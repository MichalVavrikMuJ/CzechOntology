{"id": "1277520", "url": "https://cs.wikipedia.org/wiki?curid=1277520", "title": "Torcida Split", "text": "Torcida Split\n\nTorcida Split je fanouškovská skupina chorvatského fotbalového týmu HNK Hajduk Split. Založena byla 28. října 1950, kdy se hrálo utkání domácího týmu HNK Hajduk Split proti FK Crvena zvezda. \nBrzy ráno v den utkání Hajduku proti Crvene Zvezde se členové Torcidy vydali k hotelu, kde přespávali hráči soupeře a kde vytvořili velký hluk pomocí trumpet, zvonů a jiných hlučných nástrojů. Během fotbalového utkání pak celý zápas podporovali svůj klub. Dne 1. listopadu 1950 vyšel v novinách článek, který odsuzoval chování skupiny a požadoval ukončení její činnosti. Předseda klubu Hajduk Split se však za fanoušky postavil a oceňoval jejich podporu během zápasu. Politický režim v tehdejší Jugoslavii však přesto začal s vyšetřováním aktivit skupiny a výsledkem bylo odsouzení několika členů skupiny. Popularita skupiny však rostla a Torcida zůstává stále aktivní skupinou.\n\n"}
{"id": "1277521", "url": "https://cs.wikipedia.org/wiki?curid=1277521", "title": "Valentina Tichomirovová", "text": "Valentina Tichomirovová\n\nValentina Tichomirovová (rusky Валентина Николаевна Тихомирова) (* 28. června 1941) je bývalá sovětská atletka, vícebojařka.\n\nNa přelomu 60. a 70.let 20. století patřila mezi světovou špičku v atletickém pětiboji. V této disciplíně zvítězila na mistrovství Evropy v Budapešti v roce 1966, na olympiádě v Mexiku o dva roky později skončila čtvrtá. Stejného umístění dosáhla na evropském šampionátu v Athénách v roce 1969. Na mistrovství Evropy v roce 1971 i na olympiádě v následující sezóně skončila v pětiboji pátá. Celkem pětkrát zlepšila sovětský rekord v pětiboji, nejlépe na 4754 bodů v roce 1973.\n\n"}
{"id": "1277522", "url": "https://cs.wikipedia.org/wiki?curid=1277522", "title": "Mezinárodní letiště Tegu", "text": "Mezinárodní letiště Tegu\n\nMezinárodní letiště Tegu ( – \"Tegu kukče konghang\", IATA: TAE, ICAO: RKTN) je mezinárodní letiště s přilehlou leteckou základnou Letectva Korejské republiky v městě Tegu v Jižní Koreji. Leží přibližně pět kilometrů severovýchodně od centra města.\n\nLetiště vzniklo už během japonské okupace Koreje. Už v mezidobí od konce druhé světové války do Korejské války zde působilo letectvo Spojených států amerických, které zde cvičilo piloty vznikajícího letectva Korejské republiky. Po začátku Korejské války bylo letiště během bitvy o Tegu (část bitvy o Pusanský perimetr) evakuováno, ale během výpadu ke konci bitvy a současného vylodění v Inčchonu v září 1950 bylo znovu obsazeno a američtí ženisté prodloužili jeho vzletovou a přistávací dráhu na 1700 metrů a zpevnili ji ocelovými rošty. V květnu 1951 začalo odstraňování roštů a betonování ranveje dlouhé 2700 metrů.\n\nV dubnu 1961 začala fungovat civilní letecká linka z Tegu do Soulu zajišťovaná „dakotami“ Douglas DC-3.\n"}
{"id": "1277524", "url": "https://cs.wikipedia.org/wiki?curid=1277524", "title": "Luka Maksimović", "text": "Luka Maksimović\n\nLuka Maksimović (v srbské cyrilici Лука Максимовић; 1991, Velika Ivanča, SFRJ), známý též pod pseudonymem Ljubiša Preletačević Beli (Љубиша Прелетачевић Бели) je srbský komik, student komunikologie a kandidát v prezidentských volbách v roce 2017, kde skončil na 3. místě s 9 % hlasů.\n\nMaksimović se narodil roku 1991 v obci Velika Ivanča u Mladenovace. V roce 2016 založil satirické politické hnutí Sarmu prob'o nisi (\"Sarmu jsi nezkusil\"). Přestože jeho předvolební kampaň byla míněna čistě satiricky, nakonec získal v komunálních volbách v roce 2016 druhé místo v celé obci a třináct z 55 zastupitelů v místní skupštině. Preletačević se svojí kampaní, kde se představil jako kandidát v bílém obleku na bílém koni (odtud i přezdívka \"Beli\"), pokusil poukázat na absurditu celého politického systému v Srbsku, volebního procesu i současných kandidátů. Jeho kandidatura vyvolala značnou pozornost jak domácích, tak i zahraničních médií.\n\nDne 12. března 2017 jej skupina občanů s heslem \"Beli – Samo jako!\" (\"Beli - jenom silně!\") nominovala do prezidentských voleb. Podle místních zákonů musel předložit nejméně 10 000 podpisů občanů, aby byla jeho kandidatura uznána. Tak učinil právě v polovině dubna, kdy odevzdal 12 700 podpisů. Následujícího dne se stal jedním z oficiálních kandidátů v prezidentských volbách. Ve své předvolební kampani Maksimović zdůraznil, že kandiduje proto, aby srbský premiér Aleksandar Vučić nevyhrál již v prvním kole voleb, a muselo se tak konat kolo druhé. Maksimovićovy spoty parodují Vučićův styl i image. Podle předvolebních průzkumů, které byly uskutečněny v druhé polovině března 2017 měl Maksimović podporu cca 11 % obyvatel Srbska, což ho stavělo na druhé až třetí místo. Jeho kampaň přilákala pozornost domácích i zahraničních médií.. Jeho předvolební heslo zní \"Žebrota vrací úder\" (\"Sirotinja uzvraća udarac\"). \n\nZa svůj mediální předobraz si vzal Josipa Broze Tita, který byl znám rovněž nošením bílých uniforem a rovněž byl zobrazován na bílém koni. V satirickém předvolebním klipu slíbil Maksimović vybudování vesmírného programu a kolonizaci Marsu.\n\nSatiričnost své kampaně dokázal i tím, že přiznal, že nemá politický program, nezná ani pravomoci srbského prezidenta, ani se nepovažuje za dostatečně kompetentního pro nejvyšší úřad v zemi.\n"}
{"id": "1277526", "url": "https://cs.wikipedia.org/wiki?curid=1277526", "title": "Socha Rolanda (Brémy)", "text": "Socha Rolanda (Brémy)\n\nSocha Rolanda je socha z roku 1404, stojící na Marktplatzu v Brémách. Zobrazuje rytíře Rolanda, velitele vojsk Karla Velikého, známého z Písně o Rolandovi. Je jedním ze symbolů města. Od roku 1973 je socha památkově chráněná, od roku 2004 je spolu s radnicí na seznamu světového dědictví UNESCO. Figura samotná má výšku 5,47 m. Celkově socha dosahuje výšky 10,21 m a je tak největší volně stojící středověkou sochou v Německu.\n\nPo Rolandovi byla pojmenována celá řada institucí, lodí ap. Motiv Rolanda byl užit i na poštovních známkách a mincích.\n\n"}
{"id": "1277527", "url": "https://cs.wikipedia.org/wiki?curid=1277527", "title": "Busovača", "text": "Busovača\n\nBusovača je obec ve střední části Bosny a Hercegoviny. Administrativně je součástí Středobosenského kantonu. V roce 2013 zde žilo 4 072 obyvatel. Jihozápadně od obce se nachází hory s nadmořskou výškou až 1200 m.\n\nObec se nachází na místě, kde se kříží lašvanské a lepenické údolí. Přes obec prochází silnice z Travniku do Sarajeva. První písemná zmínka o obci pochází ze dne 16. srpna 1371 a nachází se v dubrovnických obchodních zápiscích. V roce 1468 je jméno obce poprvé připomínáno i v tureckých záznamech.\n\nV závěru 19. století byla v nedaleké vesnici Kaonik zřízena železniční stanice, díky níž se obec napojila na Rakousko-uherskou železniční síť. To umožnilo rozvoj především veřejné infrastruktury.\n\nPo druhé světové válce zde byla vybudována továrna na výrobu voděodolných materiálů,\n\nObyvatelstvo obce je z národnostního hlediska smíšené; v roce 2005 se zde 59 % obyvatel hlásilo k chorvatské národnosti a 41 % k bosňácké. V roce 1991 tvořili dle posledního sčítání lidu obyvatelstvo obce Busovača Chorvati (48 %), Bosňáci (45 %), Srbové (3 %) a další národnosti (4 %).\n\nObec má jednu základní školu a dvě školy střední. Nachází se tu také jedna poliklinika (\"Dom zdravlja\").\n\nV roce 1955 se zde natáčel film \"Hanka\".\n"}
{"id": "1277528", "url": "https://cs.wikipedia.org/wiki?curid=1277528", "title": "Domácí hrošík", "text": "Domácí hrošík\n\nDomácí hrošík (angl. House Hippo) je fiktivní zvíře z reklamního spotu vysílaného v kanadské televizi. Video v roce 1999 vytvořila kanadská nevládní organizace Companies Committed to Kids, která sídlí v Torontu. Domácí hrošík je v reklamě zobrazen jako malé zvíře, které žije v lidských domácnostech v Kanadě a na východě Spojených států. Vypadá jako hroch obojživelný, ale měří jen několik centimetrů. Ze svého pelechu vychází v noci, kdy shání potravu. Jeho oblíbeným jídlem jsou brambůrky, rozinky nebo tousty s burákovým máslem. Svá hnízda si staví z různých kusů látek, nití a dalších měkkých věcí, které najdou. Součástí minutového videa je také závěrečné upozornění, že jde o fiktivní zvíře. Hlasatelka vybízí diváka, aby nevěřil všemu, co vidí v televizi. Cílem televizní kampaně bylo podnítit děti ke kritickému myšlení, aby byly schopné lépe hodnotit reklamní sdělení a rozlišovat realitu od fikce. Domácí hrošík se do jisté míry stal součástí kanadské kultury ve formě jakéhosi domácího strašidla. Pro generaci, která dospívala na přelomu tisíciletí, představuje jeden ze symbolů dobového televizního vysílání.\n"}
{"id": "1277534", "url": "https://cs.wikipedia.org/wiki?curid=1277534", "title": "Abyss Studio", "text": "Abyss Studio\n\nAbyss Studio je nahrávací studio založené v roce 1994 a sídlící ve švédské vesnici Pärlby poblíž města Ludvika. Je vlastněno a provozováno švédským hudebníkem Peterem Tägtgrenem. Ten se zde zaměřuje především na nahrávání metalových desek, včetně alb svých vlastních skupin Hypocrisy a Pain.\n"}
{"id": "1277535", "url": "https://cs.wikipedia.org/wiki?curid=1277535", "title": "Moin", "text": "Moin\n\nMoin (méně často psáno i \"moi\", \"mòjn\", \"mojn\", \"meun\") je severoněmecký, dánský, nizozemský, fríský a kašubský pozdrav. \n\nV Německu se používá především v oblastech, kde se mluví dolní němčinou. Jedná se o moderní pozdrav, starý max. 200 let. \n\nV německém jazykovém prostředí se používá běžně jako dopolední pozdrav. V některých částech severního Německa se používá v průběhu celého dne a v některých regionech i při loučení. Mimo německé prostředí se používá především v Nizozemsku a v skandinávských zemích. V Polsku jej používají příslušníci kašubské menšiny. \n"}
{"id": "1277540", "url": "https://cs.wikipedia.org/wiki?curid=1277540", "title": "Devětsil Kablíkové", "text": "Devětsil Kablíkové\n\nDevětsil Kablíkové (\"Petasites kablikianus\") je horský druh rodu devětsil, který je v české přírodě poměrně vzácný. Je to původní druh české květeny a roste pouze ve střední a jihovýchodní Evropě. Objeven byl roku 1846 v okolí Špindlerova Mlýna v Krkonoších českou botaničkou Josefínou Kablíkovou a roku 1851 jej správně zařadil a popsal botanik Ignaz Friedrich Tausch; z úcty k objevitelce dal tomuto devětsilu druhové jméno \"Kablíkové\" (\"kablikianus\").\n\nV České republice je nacházen v Krkonoších, Hrubém Jeseníku, Beskydech a Javornících, na západní a severní hranici nespojitého areálu, jenž dále pokračuje jihovýchodním směrem do Karpat a hor na Balkánském poloostrově.\n\nMimo ČR, Slovensko a Polsko roste od submontánního do montánního stupně v Chorvatsku, Bosně a Hercegovině, Černé Hoře, Srbsku, Kosovu, Albánii, Bulharsku, Rumunsku a v Řecku.\n\nUpřednostňuje, stejně jako většina devětsilů, na dusík a ostatní živiny bohaté, propustné a trvale vlhké půdy. Vyrůstá nejčastěji na březích potoků, horních toků řek a jejich štěrkových naplaveninách, stejně jako na silně vlhkých, nízkostébelných horských loukách nebo stinných okrajích cest. Požaduje vysokou hladinu podzemní vody a může být krátkodobě zaplavován. Nároky na prostředí má obdobné jako ostatní tři v Česku původní druhy devětsilu.\n\nČasto se nachází ve společnosti devětsilu lékařského i devětsilu bílého a na příhodných místech společně vytvářejí veliké shluky. Patří mezi rostliny kvetoucí brzy zjara, ještě před vyrašením listů.\n\nTato vytrvalá aromatická bylina má hrubý oddenkem s krátkými výběžky, z nichž v trsech vyrůstají další rostliny. Přízemní listy s rýhovaným a mírně promáčklým, až 50 cm dlouhým řapíkem jsou tuhé, kožovité, trojúhelníkovitě srdčité, po obvodě nepravidelně oddáleně zoubkované a velké až 50 cm. Na lícní straně jsou tmavě zelené, na spodní šedé a v mládí plstnaté. Lodyhy se zelenými, šupinovitými, pavučinatě chlupatými listy jsou duté a během kvetení bývají vysoké do 40 cm; po opylení se prodlužují až na 70 cm. Květenství je vytvořeno hroznem květních úborů se špičatými, zelenými, zákrovními listeny. Nejprve rozkvétají úbory nejvýše postavené. Úbor bývá složen ze samčích, samičích i oboupohlavných květů, které jsou trubkovité a mají bílé koruny. Kvete od března do května. Plody jsou 3 mm dlouhé nažky s chmýrem dvojnásobně delším než tělo nažky. Ploidie druhu je 2n = 60.\n\nPro rychlé a spolehlivé odlišení devětsilu Kablíkové od podobných, v české přírodě taktéž původních druhů, je důležitý tvar na průřezu řapíku přízemních listů. Devětsil bílý má řapík téměř oblý a plný, devětsil lékařský zase výrazně žebernatý a dutý, nažky nejvíce podobného devětsilu bílého mají chmýr třikrát delší než je nažka.\n\nDevětsil Kablíkové je napadán parazitickou rostlinou zárazou devětsilovou (\"Orobanche flava\"), která odčerpáváním živin zpomaluje jeho růst a mnohdy i omezuje kvetení. Z lidských činností je ohrožován hlavně regulací vodních toků, odlesňováním i eutrofizací vodních toků, stejně jako šířením nepůvodních invazních rostlinných druhů, například netýkavkou žláznatou a křídlatkou. Z hlediska ohrožení v české přírodě je \"Červeným seznamem cévnatých rostlin České republiky z roku 2012\" hodnocen jako vzácnější druh vyžadující si další pozornost (C4b).\n\n"}
{"id": "1277543", "url": "https://cs.wikipedia.org/wiki?curid=1277543", "title": "Michael Wessing", "text": "Michael Wessing\n\nMichael Thomas Wessing (29. srpna 1952 Recklinghausen – 7. května 2019 Osnabrück) byl západoněmecký atlet, vítěz v hodu oštěpem na Mistrovství Evropy v atletice v roce 1978.\n\nPři své premiéře na evropském šampionátu v roce 1974 obsadil v soutěži oštěpařů čtrnácté místo. O dva roky později na olympiádě v Montrealu skončil v této disciplíně devátý. Nejúspěšnější sezónou byl pro něho rok 1978. Stal se mistrem Evropy a několik dní před evropským šampionátem v Praze vytvořil svůj osobní rekord 94,22 m.\n\n"}
{"id": "1277547", "url": "https://cs.wikipedia.org/wiki?curid=1277547", "title": "Orlando Thunder", "text": "Orlando Thunder\n\nOrlando Thunder byl profesionální tým amerického fotbalu, který v letech 1991-1992, působil jako tým v lize WLAF, tým patřil do North American Division, ve které bylo celkem 10 týmů. Orlando Thunder se dostali do World Bowlu, který se hrál v Montrealu na stadiónu Olympic a ve kterém byli poraženi týmem Sacramento Surge 21:17. Po sezóně 1992 tým zanikl a liga měla dva roky pauzu.\n"}
{"id": "1277556", "url": "https://cs.wikipedia.org/wiki?curid=1277556", "title": "Klaus Tafelmeier", "text": "Klaus Tafelmeier\n\nKlaus Tafelmeier (* 12. dubna 1958, Singen) je bývalý západoněmecký atlet, oštěpař, mistr Evropy z roku 1986.\n\nPři premiéře světového šampionátu v Helsinkách v roce 1983 obsadil v soutěži oštěpařů osmé místo. V roce 1986 se stal mistrem Evropy v hodu oštěpem. Ve stejné sezóně vytvořil výkonem 85,74 m první oficiální světový rekord novým typem oštěpu.\n"}
{"id": "1277557", "url": "https://cs.wikipedia.org/wiki?curid=1277557", "title": "Velká Proutková", "text": "Velká Proutková\n\nVelká Proutková je zaniklá usedlost v Praze 3-Žižkově v ulici Husitská 11 (\"Horská, Vídeňská\"), která se nacházela pod jihozápadním svahem vrchu Vítkova v klínu mezi ulicí Husitská a železniční tratí Turnovsko-kralupsko-pražské dráhy vedoucí do železničního tunelu.\n\nProutková stála při \"Horské silnici\" naproti východní části rozsáhlého areálu usedlosti Miranka již v druhé polovině 18. století. V 1. polovině 19. století ji tvořily čtyři budovy, ve směru od silnice k Vítkovu nad sebou stavebně propojené, na které na východní straně navazovala zahrada.\n\nNoví majitelé nechali usedlost v druhé polovině 19. století zbořit a na jejím místě postavit stavbu novou. V této novostavbě otevřeli Karel Winter a Jan Chudoba kavárnu „Na Proutkové“. V ní se vystřídalo několik nájemců, než byl její provoz ve 20. století ukončen.\n\nV této kavárně se scházeli pražští spisovatelé a umělci, například Jakub Arbes, Jaroslav Hašek nebo režisér a scenárista Karel Steklý.\n\n\n"}
{"id": "1277571", "url": "https://cs.wikipedia.org/wiki?curid=1277571", "title": "Bob Fosse", "text": "Bob Fosse\n\nRobert Louis \"Bob\" Fosse (23. června 1927, Chicago – 23. září 1987, Washington) byl americký divadelní a filmový režisér, tanečník, herec, choreograf a scenárista. Je mi připisován vynález tanečního stylu zvaného jazz dance. Za režii filmového muzikálu \"Kabaret\" z roku 1973 získal Oscara a cenu BAFTA. Získal též devět cen Tony. Krom muzikálů (\"Pippin\", \"Chicago\", \"All That Jazz\") natočil i ceněné životopisné snímky – \"Lenny\" o komikovi Lenny Bruceovi, s Dustinem Hoffmanem v hlavní roli, nebo \"Star 80\" o zavražděné erotické modelce Dorothy Strattenové. Roku 1949 prvně vystoupil na Broadwayi. Byl proslulý užitím klobouků ve svých tanečních choreografiích. \n\n"}
{"id": "1277576", "url": "https://cs.wikipedia.org/wiki?curid=1277576", "title": "Kohout (zbraň)", "text": "Kohout (zbraň)\n\nKohout je součástka bicího ústrojí ručních palných zbraní. Jedná se o druh úderníku, který vykonává kruhový pohyb.\nJedná se o pohyb jen po části kruhu a proto se v některých pramenech uvádí, že jde o kývavý pohyb. Kohout je ovládacím prvkem zbraně.\n\n\nV moderních palných zbraních dochází výstřelu tak, že stisk spouště uvede do činnosti bicí ústrojí. Účelem bicího ústrojí je mechanicky udeřit na zápalku náboje. Součástí bicího ústrojí je pružina, která dodává energii pro tento úder. Bicí pružina je stlačena(nebo napnuta) kohoutem a ten je v této poloze zachycen spoušťovým mechanismem.\n\nStiskem spouště zbraně dojde k uvolnění kohoutu. Na uvolněný kohout zapůsobí stlačená pružina a kohout udeří na další součást bicího ústrojí nazývanou zápalník. Zápalník pak udeří do zápalky. Tímto způsobem se přenese energie z bicí pružiny až na zápalku náboje.\n\nU některých konstrukcí zbraní může být zápalník spojen s kohoutem. Tento princip je použit často u revolverů. Zápalník jako samostatná součástka je použit například v pistoli CZ 75.\n\nVnější kohout je typický pro revolvery. Kohout je také běžný v konstrukci mnoha pistolí, jako je například CZ 75, Sig-Sauer P226, Jericho 941, Tangfolio P16, Colt 1911. Méně často se kohouty používají i u dlouhých zbraní. Příkladem může být brokovnice Lancasterka, nebo kulovnice H&R Handi-Rifle. Způsoby ovládání zbraně kohoutem se mohou lišit podle konkrétní zbraně. Základní princip je podobný.\n\nPokud je kohout v zadní poloze, tedy blíže střelci, je bicí pružina natažena. V některých konstrukcích je pružina ve skutečnosti stlačena, ale prakticky se používá pojem natažená zbraň. V tomto stavu má pružina naakumulovanou energii potřebnou k odpálení náboje.\n\nU samonabíjecích pistolí je obvykle spojeno natažení bicího mechanismu s přesunem náboje do komory. U lankasterky, tedy dlouhé lovecké zbraně s vnějšími kohouty je nutno kohout natáhnout ručně.\n\nVypuštění, případně sklopení kohoutu zbraně do přední polohy je doporučená metoda jak mít zbraň při nošení připravenou k výstřelu, ale lépe zabezpečenou proti nechtěnému výstřelu. Pojistné mechanismy brání tomu aby kohout v přední poloze nezpůsobil výstřel například po úderu do zbraně s nábojem v komoře a vypuštěným kohoutem. Natažení kohoutu před prvním výstřelem může být provedeno ručně, nebo pokud to konkrétní zbraň umožňuje, tak přímo spouští zbraně.\n\n"}
{"id": "1277578", "url": "https://cs.wikipedia.org/wiki?curid=1277578", "title": "Džamšéddží Táta", "text": "Džamšéddží Táta\n\nDžamšéddží Nušírvándží Tata (જમશેદજી તાતા) (často se i v českém tisku používá anglický přepis jména Jamsetji Tata; 3. března 1839, Navsari, Gudžarát – 19. května 1904 Bad Nauheim, Německo) byl indický podnikatel a průmyslník, přezdívaný otec indického průmyslu. Položil základy dnešního konglomerátu Tata Group, který v Indii patří k největším.\n\nNarodil se do pársovské kupecké rodiny. Vystudoval Bombajskou univerzitu. Po studiích pracoval v otcově firmě, pro firmu pracoval i v Hongkongu, Šanghaji či Londýně. V 29 letech se osamostatnil, zakoupil zkrachovalý mlýn a přeměnil ho na přádelnu bavlny. Tu za dva roky s velkým ziskem prodal a začal zakládat další přádelny. Cestoval také do Anglie, kde se zajímal o nejnovější technologie zpracovaní bavlny, a do Egypta, kde se zajímal o nejnovější trendy v pěstování bavlny. Jeho společnost postupem času rostla.\n\nJeho cílem bylo vybudovat v Indii železárnu a ocelárnu, vzdělávací ústav světové úrovně, pětihvězdičkový hotel a vodní elektrárnu. Do jeho smrti v roce 1904 se mu podařilo splnit třetí přání, když v roce 1903 byl otevřen pětihvězdičkový hotel Tádž Mahal v Bombaji. V budování rodinné firmy pokračovali synové Doráb Džamšet Táta a Ratan Doráb Táta i jeho bratranec Ratan Dádábháí Táta. V roce 1907 byla založili ocelárnu Tata Steel a kolem ní město později pojmenované Džamšedpur, v roce 1909 univerzitu Indian Institute of Science a v roce 1910 vodní elektrárnu, základ dnešní Tata Power.\n"}
{"id": "1277582", "url": "https://cs.wikipedia.org/wiki?curid=1277582", "title": "Aleš Brychnáč", "text": "Aleš Brychnáč\n\nAleš Brychnáč (* 9. února 1979) je bývalý český fotbalista.\n\nV české lize hrál za AFK Atlantic Lázně Bohdaneč. Nastoupil v 3 ligových utkáních. Gól v lize nedal.\n\n\n"}
{"id": "1277583", "url": "https://cs.wikipedia.org/wiki?curid=1277583", "title": "Nikon (patriarcha)", "text": "Nikon (patriarcha)\n\nNikon, rusky Ни́кон, vlastním jménem Nikita Minin, rusky \"Никита Минин\" (7. května 1605 – 17. srpna 1681, Jaroslavl) byl pravoslavný duchovní, šestý patriarcha moskevský a celé Rusi, církevní reformátor. Dostal se do sporu s carem Alexejem I. Michajlovičem a způsobil tak rozkol v Ruské pravoslavné církvi (rozkolnictví). \n\nNarodil se jako syn rolníka. Kvůli sporům s nevlastní matkou odešel do kláštera, kde získal vzdělání. Po otcově smrti se oženil a stal se knězem v Moskvě. Když však zemřely všechny tři jeho narozené děti, pochopil to jako boží výzvu, poslal ženu do kláštera a sám se, ve svých třiceti letech, stal rovněž mnichem. \n\nMnišský postřih přijal roku 1635 v Anzerské poustevně svaté Trojice na Anzerském ostrově, po 4 letech však odtud musel pro neshody s představeným Eleazarem Anzerským odejít. V Kožeozerském klášteře se roku 1643 stal převorem. V roce 1646 přijel do Moskvy, aby se, dle tehdejšího zvyku, představil caru Alexejovi I. Ten v Nikitovi našel zalíbení a ponechal si ho v Moskvě jako svého důvěrníka. \n\nV roce 1648 byl jmenován metropolitou v Novgorodě. Již zde zahájil mnohé reformy v církevní bohoslužbě, které byly přijaty v celém pravoslaví. Jeho kritika řady novgorodských osobností ho ovšem znepřátelila s místním obyvatelstvem, které si vynutilo jeho odvolání. Přesto mnich nepozbyl carovy přízně a v roce 1652 byl zvolen patriarchou, hlavou celé ruské pravoslavné církve. Ani zde se však nevyhnul prudkým sporům. Nikon se nejprve pokusil pozměnit některé církevní zvyky, přičemž se odvolával na jejich původnější, byzantskou podobu (pravoslaví má kořeny v Byzantské říši). Tyto reformy se mu podařilo prosadit na dvou synodách (1654 a 1656). Část pravoslavných kněží pod vedením protopopa Avvakuma se však jeho reformě odmítla podřídit, což vedlo k církevnímu rozkolu a odštěpení skupiny starověrců. Poté Nikon začal usilovat též o rozšíření pravomocí patriarchy do světské oblasti a dokonce chtěl nadřadit post patriarchy carovi, po vzoru západního papežství. To však vyvolalo prudký odpor a protitlak cara Alexeje. \n\nV roce 1658 Nikon pod tlakem rezignoval na post patriarchy, nicméně carovi to nestačilo a Nikon se musel hájit u soudu. To vyvolalo rozruch v celé východní církvi, což cara nakonec přinutilo k nesmiřitelnému postoji: 13. prosince 1666 byl Nikon, rozhodnutím synodu, zbaven všech církevních hodností a uvězněn v Bělozerském Ferapontově klášteře. Dle tradice se s ním car Alexej těsně před svou smrtí údajně smířil, ale skutečností je, že po carově smrti se Nikonova pozice ještě zhoršila a byl uvržen do těžšího žaláře v Kirillo-Bělozerském klášteře. Zde byl vězněn až do roku 1681, kdy dostal milost od cara Fjodora III. Alexejeviče. Zemřel u Jaroslavle na zpáteční cestě do Voskresenského kláštera v Moskvě.\n\n"}
{"id": "1277600", "url": "https://cs.wikipedia.org/wiki?curid=1277600", "title": "Kite Mosquito Patch", "text": "Kite Mosquito Patch\n\nKite Mosquito Patch (KMP) je koncept produktu malé náplasti, kterou osoba nosí na šatech a chrání ji před bodnutím od komárů. Náplast uvolňuje do okolního prostředí netoxické látky, které blokují schopnost komárů sledovat a detekovat lidi. Vývojáři náplasti uvedli, že nositel náplasti je pro komáry „neviditelný“ a je chráněn asi na 48 hodin. \n\nPůvodní objev sloučenin použitých v KMP vedl vědec Dr. Anandasankar Ray a jeho tým z Kalifornské univerzity, sponzorem je Bill and Melinda Gates Foundation a National Institutes of Health. Jejich objev byl publikován v časopisu \"Nature\" v roce 2011.\n\nNáplast může chránit proti těmto nemocem:\n"}
{"id": "1277615", "url": "https://cs.wikipedia.org/wiki?curid=1277615", "title": "Michail Michajlovič Fokin", "text": "Michail Michajlovič Fokin\n\nMichail Michajlovič Fokin, rusky Михаи́л Миха́йлович Фо́кин (23. dubna 1880, Petrohrad – 22. srpna 1942, New York) byl ruský tanečník, choreograf a baletní pedagog.\nV roce 1898, ve svých osmnácti letech, nastoupil do Mariinského divadla v Petrohradu, jeho prvním představením byl balet \"Paquita\". Poté tančil v mnoha klasických baletech. Vytvářel přitom brzy i vlastní, nové choreografie (\"Pták Ohnivák\", \"Petruška\", \"Les Sylphides\", původním názvem \"Chopiniana\"). Často přitom využíval hudby, která k baletu původně nebyla určena (Igora Stravinského, Fredericka Chopina aj.). V letech 1909–1912 a znovu v roce 1914 byl vedoucím choreografem a hlavním tanečníkem Ruských sezón Sergeje Ďagileva. Od roku 1918 působil trvale v cizině, zejm. ve Francii (zde často vystupoval pod jménem Michel Fokine) a USA (zde zase jako Michael Fokine), v letech 1936–1939 v Ballets Russes v Monte Carlu. V New Yorku si v roce 1921 založil vlastní baletní školu. Silně ho ovlivnily myšlenky baletního teoretika Jean-Georges Noverra. Sám se zabýval teorií baletu i tance obecně (včetně folklórního). K jeho žákům patřila například Bronislava Nijinska.\n\n"}
{"id": "1277635", "url": "https://cs.wikipedia.org/wiki?curid=1277635", "title": "Říšský sněm (Německo)", "text": "Říšský sněm (Německo)\n\nŘíšský sněm, německy Reichstag, je označení několika historických parlamentů v Německu. \n\nPoprvé se tento název v německém kontextu objevil již ve středověké Svaté říši římské, kde zasedal Říšský sněm. Nešlo ovšem o parlament v moderním smyslu, ale o stavovské shromáždění. Prvním skutečným parlamentem označovaným v němčině jako \"Reichstag\" byl rakouský Kroměřížský sněm. \n\nV samotném Německu pak nesly označení \"Reichstag\" parlamenty těchto historických politických útvarů:\n\n\n\nPo válce v Německu krátce existovalo ústavodárné Výmarské národní shromáždění (1919–1920), jež bylo nahrazeno stálým parlamentem, opět zvaným Říšský sněm, \"Reichstag\". I když formálně tento sněm fungoval nepřetržitě až do roku 1945, z hlediska dějin parlamentarismu se obvykle rozlišují dvě fáze:\n\nOd roku 1999 do současné doby je institut říšského sněmu nahrazen Německým spolkovým sněmem, který sídlí v budově někdejšího říšského sněmu.\n"}
{"id": "1277638", "url": "https://cs.wikipedia.org/wiki?curid=1277638", "title": "Behar", "text": "Behar\n\nBehar (bosensky \"Květ\") byl muslimský kulturní časopis, který vycházel Sarajevu mezi lety 1900 a 1911.\n\nČasopis založili liberálněji smýšlející muslimští intelektuálové, mezi nimi pedagogové Edhem Mulabdić, Safvet-beg Bašagić a Osman Nuri Hadžić. Materiální záštitu nad periodikem převzal tešanjský obchodník a mecenáš Adem-aga Mešić.\n\nNa časopis po první světové válce navázal sarajevský list \"Novi behar\" (Nový květ, 1927–1945), který vydával muslimský spolek \"Narodna uzdanica\" (Lidová opora), a po delší odmlce záhřebský časopis \"Behar\" (Květ, od 1993), jenž zaštiťuje Kulturní spolek Bosňáků Chorvatska Obrození (\"Kulturno društvo Bošnjaka Hrvatske Preporod\").\n\n"}
{"id": "1277642", "url": "https://cs.wikipedia.org/wiki?curid=1277642", "title": "Seznam skladeb Johanna Strausse mladšího", "text": "Seznam skladeb Johanna Strausse mladšího\n\nSeznam skladeb Johanna Strausse mladšího\n\n\n\n\n\n\n\n\n"}
{"id": "1277651", "url": "https://cs.wikipedia.org/wiki?curid=1277651", "title": "Stadion Poljud", "text": "Stadion Poljud\n\nStadion Poljud (chorvatský název \"Gradski stadion u Poljudu\", městský stadion v Poljudu) je víceúčelový stadion ve čtvrti Poljud chorvatského města Split. Stadion byl otevřen v roce 1979. Své domácí zápasy zde hraje fotbalový klub HNK Hajduk Split. Celková kapacita stadionu činí 35 000 míst. Na stadionu je hřiště pro atletiku, travnaté hřiště uprostřed je také uzpůsobeno pro fotbalové zápasy. Na stadionu se konají i různé kulturní akce, například koncerty.\n\nStadion byl otevřen v roce 1979 při příležitosti konání 8. středozemních her. Původní kapacita stadionu byla 50 000 míst, z nichž některá byla na stání. Později byla všechna místa předělána na sezení a kapacita stadionu se zmenšila na 35 000.\n\nStadion má svým tvarem připomínat mušli.\n\n"}
{"id": "1277676", "url": "https://cs.wikipedia.org/wiki?curid=1277676", "title": "Myths and Heroes", "text": "Myths and Heroes\n\nMyths and Heroes je studiové album anglické skupiny Fairport Convention. Vydáno bylo v lednu 2015 společností Matty Grooves a jeho producentem byl, spolu se členy skupiny, také John Gale, který s kapelou spolupracoval i na jiných albech. Nahrávání alba bylo zahájeno v březnu 2014 a skončilo v listopadu téhož roku. Kromě kompaktního disku vyšlo album také ve speciální limitované edici na gramofonové desce (s pozměněným seznamem skladeb).\n\n\n\n"}
{"id": "1277710", "url": "https://cs.wikipedia.org/wiki?curid=1277710", "title": "Petronas", "text": "Petronas\n\nPetronas je malajsijská petrochemická společnost. Název je akronym z \"Petroliam Nasional Berhad\". Firma, založená malajsijskou vládou v roce 1974 patří mezi 500 největších na světě. Společnost sídlí v malajsijských mrakodrapech Petronas Twin Towers. Petronas je také hlavním sponzorem týmu Mercedes F1 ve Formuli 1 a Petronas Yamaha Petronas Yamaha SRT v MotoGP.\n"}
{"id": "1277723", "url": "https://cs.wikipedia.org/wiki?curid=1277723", "title": "Hučko", "text": "Hučko\n\nPříjmení Hučko, v přechýlené podobě Hučková, nosí více encyklopedicky významných osob:\n\n"}
{"id": "1277726", "url": "https://cs.wikipedia.org/wiki?curid=1277726", "title": "Pancho Gonzales", "text": "Pancho Gonzales\n\nRicardo Alonso \"Pancho\" González (9. května 1928, Los Angeles – 3. července 1995, Las Vegas) byl americký tenista mexického původu. Osm let byl světovým hráčem č. 1. (1952, 1954-1960). Dvakrát vyhrál US Open (1948, 1949), osmkrát americké profesionální mistrovství, U.S. Pro Tennis Championships (1953, 1954, 1955, 1956, 1957, 1958, 1959, 1961) a čtyřikrát britský profesionální šampionát, Wembley Championships (1950, 1951, 1952, 1956). Do roku 1949 hrával na amatérských turnajích, poté na profesionálních. Jeho zápas s Charlie Pasarellem z roku 1969 (112 her) je nejdelším v historii Wimbledonu. V roce 1968 byl uveden do Mezinárodní tenisové síně slávy.\n"}
{"id": "1277728", "url": "https://cs.wikipedia.org/wiki?curid=1277728", "title": "Denis Voroněnkov", "text": "Denis Voroněnkov\n\nDenis Nikolajevič Voroněnkov (10. dubna 1971 Gorkij, Sovětský svaz – 23. března 2017 Kyjev, Ukrajina) byl ruský komunistický poslanec. Stal se otevřeným kritikem ruského prezidenta Vladimira Putina. \n\nDne 23. března 2017 byl zastřelen Ukrajincem Pavlem Paršovem, který po přestřelce s Voroněnkovým bodyguardem zemřel.\n\nOd roku 2011 do října 2016 byl Voroněnkov poslancem za ruskou komunistickou stranu. Poté z obav před pronásledováním ruskou tajnou policií odešel na Ukrajinu, vzdal se ruského občanství a získal ukrajinské. Na Ukrajinu s ním odjela i jeho manželka Marija Maxakovová, ruská mezzosopranistka a bývalá poslankyně za Jednotné Rusko.<ref name=\"idnes23/3\"></ref> \n\nV únoru 2017 Voroněnkov kritizoval ruskou anexi Krymu a uvedl, že nejbližší spolupracovníci prezidenta Vladimira Putina s anexí nesouhlasili, a to zejména jeho klíčový poradce Vladislav Surkov. Situaci v Rusku přirovnal k nacistickému Německu.<ref name=\"LN23/3\"></ref>\n\nRuská prokuratura Voroněnkova obvinila z podvodů, z komunistické strany byl vyloučen. Od února 2017 byl na ruském i mezinárodním seznamu hledaných osob.\n\nDne 23. března 2017 byl Voroněnkov zastřelen 27letým Ukrajincem Pavlem Paršovem, když mířil na schůzku s bývalým ruským poslancem Iljou Ponomarjovem. Voroněnkův bodyguard útočníka při přestřelce postřelil, muž na následky zranění ještě téhož dne zemřel. Podle Antona Heraščenka, poradce ukrajinského ministra vnitra, se Paršov narodil v Sevastopolu na Krymu a údajně prodělal výcvik u ruské tajné služby. V letech 2014 až 2016 také sloužil v ukrajinské Národní gardě, která právě pod ministerstvo vnitra spadá. Od roku 2011 byl Paršov hledán policií v souvislosti s hospodářskou kriminalitou.\n\nUkrajinský prezident Petro Porošenko vraždu politika označil za čin ruského státního terorismu: „Voroněnkova krvavá vražda v centru Kyjeva je aktem státního terorismu Ruska, které musel opustit z politických důvodů. Nese to jasný podpis ruských tajných služeb.“ Mluvčí Kremlu Dmitrij Peskov označil nařčení za „absurdní“. \n"}
{"id": "1277730", "url": "https://cs.wikipedia.org/wiki?curid=1277730", "title": "Julius Kocian", "text": "Julius Kocian\n\nJulius Kocian (22. května 1852, Ústí nad Orlicí – 31. října 1913, tamtéž) byl český houslista a hudební pedagog a také otec houslisty a skladatele Jaroslava Kociana.\n\nSyn houslového pedagoga Petra Kociana, v jedenácti letech přijat za fundatistu křížovnického kláštera a vokalistu kostela křížovníků v Praze. V letech 1870–73 navštěvoval učitelský ústav v Praze. V roce 1873 dal podnět ke vzniku Společnosti mladých sil pěveckých a hudebních, ze které se v roce 1875 vytvořilo pěvecké kvarteto a v roce 1878 se rozšířilo na okteto. Založil a vedl dívčí pěveckou školu, jako dobrý houslista učil také na měšťanské škole chlapecké. Pro začátečníky napsal houslovou školu Základové hry na housle (Olomouc, 1888). Kromě hudebních aktivit byl zapojen i do činnosti divadelních ochotníků v Ústí nad Orlicí.\n\nJeho bratr Petr Kocian (7. ledna 1864, Ústí nad Orlicí – 4. ledna 1931, tamtéž) byl český skladatel a varhaník ve Vyšším Brodě a v Ústí nad Orlicí.\n\n"}
{"id": "1277740", "url": "https://cs.wikipedia.org/wiki?curid=1277740", "title": "Homole (Borovnice)", "text": "Homole (Borovnice)\n\nHomole (dříve též Homol, ) je osada, jedna ze čtyř částí obce Borovnice v okrese Rychnov nad Kněžnou v Královéhradeckém kraji.\n\nNachází se mezi obcemi Borovnice a Lhoty u Potštejna; uprostřed kříže vytvořeného průsečíkem přímek z města Rychnov nad Kněžnou do Chocně a z Kostelce nad Orlicí do Ústí nad Orlicí. Při sčítání lidu roku 2001 měla osada 9 domů a 16 obyvatel. \n\nNa vrchu Homoli (390 m n. m.) je situován poutní kostel Panny Marie Bolestné s výpravným přístupovým schodištěm, působící jako dominanta širé krajiny. Samotný kostel však leží v katastru sousední obce Lhoty u Potštejna.\n\n"}
{"id": "1277761", "url": "https://cs.wikipedia.org/wiki?curid=1277761", "title": "Chavín", "text": "Chavín\n\nChavín, nebo Kultura Chavín či Chavínská kultura byla předincká kultura v severním Peru. Existovala zhruba v letech 900 př.n.l.- 200 př.n.l. Nacházela se na pobřeží Tichého oceánu. Jejím centrem a obřadním místem bylo město Chavín de Huántar, které se nachází 3117 metrů nad mořem (dnes na seznamu světového kulturního dědictví UNESCO). Ve městě se nacházely dvou až trojpodlažní chrámy. Zdivo bylo zpevněno hliněnou maltou. Archeologové za nejcennější považují tři monolity: Lanzón, stélu Raimondino a Tellův obelisk. Všechny jsou ozdobené reliéfy antropomorfních postav zvířecích bohů. Nalezeno bylo rovněž množství jednobarevné keramiky, buď černé, šedé, nebo červené, s vyrytými geometrickými nebo zvířecími motivy. Chavín byla patrně první jihoamerická kultura, která zpracovávala zlato. Jak si říkali obyvatelé není známo, ani jaký používali jazyk (předpokládá se stará forma kečuánštiny). Domestikovali lamy, jejichž maso sušili (tzv. jerky). Pěstovali brambory, kukuřici a merlík (quinou). Archeologové doložili užívání psychotropních látek (výtažky z kaktusu San Pedro), pravděpodobně při kouzelnických rituálech.\n\n"}
{"id": "1277777", "url": "https://cs.wikipedia.org/wiki?curid=1277777", "title": "Vincenc Maiwald", "text": "Vincenc Maiwald\n\nP. Vincenc Maiwald (Fridolín Maiwald) (11. prosince 1862, Hostinné – 7. prosince 1951 Broumov) byl botanik a benediktin německé původu. Během komunismu byl režimem odsouzen k zapomnění. Vystudoval teologii a přírodní vědy, po vstupu do benediktinského řádu působil přes třicet let ve funkci ředitele gymnázia v broumovském klášteře. Mimo to se věnoval vědecké práci a zastával funkci knihovníka a archiváře v broumovském klášteře. Napsal přes sto padesát studií a několik knih - především o botanice, regionální historii a vlastivědě Broumovska. Jeho Geschichte der Botanik in Böhmen je dodnes po celém světě uznávaná kniha.\n\nFridolín Antonín se narodil 11. prosince 1862 v Hostinném jako čtvrté dítě Václavu a Anně Maiwaldových. Otec Václav byl krejčovský mistr a kostelník, pocházel z významné rodiny žijící v Hostinném. Matka Anna Künzelová byla dcera sedláře z Podstráně u Dvora Králové.\n\nV září roku 1868 nastoupil Fridolín studoval v měšťanské škole. Miloval podkrkonošskou přírodu. V roce 1872 vytvořil svůj první herbář. V této činnosti pokračoval až do konce svého života. V roce 1874 byl přijat na gymnázium v Hostinném, v té době chodíval rád do klášterní zahrady a věnoval se botanice. Tehdy začal sestavovat svůj první botanický atlas.\n\nV roce 1878 přestoupil na klášterní gymnázium do Broumova, kde také začal psát všeobecný úvod pro knihu, jež ho později proslavila po celém světě Geschichte der Botanik in Böhmen.\n\nŘehole sv. Benedikta a život v klášterním prostředí přesvědčily také Maiwalda, že právě řeholní cesta je tou, kterou se chce vydat. Po maturitě v květnu 1882 se proto rozhodl studovat teologii na pražské univerzitě a vstoupit do benediktinského řádu. V roce 1887 se mu dostalo kněžského svěcení od pražského arcibiskupa Františka Schönborna v Katedrále svatého Víta. \n\nPo absolvování studia teologie a přírodních věd, začal v roce 1893 vyučovat na klášterním gymnáziu v Broumově. \n\nNadále se věnoval botanice a  v roce 1898 vychází jeho první otištěná studie o innsbruckém herbáři z roku 1748 (Ein Innsbrucker Herbar vom Jahre 1748). V nadcházejících letech mu vyšly v regionálních časopisech a gymnaziálních ročenkách, v odborných vídeňských a pražských sbornících různé studie. \n\nJeho nejvýznamnější vědeckou prací je Dějiny botaniky v Čechách (Geschcihte der Botanik in Böhmen. Brzy na to se stal ředitelem broumovského klášterního gymnázia, tuto funkci zastával až do roku 1936.\n\nPo roce 1945 mohl na rozdíl od jiných benediktinů německé národnosti P. Maiwald zůstat na Broumovsku. V říjnu 1945 požádal o vrácení československého občanství. Jeho žádost byla zamítnuta. V únoru 1946 podal skrze advokátní kancelář druhou žádost, která byla opět zamítnuta. Vyňat z odsunu byl až po třetí žádosti z roku 1949. Stalo se tak na žádost převorů Anastáze Opaska a Johna F. Cherfa (1893-1990), převora kláštera svatého Prokopa v Lisle v USA (). V roce 1950 mu bylo také přiznáno československé státní občanství. Ten samý rok proběhla Akce K, kdy ministerstvo vnitra zřídilo z kláštera internační zařízení pro řeholníky následně řeholnice. P. Maiwald byl odvezen do charitního domova pro kněze v Rožďálovicích, kde po delší nemoci 7. prosince 1951 zemřel. Je pohřben na broumovském hřbitově.\n\nV roce 1908 byl oceněn prestižním vyznamenáním Řádem Františka Josefa. V roce 1923 získal ocenění Ministerstva veřejných prací, v roce 1931 ocenění Státního ústavu agropedologie a bioklimatologie.\n\nJe též autorem téměř čtyřistastránkové monografie Das Buch der Heimat (Kniha domova). Ta však vzhledem ke svému datu vzniku v roce 1939 nikdy nevyšla tiskem, dochovala se pouze ve formě rukopisu a strojopisu.\n"}
{"id": "1277786", "url": "https://cs.wikipedia.org/wiki?curid=1277786", "title": "Kurt Eichenwald", "text": "Kurt Eichenwald\n\nKurt Alexander Eichenwald (* 28. června 1961) je americký novinář působící v Newsweeku. Spolupracuje také s \"New York Times\" a \"Vanity Fair\" a autor čtyř bestsellerů, mezi které patří například \"The Informant\" (2000, zfilmovaný v roce 2009). \n\nEichenwald se narodil v roce 1961. Uvádí o sobě, že je člen episkopální církve a má židovského otce. Vystudoval na St. Mark's School of Texas v Dallasu a Swarthmore College. Jeho mimoškolní aktivity během studií na Swarthmoru zahrnovaly například založení Sixteen Feetu. \n\nBěhem prvních měsíců studia utrpěl otřes mozku, který byl brzy následován znatelnými epileptickými záchvaty. Ve studiu ale pokračoval opakovaným záchvatům navzdory a absolvoval v roce 1983 s vyznamenáním.\n\nOd roku 1985 s krátkými přestávkami pracoval v deníku \"New York Times\", za práci na článcích o kauzách ve zdravotnictví v letech 1995 a 1997 obdržel novinářskou Cenu George Polka a byl v užší nominaci na Pullitzerovu cenu v roce 2006. Od roku 2013 píše pro \"Vanity Fair\".\n\nV předvolební kampani před prezidentskými volbami v roce 2016 poukázal na to, že kandidát Donald Trump cituje zdroje nahrávající ruské propagandě.\n\nJe ženatý, jeho manželka Theresa Pearceová je lékařka, mají spolu tři děti.\n\nV prosinci 2016 byla Eichenwaldovi, který je známý tím, že trpí fotosenzitivní epilepsií, poslána v Twitteru soukromá zpráva. V ní se nacházel blikající soubor GIF jako příloha s textem \"„You deserve a seizure for your posts“\", tj. \"„Za svoje články si zasloužíš záchvat“\". Obrázek následně novináři způsobil svým blikáním záchvat. Eichenwaldova manželka okamžitě volala policii a na tweet odpověděla: \"„This is his wife, you caused a seizure. I have your information and have called the police to report the assault.“\" (\"„Toto je jeho žena, způsobil jste záchvat. Mám vaše údaje a zavolala jsem policii, abych útok nahlásila.“\") \n\nPřípad vyšetřovala dokonce i FBI, která zjistila, že za útokem stojí 29letý John Rivello. V jeho účtu na iCloudu se objevily útržky informací o fotosenzitivní epilepsii a také screenshot zfalšované stránky na Wikipedii, která hlásila Eichenwaldovu smrt. Zároveň tam byly nalezeny odkazy na web o epilepsii epilepsy.com. Byl obviněn z kyberšikany a použití smrtelné zbraně. Motivem Rivellova útoku údajně byly Eichenwaldovy politické názory a to, že je Žid.\n\nV dubnu 2017 proti Rivellovi podal Eichenwald i civilní žalobu.\n\nRivellova příkladu následovalo několik dalších lidí. Jen od prosincového útoku do března 2017 dostal Eichenwald další čtyři desítky obdobných zpráv se závadným obrázkem.\n\nPo práci na reportážích o skandálu ve společnosti Prudential napsal knihu \"Serpent on the Rock\". Následovaly \"The Informant\" (2000), zfilmovaný v roce 2009 režisérem Stevenem Soderberghem a s Mattem Damonem v hlavní roli, dále \"Conspiracy of Fools\" (2005) a \"500 Days\" (2012).\n\n"}
{"id": "1277791", "url": "https://cs.wikipedia.org/wiki?curid=1277791", "title": "Kostel svatého Ondřeje (Slezské Pavlovice)", "text": "Kostel svatého Ondřeje (Slezské Pavlovice)\n\nKostel svatého Ondřeje v obci Slezské Pavlovice (okres Bruntál) je filiální kostel, který byl postaven v roce 1798 a je kulturní památka České republiky.\n\nPrvní písemná zmínka o obci Světlá (Světlá Hora) je z roku 1267. V roce 1853 byla zahájená stavba kostela. Na návrh olomouckého arcibiskupa Bedřicha Fürstenberga byl v letech 1869–1871 postaven novogotický hřbitovní kostel podle projektu arcibiskupského architekta Gustava Meretta.\n\nV roce 1957 spadla chátrající věž, nová byla postavena nižší. V letech 1988 až 1992 byl kostel opraven a rekonstruován. Po opravách byl v roce 1992 znovu vysvěcen. V roce 2003 byla provedena celková obnova zvonové stolice.\n\nKostel sv. Ondřeje spravuje Římskokatolická farnost Osoblaha, Děkanát Krnov.\n\nJednolodní novogotická podélná zděná stavba s pětibokým presbytářem. V ose průčelí vystupuje kvádrová věž s nárožními podpěráky.\n\n"}
{"id": "1277793", "url": "https://cs.wikipedia.org/wiki?curid=1277793", "title": "Evangelická kaple (Nýdek)", "text": "Evangelická kaple (Nýdek)\n\nEvangelická kaple v Nýdku se nachází v obci Nýdek v okrese Frýdek-Místek na evangelickém hřbitově a slouží k bohoslužebným účelům Slezské církve evangelické augsburského vyznání. S ohledem na svou velikost bývá též označována za kostel.\n\nKaple z režného zdiva byla vystavěna v letech 1903–1904. Nahradila dřívější dřevěnou márnici. Výstavbu provedla firma Ludwig Kametz z Těšína. Do kaple byl přenesen z bývalé márnice malý zvon a u Carla Schwabeho z Bělé byly objednány dva nové zvony. Posvěcení kaple se uskutečnilo v létě roku 1904. \n\nKaple prošla dvěma rozsáhlými rekonstrukcemi: V roce 1968 byl zvětšen sál o 7 metrů na dvojnásobnou kapacitu a roku 1990 byla v kapli vestavěna pavlač. \n\n"}
{"id": "1277796", "url": "https://cs.wikipedia.org/wiki?curid=1277796", "title": "Frank Lloyd", "text": "Frank Lloyd\n\nFrank William George Lloyd (2. února 1886, Glasgow – 10. srpna 1960, Santa Monica) byl americký filmový režisér, producent a scenárista skotského původu. Patřil k zakladatelům Academy of Motion Picture Arts and Sciences, v letech 1934-1935 byl jejím prezidentem. Je jediným tvůrcem v historii, kterému byly nominovány na Oscara tři filmy v jedné kategorii - v roce 1929 byl nominován za režii snímků \"The Divine Lady\", \"Weary River\" a \"Drag\". Za \"Divine Lady\" si sošku odnesl. Druhého Oscara za režii získal roku 1933, za film \"Cavalcade\". Nominován byl ještě roku 1935 za snímek \"Mutiny on the Bounty\", který patří k jeho komerčně nejúspěšnějším.\n\n"}
{"id": "1277846", "url": "https://cs.wikipedia.org/wiki?curid=1277846", "title": "Mehmed Kapetanović", "text": "Mehmed Kapetanović\n\nMehmed-beg Kapetanović Ljubušak (19. prosince 1839 Vitina, okres Ljubuški, osmanská říše – 28. července 1902 Grbavica u Sarajeva, Bosna a Hercegovina) byl osmanský a bosenskohercegovský úředník, politik, novinář a sběratel lidové slovesnosti bosňáckého původu.\n\nPocházel z bohaté muslimské rodiny, která se v oblasti Ljubuškého vyskytovala nejpozději od 17. století. Její představitelé byli hraničářskými veliteli, kapetany, a okresními náčelníky. Rodina sídlila na statku v obci Vitina. Ali-beg Kapetanović zplodil čtyři syny, Mehmed-bega, Ibrahim-bega (1841?–1897, v letech 1890–1897 mostarský starosta), Bećir-bega (1843–1910) a Osman-bega (1847–1910). \n\nV Ljubuškém Mhemed-beg dokončil medresu, vyšší islámskou školu. Nato byl členem okresního zastupitelstva. \n\nPodílel se na vojenských výpravách proti Černé Hoře a křesťanským povstalcům v Bosně a Hercegovině. Za zásluhy na vojenském poli mu byl udělen řád Mecidiye III. třídy sultána Abdülmecida I\".\" Roku 1863 se stal kapidžibašou (majorem) osmanské armády a od následujícího roku úřadoval jako kajmekan (okresní hejtman) ve mestě Stolac a pak v Ljubuškém. Roku 1869 vykonal dlouhou cestu po Itálii a Rakousku, mj. navštívil Vídeň a Budapešť. Později navštívil i Korfu, Egypt a Malou Asii, včetně měst Smyrny a Cařihradu. Po návratu do vlasti opětovně zastával post okresního hejtmana ve Foči, Stolci a Trebinje. Roku 1875, kdy v Hercegovině vypuklo křesťanské povstání, odešel ze služby a trvale přesílil do Sarajeva. Tam od léta 1877 do jara 1878 vykonával úřad starosty. S tímto postem se pojilo působení v osmanském parlamentu. Během muslimského povstání, které roku 1878 vypuklo proti habsburské okupaci Bosny a Hercegoviny, coby umírněný politk uprchl do Dalmácie. \n\nOd roku 1878, tj. po rakousko-uherském záboru, k němuž se na rozdíl od většiny bosenských muslimů stavěl kladně a s jistou nadějí, působil jako sarajevský zastupitel (což potvrdily i volby 1884, 1887, 1890, 1893, 1896) a nato i čestný vládní rada. Mezi lety 1893 a 1899 vykonával post sarajevského starosty, z něhož odešel pro chatrné zdraví. Při navštěvě radního Petre T. Petroviće roku 1898 jej postihla mrtvice, s jejímiž následky bojoval dalších několil let. Další mozková příhoda se mu stala osudnou. Zemřel na rodinném statku v obci Grbavica v noci z 28. na 29. července 1902. Druhého dne byl převezen do svého domu v Sarajevu a poté odnesen smutečními hosty až ke Gazi Husrev-begově mešitě, kde proběhla zádušní mše \n\nKapetanović byl nositelem řady vyznamenání: roku 1879 obdržel řád železné koruny III. třídy a s tím spojený titul četného vládního rady a neznámého roku také řád Františka Josefa II. třídy, komtur s hvězdou. \n\nZa svého působení v Trebinje se sblížil s místním rakouským konzulem a horlivým sběratelem lidové slovenosti Vukem Vrčevićem, který jej inspiroval k podobné zálibě. Sám zapisoval převážně epické písně, pořekadla a lidová moudra. Připravil k tisku dvě rozsáhlé sbírky lidové slovesnosti \"Narodno blago\" (Lidový poklad, v latince Sarajevo 1887, v cyrilici Sarajevo 1888) a \"Dževahiru šerqijje = Istočno blago\" (Východní poklad, sv. 1, Sarajevo 1896, sv. 2., Sarajevo 1897).\n\nRoku 1891 založil a po dvě léta vlastnil a vedl list \"Bošnjak\" (Bosňák), první muslimské periodikum psaného domácím jazykem v latince. To vycházelo v Sarajevu do roku 1910.\n\nJeho syn Riza-beg byl publicitou a básníkem.\n\n"}
{"id": "1277849", "url": "https://cs.wikipedia.org/wiki?curid=1277849", "title": "Pomeranian", "text": "Pomeranian\n\nPomeranian (pomořan) je společenské trpasličí plemeno psa. Vyvíjel se v Pomořansku, oblasti dnešního pomezí Německa a Polska, dále pak v USA a v Anglii. Pro svůj vzled plyšového medvídka je oblíben po celém světě.\n\nŘadí se mezi trpasličí plemena a jeho výška je cca do 22 cm, váha většinou okolo 1,8 - 3 kg. Srst se skládá z podsady a krycí části. I přesto, jak je pomeranian chlupatý, nelíná. Má kulatou hlavu, kulaté malé uši, posazené dále od sebe, krátký čenich s výrazným stopem, kompaktní kostru se silnými, rovnoměrně osrstěnými končetinami. Barva může být od bílé, oranžové, přes krémovou, modrou, hnědou až po černou.\nPomeranian je řazen mezi společenská plemena.\n\nPlemeno pomeranian bývá často zaměňováno s plemenem německého špice. Německý trpasličí špic, má hlavu klínovitou, menší, s většíma špičatýma ušima blíže k sobě, uši jsou posazené navrchu hlavy, čenich je dlouhý, špičatý, nohy tenké, méně osrstěné než zbytek těla, kostra není tak kompaktní jako u pomeraniana. Něm. trp. špicové dvakrát do roka silně línají, plemeno pomeranian, který má bohatou srst, při pravidelném pročesávání a přistřihování, většinou  minimálně líná a nechává srst v kartáči, takže jeho srst tzv. nesněží po podlaze. Ocas klasického něm. špice je zahnutý a posazený nabok.\nV Česku se tato dvě plemena moc nerozeznávají, zatímco v ostatních zemích Evropy, dále pak v USA a Thajsku jsou tato plemena již dávno rozdělena a každé má svůj vlastní plemenný standard. \n\n"}
{"id": "1277851", "url": "https://cs.wikipedia.org/wiki?curid=1277851", "title": "Albrecht V. Bavorský", "text": "Albrecht V. Bavorský\n\nAlbrecht V. Bavorský (29. února 1528 – 24. října 1579) byl bavorský vévoda od roku 1550 do své smrti. \n\nJeho otcem byl Vilém IV. Bavorský, matkou Jakobea z Badenu a manželkou Anna Habsburská (sňatek roku 1546). Z manželství Anny a Albrechta se narodilo sedm dětí, pět synů a dvě dcery, dva chlapci však zemřeli jako nemluvňata:\n\nJako politik prosazoval Albrecht rekatolizaci a patřil k vůdcům protireformace v Německu. Proslul také jako mecenáš a sběratel umění, který položil základ dnešní státní sbírky antického umění v Mnichově (Staatliche Antikensammlungen). \n"}
{"id": "1277855", "url": "https://cs.wikipedia.org/wiki?curid=1277855", "title": "Sibiřský prikaz", "text": "Sibiřský prikaz\n\nSibiřeský prikaz () byl v 17.–18. století ústřední orgán státní správy v Rusku s regionální kompetencí pro záležitosti Sibiře.\n\nV letech 1599–1637 za správu Sibiře zodpovídal Kazaňský prikaz, spravující východní regiony ruského státu. Kvůli růstu agendy související se Sibiří se roku 1637 z kazaňského prikazu vydělil Sibiřský prikaz, přičemž do roku 1663 v čele kolegií obou prikazů stál týž člověk. \n\nSibiřský prikaz řídil a kontroloval sibiřskou místní administrativu, zabýval se všemi stránkami státní právy – administrativními, soudními, vojenskými, finančními, obchodními i veškerými ostatními otázkami, řídil též zahraniční vztahy se zeměmi sousedícími se Sibiří, a sice s Mongoly a Čínou. \n\nPo založení gubernií byl vedoucí sibiřského prikazu kníže Matvej Petrovič Gagarin roku 1711 jmenován prvním gubernátorem Sibiřské gubernie a prikaz byl reorganizován v moskevskou kancelář Sibiřské gubernie.\n\nRoku 1730 byl Sibiřský prikaz obnoven a podřízen senátu. Kompetence prikazu již nezahrnovaly mezinárodní vztahy, ani dohled nad těžbou kovů a manufakturami, poštovní službou, vojenskými otázkami (od roku 1748). Zůstaly mu pouze administrativní, finanční, obchodní a daňové otázky. \n\nRoku 1763 byl Sibiřský prikaz zrušen.\n\n\n"}
{"id": "1277857", "url": "https://cs.wikipedia.org/wiki?curid=1277857", "title": "Usť-Kut", "text": "Usť-Kut\n\nUsť-Kut () je město v Irkutské oblasti v Ruské federaci, centrum Usť-Kutského rajónu. K 1. lednu 2016 zde žilo 42 498 obyvatel. Leží ve východní Sibiři, ve střední části Irkutské oblasti, 510 km severně od Irkutska na soutoku řek Leny a Kuty.\n\nBylo založeno roku 1631 jako Usť-Kutský ostroh a je jedním z prvních ruských sídel ve východní Sibiři. V 19. století bylo malou vesnicí, roku 1926 se stalo sídlem stejnojmenného rajónu. Rozmach Usť-Kutu začal ve 40. letech 20. století, kdy se stal důležitým dopravním uzlem – vznikl zde Osetrovský říční přístav, roku 1954 byl Usť-Kut povýšen na město, stal se výchozím bodem Bajkalsko-amurské magistrály. Počet obyvatel rostl až do poloviny 90. let 20. století, kdy dosáhl maxima 62 tisíc, poté poklesl až na 43–42 tisíc v letech 2015–2016.\n\nEkonomika města je založena na těžbě dřeva, ropy a zemního plynu. Rozvíjí se i turistika.\n"}
{"id": "1277865", "url": "https://cs.wikipedia.org/wiki?curid=1277865", "title": "Erwina Ryśová-Ferensová", "text": "Erwina Ryśová-Ferensová\n\nErwina Lilia Ryśová-Ferensová (* 19. ledna 1955 Elbląg), rozená Ryśová, je bývalá polská rychlobruslařka.\n\nNa mezinárodní scéně debutovala v roce 1972, v následujících třech letech se kromě seniorských účastnila i juniorských světových šampionátů. Roku 1973 Mistrovství světa juniorů vyhrála. Zúčastnila se Zimních olympijských her 1976 (500 m – 18. místo, 1000 m – 10. místo, 1500 m – 8. místo, 3000 m – 10. místo). První seniorskou medaili, bronzovou, vybojovala na Mistrovství světa ve sprintu 1978. Startovala rovněž na ZOH 1980 (500 m – 11. místo, 1000 m – 16. místo, 1500 m – 17. místo, 3000 m – 5. místo) a 1984 (500 m – 9. místo, 1000 m – 7. místo, 1500 m – 5. místo, 3000 m – 14. místo). Na sprinterském světovém šampionátu 1985 si dobruslila pro bronz, od následující sezóny 1985/1986 startovala v seriálu Světového poháru. V roce 1988 získala bronzovou medaili na Mistrovství světa ve víceboji a o několik týdnů později se zúčastnila Zimních olympijských her v Calgary (500 m – 19. místo, 1000 m – 10. místo, 1500 m – 7. místo, 3000 m – 5. místo, 5000 m – 21. místo). Sportovní kariéru ukončila po sezóně 1988/1989.\n\n"}
{"id": "1277870", "url": "https://cs.wikipedia.org/wiki?curid=1277870", "title": "Věslav Michalik", "text": "Věslav Michalik\n\nVěslav Michalik (* 1. března 1963 Český Těšín) je český politik a fyzik, od roku 2012 zastupitel Středočeského kraje (v letech 2016 až 2017 také radní kraje), od roku 2004 starosta obce Dolní Břežany, člen hnutí STAN.\n\nVystudoval gymnázium v Českém Těšíně a Fakultu jadernou a fyzikálně inženýrskou Českého vysokého učení technického v Praze, v roce 1986 získal titul Ing. a v roce 1992 pak titul kandidáta věd (CSc.). Vzdělání si později doplnil v ekonomické oblasti na Rochester Institute of Technology.\n\nPracoval jako vědecký pracovník Akademie věd ČR, je autorem desítek publikací v mezinárodních vědeckých časopisech. Po odchodu z akademické sféry působil řadu let ve finančních institucích – nejprve jako finanční (bankovní) analytik, později jako výkonný ředitel a člen představenstva německé banky.\n\nVěslav Michalik je ženatý, má dvě dospělé děti. Žije v obci Dolní Břežany v okrese Praha-západ.\n\nOd roku 2013 je členem STAN, od března 2014 je součástí předsednictva hnutí (tuto funkci obhájil na republikovém sněmu v březnu 2017).. Zastává také pozici předsedy Krajského výboru STAN ve Středočeském kraji. \n\nV komunálních volbách v roce 2002 byl jako nezávislý na kandidátce subjektu \"\"Sdružení nezávislých kandidátů ROZKVĚT\"\" zvolen zastupitelem obce Dolní Břežany. V listopadu 2002 se stal místostarostou a od října 2004 pak starostou obce. Mandát zastupitele a starosty obce pak obhájil ve volbách v roce 2006 (nezávislý za \"\"Sdružení nezávislých kandidátů ROZKVĚT\"\"), volbách v roce 2010 (nestraník za STAN na kandidátce subjektu \"\"ROZKVĚT\"\"), volbách v roce 2014 (člen STAN na kandidátce subjektu \"\"ROZKVĚT\"\"). a volbách v roce 2018 (člen STAN na kandidátce subjektu \"\"ROZKVĚT (STAN)\"\").\n\nV krajských volbách v roce 2008 kandidoval do Zastupitelstva Středočeského kraje jako nestraník za hnutí \"Nezávislí starostové pro kraj\", ale neuspěl (skončil jako první náhradník). Podařilo se mu to až ve volbách v roce 2012 jakožto nestraníkovi za STAN na kandidátce \"\"TOP 09 a Starostové pro Středočeský kraj\"\". Ve volbách v roce 2016 mandát krajského zastupitele obhájil již jako člen STAN na samostatné kandidátce hnutí. Dne 18. listopadu 2016 byl zvolen radním Středočeského kraje pro oblast hospodářského a regionálního rozvoje včetně evropských fondů a rozvoje venkova. Po rozpadu koalice byl ale v říjnu 2017 z funkce odvolán.\n\nVe volbách do Poslanecké sněmovny PČR v roce 2013 kandidoval ve Středočeském kraji jako člen hnutí STAN na kandidátce TOP 09, ale neuspěl.\n"}
{"id": "1277872", "url": "https://cs.wikipedia.org/wiki?curid=1277872", "title": "Valentina Lalenkovová", "text": "Valentina Lalenkovová\n\nValentina Nikolajevna Lalenkovová ( ; * 21. ledna 1957 Sverdlovsk, Ruská SFSR), rozená Goloveňkinová ( ), je bývalá sovětská rychlobruslařka.\n\nV roce 1976 startovala na juniorském světovém šampionátu, v následujících letech již závodila v seniorských závodech. Zúčastnila se Zimních olympijských her 1980 (1000 m – 11. místo, 3000 m – 17. místo). První medaili, bronzovou, získala na Mistrovství světa ve víceboji 1983. V následující sezóně vybojovala stříbrné medaile na vícebojařském Mistrovství Evropy i na sprinterském světovém šampionátu. Startovala také na ZOH 1984 (1000 m – 4. místo, 1500 m – 6. místo, 3000 m – 8. místo). Sportovní kariéru ukončila po sezóně 1984/1985.\n\nJejím synem je rychlobruslař Jevgenij Lalenkov.\n"}
{"id": "1277880", "url": "https://cs.wikipedia.org/wiki?curid=1277880", "title": "Min Nan Wikipedie", "text": "Min Nan Wikipedie\n\nMin Nan Wikipedie (Peh-oe-ji: Wikipedia Bân-lâm-gú) nebo také Holopedia, je Min Nan verze Wikipedie, otevřené encyklopedie. Je to druhá největší Wikipedie ve varietách čínského jazyka. Je psána latinkou v Peh-oe-ji, využívá hlavně Hokkien Tchajwanský dialekt. V lednu 2020 obsahovala přes 236 000 článků a pracovalo pro ni 5 správců. Registrováno bylo přes 40 900 uživatelů, z nichž bylo asi 60 aktivních. \n\nMin Nan Wikipedie byla založena jako nezávislý projekt známý jako Holopedia (odkaz na Hō-ló-oē, hovorový název pro Jižní Min dialekt) Wikipedisty a (Tè Khái-sū) v roce 2003. Žádost o vytvoření byla pak provedena na projektu Wikimedia Foundation Meta-Wiki.\n\nV době vzniku neexistoval žádný ISO 639 kód pro Min Nan, takže zakladatelé se rozhodli použít \"zh-min-nan\", který byl registrován jako IETF zkratka pro tento jazyk. Nyní je ISO kód pro Jižní Min (nan) a doména http://nan.wikipedia.org přesměrovává na http://zh-min-nan.wikipedia.org/.\n\nMin Nan Wikipedie je jediná Wikipedie která má dvě pomlčky v kódu, i když \"be-x-old\" (v překladu být-x-starý) bylo dříve používáno pro Běloruskou Wikipedii.\n\n \n"}
{"id": "1277882", "url": "https://cs.wikipedia.org/wiki?curid=1277882", "title": "Makedonska Kamenica", "text": "Makedonska Kamenica\n\nMakedonska Kamenica ( ) je město ve Východním regionu v Severní Makedonii, cca 90 km od hlavního města Skopje. Je střediskem stejnojmenné opštiny. V roce 2002 zde žilo 5 147 obyvatel.\n\nLeží na východním úpatí pohoří Osogovská planina, poblíž hranic s Bulharskem. Poblíž města se nachází Kalimanské jezero, vodní nádrž postavená v roce 1969 na řece Bregalnica.\n\nÚzemím města prochází hlavní silnice A3, která spojuje město Kočani na západě, s městem Delčevo v blízkosti hranice s Bulharskem.\n\n"}
{"id": "1277885", "url": "https://cs.wikipedia.org/wiki?curid=1277885", "title": "Haitske Pijlmanová", "text": "Haitske Pijlmanová\n\nHaitske Pijlmanová (* 16. června 1954 Grouw) je bývalá nizozemská rychlobruslařka.\n\nNa mezinárodních závodech debutovala v roce 1975 na sprinterském i vícebojařském světovém šampionátu. Z Mistrovství světa ve sprintu 1977 si přivezla bronzovou medaili. Zúčastnila se Zimních olympijských her 1980 (500 m – 15. místo, 1000 m – 14. místo) a po sezóně 1979/1980 ukončila sportovní kariéru.\n\nJejím manželem je rychlobruslař Jos Valentijn.\n"}
{"id": "1277887", "url": "https://cs.wikipedia.org/wiki?curid=1277887", "title": "Porchov", "text": "Porchov\n\nPorchov () je město v Rusku, administrativní centrum Porchovského rajónu Pskovské oblasti. Leží na řece Šeloň, asi 88 km východně od Pskova. V roce 2016 zde žilo 9172 obyvatel.\n\nMěsto je známo díky středověké Porchovské pevnosti.\n\nVznik Porchova souvisí se založením Porchovské pevnosti na břehu řeky Šeloně. Tu založil podle Novgorodského letopisu Alexandr Něvský roku 1239 jako součást systému opevnění na Šeloni. Po několik staletí chránila Porchovská pevnost tuto obchodní vodní cestu a zároveň Novgorodskou republiku před nájezdy Litevců.\n\nPo připojení Novgorodské republiky k Moskevskému velkoknížectví roku 1478 se Porchov stal jednou z 12 hlavních pevností Ruska, avšak ne na dlouho. Hranice státu se záhy posunuly více na západ, Porchov přestal být pohraničním městem, čímž ztratil svůj vojenský význam.\n\nPo administrativní reformě Petra I. se stal Porchov součástí Novgorodské provincie Petrohradské gubernie, Kateřina I. jej později zahrnula do Novgorodské gubernie a Kateřina II. do Pskovské gubernie.\n\nRoku 1783 zde byl vystavěn chrám svaté Trojice, na jehož výstavbu darovala 7000 rublů carevna Kateřina II., když projížděla v roce 1780 městem (v 60. letech 20. století byl tento svatostánek zbořen).\n\nŽeleznice byla do města přivedena roku 1897 v rámci nově otevřené trati Pskov - Bologoje. Železniční most v Porchově byl dokončen o 8 let později.\n\nNa počátku 20. století zde byl sbor dobrovolných hasičů, banka, několik škol, dívčí gymnázium a reálka.\n\nV rámci administrativní reformy SSSR se Porchov stal roku 1927 součástí Porchovského rajónu Leningradské oblasti, od roku 1944 Pskovské oblasti.\n\n11. července 1941 bylo město obsazeno nacistickými vojsky. Již v srpnu téhož roku byl 3,2 km východně od města otevřen pracovní koncentrační tábor \"Dulag 100\" pro 25 až 30 tisíc vězňů z řad vojenských zajatců i civilistů. V otřesných podmínkách, kdy velká část vězňů musela po celý rok spát pod širým nebem, zahynulo za celou dobu provozu tábora přes 85 tisíc lidí. V samotném Porchově bylo na 90 % budov zbouráno. K osvobození města i tábora došlo v rámci leningradsko-novgorodské operace 26. února 1944 oddíly Leningradského frontu.\n\nRoku 1983 započala výstavba památníku koncentračnímu táboru Dulag 100, kvůli nedostatku peněz však byla zamražena. K dokončení a slavnostnímu otevření tak došlo až v roce 2016.\n\nZa čtvrt století po rozpadu SSSR se počet obyvatel snížil asi o třetinu.\n\n"}
{"id": "1277888", "url": "https://cs.wikipedia.org/wiki?curid=1277888", "title": "Porchovská pevnost", "text": "Porchovská pevnost\n\nPorchovská pevnost () je historický kreml v centru ruského městečka Porchov v Pskovské oblasti. Rozkládá se na pravém břehu řeky Šeloň. V 13. - 15. století byla důležitou pohraniční pevností, chránící ruské země před Litevci. Dochované hradby, věže a brány pochází z konce 14. století.\n\nPrvní písemná zmínka o Porchovské pevnosti pochází z Novgorodského letopisu. Podle něj založil Porchov Alexandr Něvský v roce 1239 jako jednu z pevností, které střežily vodní dopravní cestu po řece Šeloň před častými nájezdy Litevců. Původní pevnost byla dřevěná a představovala dojitý val a dvojitý příkop.\n\nRoku 1346 vtrhnul litevský velkovévoda Algirdas do Novgorodské republiky, ovládnul řeky Lugu a Šeloň a oblehl Porchov a Opoki. Toto první obležení Litevci pevnost přečkala, bylo však nutno vyplatit kontribuci 300 rublů.\n\nV roce 1387 byla témže břehu Šeloně asi o kilometr dále postavena pevnost nová, jejíž hradby a čtyři věže byly zhotoveny z místního vápence. Síla stěn původně činila 1,4 až 2 m, výška okolo 7 m. Věže byly vysoké 15 až 17 m, měly 4 až 6 bojových pater a vystupovaly značně z hradební linie, aby mohly snadněji narušovat linii nepřítele. Celá stavba byla provedena během jediného roku.\n\nChrám svatého Mikuláše uvnitř areálu byl zbudován v roce 1412 a svému účelu slouží dodnes.\n\nV červenci 1428 Porchov oblehli Litevci pod vedením velkoknížete Vytauta. Pevnost sice nedobyli, ale značně ji poškodili děly (jedno z prvních užití děl na Rusi). Roku 1430 byly proto hradby nejenom opraveny, ale i výrazně zesíleny (až na 4,5 m).\n\nToto bylo však naposledy, kdy pevnost oblehl nepřítel. Novgorod i Pskov pohltilo Moskevské knížectví, hranice byly posunuty na západ, a Porchov ztratil svůj vojenský význam. Díky tomu zde nebyly prováděny téměř žádné další stavební úpravy, pevnost si tak zachovala svůj původní středověký vzhled.\n\nPrvní rekonstrukce tehdy již značně zchátralé pevnosti proběhla v roce 1912. Ačkoliv během nacistické okupace Němci srovnali se zemí okolo 90 % budov v Porchově, pevnost zůstala ušetřena.\n\nV současnosti (2016) je pevnost v havarijním stavu. Probíhá zde však archeologický průzkum, na jehož základě by měl vzniknout projekt kompletní restaurace objektu. V areálu funguje Porchovské regionální muzeum a Muzeum historie porchovské pošty.\n"}
{"id": "1277889", "url": "https://cs.wikipedia.org/wiki?curid=1277889", "title": "Heike Langeová", "text": "Heike Langeová\n\nHeike Langeová (* 31. října 1955 Rostock), provdaná Kahlová, je bývalá východoněmecká rychlobruslařka.\n\nNa mezinárodních závodech se poprvé objevila v roce 1975. Tehdy také dosáhla svých největších úspěchů: vyhrála Mistrovství světa juniorů a získala stříbrnou medaili na seniorském Mistrovství světa ve sprintu. Další rok se zúčastnila Zimních olympijských her 1976 (500 m – 10. místo, 1000 m – 8. místo) a následně ukončila sportovní kariéru.\n\n"}
{"id": "1277893", "url": "https://cs.wikipedia.org/wiki?curid=1277893", "title": "Kantorova vila", "text": "Kantorova vila\n\nKantorova vila je památkově chráněný funkcionalistický rodinný dům v Jablonci nad Nisou.\n\nByla postavena v letech 1933–1934 pro rodinu chirurga Alfreda Kantora. Jejím autorem byl architekt Heinrich Kulka, žák, spolupracovník a blízký přítel Adolfa Loose. Podle Jana Sapáka je nejvýraznějším Kuklovým počinem po Loosově smrti. Rodina Alfreda Kantora musela po válce vilu opustit a odstěhovala se do Německa. Dům pak byl v roce 1960 přestavěn na bytový dům, což podstatně zasáhlo do původních dispozic Kulkova díla. Podle Jana Sapáka i přes přestavbu v 80. letech zůstalo ve vile zachováno asi 65 procent z nejcennější podstaty domu. \n\nVila je od roku 1958 kulturní památkou.\n\nČtyřpodlažní vila stojí na křižovatce ulic Palackého a U Přehrady a připomíná Müllerovu vilu v Praze. Dům zvenčí působí velmi prostě a neutrálně. Stavba má krychlový tvar s plochou střechou, kompozice fasády je střídmá, žádné rafinované detaily nebo kontrastní prvky. Nejvýraznějším prvkem bíle omítnutých fasád je vstup s travertinovým obkladem a prosklenými dveřmi s mříží. Do napůl zapuštěného suterénu byla původně umístěna soukromá lékařská ordinace, místnost pro domovníka, garáž a další zázemí domu. Přízemí vily bylo prostřednictvím terasy propojeno se zahradou. \n"}
{"id": "1277896", "url": "https://cs.wikipedia.org/wiki?curid=1277896", "title": "Lysina", "text": "Lysina\n\nLysina je označení pro lysé místo (holé, bez porostu). \n\nHory a kopce: \n\n\nSídla a další lokality: \na řada dalších lokalit místního významu\n\n"}
{"id": "1277898", "url": "https://cs.wikipedia.org/wiki?curid=1277898", "title": "Židovský hřbitov v Dřevíkově", "text": "Židovský hřbitov v Dřevíkově\n\nŽidovský hřbitov v Dřevíkově se nachází asi 500 m severozápadně od dřevíkovské návsi na kraji lesa. Založen zřejmě v polovině 18. století, po roce 1886 rozšířen, veden jako kulturní památka České republiky.\n\nSoučasná rozloha hřbitova činí 1777 m, na ploše asi 300 náhrobků (\"macev\") barokního a klasicistního typu, mnohdy velmi cenné. Nejstarší dochovaný náhrobek pochází z roku 1748, rok 1762 uvádějí shodně Jan Heřman a Jiří Fiedler. Jedná se zřejmě o náhrobek Ašera ben Jicchaka.\n\nNa hřbitově se pohřbívalo až do první třetiny 20. století, od té doby pustl. V 70. letech minulého století restaurován místními obyvateli pod vedením okresního památkáře Luďka Štěpána (1932 – 2017), zakladatele expozice lidové architektury a technického stavitelství na Veselém Kopci (součást Muzea v přírodě Vysočina). V bývalé márnici-vozovně upevněny fragmenty poškozených barokních náhrobních kamenů.\n\nDo roku 1985 stál na hřbitově jeden z posledních dřevěných náhrobků v českých zemích, pocházel z období 1. světové války, následně přemístěn do depozitáře bývalého Souboru lidových staveb Vysočina (v současnosti Muzeum v přírodě Vysočina).\n\nDřevíkovská židovská komunita doložena od počátku 18. století, přestala existovat podle zákona z roku 1890. Do německé okupace se o hřbitov starala židovská obec v Heřmanově Městci, v současnosti v majetku pražské židovské obce.\n\n\n"}
{"id": "1277914", "url": "https://cs.wikipedia.org/wiki?curid=1277914", "title": "France Telévisions", "text": "France Telévisions\n\nFrance Télévisions je francouzská veřejnoprávní síť televizních stanice zahrnující kanály France 2, France 3, France 4, France 5 a France Ô (vysílající v zámořských územích). Podíl jejích diváků činí kolem 40 %. France Télévisions vznikla v roce 1992, jejím rozhlasovým protějškem je Radio France. \n\n"}
{"id": "1277921", "url": "https://cs.wikipedia.org/wiki?curid=1277921", "title": "Haligovce", "text": "Haligovce\n\nHaligovce jsou obec na Slovensku v okrese Stará Ľubovňa v Prešovském kraji. Původní název obce byl Hedvigina Poruba.\n\nObec se nachází na okraji Pieninského národního parku poblíž polských hranic. V katastrálním území obce se nacházejí vápencová bradla zvané Haligovské skaly. V nich se nachází i jeskyně Aksamitka.\nPrvní písemná zmínka o obci pochází z roku 1338. V obci je římskokatolický kostel Navštívení Panny Marie z roku 1897 a kaple svatého Kříže z roku 1787.\n\n"}
{"id": "1277936", "url": "https://cs.wikipedia.org/wiki?curid=1277936", "title": "Tavuk göğsü", "text": "Tavuk göğsü\n\nTavuk göğsü (, v překladu „kuřecí prsa“) je turecký dezert (mléčný pudink) vyrobený z kuřecího masa. \n\nTradiční verze používá bílá kuřecí prsa, nejlépe z čerstvě poraženého kohouta. Maso změkne varem a je rozděleno do velmi jemných vláken nebo \"rillettes\". Moderní recepty často dávají přednost rozdrcení masa v hmoždíři na jemný prášek. Maso se smíchá s mlékem, cukrem a rýžovou moukou nebo jinými zahušťovadly, často se přidává nějaký druh koření jako je skořice. Výsledkem je hustý pudink často tvarovaný pro dobrý vzhled.\n\nJídlo je více či méně totožné s jídlem \"blancmange\", který byl běžný v kuchyni evropských majetných vrstev (nejčastěji pak ve Francii).\n"}
{"id": "1277937", "url": "https://cs.wikipedia.org/wiki?curid=1277937", "title": "Furfurylalkohol", "text": "Furfurylalkohol\n\nFurfurylalkohol, systematický název furan-2-ylmethanol, je organická sloučenina obsahující molekulu furanu, na níž je navázána hydroxymethylová skupina. V čisté formě je to čirá kapalina, ovšem delším stáním mění barvu na jantarově žlutou. Je mísitelný s vodou, v takové směsi je však nestabilní. Patří mezi běžná organická rozpouštědla. Při zahřívání s kyselinami za přítomnosti katalyzátoru se polymeruje na polyfurfurylalkohol.\n\nFurfurylalkohol se průmyslově vyrábí redukcí aldehydu furfuralu, jenž je obvykle získáván z odpadní biomasy jako jsou odzrněné kukuřičné klasy. Díky tomu je furfurylalkohol řazen do „zelené chemie“.\n\nTaké se vyrábí disproporcionací furfuralu Canizzarovou reakcí, kde je dalším produktem kyselina furová.\n\nJelikož jde o alkohol, lze jej oxidovat, zde konkrétně na aldehyd furfural a kyselinu 2-furovou.\n\nFurfurylalkohol se nejvíce používá jako monomer pro výrobu furanových pryskyřic, které se používají jako složky cementů a lepidla. K výrobě se používá kysele katalyzovaná polykondenzace. Níže je zobrazen zjednodušený příklad takové reakce:\n\nFurfurylalkohol byl používán jako raketové palivo, které hypergolicky reaguje s červenou nebo bílou dýmavou kyselinou dusičnou, která slouží jako oxidační činidlo.\n\nDíky nízké molární hmotnosti může být furfurylalkohol napuštěn do dřeva, kde jej lze polymerizovat a spojit se dřevem za použití tepla, záření anebo kalyzátorů případně dalších látek. Takto upravené dřevo má lepší vlastnosti jako jsou tvrdost a odolnost vůči hmyzu; jako katalyzátor se může použít chlorid zinečnatý, kyselina citronová nebo mravenčí nebo boritany.\n\n"}
{"id": "1277948", "url": "https://cs.wikipedia.org/wiki?curid=1277948", "title": "Zlatá hvězda", "text": "Zlatá hvězda\n\nZlatá hvězda má více významů:\n\n\n"}
{"id": "1277951", "url": "https://cs.wikipedia.org/wiki?curid=1277951", "title": "Patrik Tkáč", "text": "Patrik Tkáč\n\nPatrik Tkáč (* 3. června 1973, Bratislava) je slovenský podnikatel a finančník a spolumajitel a zakladatel firmy J&T.\n\nNarodil se v roce 1973 v Bratislavě, jeho otec je Jozef Tkáč, bývalý ředitel Investiční a rozvojové banky. Patrik Tkáč je absolventem vysoké školy Ekonomické v Bratislavě. V roce 1994 spolu se spolužákem z gymnázia Ivanem Jakabovičom založil skupinu J&T. Od roku 1998 je předsedou představenstva J&T Banky Praha a výkonný ředitel společnosti J&T Finance Group SE. Je také zakladatelem Nadace J&T.\n\nJe ženatý od roku 2008 a má dvě děti.\n"}
{"id": "1277956", "url": "https://cs.wikipedia.org/wiki?curid=1277956", "title": "Isabela Orleánská", "text": "Isabela Orleánská\n\nIsabela Orléanská (\"Isabela Marie Laura Mercédès Ferdinanda\"; 7. května 1878 - 21. dubna 1961) byla členkou francouzského královského rodu Orléans a sňtkem vévodkyně de Guise.\n\nNarodila se v Eu, ve Francii jako dcera Filipa Pařížského a Marie Isabely Orléanské.\n\nIsabela se 30. listopadu 1899 v Twickenhamu provdala za svého bratrance Jana de Guise, syna Roberta z Chartres a Františky Orléanské.\n\nPo smrti svého bratrance Filipa Orléanského, nárokovatele francouzského trůnu jako \"Filip VIII.\", se stal Jan novým titulárním králem Francie jako \"Jan III.\" Titul zpochybňovali členové španělské větve rodu Anjou, kteří byli potomky Ludvíka XIV.\n\nIsabela měla s Janem čtyři dětiː\n\n\nPrincezna Isabela zemřela v Larache v Maroku.\n"}
{"id": "1277957", "url": "https://cs.wikipedia.org/wiki?curid=1277957", "title": "Juan Velasco Alvarado", "text": "Juan Velasco Alvarado\n\nJuan Francisco Velasco Alvarado (16. června 1910 Piura – 24. prosince 1977 Lima) byl peruánský generál a politik. \nV letech 1968 až 1975 vládl Peru jako „prezident revoluční vlády“. Za vlády předchozího prezidenta Fernanda Belaúndeho se v zemi prohlubovalo politické napětí. To vyvrcholilo sporem o znárodnění ropného průmyslu, který se skupině vojáků vedené Velascem Alvaradem stal záminkou k puči 2. října 1968. Levicová vojenská junta pak peruánskou ropu obratem znárodnila, pak provedla i rozsáhlou pozemkovou reformu a navázala úzkou spolupráci se Sovětským svazem. Hospodářsky však vláda nebyla úspěšná a 29. srpna 1975 ji svrhl další puč, po němž na místo prezidenta nastoupil dosavadní premiér Francisco Morales Bermúdez. Juan Velasco Alvarado, v té době již vážně nemocný, své svržení přijal.\n"}
{"id": "1277959", "url": "https://cs.wikipedia.org/wiki?curid=1277959", "title": "Hraničné", "text": "Hraničné\n\nHraničné je obec na Slovensku v okrese Stará Ľubovňa v Prešovském kraji poblíž polských hranic.\n\nPrvní písemná zmínka o obci pochází z roku 1342. V obci je dřevěný římskokatolický kostel Neposkvrněného početí Panny Marie z roku 1787. V minulosti sloužil také pro řeckokatolické věřící.\n\nObcí prochází od jihu na sever silnice č.68, směřující na hranice s Polskem.\n\n"}
{"id": "1277961", "url": "https://cs.wikipedia.org/wiki?curid=1277961", "title": "Karel Bradáč", "text": "Karel Bradáč\n\nKarel Bradáč (4. února 1918, Sedlice – 15. června 1973, Praha) byl český komunistický satirik.\n\nRodiče, rolník Karel Bradáč (1882–??) a Alžběta Mastíková (1886–??) přišli do Prahy ze Sedlice, okres Strakonice, kde byli 25. října 1910 oddáni. Karel Bradáč byl nejmladší ze tří dětí, které se všechny narodily v Sedlici. V roce 1914 se otec přestěhoval do Nuslí a nastoupil jako zřízenec v Živnostenské bance, rodina zůstávala v původním bydlišti; po začátku 1. světové války však musel narukovat. V roce 1919 se celá rodina přestěhovala na Žižkov.\n\nKarel Bradáč se po absolvování měšťanské školy v roce 1933 vyučil v knihkupectví Václava Neuberta. V letech 1934–1939 pracoval v nakladatelství Pavla Prokopa \"Levá fronta\". Jeho práce zveřejňoval měsíčník pokrokového studentstva \"Mladá kultura\", který vycházel v letech 1935–1938. Za okupace byl jako komunistický odbojář v roce 1940 uvězněn a ve vězení strávil tři roky; zbytek okupace prožil jako pomocný dělník ve Strakonicích.\n\nV letech 1945–1948 byl redaktorem v nakladatelství Svoboda a pracoval v kulturní rubrice Rudého práva. V roce 1949 se stal vedoucím redaktorem periodika \"Románové novinky\".\n\nV letech 1953–1969 byl redaktorem Dikobrazu. V roce 1961 obdržel vyznamenání \"Za vynikající práci\".\n\nJe pohřben na Vyšehradském hřbitově v Praze.\n\nKarel Bradáč patřil k novinářům a spisovatelům aktivně podporujícím komunistický režim. Pro jeho verše, zejména v padesátých letech, byla typická dobová kritika imperialismu a jeho různých projevů (utlačování národů, vykořisťování pracujících, zbrojení apod.). V šedesátých letech se spíše zaměřil na nedostatky v budování socialismu (špatné využívání pracovní doby, zmetky ve výrobě).\n\nV časopisu Dikobraz publikoval především satirické verše, obvykle poplatné době vzniku.\n\nV padesátých a šedesátých letech přispíval satirickými verši i do jiných periodik, např. Rudého práva.\n\n\n\n"}
{"id": "1277962", "url": "https://cs.wikipedia.org/wiki?curid=1277962", "title": "Daut-pašův hamam", "text": "Daut-pašův hamam\n\nDaut-pašův hamam (makedonsky Даут-пашин амам, albánsky Haminin e Daut pashës, turecky Davut Paşa Hamamı) jsou lázně (hamam), které se nacházejí v historickém centru severomakedonské metropole, Skopje. Patří k nejvýznamnějším stavbám svého typu na území západního Balkánu a bývalé Jugoslávie.\n\nLázně byly zbudovány v roce 1484. Tvořily je dvě části; jedna byla určená ženám a druhá mužům. Lázně byly dále rozděleny na prostor pro svlékání, pocení, koupání a odpočinek. Nechal je zbudovat turecký vojevůdce Daut-paša, jeden z vezírů sultána Mehmeda II. a velký vezír za vlády sultána Bajezida II.\n\nZvenku lázně vynikají svojí jednoduchostí. Střechu tvoří několik různě velkých kupolí, které odpovídají významu vnitřních prostor. Materiál, který byl na stavbu použit, byl kámen kombinovaný s cihlami. Horní část interiéru lázní byla omítnutá a dekorativně vyzdobena islámskými motivy. Kopulí má objekt 13 a místností 15.\n\nLázně byly poničeny během požáru v roce 1689. Poté zůstaly opuštěny a postupně chátraly. První obnova stavby byla realizována v 30. letech 20. století. Po druhé světové válce byly jako kulturní památka opraveny a od roku 1949 sloužily jako národní umělecká galerie. Nacházela se zde stálá výstava středověkých ikon, fresek a modelů kostelů, které vznikly v době před příchodem Turků. Těžce byla stavba poškozena v roce 1963 během rozsáhlého zemětřesení. Následně byly opětovně obnoveny a předány do užívání opět jako galerie.\n"}
{"id": "1277966", "url": "https://cs.wikipedia.org/wiki?curid=1277966", "title": "Huawei P10", "text": "Huawei P10\n\nHuawei P10 je smartphone společnosti Huawei a vlajková loď této firmy pro rok 2017. Vychází z předchozího modelu Huawei P9, pouze s menšími změnami designu. Vyniká hlavně v poměru cena/výkon.\n\nStejně jako u předchozích modelů byla představena i větší verze Huawei P10 Plus a odlehčená verze Huawei P10 Lite.\n\nHuawei P10 byl oficiálně představen 26. února 2017 na MWC 2017 v Barceloně.\n\nOd předchozího modelu si ponechal IPS displej, ale zmenšený na 5,1\" s FullHD rozlišením. Je schopný zobrazit až 16 milionů barev. Displej je chráněn sklem Gorilla Glass 5. Tělo je z kovu, až na oblast kolem fotoaparátu. Boky telefonu jsou zaoblené pro pohodlné držení. Mobil je dostupný v pěti barevných variantách.\n\nZadní fotoaparát smartphonu je stejně jako u Huawei P9 tzv.duální. Má rozlišení 13 MPx v barevném režimu a 20 MPx v monochromatickém režimu. Přední fotoaparát má 8 MPx a je určen k fotografování širokoúhlých selfie nebo jako zrcadlo.\n\nZ pohledu konektivity má telefon vstupy pro 3,5 mm jack na sluchátka a USB-C na nabíjení telefonu nebo pro propojení s počítačem. Mobil je vybaven Wi-Fi, Bluetooth 3.0 a NFC.\n\nPod displejem se nachází čtečka otisků prstů. Ta funguje velmi rychle. Stačí se telefonu jen letmo dotknout a je odemčen.\n\nNa pravé straně se nachází kolébka hlasitosti a zapínací tlačítko, které je odlišeno elegantním červeným proužkem. Tlačítka jsou umístěna v ideální výšce a při jejich mačkání nemusím tedy nijak přehmatávat a rozhodně zde nehrozí velké riziko vyklouznutí zařízení.\n\nNa levé straně se nachází pouze šuplíček pro SIM kartu a paměťovou kartu. Do telefonu můžete vložit dvě nanoSIM karty nebo nanoSIM kartu a paměťovou kartu microSD. Námi testovaný model byl však pouze single SIM varianta a tak pokud hledáte dual SIM funkcionalitu, před nákupem se přesvědčte, že opravdu objednáváte správnou variantu.\n\nMobil používá operační systém Android 7.0 Nougat. Na systému je firemní nádstavba EMUI verze .0\n\nTelefon má několik předinstalovaných aplikací, jako kalkulačku, nahrávač zvuku, či aplikaci na přehrávání médií. Mobil také nabízí i možnost sledovat a upravovat složky systému a to i bez použití počítače. Je zde možnost změnit vzhled ikon předinstalovaných aplikací.\n\n"}
{"id": "1277968", "url": "https://cs.wikipedia.org/wiki?curid=1277968", "title": "ČKD Dopravní systémy", "text": "ČKD Dopravní systémy\n\nČKD DOPRAVNÍ SYSTÉMY,a.s. byl český podnik zabývající se dopravním strojírenstvím, sídlící v Praze. Jeho hlavním výrobním artiklem byly tramvaje značky Tatra, zpočátku též trolejbusy téže značky a také železniční vozidla, později i vozy metra.\n\nSmíchovské Ringhofferovy závody vznikly jako akciová společnost v roce 1911, navázaly však na více jak století trvající strojírenskou výrobu rodiny Ringhofferů. Ti posléze za první republiky začali budovat koncern zabývající se dopravním strojírenstvím a skoupili množství vagónek po celých českých zemích. Koncern se v roce 1936 stal akciovou společností Ringhoffer–Tatra, v rámci které byla původní smíchovská továrna jedním ze závodů. Společnost Ringhoffer–Tatra byla v roce 1946 znárodněna a stal se z ní národní podnik Tatra. Ten byl roku 1950 reorganizován a jednotlivé závody se osamostatnily. Ze smíchovského závodu, původního Ringhofferova, se stal národní podnik Vagónka Tatra Smíchov. Ten byl v roce 1958 začleněn do Sdružení národních podniků Tatra se sídlem ve Studénce. Smíchovská vagónka však byla v roce 1963 opět vyčleněna a nově se jako závod Tatra Smíchov stala součástí podniku ČKD Praha.\n\nNa začátku 80. let 20. století začala výstavba nového závodu na Zličíně, který měl nahradit kapacitně nedostačující a zastaralý smíchovský závod, nacházející se uprostřed městské zástavby. První etapa zličínské továrny byla dokončena v roce 1989. Roku 1990 vznikla akciová společnost ČKD TATRA, která byla součástí holdingu ČKD PRAHA. V roce 1994 byl uzavřen jižní smíchovský závod (jižně od Plzeňské ulice), severní následoval tento osud o tři roky později. Roku 1997 byla ČKD Tatra sloučena s dalšími společnostmi z holdingu (ČKD Elektrotechnika, ČKD Trakce, ČKD Lokomotivka). Vznikla tak firma ČKD DOPRAVNÍ SYSTÉMY, jejíž výroba byla kompletně přestěhována na Zličín. I vzhledem k rapidnímu poklesu poptávky po sametové revoluci se ale celý privatizovaný holding ČKD, včetně Dopravních systémů, ocitl na přelomu let 1998 a 1999 v existenční krizi. V polovině roku 1999 se většinovým majitelem společnosti ČKD Dopravní systémy stala státní Konsolidační banka. Začátkem roku 2000 upadl podnik do konkursu. Na podzim 2001 koupila vybraná aktiva Dopravních systémů, včetně zličínské továrny, Společnost kolejových vozidel, nově založená dceřiná firma německého koncernu Siemens a v souvislosti s tímto krokem přejmenovaná na Siemens Kolejová vozidla. Zbytek podniku ČKD Dopravní systémy se na základě rozhodnutí Městského soudu v Praze ocitl v roce 2014 v likvidaci. Avšak i zličínská továrna ukončila svou činnost v roce 2009.\n"}
{"id": "1277974", "url": "https://cs.wikipedia.org/wiki?curid=1277974", "title": "Palmarská katolická církev", "text": "Palmarská katolická církev\n\nPalmarská katolická církev (španělsky: \"Iglesia Católica Palmariana\", celým názvem: \"Iglesia Cristiana Palmariana de los Carmelitas de la Santa Faz\") je malá schizmatická církev, která se odtrhla od katolické církve 6. srpna 1978. V době největšího rozkvětu se k hnutí hlásilo asi 5 000 věřících.\n\nPo smrti papeže Pavla VI. založila skupina radikálních španělských sedesvakantistů pod vedením Clementa Domíngueza y Gomeze, vlastní církev. Domínguez y Gomez se sám prohlásil za jejího papeže Řehoře XVII. s oficiálním sídlem v El Palmar de Troya. V této vesnici se měla zjevovat Panna Maria a odmítat II. vatikánský koncil. Domínguezovi oznámila, že je povolán bojovat proti ďáblům ovládajícím církev. Ve viděních měl být vyvolen a pomazán na papeže. \n\nV kázání z roku 2011 papež Řehoř XVII. řekl, že palmarská církev má cca 1500 členů. V následujících letech však bylo mnoho z nich exkomunikováno. Roku 2015 měla sekta pravděpodobně 30 biskupů a 30 řeholnic.\n\nAby se v palmarské církvi mohly udílet svátosti, potřeboval Domínguez skupinu vlastních biskupů. V dopise požádal Marcela Lefebvra, aby ho vysvětil. Lefebvre nabídku odmítl, ale doporučil Domínguezovi kontaktovat tradicionalisticky smýšlejícího biskupa z Vietnamu. Roku 1976 švýcarský kněz Maurice Revaz, který vyučoval kanonické právo v semináři Společnosti sv. Pia X., přesvědčil vietnamského arcibiskupa Ngo Dinh Thuca o jeho vyvolení na základě zjevení. Thuc byl vybrán, protože byl papežským legátem. Arcibiskup uvěřil, že jej Panna Maria zve k tomu, aby vysvětil na biskupy Domínguéze, právníka Manuela A. Corrala a tři další kněze. Také byl vysvěcen jeden laik na kněze.\n\nArcibiskup Thuc jednal bez povinného svolení Apoštolského stolce a byl spolu s ostatními nově vysvěcenými biskupy a knězem exkomunikován. Následně se smířil s církevními autoritami a se skupinou přerušil vazby.\n\nPo smrti papeže Pavla VI. Domínguez prohlásil, že byl ve své vizi mysticky korunován Ježíšem Kristem. Začal používat papežské jméno Řehoř XVII. a jmenoval vlastní kardinály.\n\nPapežové palmarské církve nepoužívají titul římského biskupa. Tvrdí, že Kristus tuto pozici západního patriarchy přenesl do El Palmar de Troya. Takový postoj je v rozporu s tradiční katolickou doktrínou, která identifikuje papežství s římskám episkopátem. Římskokatolická nauka také neuznává soukromá zjevení jako závazná pro celou církev.\n\nNazval Katolickou církev falešnou církví a exkomunikoval Jana Pavla II. Kanonizoval Franca, Kolumba, Escrivu a Pavla VI. prohlásil za svatého mučedníka.\n\nNastoupil po smrti Řehoře XVII. Bez uspořádání palmarské konkláve. Neprohlašoval se za vizionáře, ale byl přesvědčen, že v roce 2000 se narodil antikrist. Palmariáni věří, že antikrist byl poprvé představen veřejnosti v roce 2012 a ve svých 30 letech má začít veřejně působit a vysmívat Krista. Petr II. zemřel v roce 2011 po dlouhé nemoci.\n\nBývalý člen španělské armády abdikoval 22. dubna 2016. Před tím ještě zmírnil některé palmariánské církevní normy.\n\nV roce 1983 palmarská církev drasticky reformovala své obřady a liturgii, která byla původně sloužena tridentskou formou. Palmarská liturgie dnes (k roku 2017) zahrnuje téměř výhradně slova eucharistického proměňování. El Palmarský Stolec také začal prosazovat reálnou přítomnost Panny Marie v proměněné hostii a nanebevzetí sv. Josefa. Od roku 2000 církev používá vlastní Bibli. Palmariáni se nesmí stýkat s lidmi \"ze světa\". Z těchto důvodů je Katolická církev označila za kacíře a následovníky falešného kultu.\n\nDo řad svatých, kanonizovaných palmarskou církví patří i osoby jako např: Kryštof Kolumbus, Francisco Jiménez de Cisneros, José Antonio Primo de Rivera, Francisco Franco, Josemaría Escrivá, Adolf Hitler nebo Luis Carrero Blanco.\n"}
{"id": "1277976", "url": "https://cs.wikipedia.org/wiki?curid=1277976", "title": "Ruská Poruba", "text": "Ruská Poruba\n\nRuská Poruba je obec na Slovensku v okrese Humenné. V roce 2015 zde žilo 234 obyvatel.\n\nPrvní písemná zmínka o obci pochází z roku 1454.\n\n"}
{"id": "1277980", "url": "https://cs.wikipedia.org/wiki?curid=1277980", "title": "Luisa Šarlota Neapolsko-Sicilská", "text": "Luisa Šarlota Neapolsko-Sicilská\n\nLuisa Šarlota Neapolsko-Sicilská (\"Luisa Šarlota Marie Isabela\"; 24. října 1804 – 29. ledna 1844) byla jako dcera Františka I. Neapolsko-Sicilského neapolsko-sicilskou princeznou a španělskou infantkou.\n\nLuisa Šarlota se narodila v paláci Portici jako nejstarší potomek Františka I. Neapolsko-Sicilského a Marie Isabely Španělské. Její dědečkem z matčiny strany byl Karel IV. Španělský. Luisa měla jedenáct mladších sourozenců, včetně Ferdinanda II. Neapolsko-Sicilského.\n\nLuisa Šarlota se 12. června 1819 v Madridu provdala za svého strýce Františka de Paula Španělského, který byl o deset let starší než ona. Měli spolu jedenáct dětíː\n\n\nLuisa Šarlota přála španělský trůn své neteři Isabele spíš, než jejímu strýci Karlovi. Byla zapojená do incidentu během nemoci španělského panovníka, ohledně tohoto problémuː když španělský král ležel nemocný, domnívaje se, že zemře (1832), snažila se Luisa Šarlota od premiéra Tadea Calomarda násilím získat dokument zakazující ženskou posloupnost a hodit ho do ohně. Když se Calomarde pokoušel dokument zachránit, udeřila ho do obličeje, načež pronesl dobře známá slovaː \"Madame, bílé ruce nehřešíǃ\"\n\nKdyž se Luisina neteř v roce 1833 stala španělskou královnou a sestra Marie Kristýna regentkou, soupeření mezi sestrami se zhoršilo a Luisa Šarlota odešla ze Španělska do Paříže.\n\nLuisa Šarlota zemřela v Madridu ve 39 letech.\n"}
{"id": "1277981", "url": "https://cs.wikipedia.org/wiki?curid=1277981", "title": "Martin, Jan a Stašek", "text": "Martin, Jan a Stašek\n\nMartin, Jan a Stašek (14. století – 11. července 1412) byli první mučedníci Husova reformního hnutí. Za bouře proti odpustkům v roce 1412 byli popraveni, poněvadž v kostele reptali proti hlásání odpustků; následně byli slavnostně pohřbeni v Betlémské kapli.\nDne 9. září 1411 vyhlásil papež Jan XXIII. (kterého církev později prohlásila za vzdoropapeže) křížovou výpravu proti neapolskému králi Ladislavovi I., jenž ho odmítal uznat za papeže; církev tehdy měla papeže tři a Ladislav byl stoupencem papeže Řehoře XII. Všem věřícím, kteří se zúčastní křížové výpravy nebo finančně přispějí na tuto výpravu, byly uděleny plnomocné odpustky. Kramářský prodej odpustků však v některých zemích narazil na odpor světských i církevních činitelů. Proti se postavila např. vídeňská univerzita a přiměla rakouského vévodu k tomu, že kupčení s odpustky nepřipustil.\n\nNuncius papeže Jana XXIII. s plnou mocí pro hlasatele odpusků přijel do Prahy dne 1. května 1412. Byl jím pasovský děkan Václav Tiem, rodem Moravan z Mikulova, ale národností Němec. Přinesl také palium pro nového pražského arcibiskupa Albíka z Uničova a žádal krále i arcibiskua o dovolení, aby směl odpustky hlásat a sbírat peníze na ten účel. Získal si přízeň krále Václava IV., protože bylo nepsaným zvykem, že za podporu při hlásání odpustků dostával panovník podíl na výnosu. Král měl ostatně i politické důvody k tomu, aby se snažil papeži vyhověl.\n\nBula odpustková byla vyhlášena slavnostně, bubnováním, na veřejných místech a Tiemem ustanovení komisaři i jiní kazatelé povzbuzovali lid, aby se snažil odpustky získat. Věřící odváděli příspěvky buď osobně komisařům, nebo do tří velkých schránek, které byly umístěny v katedrále sv. Víta, v kostele vyšehradském a v Týnském chrámu. Místo peněz přijímali komisaři i různé zboží.\n\nProti kupčení s odpustky rozhodně vystoupil mistr Jan Hus a další reformně naladění teologové, především Jeroným Pražský. Nabádali lidi k tomu, aby nedávali peníze na odpustky. Měli podporu značné části studentů i dalších obyvatel Prahy. Byly zpívány potupné popěvky o odpustcích, opisy buly, přibité v chrámech, i schránky na příspěvky byly pomazávány smolou a lejnem.\n\nDo této doby kladou někteří badatelé studentskou demonstraci, kterou zorganizovali pan Voksa z Valdštejna a mistr Jeroným Pražský. Z Malostranského náměstí vyšel průvod, v jehož středu byl alegorický vůz, ověšený pečetěmi na způsob papežských bul. Na něm seděl student přestrojený za prostitutku, se zvonečky a klenoty na rukou, byl ověšen napodobeninami odpustkových bul a svůdnými gesty i lichotivými slovy nabízel tyto buly divákům. Průvod se ubíral Prahou až k popravišti novoměstskému, kde byly za nadšeného jásotu davu buly spáleny pod pranýřem.\n\nKrál Václav IV. byl postojem Husa a jeho stoupenců velmi podrážděn; znepokojily ho zvláště výtržnosti v kostelech a na ulici. Nařídil proto pražským konšelům, aby proti buřičům tvrdě zasáhli.\nV neděli 10. července 1412 došlo opět výtržnostem ve třech kostelích, kde několik mladíků pokřikovalo na kazatele, kteří hlásali odpustky, že odpustky jsou lživé a špatné. Mladíci byli zatčeni a uvězněni ve Staroměstské radnici; jednoho přivedli z katedrály svatého Víta, druhého z baziliky sv. Jakuba a třetího z Týnského chrámu. Byli to řemeslničtí tovaryši a jmenovali se Martin, Jan a Stašek. Když se to dověděl Hus, přišel v pondělí 11. července ráno s několika univerzitními mistry a s velkým zástupem studentů na radnici. Konšelům řekl, že on je původcem odporu proti odpustkům, ať tedy potrestají jeho, ale ne ty tři tovaryše. Konšelé, zastrašeni sběhem studentstva a lidu, ho ujistili, že se mládencům nic nestane, a Hus i s ostatními odešel do Betlémské kaple.\n\nKdyž však Hus odešel a zástupy lidu se poněkud rozptýlily, přikázali konšelé, aby mladíci byli popraveni; pravděpodobně se tak stalo dle výslovného příkazu krále Václava IV. Václav Vladivoj Tomek však upozornil i na aspekt národnostní: konšelé byli téměř všichni Němci, odtud snad ona nesmlouvavá přísnost vůči českým tovaryšům.\n\nPochopové vedli provinilce ze Staroměstské radnice na popraviště novoměstské, kde měli být sťati. Protože se však opět začal sbíhat dav, kat je popravil hned blízko radnice, v místě, kde ústí do Staroměstského náměstí nynější Železná ulice, poblíž domu Jana Celného (nynější dům U zlatého jednorožce). Přítomného zástupu se zmocnilo velké náboženské vzrušení. Když biřici volali, že sťat bude každý, kdo se podobným způsobem proviní, mnozí se dobrovolně hlásili, že chtějí trpět. Někteří byli také hned zatčeni a odvedeni do šatlavy. Zbožné ženy pražské (možná bekyně) vytíraly krev mučedníků šátky jako vzácnou relikvii, ba prý ji dokonce i lízaly. Nějaká paní zakryla mrtvá těla bílými prostěradly.\nMistr Jan z Jičína, který se dostavil v čele zástupu univerzitních mistrů a studentů, dal těla zavinutá v prostěradlech přenést do Betlémské kaple, přičemž začal silným hlasem zpívat responsorium \"Isti sunt sancti\" [tito jsou svatí], které se zpívá o svatých mučednících. V kapli byla těla pohřbena a následující den zde byla za ně sloužena mše, ale nikoliv zádušní, nýbrž slavnostní mše o svatých mučednících.\n\nTyto události nesmírně popudily krále Václava IV. Na dotaz konšelů, co mají dělat, prý odpověděl: \"A kdyby jich bylo tisíc, ať se jim stane jako těm třem, a nemáte-li katů a biřiců, dám je přivézti z ciziny.\" Ale konšelé se báli nepokojů, a proto zatčené odpůrce odpustků v tichosti propustili.\n\nOdpůrci Husova reformního hnutí zdůrazňovali, že popravení mladíci byli potrestáni za výtržnosti při bohoslužbě, že trest byl sice příliš přísný, ale dle práva spravedlivý, že jsou to „mučedníci\" vzdoru a neposlušnosti. Hus byl obviňován, že se pokouší popravené mládence neoprávněně svatořečit, a Betlémská kaple byla posměšně nazývána kaplí „U třech svatých\".\n\nMistr Jan Hus nechtěl stupňovat rozčilení ve společnosti, a proto se v neděli, která následovala po popravě, v kázání o události nezmínil. Když se však rozšířily zvěsti, že mu biřici zamkli ústa, hned další neděli (24. července) o třech popravených obšírněji promluvil, chválil je a napomínal posluchače, aby se žádnými mukami nedali odradit od pravdy.\n\nI později se o třech sťatých mládencích zmiňuje, např. v české nedělní \"Postile\" a v \"Knížkách o svatokupectví\", kde uvádí, že Martin, Jan a Stašek své životy obětovali Bohu. V jednom ze svých hlavních děl, v traktátu \"De ecclesia\" [\"O církvi\"], napsal: \"... byvše naučeni milosti Boží, prostí laikové a kněží učí přemnohé příkladem dobrého života a veřejně odporujíce lživému slovu Antikristovu, padají od meče, jak jest patrno na laicích Janovi, Martinovi a Staškovi, kteří odporujíce lživým žákům Antikristovým, mečem padli.\"\n\nPoprava tří mládenců byla vzpomínána i později, jejich osud připomíná např. Jan Amos Komenský v \"Historii o těžkých protivenstvích církve české\". Když byla po 2. světové válce znovu postavena Betlémská kaple, byla pod okno na východní stěně sálu umístěna mramorová deska s tímto nápisem:\n\nCírkev československá husitská považuje tyto husitské prvomučedníky za svědky Páně a 11. července si připomíná jejich památku.\n\n\n"}
{"id": "1277986", "url": "https://cs.wikipedia.org/wiki?curid=1277986", "title": "Bohuslav Mimra", "text": "Bohuslav Mimra\n\nBohuslav Mimra (* 8. července 1947 Moravská Třebová) je český hudebník, pedagog a politik.\n\nStudoval na kroměřížské konzervatoři obor hra na housle a dále na Janáčkově akademii múzických umění v Brně.\n\nV roce 1970 se stal členem Východočeského státního komorního orchestru v Pardubicích a později i primáriem Východočeského smyčcového kvarteta. Od roku 1984 působil v Pražském komorním orchestru bez dirigenta, dále v Symfonickém orchestru Českého rozhlasu a nakonec v Sukově komorním orchestru.\n\nOd roku 1983 řídí Komorní orchestr Jaroslava Kociana. Taktovku převzal od Antonína Šimečka, zakladatele a prvního dirigenta KOJK.\nV roce 1999 obdržel cenu města Česká Třebová \"Kohout\" za provedení Händelovy Vodní hudby v Javorce (událost roku), je laureátem Grand Prix MHF Letohrad 2011.\n\nOd roku 1991 do července 2014 působil jako ředitel ZUŠ v České Třebové, kde i nadále vyučuje (hru na housle, violu, smyčcový orchestr a houslový seminář) a kde vyučuje i jeho manželka BcA. Miluše Mimrová, klavíristka a cembalistka Komorního orchestru Jaroslava Kociana. Jejich dcera Jana Mimrová je absolventkou Konzervatoře v Pardubicích obor dirigování, nyní studuje na AMU Praha (dirigování) a hru na varhany na Konzervatoři v Pardubicích. Působí jako asistentka dirigenta VUS Pardubice.Spolupracuje také s Komorním orchestrem Jaroslava Kociana.\n\nJe členem zastupitelstva města Česká Třebová za koalici KDU-ČSL, SZ, SNK ED. Od r. 2017 je předsedou KDU-ČSL v České Třebové.\n\n\n"}
{"id": "1277997", "url": "https://cs.wikipedia.org/wiki?curid=1277997", "title": "Diselma Archerova", "text": "Diselma Archerova\n\nDiselma Archerova (\"Diselma archeri\") je dvoudomý keř nebo nízký strom se šupinovitými listy, stálezelená dřevina příslušející do čeledi cypřišovitých, podčeledi \"Callitroideae\". Je endemitem rostoucím výhradně na ostrově Tasmánie u jižních břehů Austrálie.\n\nJejím nejblíže příbuzným druhem je jihoamerická fitzroya cypřišovitá, ke které byla v minulosti také přiřazována pod jménem \"Fitzroya archeri\". Při podrobnějším výzkumu však byly mezi nimi shledány podstatné odlišnosti a pro diselmu Archerovu byl vytvořen nový, monotypický rod Diselma.\n\nVyskytuje se v hornatém vnitrozemí ostrova a na jeho západním pobřeží v nadmořské výšce 550 až 1400 m, v prostředí se studeným a velmi vlhkým podnebím. Roste především na silně kyselých půdách v podhorských vřesovištích a na kamenitých svazích. V těchto oblastech (jedná se o jižní polokouli) jsou průměrné roční teploty nízké, sníh někdy v horách přetrvává i během tamní zimy, zatímco letní mrazy neklesají pod -10 °C. Projevuje se tam silné ovlivňování počasí Jižním oceánem, který omývá jih ostrova.\n\nVe svém přirozeném prostředí diselma Archerova obvykle roste jako kompaktní strom, při pěstování v zahradách však často vytváří hustý keř. Hlavním limitem znesnadňujícím pěstování je její požadavek na trvale velkou vzdušnou vlhkost v období růstu.\n\nDvoudomá dřevina vytvářející až 6 m vysoký strom s kmenem o průměru do 30 cm, nebo široký vzpřímený keř až 2,5 m vysoký. Kůra kmene a větví je v mládí hladká a červenohnědá, později hrubne a stává se šedohnědou. Koruna stromu je nepravidelná, široce rozložitá a je tvořena kuželovitými větvemi s chomáči drobných větviček na koncích. Větvičky jsou krátké, hnědé a od druhého či třetího roku jsou hustě pokryté drobnými, šupinovitými listy tmavě zelené barvy. Listy vyrůstají střídavě nebo v přeslenech, jsou asi 2 mm dlouhé, tupé a na spodní straně mají vyznačené průduchy bělavými pruhy.\n\nSamčí šištice jsou četné, nejvýše 3 mm dlouhé a vyrůstají jednotlivě na koncích větviček. Samičí rostou stejně, bývají i podobně velké a jsou tvořené dvěma páry šupin rostoucích proti sobě; pouze šupiny v horním páru jsou plodné. Ještě téhož roku v šišce uzrají jedno až dvě drobná, plochá, oválná, okřídlená semena. Vědecký název rodu \"Diselma\" pochází z řečtiny a odkazuje na tvar šišky (dvě horní lůžka), druhové jméno je po botaniku Williamu Archerovi (1820-1874), který se zabýval podrobným mapováním přírody Tasmánie.\n\nSemena dobře klíčí a lze je použít k množení; bývá však obtížné je ze šišek získat, neboť vítr je snadno rozptyluje. Rostliny se proto běžně množí řízkováním, s nástupem teplého období se polovyzrálé konce větviček sázejí do směsi rašeliny a písků, ve které při stálé vlhkosti do pěti měsíců zakoření.\n\nPřestože dřevina pochází z oblasti s poměrně chladným klimatem, pro pěstování ve středoevropském podnebí není vhodná, mrazy klesající pod -12 °C jí nesvědčí. Těžko splnitelným požadavkem je také zajištění vlhkosti vzduchu. Kromě několika botanických zahrad se mimo území Tasmánie nesázejí.\n\nDiselma Archerova se pro dřevo netěží a místa, na kterých roste, nejsou vhodná k přeměně na zemědělsky nebo průmyslově využívanou půdu. Početní stavy neklesají a populace jsou dlouhodobě stabilní. Není ohrožována živočišnými škůdci, jediným vážným nebezpečím jsou případné lesní požáry, ke kterým je hodně citlivá. IUCN je považována za málo dotčený druh (LC).\n\n"}
{"id": "1278000", "url": "https://cs.wikipedia.org/wiki?curid=1278000", "title": "Komerční letectví", "text": "Komerční letectví\n\nKomerční letectví je část civilního letectví při které se letadlem a leteckou společností přepravuje náklad či cestujícící. Jedná se o formu veřejné dopravy. Komerční letectví je většina létání, které se ve světě odehrává. Komerční letectví nefunguje například ve všeobecném letectví či ve vojenském letectví.\n\nJiž od počátku letectví se lidé věnovali přepravě cestujících či nákladu. Po Druhé světové válce lidé začali využívat bývalá vojenská letadla na přepravu cestujících a nákladu, nastal rozmach, který trvá až do současnosti.\n\n"}
{"id": "1278001", "url": "https://cs.wikipedia.org/wiki?curid=1278001", "title": "Dvanáct křesel (román)", "text": "Dvanáct křesel (román)\n\nDvanáct křesel () je satirický román sovětské autorské spisovatelské dvojice Ilf a Petrov z roku 1928.\n\nOděští novináři a kolegové z redakce novin \"Gudok\" Jevgenij Petrov a Ilja Ilf začali společně tvořit poprvé právě nad textem \"Dvanácti křesel\". Námět jim podle jejich pamětí přinesl Jevgenijův bratr Valentin Katajev. Práce nad knihou trvala od září do konce roku 1927. V létě 1928 knihu vydalo nakladatelství ZiF. Až do roku 1938 se ale text románu dále vyvíjel.\n\nNa děj \"Dvanácti křesel\" volně navazuje další román Ilfa a Petrova \"Zlaté tele\", v němž se vrací postava Ostapa Benděra.\n\nPo svém vydání se sovětská kritika knize téměř nevěnovala. V roce 1948 označil sekretariát Svazu sovětských spisovatelů vydání \"Dvanácti křesel\" a \"Zlatého telete\" za hrubou chybu. Knihy Ilfa a Petrova se dostaly na index až do roku 1956, kdy v chruščovovské éře znovu vyšly v nakladatelství Chudožestvěnnaja litěratura.\n\nDnes je román považovaný za jeden z vrcholů sovětské literární satiry. Ostap Benděr bývá srovnávaný s Haškovým Švejkem nebo Gogolovým Čičikovem z \"Mrtvých duší\".\n\nDo češtiny \"Dvanáct křesel\" poprvé přeložil Josef Dýma a kniha vyšla nákladem Otto Girgala v roce 1933. Další překlad pochází od Naděždy Slabihoudové, který vychází česky opakovaně již od roku 1959.\n\nPodvodníček Ostap Benděr se seznámí s bývalým šlechtickým maršálkem Ippolitem „Kisou“ Vorobjaninovem (v překladu Naděždy Slabihoudové Hypolit Vrabčinský), který se od své tchyně dozvěděl, že poklad jejich šlechtické rodiny byl ukryt před bolševiky do jednoho z dvanácti křesel v jejich jídelně. Křesla ale bolševici zkonfiskovali a Benděr s Vorobjaninovem je začnou hledat. Křesla jsou ale na dražbě jednotlivě prodána do různých míst země. Při putování po jejich stopách zažívají hrdinové nejrůznější komické příběhy.\n\nPostupně objeví jedenáct křesel, ale ani v jednom z nich poklad nenacházejí. Poslední křeslo se nachází v novém klubu železničářů v Moskvě. Vorobjaninov noc před cestou do klubu Benděra zabije, aby se nemusel o kořist dělit. V klubu ale zjistí, že poklad již nedlouho před tím našel tamní hlídač.\nKniha se stala předmětem celé řady divadelních a filmových adaptací. Na filmové plátno ji poprvé uvedl režisér Martin Frič v roce 1933 ve snímku \"Dvanáct křesel\" s Vlastou Burianem v roli Ferdinanda Šuplátka, vytvořené podle Kisy Vorobjaninova. Ostap Benděr se ve filmu jmenuje Vladislav Klepka a hrál ho polský herec Adolf Dymsza.\n\nV roce 1938 byl natočen německý film \"Třináct křesel\" česko-rakouského režiséra E. W. Ema. Stejně jako Fričův film a několik dalších adaptací \n\nJednou z nejvěrnějších úprav je film režiséra Mela Brookse \"Dvanáct křesel\" z roku 1970, v hlavní roli s Frankem Langellou.\n\nSovětská kinematografie se námětu ujala až v 70. letech, kdy natočil film \"Dvanáct křesel\" režisér Leonid Gajdaj s Arčilem Gomiašvilim v hlavní roli. V roce 1976 ve stejnojmenném čtyřdílném seriálu hrál Benděra Andrej Mironov.\n"}
{"id": "1278008", "url": "https://cs.wikipedia.org/wiki?curid=1278008", "title": "Ukrajinská hokejová reprezentace do 18 let", "text": "Ukrajinská hokejová reprezentace do 18 let\n\nUkrajinská hokejová reprezentace do 18 let je výběrem nejlepších ukrajinských hráčů ledního hokeje v této věkové kategorii. Od roku 1999 se účastní mistrovství světa do 18 let. Tým je řízen Ukrajinským svazem ledního hokeje, který je členem Mezinárodní hokejové federace.\n\n"}
{"id": "1278009", "url": "https://cs.wikipedia.org/wiki?curid=1278009", "title": "Mount Sneffels", "text": "Mount Sneffels\n\nMount Sneffels je třetí nejvyšší hora pohoří San Juan Mountains ležící v jižní části Skalnatých hor. Mount Sneffels se nachází na jihozápadě Colorada, v Ouray County, ve Spojených státech amerických.\nJe osmnáctým nejvyšším vrcholem Colorada a třicátou sedmou nejvyšší horou Spojených států. Hora je známá pro svůj výrazný štít převyšující okolí. Je pojmenovaná podle západoislandského stratovulkánu Snæfellsjökull.\n"}
{"id": "1278010", "url": "https://cs.wikipedia.org/wiki?curid=1278010", "title": "The Flicker", "text": "The Flicker\n\nThe Flicker je experimentální film amerického hudebníka a režiséra Tonyho Conrada. Jde o klíčové dílo strukturálního filmu. Conrad mohl dílo vytvořit díky Jonasi Mekasovi, který mu daroval svitek filmů a pomohl mu sehnat kameru Bolex. Film je složen pouze z pěti rámečků: jednoho varovného, dvou s titulky („Tony Conrad uvádí“ a druhý „The Flicker“), jednoho bílého a jednoho černého. V upozornění na začátku filmu bylo uvedeno, že sledování filmu může způsobit epileptický záchvat a jeho sledování tak každý podstupuje na vlastní nebezpečí. Toto upozornění zůstává na plátně téměř tři minuty a až následně je uveden samotný film. Conrad strávil navrhováním filmu (výpočty a grafy souvisejícími s časováním rámečků) několik měsíců, zatímco samotné natočení bylo realizováno v řádu dní.\n\nVůbec poprvé byl uveden dne 14. prosince 1965 ve Film-Makers' Cinemathèque v New Yorku, avšak jednalo se o nedokončenou verzi. Úplná verze byla uvedena na témže místě dne 13. února 1966 (pouhý den po dokončení). Při každém promítání filmu v Cinemathèque byl v sále přítomen lékař. V září 1966 byl snímek uveden na čtvrtém ročníku Newyorského filmového festivalu v Lincolnově centru. Sám Conrad vytvořil v osmdesátých letech na počítači Amiga digitální verzi filmu. Původní film byl zničen, avšak díky Mekasově instituci Anthology Film Archives byla jiná kopie snímku zachráněna.\n\n"}
{"id": "1278011", "url": "https://cs.wikipedia.org/wiki?curid=1278011", "title": "Dušan Polívka", "text": "Dušan Polívka\n\nDušan Polívka (25. listopadu 1900 Praha – 4. listopadu 1983 Plzeň) byl český lékař (ortoped) a vysokoškolský pedagog, působil jako přednosta Fakultní nemocnice Plzeň. \n\nPromoval na Univerzitě Karlově v roce 1924. Od roku 1929 byl asistentem ortopedické kliniky v Praze a v roce 1933 odešel do Plzně. V roce 1945 byl jmenován přednostou nově vytvořeného ortopedického oddělení Městské všeobecné veřejné nemocnice v Plzni (později Fakultní nemocnice Plzeň). V roce 1948 se habilitoval. V čele ortopedické kliniky FN zůstal do roku 1971, kdy odešel do důchodu. \n\nDne 4. listopadu 1983 v Plzni zemřel. Jeho otcem byl architekt Osvald Polívka.\n\n"}
{"id": "1278012", "url": "https://cs.wikipedia.org/wiki?curid=1278012", "title": "Kostel Navštívení Panny Marie (Hluboké Mašůvky)", "text": "Kostel Navštívení Panny Marie (Hluboké Mašůvky)\n\nKostel Navštívení Panny Marie je římskokatolický chrám v obci Hluboké Mašůvky v okrese Znojmo. Je chráněn jako kulturní památka České republiky. Jde o farní kostel farnosti Hluboké Mašůvky.\n\nPůvodní kaple byla vystavěna po roku 1680 u vodního pramene (pětiboké kněžiště a krátká loď obdélníkového půdorysu) V letech 1948-1950 byla zvětšena přístavbou lodi s hranolovou věží.\n\nDo nového západního průčelí byl vsazen původní raně barokní portál. V nice nad ním je umístěna moderní skulptura Krista od Jana Tomáše Fischera. Nad kazatelnou v nároží lodi se nacházejí reliéfní symboly čtyř evangelistů od téhož autora.\n"}
{"id": "1278013", "url": "https://cs.wikipedia.org/wiki?curid=1278013", "title": "Dvanáct křesel", "text": "Dvanáct křesel\n\nDvanáct křesel je název následujících knih a filmů:\n"}
{"id": "1278015", "url": "https://cs.wikipedia.org/wiki?curid=1278015", "title": "Alexandra Řecká a Dánská (1870)", "text": "Alexandra Řecká a Dánská (1870)\n\nAlexandra Řecká a Dánská (30. srpna 1870 – 24. září 1891) se narodila jako třetí dítě, prvorozená dcera Jiřího I. Řeckého a Olgy Konstantinovny Romanovové.\n\nPrincezna Alexandra Řecká a Dánská se narodila 30. srpna 1870 v Mon Repos, letním sídle řecké královské rodiny na ostrově Korfu jako třetí dítě a nejstarší dcera Jiřího I. Řeckého a Olgy Konstantinovny Romanovové. Alexandřin otec nebyl původem Řek, ale narodil se jako dánský princ Kristián Vilém Šlesvicko-Holštýnsko-Sonderbursko-Glücksburský, syn Kristiána IX. Dánského, v sedmnácti letech byl zvolen řeckým králem. Řecká královská rodina byla součástí dánské, a měla tedy blízko k britské a ruské dynastii, Alexandřiny tet Alexandra a Dagmar se totiž provdaly za britské a ruské dědice trůnu. Jiří I. a Olga se vzali mladí. Ze šťastného manželství vzešlo osm dětí. Jedna dcera zemřela v dětství, ale pět synů a dvě dcery se dožili dospělosti.\n\nŘecká královská rodina nebyla dle královských norem bohatá a žila prostě. Král Jiří byl uzavřený muž, ale v rozporu s obecným přístupem té doby, věřil ve šťastné hlučné děti. Alexandra i její sourozenci používali dlouhé chodby v paláci v Athénách k jízdě na kole, kolečkových bruslích, skateboardu a někdy na kole pod vedením samotného krále. Vychováváni anglickými chůvami, mluvily děti nejprve anglicky, brzy se však mezi sebou naučily mluvit i řecky. Učily se také německy a francouzsky.\n\nAlexandra, v rodině přezdívaná \"Aline\" nebo řecky Alix, aby se odlišila od své tety a kmotry, Alexandry, princezny z Walesu, byla optimistická a milována svou rodinou. \"Měla jednu z těch sladkých a roztomilých povah, kterou se zalíbila všem, kteří se s ní setkali\", vzpomínal její bratr Mikuláš Řecký.\n\nAlexandra se kamarádila se svým bratrem Mikulášem a sestrou Marií. Alexandra trávila noho prázdnin v Dánsku, návštěvami svých prarodičů. Alexandra a její sourozenci se v Dánsku při velkém rodinném setkání seznámili se svými britskými a ruskými bratranci a sestřenicemi.\n\nV osmnácti letech se Alexandra 17. června 1889 provdala za Pavla Alexandroviče. Sblížili se, když trávil velkokníže kvůli svým častým onemocněním dýchacích cest zimu v Řecku. Řecká královská rodina také trávila často dovolenou s Romanovci na návštěvách v Rusku a Dánsku.\n\nAlexandra měla s Pavlem dvě dětiː\n\n\nV sedmém měsíci těhotenství se Alexandra vydala na procházku s přáteli kolem řeky Moskvy a skočila přímo do člunu, který tam byl trvale zakotvený, ale upadla když se dostala dovnitř. Druhý den se zhroutila prudkými porodními bolestmi. Porodila syna Dimitrije, upadla do fatálního kómatu a o šest dní později zemřela v Ilyinskoe u Moskvy. Velkokněžna byla pohřbena v chrámu svatého Petra a Pavla v Petrohradu. Jejímu truchlícímu anželovi muselo být zabráněno, aby se vrhl do hrobu s ní.\n\nOvdovělý Pavel se později morganaticky oženil s Olgou Valerianovnou Palejovou, jejíž syn byl v roce 1918 zavražděn.\n\nV roce 1939, když vládl Alexandřin synovec Jiří II. Řecký, získala řecká vláda povolení od sovětského svazu Josifa Vissarionoviče Stalina přemístit Alexandřino tělo. Její tělo bylo do Athén převezeno řeckou lodí z Leningradu. Nakonec bylo uloženo k odpočinku poblíž paláce Tatoi. Alexandřin mramorový náhrobek nad prázdným hrobem je stále v chrámu Petra a Pavla.\n\n\"\"Alexandřina porodnice\"\" (nyní \"Alexandřina všeobecná nemocnice\") byla pojmenována na její počest Pavlem I. Řeckým.\n\n"}
{"id": "1278017", "url": "https://cs.wikipedia.org/wiki?curid=1278017", "title": "Kostel svatého Jiljí (Dolní Bory)", "text": "Kostel svatého Jiljí (Dolní Bory)\n\nKostel svatého Jiljí se nachází v centru místní části Dolní Bory v obci Bory. Je to filiální kostel římskokatolické farnosti Bory. Jde o jednolodní gotickou stavbu s lodí s plochým stropem a klenutým kněžíštěm s pozdější historizující přestavbou. Kostel je chráněn jako kulturní památka České republiky. Kolem kostela se nachází hřbitov.\n\nKostel pochází z doby kolem 14. století, od roku 1381 při kostele působila farnost, která byla spravována páterem Mikulášem, později, mezi lety 1590 a 1594 na farnosti působil nekatolický pastor. Od roku 1609 pak ve farnosti opět působil katolický farář, nicméně kostel byl nově přifařen do farnosti v Radostíně. Po roce 1677 pak byl do kostela na počest meziříčského kaplana do kostela umístěna socha svatého Jiljí, ta pak byla v roce 1794 nahrazena za oltářní obraz. V roce 1784 pak kostel byl přifařen do farností v Borech a v roce 1796 pak byl pořízen nový hlavní oltář. V roce 1863 v kostele vypukl požár, který spálil oltářní obraz, varhany a také byly roztaveny zvony. V roce 1883 pak kostel zakoupila obec, v 70. letech 20. století pak byl kostel opraven, další rekonstrukce pak proběhla v roce 1989. Mezi roky 1992 a 1997 pak proběhla velká rekonstrukce kostela, kdy pak bylo pořízeno i nové elektrické zvonění.\n\nAutorem hlavního oltáře je Ondřej Schweigl.\n\n\n"}
{"id": "1278019", "url": "https://cs.wikipedia.org/wiki?curid=1278019", "title": "Stejnopohlavní manželství v Portugalsku", "text": "Stejnopohlavní manželství v Portugalsku\n\nStejnopohlavní manželství je v Portugalsku legální od 5. června 2010. Vládní kabinet José Sócrata zpracoval návrh takového zákona v prosinci 2009. Ten pak následně v únoru 2009 přijalo Republikové shromáždění (\"Asembleia da República\"). Ústavnost návrhu potvrdil Ústavní soud Portugalské republiky v dubnu 2010. 10. května 2010 byl návrh podepsán prezidentem Aníbalem Cavaco Silvou a Portugalsko se tak stalo šestou zemí v Evropě a osmou na světě, která umožnila párům stejného pohlaví uzavírat sňatky. Nový zákon byl pak následně publikován ve Sbírce zákonů Portugalské republiky (\"Diário da Republica\") 31. května 2010. Účinným se stal 5. června 2010.\n\n1. února 2006 zažádal lesbický pár o vydání manželské licence. Jejich žádosti nebylo vyhověno s odvoláním se na zákonnou definici manželství. Obě žadatelky se pak následně obrátily na soud kvůli diskriminaci, která je ústavně zakázaná od r. 1976. Diskriminace jiných sexuálních orientací je v Portugalsku ústavně nepřípustná od r. 2004. V květnu 2007 se soud rozhodl jejich případem nezabývat, čímž se celá záležitost dostala k Ústavnímu soudu, který jí převzal v červenci 2007. Právní zástupce Heleny a Teresy Luís Grave Rodrigues prezentoval jejich žádost se sedmi odbornými vyjádřeními (\"pareceres\") portugalských profesorů práv, kteří byli toho názoru, že zákaz stejnopohlavního manželství je neústavní. \n\n9. července 2009 rozhodl Ústavní soud v poměru hlasů 3:2, že stejnopohlavní manželství není ústavním právem, ale že není ani nepřípustné, a tudíž konečně rozhodnutí záleží pouze na zákonodárcích.\n\nDva návrhy zákona o stejnopohlavním manželství byly prezentovány v parlamentu 10. října 2008. Jednalo se o dva separátní návrhy poslanců Levého bloku (BE) a Os Verdes (PEV). Oba návrhy byly odmítnuty vládnoucí Socialistickou stranou a opoziční Portugalskou sociálně demokratickou stranou.\n\nPortugalský premiér José Sócrates řekl 18. ledna 2009 ve svém předvolebním projevu, že pokud v zářijových volbách znovu vyhraje, tak se jeho vláda zasadí o legalizaci manželství pro všechny. Přestože se mělo jednat o manželství bez adopcí, tak jej většina portugalských LGBT organizací vnímala jako významný krok.\n\nV květnu 2009 potvrdil mluvčí Úřadu vlády Jorge Lacão, že socialistická vláda přijme zákon o stejnopohlavních sňatcích, pokud v r. 2009 vyhraje volby. \n\nProti stejnopohlavnímu manželství se vyslovila předsedkyně konzervativní Portugalské sociálně demokratické strany (PSD) Manuela Ferreira Leite.\n\nV květnu 2009 se zrodilo Hnutí za rovnost v přístupu k občanským sňatkům s kampaní za manželství pro všechny. Za svého trvání si získalo podporu od spisovatele a držitele Nobelovy ceny za literaturu José Saramaga a lisabonského starosty Antónia Costy.\n\nV říjnu 2009 potvrdil nově sestavený vládní kabinet José Sócrata, že Socialistická strana svůj předvolební slib splní, a že vyjde vstříc hnutí za stejnopohlavní manželství. Předseda poslaneckého klubu Levého bloku tento postoj uvítal a sám zpracoval vlastní návrh novely zákona o rodině měnící definici manželství na genderově-neutrální. V polovině října 2009 oznámil Jorge Lacão, že by stejnopohlavní manželství mělo být přijato na začátku r. 2010.\n\n3. listopadu 2009 podal člen CDS-Lidové strany José Ribeiro e Castro žádost o konání referenda, které premiér, Socialistická strana a Levý blok nevyhověli. \n\n4. listopadu 2009 potvrdil předseda poslaneckého klubu Socialistické strany Francisco Assis, že zákon o stejnopohlavních sňatcích bude přijat v brzké době, a že neumožní homosexuálním párům adopci dětí. \n\n17. prosince 2009 přijala vláda návrh zákona o stejnopohlavních manželství.\n\n8. ledna 2010 následujíc po parlamentní debatě, jíž se zúčastnil i premiér, byl vládní návrh hned v prvním čtení přijat Republikovým shromážděním v poměru hlasů 126:97. Poslanecké návrhy Levého bloku a Zelené strany byly odmítnuty. Se stejným osudem se setkal i zákon o registrovaném partnerství navržený poslanci strany PSD. 10. února byl návrh schválen Ústavním výborem Parlamentu Portugalské republiky. Finální parlamentní hlasování se pak konalo 11. února, kde byl návrh opět přijat. 24. února 2010 postoupil Ústavní výbor návrah porgualskému prezidentovi Aníbalu Cavaco Silvovi. \n\n13. března 2010 dal prezident návrh k přezkumu Ústavnímu soudu, aby rozhodl, zda je neústavní. 8. dubna 2010 hlasovali soudci Ústavního soudu v poměru 11:2 pro ústavnost návrhu. Tři z nich se vyjádřili pro ústavní právo párů stejného pohlaví na sňatek. Nález Ústavního soudu byl publikován 28. dubna. Prezident měl celkem 20 dní na to, aby se rozhodl, zda zákon podepíše, anebo vrátí Republikovému shromáždění. \n\n17. května 2010 byl návrh podepsán prezidentem. Zákon byl pak publikován ve Sbírce zákonů Portugalské republiky 31. května 2010. Účinnosti nabyl 5. června 2010. 7. června 2010 se Teresa Pieres a Helena Paixão staly prvním lesbickým párem, který v Portugalsku uzavřel manželství.\n\n24. února 2012 odmítnul parlament dva návrhy umožňující homosexuálním párům adopce dětí.\n\n17. května 2013 odmítnul parlament v poměru hlasů 104:77 návrh umožňující homosexuálním párům adopci dětí znovu. Ten samý den přijal parlament v prvním čtení návrh umožňující sezdaným párům stejného pohlavní adopci dítěte svého manžela. Ten byl pak následně odmítnut ve druhém čtení 14. března 2014 v poměru hlasů 107:112.\n\n17. ledna 2014 přijal parlament rezoluci na konání referenda o adopčních právech párů stejného pohlaví. 28. ledna dal prezident Aníbal Cavaco Silva žádost k Ústavnímu soudu, aby přezkoumal ústavnost rezoluce. 19. února 2014 rozhodl Ústavní soud, že je rezoluce neústavní. Cavaco Silva pak následující den rezoluci vetoval.\n\n20. listopadu 2015 přijal parlament 5 návrhů umožňující homosexuálním párům adopce dětí v prvních čteních. Návrhy pak předložil Výboru pro ústavní záležitosti, práva, svobody a jejich garance. 16. prosince byly návrhy sjednoceny do jednoho, o kterém pak následně parlament hlasoval. 18. prosince byl návrh přijat ve druhém a finálním hlasování. 23. ledna 2016 byl návrh vetován prezidentem, který toto rozhodnutí oznámil až o dva dny později 25. ledna. 10. února 2016 bylo prezidentské veto přehlasováno. Ve Sbírce zákonů byl nový zákon publikován 29. února. Účinnosti nabyl prvním dnem měsíce následujícího po publikaci, tj. 1. březen 2016.\n\nRok po nabytí účinnosti zákona se v Portugalsku konalo cca 380 homosexuálních svateb.\n\nPodle statistik z r. 2013 bylo v Portugalsku oddáno 305 homosexuálních párů - z toho 98 ženských a 207 mužských párů párů. V r. 2014 došlo k mírnému nárůstu. Za ten rok uzavřelo manželství 308 homosexuálních párů - z toho 127 lesbických a 181 gay. Homosexuální manželské páry tvořily 1 % ze všech uzavřených manželství v zemi.\n\nV období od června 2010 do června 2015 se v Portugalsku konalo celkem 1591 homosexuálních svateb. 1060 z nich tvořily gay páry a 531 lesbické páry.\n\nV době diskuzí na téma stejnopohlavního manželství a po jeho legalizaci vznikala řada skupin, která jej odmítala.\n\nJedním z hlavních odpůrců stejnopohlavního manželství byla Římskokatolická církev v Portugalsku. Ačkoli je Portugalsko ústavou chápané jako sekulární, drží si status země s katolickou historií a tradicí, což je jedním z důvodů, proč se ze stejnopohlavního manželství stal předmět bulvárního tisku, což značně zvýšovalo jeho kontroverze.\n\n8. ledna 2010 odmítnul parlament žádost o konání celonárodního referenda o stejnopohlavním manželství.\n\nV únoru téhož roku protestovalo v Lisabonu proti stejnopohlavnímu manželství 5000 Portugalců.\n\n13. května 2010 během oficiální návštěvy v Portugalsku a čtyři dny před ratifikací nového zákona vyjádřil papež Benedikt XVI. odpor ke stejnopohlavnímu manželství, které prohlásil za \"nebezpečné a zničující\".\n\n19. července 2010 publikoval Instituto dos Registos e do Notariado následující čtyři předpisy regulující manželství:\n\n"}
{"id": "1278023", "url": "https://cs.wikipedia.org/wiki?curid=1278023", "title": "Jacob van Wassenaer Obdam", "text": "Jacob van Wassenaer Obdam\n\nJacob van Wassenaer Obdam (1610 – 13. června 1665) byl holandský politik a válečník, který v letech 1654–1665 velel válečnému loďstvu Spojených provincií.\n\nPůvodně působil u pozemního vojska. Byl oddaným spojencem a podporovatelem Johana de Witta, což mu nejprve vyneslo vlivnou pozici státního delegáta u námořnictva, z níž dirigoval vztahy mezi armádou a námořnictvem, a později i funkci velitele loďstva. K té se dostal po smrti svého předchůdce admirála Trompa i přes nulové zkušenosti s mořeplavbou a námořním bojem, neboť Michiel de Ruyter funkci odmítl a ostatní kompetentní kandidáty vyřadily rozličné politické a personální ohledy. Své nekompetentnosti si byl dobře vědom a zoufale se pokoušel funkci odmítnout, ale de Witt mu ji nakonec vnutil. Dohlížel na výstavbu námořnictva a vytvořil novou bojovou doktrínu, v níž hrála klíčovou roli defenzívní taktika a maximální využívání výhody větru. Vedl holandské loďstvo v několika bitvách, kde získal alespoň nějaké zkušenosti.\n\nPo vypuknutí druhé anglo-holandské války se několikrát ostře střetl s de Wittem, který běžně zasahoval do vedení námořních operací a mimo jiné přes van Obdamův odpor prosadil rozdělení loďstva, po němž byla část elitního jádra floty odeslána pod vedením de Ruytera k africkému pobřeží. Obdam později na přímý příkaz de Witta vyplul se svou částí holandské floty k výpadu proti anglickému námořnictvu, ačkoliv taková akce byla dle jeho soudu nad možnosti jeho uskupení a příčila se bojovým doktrínám, které zavedl a v nichž své loďstvo cvičil. Jeho nezkušenost, převaha Angličanů v dělech a špatný výcvik posádek, které nezvládaly složitější manévrování ve formaci (velký díl jeho loďstva tvořily dozbrojené obchodní lodě s původně civilními námořníky, které měly nahradit lodě odeslané k Africe), vyústily v drtivou porážku v bitvě u Lowestoftu, v níž padl.\n"}
{"id": "1278027", "url": "https://cs.wikipedia.org/wiki?curid=1278027", "title": "Litevský skauting", "text": "Litevský skauting\n\nSkauting v Litvě sestává z několika různých organisací, některé z nich jsou členy těch mezinárodních. Kromě otevřených organisací, jsou některé určené pro Litevské minority, a také zde působí Girl Scouts of the USA.\n\nV Litvě jsou tyto skautské organisace (Počty členů v roce 2006 dle)\n\nOrganisace pro bývalé skauty\n\nOrganisace \"Lietuviu Skautų Sąjunga\" byla zformována po druhé světové válce a slouží litevské komunit v zahraničí. V roce 2008, byly aktivní jednotky v Austrálii, Kanadě, Spojeném království a Spojených státech. Většina z těchto jednotek byla rovněž členem příslušné národní skautské organisace ve WOSM.\n\nV Litevském Vilnius působí Girl Scouts of the USA.\n\n"}
{"id": "1278034", "url": "https://cs.wikipedia.org/wiki?curid=1278034", "title": "Aleš Chmelíček", "text": "Aleš Chmelíček\n\nAleš Chmelíček (* 24. února 1980 Nové Město na Moravě) je bývalý český profesionální fotbalový útočník.\n\nZačínal ve Žďáru nad Sázavou, odkud v dorosteneckém věku přestoupil do Sigmy Olomouc.\nV nejvyšší soutěži debutoval 28. února 1999 v Blšanech, kde Sigma prohrála 2:3. Prvoligovou kariéru uzavřel ve Slovácku. Celkem si v I. lize připsal 30 startů a 5 branek.\n\nVe druhé lize hrál za Baník Ratíškovice, B-mužstvo Sigmy Olomouc, LeRK Prostějov, Most, Kunovice, 1. HFK Olomouc a 1. FC Slovácko. Celkem zasáhl do 161 utkání a vstřelil 35 gólů.\nV dresu FK Bystřice pod Hostýnem se stal v sezoně 2004/05 nejlepším střelcem Moravskoslezské fotbalové ligy s 19 góly (o prvenství se podělil s uničovským Tomášem Řehákem). V MSFL dal celkem 51 branku (1998–2013). Moravskoslezskou fotbalovou ligu hrál také za B-mužstvo Sigmy Olomouc, Opavu a Žďár nad Sázavou.\n\nV sezoně 2011/12 se stal s 18 góly nejlepším střelcem Divize D, čímž se výrazně podepsal pod žďárský návrat do třetí nejvyšší soutěže (MSFL) po 19 letech (viz MSFL 1992/93).\n\nOd 21. ledna 2013 do 10. října 2014 působil v klubu SK Eggenburg v nižší rakouské soutěži. Poté se vrátil do Žďáru nad Sázavou.\n\n"}
{"id": "1278044", "url": "https://cs.wikipedia.org/wiki?curid=1278044", "title": "Marie Taglioniová", "text": "Marie Taglioniová\n\nMarie Taglioniová (23. dubna 1804, Stockholm – 22. dubna 1884, Marseille) byla švédsko-italská baletní tanečnice. Jedna z klíčových postav evropského tance a romantického baletu. Zavedla tanec na špičkách.\n\nJejí otec, Ital Filippo Taglioni, byl významným baletním umělcem a choreografem. Její matka byla rovněž baletka, Švédka Sophie Karstenová. Mládí prožila Marie ve Vídni, kam její rodina odešla ze Švédska v jejím velmi raném věku. Balet ji zde učil otec, a to velmi tvrdými metodami. Prorazila však nejprve v Mnichově a Sttutgartu. Průlomovou rolí byla Sylfida v baletu \"La Sylphide\" skladatele Jeana Schneitzhoeffera, k němuž původní choreografii vytvořil její otec, a to přímo pro ni (známější je však dnes verze Augusta Bournonvilla). Tato role ji proslavila v Paříži a prvně v ní také tančila na špičkách (šlo o nápad jejího otce). V letech 1828–1847 pak byla členkou Pařížské opery. Roku 1832 se vdala za hraběte Gilberta de Voisins a žila nějaký čas v jeho zámcích na Comském jezeře v Itálii. V roce 1836 se však rozešli. Roku 1847 tančila naposledy. V letech 1859–1870 učila ve své baletní škole v Paříži. Zde také vytvořila svou jedinou choreografii \"Le papillon\" (1860), a to pro svou studentku Emmu Livry. Od roku 1870 žila v Londýně, kde vyučovala držení těla a elegantní chůzi, jen výjimečně tanec.\n\n"}
{"id": "1278046", "url": "https://cs.wikipedia.org/wiki?curid=1278046", "title": "Heinz-Helmut Wehling", "text": "Heinz-Helmut Wehling\n\nHeinz-Helmut Wehling (* 8. září 1950 Bad Frankenhausen, NDR) je bývalý německý zápasník, reprezentant NDR v řecko-římském zápase, dvojnásobný olympijský medailista, mistr světa a Evropy.\n\n"}
{"id": "1278050", "url": "https://cs.wikipedia.org/wiki?curid=1278050", "title": "Joseph Odermatt", "text": "Joseph Odermatt\n\nJoseph Eliseo María Odermatt, rodným jménem Josef Markus Odermatt, je palmarskou církví označován za současného papeže Petra III. Odermatt je následník Ginés Jesús Hernándeze (papeže Řehoře XVIII), který rezignoval po tom, co ztratil víru a odešel se ženou.\n"}
{"id": "1278051", "url": "https://cs.wikipedia.org/wiki?curid=1278051", "title": "Festival rychlosti v Goodwoodu", "text": "Festival rychlosti v Goodwoodu\n\nFestival rychlosti v Goodwoodu (The Goodwood Festival of Speed) je každoroční závod do vrchu konaný v Sussexu ve Spojeném království. Závodní trať je dlouhá 1,86 km a má celkem 9 zatáček. První ročník uspořádal lord March v roce 1993 na svém panství v Sussexu. Traťový rekord zajel v roce 1999 Nick Heidfeld ve voze McLaren MP4/13 a má hodnotu 0:41:6. Ačkoli se oficiálně jedná o závod, celá akce je spíše přehlídkou sportovních a závodních vozů současných i historických. Součástí akce je i výstava historických vozidel Cartier Style et Luxe. \n\n"}
{"id": "1278052", "url": "https://cs.wikipedia.org/wiki?curid=1278052", "title": "Tales from the Realm of the Queen of Pentacles", "text": "Tales from the Realm of the Queen of Pentacles\n\nTales from the Realm of the Queen of Pentacles je studiové album americké zpěvačky Suzanne Vega. Vydáno bylo v únoru roku 2014 a jde o zpěvaččino první album s novými písněmi od roku 2007, kdy vyšla deska \"Beauty & Crime\". Producentem alba byl Gerry Leonard, který zde rovněž hrál. Dále se na desce podíleli například Tony Levin, Sterling Campbell nebo Smíchovská komorní filharmonie s dirigentem Josefem Vondráčkem.\n\n\n"}
{"id": "1278053", "url": "https://cs.wikipedia.org/wiki?curid=1278053", "title": "Andrej Hrnčiar", "text": "Andrej Hrnčiar\n\nAndrej Hrnčiar (* 10. červenec 1973, Lisková u Ružomberka) je primátor města Martin a místopředseda Národní rady Slovenské republiky.\n\nV roce 1996 se stal členem souboru Divadla SNP v Martině, kde působil až do roku 2003. V letech 2003 – 2006 zastával post ředitele Slovenského komorního divadla v Martině.\n\nKandidoval v komunálních volbách v roce 2006 a jako nezávislý kandidát ve volbách uspěl, od roku 2006 působí jako primátor města Martina. Inicioval projekt Transparentní město, na kterém spolupracoval s Transparency International Slovensko.\n\nVe volbách do NR SR v březnu 2012 kandidoval na kandidátce Most - Híd na 10. místě. Dne 10. března 2012 mu občané Slovenské republiky ve volbách odevzdali 15 180 preferenčních hlasů, na základě čeho vyskočil až na 7. místo kandidátky. V dubnu 2012 se stal nezávislým poslancem Národní rady Slovenské republiky v rámci stranického klubu Most – Híd. V současnosti působí jako člen Výboru pro evropské záležitosti a Výboru pro obranu a bezpečnost.\n\nJe ženatý a má dvě dcery.\n\n\nSložil zákonem předepsaný slib primátora města na jednání zastupitelstva dne 21. prosince 2006.\n\n"}
{"id": "1278055", "url": "https://cs.wikipedia.org/wiki?curid=1278055", "title": "Andrej Terren", "text": "Andrej Terren\n\nAndrej Terren (známý také jako András Terrennebo Andreas Terren): (9. října 1814? Kremnica? – 5. prosince 1890 Kremnica) – byl amatérský entomolog – lepidopterolog a koleopterolog, evangelický farář a milovník přírody. Původem byl maďarské národnosti. Téměř po celý svůj život působil v Kremnici jako farář.\n\nDatum narození, ani jeho místo není přesně známo. Podle záznamů Indexu k matrikám církve by mohl být narozen v Kremnici dne 9. října 1814. \n\nBěhem svého života měl úzké kontakty s dvěma významnými entomology Rakousko-uherské monarchie: MUDr. Imre Frivaldszkým a jeho příbuzným Jánosem Frivaldszkým, který pocházel z Rajce. Po skončení studia teologie působil jako duchovní v Kremnici.\nVěnoval se hlavně sběru brouků a motýlů, převážně v okolí Kremnice, ale navštívil během svého života i řecký ostrov Krétu a oblast Malé Asie: Turecko – okolí Izmiru a Bursy], Bulharsko a Řecko. Tuto svou cestu vykonal s oběma Frivaldszkovými, přičemž sesbíral z tohoto území významný a dost početný entomologický materiál do své sbírky. Této výzkumně – sběratelské cesty se zúčastnil v letech 1843 – 1845. Po svém návratu působil dále jako kněz v Kremnici.\n\nSbírku Andreje Terrena po jeho smrti zdědil jeho bratr, který působil také jako farář v Kremnici.\nJejí část v rozsahu asi 10 000 kusů brouků odkoupil uherský sběratel slovenského původu Jozef Bossanyi v roce 1899. \n\nAndrej Terren zemřel pravděpodobně v Kremnici 5. prosince 1890.\n\n"}
{"id": "1278056", "url": "https://cs.wikipedia.org/wiki?curid=1278056", "title": "Invisible Design", "text": "Invisible Design\n\nInvisible Design je sólové studiové album amerického hudebníka a skladatele Billa Laswella. Vydáno bylo v březnu 1999 společností Tzadik Records. Jde o ambientní nahrávku, do níž veškeré nástroje a efekty nahrál sám Laswell. Ten je rovněž producentem desky. O design obalu se postarala Ikue Mori.\n\nAutorem všech skladeb je Bill Laswell.\n\n"}
{"id": "1278059", "url": "https://cs.wikipedia.org/wiki?curid=1278059", "title": "Black Mountain Tower", "text": "Black Mountain Tower\n\nBlack Mountain Tower, známá také jako Telstra Tower, případně Telecom Tower, je 195,2 metrů vysoká televizní věž stojící na vrchu Black Mountain u hlavního města Austrálie, Canberry. Je v ní otáčející se restaurace \"Alto\".\n\nHistorie věže sahá až do roku 1970. V tomto roce společnost Telecom Australia požádala Ministerstvo bydlení a stavebnictví o možnost výstavby televizní věže na vrchu Black Mountain. Žádost byla schválena a věž vznikla podle projektu William H. Wilsona. Stavba věže stála 16 milionů australských dolarů.\n\nNakonec věž byla dokončena v roce 1980 a otevřena tehdejším premiérem Malcolmem Fraserem tentýž rok 15. května.\n\nVěž má několik vyhlídek, avšak níže položených než některé jiné věže Austrálie, jako např. Sydney Tower, ale zato jich má více:\n\nVyhlídky ročně navštíví 430 tisíc lidí. Díky vyhlídkám se věž stala členem World Federation of Great Towers.\n\n"}
{"id": "1278060", "url": "https://cs.wikipedia.org/wiki?curid=1278060", "title": "Bralová skála", "text": "Bralová skála\n\nBralová skála je nevýrazný, částečně odlesněný vrch na východním okraji pohoří Žiar. Nachází se v geomorfologickém podcelku Rovne, na hranici okresů Turčianske Teplice a Prievidza, nad obcemi Sklené a Ráztočno. Nadmořská výška je 826 m.\n\nSkalnatý vrchol je rozpoznatelný podle vysílače a nabízí výhledy na Handlovskou a Turčianskou kotlinu, na pohoří Žiar, Malá Fatra, Kremnické vrchy a Vtáčnik.\n\nNa vrchu se nachází vysílač televize a GSM signálu, který je určen pro pokrytí Handlovské kotliny a horního Turce signálem DVB-T. Vysílač šíří digitální signál veřejnoprávní televize a druhého multiplexu ze sloupu vysokého 35 m.\n\nNa vrchol vedou značené trasy:\n"}
{"id": "1278063", "url": "https://cs.wikipedia.org/wiki?curid=1278063", "title": "Boston City Hall", "text": "Boston City Hall\n\nBostonská radnice je budova v centru města a sídlo samosprávy města Boston ve Spojených státech amerických.\n\nDo soutěže na budovu bostonské radnice bylo v roce 1962 zařazeno celkem 256 návrhů. Vítězným projektem se stal návrh architektů Gerharda Kallmana, Noela McKinnella a Edwarda Knowles. Byl realizován v letech 1963-1968 stavební firmou Architects and Engineers. V interiéru iv exteriéru této budovy probíhá na různých úrovních vzájemná interakce mezi občany a státní správou. Právě zde obyvatelé Bostonu přivítali anglickou královnu Alžběta II. Při její návštěvě Spojených států v roce 1976.\n\nBudova radnice se nachází ve administrativním centru města. Kromě samotné budovy se v návrhu nachází i tzv. Plaza, náměstí inspirované antikou, které se stalo častým veřejným shromaždištěm.\n\nObjekt bostonské radnice je devítipodlažní. Je formálně i funkčně rozdělen do tří úseků. První čtyři podlaží jsou plně přístupné veřejnosti. Nacházejí se zde kanceláře městského úřadu. Další prostory slouží úřadu primátora a městské rady. V nejvyšších podlažích se nacházejí kanceláře radnice, které jsou poměrně málo navštěvované veřejností. Autoři vyjádřili návrh rozdělení budovy do tří částí i materiálově. Ve fasádě se střídají cihlové povrchy s povrchy z pohledového betonu a keramickým obkladem. Pohledový beton typický pro Brutalismus, evokuje vážnost sídla primátora, přičemž cihla a keramický obklad evokují přístupnost veřejnosti.\n\nObjekt radnice podpírá monolitická konstrukce, vyrobená portlandského betonu. Ostatní části stavby jsou železobetonové prefabrikáty a mají rozdílnou barevnost od litého betonu.\n\nObjekt bostonské radnice se setkal s úspěchem zejména v kruzích modernistických architektů. Je považován za výborný příklad architektury brutalismu. Nicméně v řadách veřejnosti a samotných zaměstnanců radnice se objekt setkal s negativními reakcemi. Zaznamenány byly stížnosti v souvislosti s nevhodným pracovním prostředím a náročnou orientací ze strany návštěvníků objektu. Stavba byla v průběhu let 2006-2008 navržena k demolici, případně přemístění úřadu radnice do jiných prostor v rámci města.\n\n\n"}
{"id": "1278064", "url": "https://cs.wikipedia.org/wiki?curid=1278064", "title": "Greetings from Asbury Park, N.J.", "text": "Greetings from Asbury Park, N.J.\n\nGreetings from Asbury Park, N.J. je první studiové album amerického hudebníka Bruce Springsteena. Nahráno bylo mezi červencem a zářím 1972 ve studiu 914 Sound Studios v newyorské obci Blauvelt. Vydáno bylo začátkem ledna 1973 společností Columbia Records. Producenty desky byli Mike Appel a Jim Cretecos.\n\nAutorem všech skladeb je Bruce Springsteen.\n\n"}
{"id": "1278069", "url": "https://cs.wikipedia.org/wiki?curid=1278069", "title": "Admiralita (Petrohrad)", "text": "Admiralita (Petrohrad)\n\nBudova admirality (rusky Адмиралте́йство) patří k pozoruhodnostem města na Něvském prospektu v Petrohradu. Je ukázkou ruského klasicismu.\n\nNa místě dnešní budovy vznikly první loděnice již za vlády Petra I. Velikého Právě z tohoto místa byly vysílány na moře první lodě Baltské flotily Ruského impéria. Budova vznikala v letech 1761 až 1811. Vybudovaná je v klasicistním architektonickém stylu. Nejvýznamnějším architektem, který se podílel na její stavbě byl Adrian Zacharov. Později sloužila pro administrativní účely a od roku 1925 byla využívána jako námořní škola.\n\nBudova je dlouhá 407 metrů. Její věž s pozlaceným vrcholem má výšku 72 metrů a sloužila dlouho jako maják. Klasicistní budova je vyzdobena sochami z antické mytologie. Pozoruhodnou je i velká oblouková brána budovy Admirality. Před budovou se nachází turisty velmi obdivovaná fontána.\n\n"}
{"id": "1278071", "url": "https://cs.wikipedia.org/wiki?curid=1278071", "title": "Hřbitov Schaerbeek", "text": "Hřbitov Schaerbeek\n\nHřbitov Schaerbeek (, ) je hřbitov v Schaerbeeku, v regionu bruselském regionu. Leží na Evereststraat/Rue d'Evere 4.\nNa hřbitově jsou pohřbeny mimo jiné tyto osobnosti:\n\n\n"}
{"id": "1278073", "url": "https://cs.wikipedia.org/wiki?curid=1278073", "title": "Chrám Kristova vzkříšení (Petrohrad)", "text": "Chrám Kristova vzkříšení (Petrohrad)\n\nChrám Kristova vzkříšení - Spasitele na krvi (rusky Собо́р Воскресе́ния Христо́ва на Крови́, Храм Спа́са-на-Крови́) je petrohradský pravoslavný chrám. Byl vybudován na místě, kde byl v roce 1881 spáchán atentát na císaře Alexandra II., který na následky atentátu zemřel. Chrám nechal postavit jeho syn Alexander III. na památku zavražděného cara.\n\nChrám se začal budovat v roce 1883 a dokončen byl roku 1907. Nachází se u Gribojedova kanálu. Vysoký je 81 metrů a pojme 1600 lidí. Hlavním architektem byl A. A. Parland. V chrámu se nachází 7 500 m vzácných mozaik. Stavba je vybudována ve staroruském stylu a nápadně připomíná chrám Vasila Blaženého v Moskvě. Během existence Sovětského svazu byl chrám uzavřen a vydrancován. Mozaiky a vzácné ikony byly poškozeny. Určitou dobu sloužil jako sklad ovoce a zeleniny. Chrám dlouho chátral, po čase byl rekonstruován. Pro veřejnost byl znovu otevřen v roce 1997 a dne 23. května 2004 se v něm konala po mnoha letech první pravoslavná liturgie. Stal se středem zájmu turistů, kteří přijíždějí do bývalého hlavního města Ruska.\n\n"}
{"id": "1278074", "url": "https://cs.wikipedia.org/wiki?curid=1278074", "title": "Dryburgh Suspension Bridge", "text": "Dryburgh Suspension Bridge\n\nDryburgh Suspension Bridge je visutý most u kláštera v blízkosti skotského města Dryburgh.\n\nPrvní most, který stál u Dryburgh Abbey byl postaven v roce 1817. Tato železná lávka byla druhým zkonstruovaným zavěšeným mostem v dějinách (první byl King 's Meadows Bridge). Výstavba mostu byla zahájena 13. dubna 1817 a dokončena dne 1. srpna téhož roku. Během existence lávky bylo hlavní 79 m dlouhé rozpětí nejdelším mostním rozpětím v Evropě. Lávka byla během prudkých větrů 15. ledna 1818 zničena.\n\nJeště téhož roku byla na jeho místě postavena nová stejně dlouhá visutá řetězová lávka. Byla 1,3 m široká.\n"}
{"id": "1278075", "url": "https://cs.wikipedia.org/wiki?curid=1278075", "title": "Stadion Gradski vrt", "text": "Stadion Gradski vrt\n\nGradski vrt je víceúčelový stadion v chorvatském městě Osijek a zároveň domácí stadion klubu NK Osijek. Celková kapacita stadionu je 18 856 míst (17 876 k sezení a 980 k stání).\n\nVýstavba stadionu začala už v roce 1949. Během let byla ale několikrát přerušena. První domácí zápas na něm NK Osijek odehrál až 7. října 1958 proti FK Sloboda Tuzla. K oficiálnímu otevření došlo teprve v roce 1980. V roce 2005 se dočkal větší rekonstrukce, když byla zrenovována západní tribuna a vystavěna nová VIP místa.\n\nV roce 2016 se na něm odehrálo finále chorvatského poháru mezi GNK Dinamo Zagreb a NK Slaven Belupo (2:1).\n\n"}
{"id": "1278080", "url": "https://cs.wikipedia.org/wiki?curid=1278080", "title": "Serhij Leščenko", "text": "Serhij Leščenko\n\nSerhij Leščenko (ukrajisky: Сергій Анатолійович Лещенко; nar. 30. srpna 1980, Kyjev) je ukrajinský novinář a politik, od roku 2014 člen Verchovné rady a od roku 2015 vyučující na Ukrajinské katolické univerzitě. \n\nVystudoval žurnalistiku na Národní univerzitě Tarase Ševčenka v Kyjevě. V roce 2000 začal pracovat pro televizi Novij Kanal a pro internetové noviny Ukrajinska pravda, kde se v roce 2002 stál zástupcem šéfredaktora. Stal se známým investigativním novinářem a na svých článcích spolupracoval především s Mustafou Najemem. Byl jedním z organizátorů demonstrací na Majdaně. V roce 2014 byl zvolen poslancem Verchovné rady za Blok Petra Porošenka. Stal se velkým kritikem prezidenta Porošenka a v roce 2016 přestoupil do Demokratické aliance.\n\nČasopis Korrespondent jej označil za 55. nejvlivnějšího muže na Ukrajině. Německý týdeník Welt jej zařadil mezi úspěšné a nadějné proevropské politiky. \n\n"}
{"id": "1278084", "url": "https://cs.wikipedia.org/wiki?curid=1278084", "title": "Krušnohorské divadlo", "text": "Krušnohorské divadlo\n\nKrušnohorské divadlo, též Krušnohorské divadlo v Teplicích, Městské divadlo Teplice-Šanov, Divadlo bratří Čapků Teplice-Šanov, Krajské krušnohorské divadlo působilo v letech 1874 až 1994 jako sídlo stálého operního, operetního a činoherního souboru, původně jen německého. České hry se začaly objevovat od roku 1924. V červnu 1945 byl divadelní provoz obnoven s pomocí Jihočeského divadla v Českých Budějovicích. Od roku 1958 až do zrušení v roce 1994 se soubor orientoval na operety a muzikály. Od té doby využívají divadelní budovu převážně externí divadelní soubory jako stagionu.\n\n"}
{"id": "1278086", "url": "https://cs.wikipedia.org/wiki?curid=1278086", "title": "Power Rangers: Strážci vesmíru", "text": "Power Rangers: Strážci vesmíru\n\nPower Rangers: Strážci vesmíru (v anglickém originále Power Rangers) je americký superhrdinský film z roku 2017, který byl inspirován stejnojmenným superhrdinským týmem. Režie se ujal Dean Israelite a scénáře John Gatins. Je třetím filmem o \"Strácích vesmírů\" a rebootem původního seriálu, ve kterém hraje hlavní role nové obsazení. Hlavní role hrají Dacre Montgomery, Naomi Scott, RJ Cyler, Becky G, Ludi Lin, Bill Hader, Bryan Cranston a Elizabeth Banksová. Ve filmu Zordon rekrutuje pět středoškoláků, aby vytvořili tým, který musí zastavit hrozbu mimozemšťanů, které vede čarodějnice Rita Repulsa.\n\nSnímek je prvním blockbusterem, ve kterém se objeví LGBT a autistický superhrdina.\n\nMěl premiéru v Regency Village Theater v Los Angeles 22. března 2017. V kinech se ve Spojených státech amerických začal promítat 24. března 2017. V České republice bude mí premiéru 6. dubna 2017.\n\nJason David Frank a Amy Jo Johnson, hvězdy původního seriálu, si zahrála obyvatelé Angel Grove.\n\nSaban Capital Group a Lionsgate oznámili produkci filmu v květnu 2014, s Roberto Orcim původně připojeným jako producentem. Ashley Miller a Zack Stentz byli najati, aby k filmu napsali scénář. Orci nakonec projekt opustil kvůli práci na filmu \"\". 10. dubna 2015 oznámil web TheWrap , že se Dean Israelite pravděpodobně připojí k filmu jako režisér.\n7. října 2015 byla Naomi Scott obsazena do role Kimberly. Nováčci Dacre Montomery, Ludi Lin a RJ Cyler byli obsazeni jako Jason, Zack a Billy. Na konci měsíce byla vybrána Becky G do role Trini. 30. října bylo potvrzeno, že Strážci budou mít stejná první jména jako v původním televizním seriálu. 2. února 2016 bylo oznámeno, že Elizabeth Banksová si zahraje Ritu Repulsu. O čtyři měsíce později se k filmu připojil Bryan Cranston, který svůj hlas propůjčil Twin Manovi a Snizardovi v původním seriálu a bylo oznámeno, že byl obsazen do role Zordona. Na konci září bylo potvrzeno obsazení Billa Hadera do role Alfy 5. Během newyorského Comic-Conu bylo potvrzeno, že se Goldar objeví ve filmu. V březnu 2017 bylo potvrzeno, že si Amy Jo Johnson a Jason David Frank, kteří hráli v původním seriálu role Kimberly a Tommyho, zahrají cameo role v seriálu.\n\nNatáčet se mělo původně začít v lednu 2016, ale bylo posunuto na 29. února na ostrov Vancouveru. 28. května 2016 bylo natáčení dokončeno. V říjnu 2016 se některé scény dotáčely.\n\nVe Spojených státech a Kanadě měl film premiéru společně s filmy \"Život\", \"CHiPs\" a \"Wilson\" a byl projektován výdělek 30–35. milionů dolarů z 3 693 kin za první víkend. Za čtvrteční premiérový večer snímek vydělal 3,6 milionů dolarů z 2 700 kin.\n\nNa recenzní stránce Rotten Tomatoes získal z 88 započtených recenzí 45 procent s průměrným ratingem 5 bodů z deseti. Na serveru Metacritic snímek získal z 27 recenzí 44 bodů ze sta.\n"}
{"id": "1278087", "url": "https://cs.wikipedia.org/wiki?curid=1278087", "title": "Administrativní dělení Tanzanie", "text": "Administrativní dělení Tanzanie\n\nTanzanie, země při východním pobřeží střední Afriky, vznikla spojením Tanganiky a Zanzibaru a je rozdělena na 31 regionů (\"mikoí\").\n\nV roce 1975 bylo v Tanzanii 25 regionů. V roce 2002 se změnil název jednoho regionu: Přejmenoval se ze Ziwa Magharibi na Kagera. V roce 2003 byl region Manyara vytvořen z části z regionu Arusha. V roce 2012 byly vytvořeny další čtyři regiony: Geita, Katavi, Njombe a Simiyu. V roce 2016 byl region Songwe vytvořen ze západní části regionu Mbeya.\n\n"}
{"id": "1278092", "url": "https://cs.wikipedia.org/wiki?curid=1278092", "title": "Coming Attractions (film)", "text": "Coming Attractions (film)\n\nComing Attractions je americký experimentální film z roku 1970. Jako jeho režisérka je uvedena Beverly Grant, přičemž její manžel Tony Conrad byl uveden jako producent. Conrad je rovněž kameramanem. Snímek byl natočen podle „nahodilého“ scénáře teenagera jménem Andrew Lamy. Film byl financován z grantu od Rockefellerovy nadace. Film volně vypráví příběh stárnoucího transexuála jménem Francis Francine. Kromě Francina, který zde hrál postavu jménem Mae, zde hráli například Joan Adler, Tally Brown, Arnold Rockwood, stejně jako Conradův spolužák z Harvardovy univerzity Lewis Oliver a jeho manželka Rosanne. Ve filmu jsou související scény sestříhány „tam a zpět“, čímž se vytváří „flickerový“ (blikající) efekt, podobně jako tomu bylo v Conradově starším filmu \"The Flicker\". Jako autor hudby k filmu je uveden Terry Riley – ten zde hraje různé klavírní kusy ve stylu honky-tonk. Část hudby pro film rovněž nahrál John Cale – etudu Fryderyka Chopina. V lednu 1971 byl snímek promítán ve Whitney Museum of American Art, kde bylo uvedeno také další dílo manželů Conradových: \"Straight and Narrow\".\n\n"}
{"id": "1278093", "url": "https://cs.wikipedia.org/wiki?curid=1278093", "title": "Coming Attractions", "text": "Coming Attractions\n\nComing Attractions je studiové album amerického hudebníka Adriana Belewa. Vydáno bylo v únoru roku 2000 společností Thirsty Ear Recordings. Producentem alba byl sám Adrian Belew. Autorem fotografie na přední straně obalu je Stan Hertzman. Nejde o typické studiové album – deska obsahuje ukázky z různých v té době právě vznikajících Belewových projektů.\n\n"}
{"id": "1278096", "url": "https://cs.wikipedia.org/wiki?curid=1278096", "title": "Dacre Montgomery", "text": "Dacre Montgomery\n\nDacre Montgomery (* 22. listopadu 1994, Perth, Austrálie) je australský herec. Je známý hlavně díky roli Jasona / Červeného strážce ve filmu \"\". Získal roli v druhé řadě seriálu \"Stranger Things\".\n\nMontgomery se narodil a vyrostl v Perthu v Austrálii. Od 9 let hrál v divadle a objevoval se na televizních obrazovkách. Jeho matka pochází z Kanady a otec z Nového Zélandu. Jeho rodiče se setkali v Perthu, kde oba pracovali ve filmovém průmyslu.\n\nSvojí kariéru zahájil s krátkometrážním filmem \"Bertrand the Terrible\" v roli Freda v roce 2010. V roce 2011 byl obsazen do pilotního dílu seriálu \"Family Tree\". V roce 2016 získal roli Jasona / Červeného strážce ve filmu \"\". Film měl premiéru v roce 2017. Také si zahraje sequelu australské komedie \"Pařmeni\", nazvaném \"A Few Less Men\" roli Mika. V roce 2016 se připojil k obsazení druhé řady Netflixového seriálu \"Stranger Things\".\n\n"}
{"id": "1278097", "url": "https://cs.wikipedia.org/wiki?curid=1278097", "title": "Straight and Narrow", "text": "Straight and Narrow\n\nStraight and Narrow je americký experimentální film z roku 1970. Natočili jej manželé Beverly a Tony Conradovi. Autory hudby k filmu jsou John Cale a Terry Riley (nahrávka pochází z v době uvedení snímku stále nevydané desky \"Church of Anthrax\"). V lednu 1971 byl snímek promítán ve Whitney Museum of American Art, kde bylo uvedeno také další dílo manželů Conradových: \"Coming Attractions\". Na rozdíl od snímku \"Coming Attractions\" je \"Straight and Narrow\" čistě abstraktní filmové dílo. Jde o desetiminutový černobílý film, v němž se střídají černé a bílé čáry, které procházejí obrazovkou buď jen vodorovně nebo vodorovně i svisle zároveň. Snímek byl natočen na 16mm film.\n\n"}
{"id": "1278100", "url": "https://cs.wikipedia.org/wiki?curid=1278100", "title": "Tally Brown", "text": "Tally Brown\n\nTally Brown (1. srpna 1924 New York – 6. května 1989 tamtéž) byla americká herečka a zpěvačka. Nejprve získala klasické hudební vzdělání na Juilliard School, později se však začala zajímat více o jazz a blues. Později vydala album nazvané \"\". Rovněž hrála v několika divadelních hrál. V šedesátých letech začala hrát také v newyorských avantgardních filmech. Patří mezi ně například \"Batman Dracula\" a \"Camp\" od Andyho Warhola, \"Coming Attractions\" (1970) manželů Beverly a Tonyho Conradových. Kromě undergroundových snímků hrála v horroru \"Tichá noc, krvavá noc\" (1972). V roce 1979 o ní režisér Rosa von Praunheim natočil dokumentární film s názvem \"Tally Brown, New York\". Zemřela na mrtvici ve věku 64 let.\n\n"}
{"id": "1278102", "url": "https://cs.wikipedia.org/wiki?curid=1278102", "title": "Naomi Scott", "text": "Naomi Scott\n\nNaomi Scott (* 6. května 1993, Hounslow, Londýn, Spojené království) je britská herečka a zpěvačka. Nejvíce se proslavila rolí Kimberly Hart / Růžového strážce ve filmu \"\". Také si zahrála roli Maddy Shannon ve sci-fi dramatu \"Terra Nova\". Objevila se v televizním filmu \"Lemonade Mouth\" na stanici Disney Channel.\n\nScott se narodila v Londýně v Anglii. Její matka Usha Scott (rozená Joshi) pochází z Ugandy a její otec Christopher Scott je Brit. Její otec pracuje jako pastor v kostele Bridge Church ve Woodfordu v Redbridge.\n\nSvojí pěveckou kariéru zahájila v kapele Bridge Church Youth Band. Navštěvovala školu Davenant Foundation School, kde pravidelně vystupovala ve školních muzikálech a dramatických produkcích. Později byla objevena zpěvákem Bryanem Kellem, který s ní podepsal smlouvu a Scott se tak stala jeho klientkou. Spolupracovala s britským produkčním a skladatelským týmem Xenomania.\n\nJejí první větší role přišla s televizním seriálem \"Life Bites\" na stanici Disney Channel. V roce 2010 byla obsazena do původního filmu Disney \"Lemonade Mouth,\" ve kterém hrála roli Mohini Banarjee. Ten samý rok byla obsazena do sci-fi seriálu \"Terra Nova\", který měl premiéru na americké stanici Fox v září roku 2011. Seriál měl však jen jednu řadu. V roce 2013 si zahrála v hudebním videu k písničce „Hurricane“ od Bridgit Mendler. V srpnu 2014 vydala EP s názvem \"Invisible Division\". V roce 2016 získala jednu z hlavních rolí ve filmu \"\". V červenci 2018 bylo potvrzeno, že získala jednu z hlavních rolí Andílků ve filmu \"Charlieho andílci\".\n\nV roce 2019 si zahrála roli princezny Jasmíny v hraném remaku filmu \"Aladin\".\n\nV červnu 2014 si po čtyřech letu vztahu vzala fotbalistu Jordana Spenceho.\n"}
{"id": "1278103", "url": "https://cs.wikipedia.org/wiki?curid=1278103", "title": "Mezinárodní letiště Kimhe", "text": "Mezinárodní letiště Kimhe\n\nMezinárodní letiště Kimhe ( – \"Kimhä kukče konghang\", IATA: PUS, ICAO: RKPK) je mezinárodní letiště ve městě Kimhe v provincii Jižní Kjongsang na jihovýchodě Jižní Koreje, které slouží jako hlavní letiště pro nedaleké město Pusan a jeho okolí. Od centra Pusanu je vzdáleno přibližně dvacet kilometrů západně.\n\nLetiště je v provozu od roku 1978, dřívější pusanské letiště v provozu od roku 1958 se nacházelo jinde. Je částečně vojenské, vzletová a přistávací dráha 18L/36R slouží přilehlé letecké základně Kimhe.\n"}
{"id": "1278105", "url": "https://cs.wikipedia.org/wiki?curid=1278105", "title": "Kočoson", "text": "Kočoson\n\nKočoson (korejsky hangul: 조선, hanča: 朝鮮), též Starý Čoson, v anglickém přepisu Gojoseon, korejsky 고조선, byl první, polomýtický stát na Korejském poloostrově. Nacházel se na severu poloostrova (a v oblastech Liao-si a Liao-tung na území dnešní Číny), takže v 2. polovině 20. století se stal významným pro národní mýtus Severní Koreje. Zakladatelský mýtus zaznamenaný v knize \"Samguk Jusa\" (1281) říká, že Kočoson byl založen v roce 2333 př. n. l. Tangunem, který se narodil ze spojení syna Nebeského vládce a medvědice, která se po požití pelyňku změnila v ženu. Rok 2333 př. n. l. pak byl za dynastie Korjo (od 14. století) užíván jako výchozí datum korejského letopočtu. V Jižní Koreji tento kalendář platil až do roku 1962. Kočoson byl v roce 108 př. n. l. dobyt čínskou dynastií Chan.\n"}
{"id": "1278106", "url": "https://cs.wikipedia.org/wiki?curid=1278106", "title": "Kaspáza 8", "text": "Kaspáza 8\n\nKaspáza 8 neboli kaspázový protein (cystein aspartáza) je kódován genem \"CASP8\". Nejčastěji působí na kaspázu 3, dále pak na kaspázu 4, 6, 7, 9 a 10, které štěpí a aktivuje. \"CASP8\" homology byly identifikovány pro mnoho druhů savců, pro které jsou k dispozici kompletní genomová data. Tyto unikátní homology (ortology) byly nalezeny též u ptáků. \nGen \"CASP8\" kóduje zástupce z rodiny cystein aspartázy = kaspázy. Sekvenční aktivace kaspáz hraje klíčovou roli v konečné fázi programované buněčné smrti. Kaspázy se vyskytují jako neaktivní proenzymy složené z pro-domény, velké proteázové podjednotky a malé proteázové podjednotky. Aktivace kaspáz vyžaduje proteolytické štěpení v konzervované části tvořené aspartátovými (Asp, D) zbytky. Tím se vytvoří heterodimer enzymu, který se skládá z velké a malé podjednotky. Tento protein se podílí na programované buněčné smrti, spuštěné přes molekulu Fas a různé apoptotické podněty. N-terminální efektorová doména tohoto proteinu, tzv. FADD-like, značí, že může reagovat s Fas-interagujícím proteinem FADD. Tento protein byl detekován v mozku pacientů postižených Huntingtonovou chorobou, ale nikoliv u zdravých kontrolních pacientů, což dokazuje roli v neurodegenerativních onemocněních. Je popsáno mnoho transkriptů po alternativním sestřihu a každý kóduje jinou isoformu, ačkoli ne všechny varianty mají určenou plnou délku.\n\nMutacemi v tomto genu může být také způsobena velmi vzácná genetická porucha imunitního systému. Tato nemoc se nazývá CEDS (z anglického Caspase Eight Deficiency State). Studie prokazují podobnosti s jinou poruchou, syndromem ALPS, tedy Autoimunitním lymfoproliferativním syndromem (další genetická porucha apoptózy) a některé z nich také vykazují diagnostické vlastnosti CVID, běžné variabilní imunodeficience. Zajímavostí je, že CEDS je u člověka slučitelný se životem, kdežto u myší s vyřazeným genem pro kaspázu 8 nastala smrt již v embryonálním stádiu.\n\nPříznaky typické pro CEDS jsou splenomegalie a lymfadenopatie, dále také plicní infekce a mukokutánní herpesvirus (společné pro CVID pacienty), bradavice, moluska a hypogamaglobulinémie. Často se objevuje také infiltrát lymfocytů v parenchymálních orgánech a pacienti trpí zvětšením sekundárních lymfatických orgánů a \"in vitro\" poruchou apoptózy lymfocytů.\n\nDeficit kaspázy 8 znamená sice poruchu v apoptóze, jelikož kaspáza 8 je za tuto dráhu zodpovědná, bylo však zjištěno, že není pouze proapoptotickou proteázou. Kaspáza 8 hraje také velkou roli v aktivaci lymfocytů přes T a B buněčné receptory, Fc receptory NK buněk a TLR4. Toto bylo potvrzeno zjištěním, že inhibitory kaspázy 8 \"in vitro\" zabránily aktivaci T lymfocytů. Deficit kaspázy 8 tedy znamená závažnou imunodeficientní poruchu lymfocytů. Bylo nalezeno, že z biochemického hlediska kaspáza 8 vniká do inhibičního komplexu pro NFκB kinázu pomocí Bcl10-MALT1 adaptorového komplexu, což je klíčem k translokaci NFκB transkripčního faktoru do jádra. Kaspáza 8 má následně dvě různé dráhy signalizace. Pro dráhu aktivující apoptózu je zymogen pro kaspázu 8 štěpen na podjednotky, které tvoří heterotetramer pro plně funkční kaspázu. Dráha pro buněčnou aktivaci se liší v osudu zymogenu. Ten zůstává neštěpený, čímž je omezena jeho proteolytická funkce a posílena funkce jako adaptorového proteinu. \n"}
{"id": "1278111", "url": "https://cs.wikipedia.org/wiki?curid=1278111", "title": "Zealandia", "text": "Zealandia\n\nZealandia může být:\n"}
{"id": "1278115", "url": "https://cs.wikipedia.org/wiki?curid=1278115", "title": "Tom's Diner", "text": "Tom's Diner\n\n„Tom's Diner“ je píseň americké zpěvačky Suzanne Vega o newyorském dineru. Vydána byla v roce 1987 na jejím druhém albu \"Solitude Standing\": desku otevírá verze a cappella a uzavírá ji instrumentální podoba téže skladby. \n\nRoku 1991 vyšlo několik verzí písně v podání různých hudebníků na albu \"Tom's Album\". Roku 1993 byla původní verze písně použita ve filmu \"Nezkrotné srdce\". V roce 2015 vydal svou verzi italský hudebník Giorgio Moroder (nazpívala ji Britney Spears). Dinerem, o němž píseň pojednává, je ve skutečnosti newyorský Tom's Restaurant. Hlavní postava čte při snídani noviny a dozvídá se, že zemřel slavný herec (narážka na smrt Williama Holdena v listopadu 1981). \n\nDne 23. prosince 2011, pět dní po smrti politika a dramatika Václava Havla, přijela Vega do Prahy, kde během koncertu Pocta Václavu Havlovi zazpívala právě tuto píseň.\n"}
{"id": "1278118", "url": "https://cs.wikipedia.org/wiki?curid=1278118", "title": "Den svobody (Bělorusko)", "text": "Den svobody (Bělorusko)\n\nDen Svobody (Дзень Волі) je neoficiálním svátkem Běloruska, který se slaví 25. března na památku vzniku Běloruské lidové republiky (BLR) v roce 1918.\n\nTento svátek slaví lidé a skupiny, kteří jsou opozicí současné běloruské vlády Alexandra Lukašenka. Vláda svátek odmítá a uvádí důvod, že BLR byla vytvořena Němci, kteří Bělorusko v roce 1918 okupovali. Oslavy svátku jsou každoroční příležitostí pro demonstrace proti vládě prezidenta Lukašenka.\n"}
{"id": "1278119", "url": "https://cs.wikipedia.org/wiki?curid=1278119", "title": "Life Space Death", "text": "Life Space Death\n\nLife Space Death je kolaborativní studiové album amerického hudebníka Billa Laswella a Japonce Toshinoriho Kondoa. Vydáno bylo dne 22. dubna 2001 společností Meta Records a jeho producentem byl Laswell. Kromě těchto dvou hudebníků se na nahrávce podíleli také mniši z kláštera v Kalimpongu a 14. dalajláma Tändzin Gjamccho.\n\n\n"}
{"id": "1278121", "url": "https://cs.wikipedia.org/wiki?curid=1278121", "title": "Kateřina Frederika Württemberská", "text": "Kateřina Frederika Württemberská\n\nKateřina Frederika Württemberská (24. srpna 1821 - 6. prosince 1898) byla württemberská princezna.\n\nKateřina se narodila jako nejstarší ze tří dětí Viléma I. Württemberského a jeho třetí manželky a sestřenice Pavlíny Württemberské. Jejími sourozenci byli Karel I. Württemberský a Augusta Württemberská. Z předešlého otcova manželství s Kateřinou Pavlovnou měla také dvě nevlastní sestryː Marii a budoucí nizozemskou královnu Žofii.\n\n20. listopadu 1845 se Kateřina provdala za bratrance Fridricha Württemberského, syna Pavla Württemberského a Šarloty Sasko-Hildburghausenské. Sňatek měl posílit vazby mezi hlavní větví rodu Württemberků a dalším možným následníkem trůnu. Ze svazku se narodil jeden syn, který se stal po smrti bezdětného württemberského krále Karla králemː\n\n\nFridrich v roce 1870 zemřel. V 80. letech byla Kateřina popisována jako \"korpulentní, strohá, stará, ovdověla princezna...měla červenou tvář a oblékala se do fialové a lila\". Často bydlela ve vile Seefeld ve Švýcarsku. Zde byla sousedkou svých příbuzných, Teckových, včetně budoucí britské královny Marie z Tecku.Kateřina zemřela 28 let po svém manželovi, 6. prosince 1898, ve Stuttgartu, svém rodném městě.\n"}
{"id": "1278130", "url": "https://cs.wikipedia.org/wiki?curid=1278130", "title": "SK Český Brod", "text": "SK Český Brod\n\nSK Český Brod je fotbalový klub z Českého Brodu, účastník Divize B. Byl založen v roce 1898.\n\nOficiální stránky klubu\n"}
{"id": "1278131", "url": "https://cs.wikipedia.org/wiki?curid=1278131", "title": "Leopoldina Bádenská", "text": "Leopoldina Bádenská\n\nLeopoldina Bádenská (22. února 1837 – 23. prosince 1903) byla narozením bádenská princezna a sňatkem princezna z Hohenlohe-Langenburgu.\n\nPrincezna Leopoldina se narodila jako čtvrtá dcera a poslední dítě prince Viléma Bádenského a Alžběty Alexandry Württemberské, dcery Ludvíka Württemberského. Jejími prarodiči z otcovy strany byli první bádenský velkovévoda Karel Fridrich Bádenský a jeho druhá manželka Luisa Karolína z Hochbergu. Vyrůstala v Karlsruhe společně se svými sestrami Žofií Pavlínou a Pavlínou Alžbětou.\n\nLeopoldina se 24. září 1862 v Karlsruhe provdala za Heřmana Hohenlohe-Langenburského, druhého syna Arnošta I. Hohenlohe-Langenburského a Feodory Leiningenské. Leopoldina měla s Heřmanem tři dětiː\n\n\nPrincezna Leopoldina založila asociaci. Ve Štrasburku, kde byl její manžel jmenován Alsasko-Lotrinskinským guvernérem, přebírala zejména reprezentační povinnosti. Zemřela 23. prosince 1903 po dlouhé nemoci. Byla pohřbena na rodinném hřbitově v Langenburgu.\n\n"}
{"id": "1278134", "url": "https://cs.wikipedia.org/wiki?curid=1278134", "title": "Victim of Love", "text": "Victim of Love\n\nVictim of Love je třinácté studiové album anglického hudebníka Eltona Johna. Vydáno bylo v říjnu roku 1979 společnostmi MCA Records (Spojené státy americké) a The Rocket Record Company (Spojené království). Producentem alba a spoluautorem většiny písní byl Pete Bellotte. Sám Elton John není autorem žádné z písní a rovněž na albu vůbec nehraje (pouze zpívá). Albu se nedostalo téměř žádného úspěchu – sám Elton John na jeho propagaci neodehrál žádné koncertní turné a písně z této desky do svých koncertních setlistů nezařazoval ani v pozdějších letech.\n\n\n"}
{"id": "1278138", "url": "https://cs.wikipedia.org/wiki?curid=1278138", "title": "Vietnamské letectvo", "text": "Vietnamské letectvo\n\nVietnamské letectvo může označovat:\n"}
{"id": "1278139", "url": "https://cs.wikipedia.org/wiki?curid=1278139", "title": "Víceúčelový bojový letoun", "text": "Víceúčelový bojový letoun\n\nVíceúčelový bojový letoun je označení pro bojový letoun určený k plnění několika různých bojových rolí, například vzdušného boje, bombardování, přímé podpory pozemních vojsk a průzkumu. Řada těchto letounů konstrukčně vychází ze stíhacích strojů, proto jsou někdy označovány i jako víceúčelový stíhací letoun. \n\nNa rozdíl od stíhacích letounů, které vedle své hlavní role také často disponují sekundární schopností nasazení v dalších úlohách, se většinou jedná o letouny od počátku navržené s vyváženými parametry konstrukce, zajišťujícími schopnost jejich použití ke všem plánovaným úkolům. Jako stíhací bombardér pak bývá označován rychlý taktický bombardér či útočný letoun s druhotnou schopností vedení vzdušného boje, zejména pro vlastní obranu. Hranice mezi těmito kategoriemi však často není ostře vymezena.\n\nVýhodou víceúčelových bojových letounů je možnost nasazení jednoho typu, s různými druhy výzbroje, k plnění široké škály bojových úkolů, což současně vede k úspoře nákladů na výzbroj a zjednodušení technické a logistické podpory leteckých sil. V letectvech řady zemí, zejména těch disponujících méně početnými ozbrojenými silami, tak přibližně od poslední třetiny 20. století víceúčelové bojové stroje jsou někdy jejich jedinými bojovými letouny, zatímco v jiných představují hlavní či nejrozšířenější bojový typ, doplněný menšími počty jednoúčelových letounů (stíhačkami pro vybojování vzdušné nadvlády, bombardéry, bitevníky, letouny palebné podpory) určených k plnění specializovaných bojových rolí.\n\n\n"}
{"id": "1278140", "url": "https://cs.wikipedia.org/wiki?curid=1278140", "title": "Australská národní univerzita", "text": "Australská národní univerzita\n\nAustralská národní univerzita, v originále Australian National University je státní univerzita zaměřená na vědecký výzkum, jež sídlí v australském hlavním městě Canbeře.\nKampus se nachází na předměstí Acton a sídlí v něm šest fakult (ze sedmi, které univerzita má) a několik dalších vědeckých institucí. Univerzita byla založena roku 1946, a to zákonem schváleným australským parlamentem. Prvním rektorem se stal bývalý australský premiér Stanley Bruce. Ze zahraničí přijelo univerzitní tým posílit mnoho australských vědců, včetně spoluobjevitele penicilinu Howarda Floreyho či jaderného fyzika Marka Oliphanta. Původně se univerzita zaměřovala jen na postgraduální studium, roku 1960 přibyly i magisterské programy, když byla univerzita sloučena s \"Canberra University College\" (která vznikla roku 1929, jakožto instituce Melbournské univerzity). V roce 1975 byl otevřen malý druhý kampus (\"Kioloa Coastal Campus\"). Podle žebříčku \"QS World University Rankings\" z roku 2016 jde o nejlepší univerzitu v Austrálii a 22. nejlepší na světě. Může se pochlubit šesti nositeli Nobelovy ceny (kromě Floreyho John Eccles, John Harsanyi, Rolf M. Zinkernagel, Peter Doherty a Brian Schmidt).\n"}
{"id": "1278142", "url": "https://cs.wikipedia.org/wiki?curid=1278142", "title": "Ghanské letectvo", "text": "Ghanské letectvo\n\nGhanské letectvo (, známé také pod zkratkou GAF) je letectvo Ghany. Spolu s armádou a námořnictvem je jednou ze složek ghanských ozbrojených sil.\nTabulka obsahuje přehled letecké techniky letectva Ghany podle Flightglobal.com.\n"}
{"id": "1278145", "url": "https://cs.wikipedia.org/wiki?curid=1278145", "title": "Letectvo Vietnamské republiky", "text": "Letectvo Vietnamské republiky\n\nLetectvo Vietnamské republiky (, Vietnamské vzdušné síly, někdy známé také pod označením v angličtině jako \"Vietnam Air Force\", zkratkou VNAF) bylo vzdušnou složkou ozbrojených sil Vietnamské republiky, v nichž existovalo vedle armády, námořnictva a námořní pěchoty. Vzniklo v roce 1955, a v průběhu vietnamské války existovalo až do dubna roku 1975, kdy po pádu Saigonu zaniklo spolu s Vietnamskou republikou.\n\n\n\n\n\n\n\n\n"}
{"id": "1278156", "url": "https://cs.wikipedia.org/wiki?curid=1278156", "title": "FC Nový Bor", "text": "FC Nový Bor\n\nFC Nový Bor je fotbalový klub z Nového Boru, účastník Divize B. Klub byl založen 20. července 1945.\n\nKlub byl při svém založení v roce 1945 zařazen do II. třídy. V roce 1976 tým postoupil do Krajského přeboru a v roce 1982 poprvé do Divize B. Tam se kromě jedné sezóny udržel až do roku 1990, kdy sestoupil. Zpět se klub probojoval až po patnácti letech.\n\n\n"}
{"id": "1278159", "url": "https://cs.wikipedia.org/wiki?curid=1278159", "title": "Mezinárodní letiště Kchun-ming Čchang-šuej", "text": "Mezinárodní letiště Kchun-ming Čchang-šuej\n\nMezinárodní letiště Kchun-ming Čchang-šuej (, IATA: KMG, ICAO: ZPPP) je hlavní letiště u Kchun-mingu, hlavního města provincie Jün-nan na jihozápadě Čínské lidové republiky. Leží v městském obvodě Kuan-tu přibližně pětadvacet kilometrů severovýchodně od centra Kchun-mingu. Bylo otevřeno v červnu 2012 a nahradilo staré mezinárodní letiště Kchun-ming Wu-ťia-pa.\n\nLetiště slouží společnostem China Eastern Airlines, Kunming Airlines, Lucky Air, Sichuan Airlines a Ruili Airlines jako uzlové letiště pro jižní a jihovýchodní Asii. Kapacita letiště je značná, je zde 66 bran s nástupním mostem.\n\nNa letišti je konečná linky 6 kchunmingského metra, která byla otevřena současně s otevřením letiště.\n\nStavba začala v roce 2009, kdy se předpokládalo, že letiště ponese jméno Čeng Chea, významného čínského cestovatele v 15. století.\n"}
{"id": "1278179", "url": "https://cs.wikipedia.org/wiki?curid=1278179", "title": "František Gaulieder", "text": "František Gaulieder\n\nFrantišek Gaulieder (18. ledna 1951 – 25. března 2017 Trnovec nad Váhom) byl slovenský politik, bývalý poslanec Národní rady Slovenské republiky za politickou stranu Hnutí za demokratické Slovensko. Svého poslaneckého mandátu byl 4. prosince 1996 zbaven, což později Ústavní soud Slovenské republiky označil za protiústavní čin.\n\n"}
{"id": "1278182", "url": "https://cs.wikipedia.org/wiki?curid=1278182", "title": "J. P. Chenet", "text": "J. P. Chenet\n\nJ. P. Chenet (psáno i jako JP. Chenet nebo JP Chenet) je francouzská značka vína produkovaná společností Les Grands Chais de France od roku 1984. Výraznou charakteristikou značky je baňatá láhev s lehce zakřiveným hrdlem.\n\nPrvní vína J. P. Chenet, červené \"Cabernet Sauvignon\" a bílé \"Blanc de Blancs\" (doslova „bílé z bílých“), vznikla v roce 1985. Roku 1987 přibylo růžové víno \"Cinsault rosé\" a bílé polosladké \"Medium sweet\". V roce 1996 se kolekce značky rozšířila o dvě prvotřídní barikovaná vína (dozrávající ve speciálních vinných sudech), červené \"Merlot – Cabernet Sauvignon\" a bílé \"Chardonnay\".\n\n"}
{"id": "1278189", "url": "https://cs.wikipedia.org/wiki?curid=1278189", "title": "Lisa Geliusová", "text": "Lisa Geliusová\n\nLisa Geliusová (23. července 1909 –14. ledna 2006) byla německá atletka, mistryně Evropy v hodu oštěpem z roku 1938.\n\nV roce 1938 se stala první mistryní Evropy v hodu oštěpem, na šampionátu ve Vídni zároveň vybojovala stříbrnou medaili v běhu na 80 metrů překážek. Ze stejného roku pochází její osobní rekord v hodu oštěpem – 45,74 m. Sportovní kariéru ukončila v roce 1950.\n\n"}
{"id": "1278193", "url": "https://cs.wikipedia.org/wiki?curid=1278193", "title": "Seznam fotogrammetrických kamer Carl Zeiss Jena", "text": "Seznam fotogrammetrických kamer Carl Zeiss Jena\n\nToto je seznam fotogrammetrických kamer, vyráběných firmou Carl Zeiss Jena či VEB Carl Zeiss Jena.\n\n\n\n"}
{"id": "1278195", "url": "https://cs.wikipedia.org/wiki?curid=1278195", "title": "Marie Orleánská (1813–1839)", "text": "Marie Orleánská (1813–1839)\n\nMarie Orleánská (12. dubna 1813 - 6. ledna 1839) byla francouzskou princeznou a sňatkem württemberskou vévodkyní. Před svatbou měla titul \"Mademoiselle de Valois\".\n\nMarie se narodila jako třetí dítě (druhá dcera) krále Francouzů Ludvíka Filipa a jeho manželky Marie Amálie, dcery Ferdinanda I. Neapolsko-Sicilského. Na otcovo naléhání byla dobře vzdělaná a zabývala se sochařstvím a kreslením. V Palais des Tuileries měla svůj vlastní ateliér, ve kterém mohla pracovat. Byla popisována jako temperamentní žena s množstvím energie, zajímající se o společnost i politiku.\n\nNa začátku roku 1834, kvůli konsolidaci Červencoé monarchie a lepšímu přijetí Ludvíka Filipa ostatními evropskými panovníky, dal Ferdinand II. Neapolsko-Sicilský souhlas ke sňatku princezny Marie Orleánské s jedním z jeho mladších bratrů. Leopold Neapolsko-Sicilský, hrabě ze Syrakůs, byl (stejně jako Ferdinand II.) synem druhé manželky Františka I. Neapolsko-Sicilského, Marie Isabely Španělské. Synovec Mariiny matky (královny Marie Amálie) byl také nevlastním bratrem vévodkyně z Berry, dcery Františka I. a jeho první manželky Marie Klementiny Habsbursko-Lotrinské. Vévodkyně z Berry byla matkou legitimistického pretendenta francouzského trůnu, vévody z Bordeaux.\n\nNicméně, v dubnu 1834 zasáhlo Francii povstání, neapolský dvůr proto požadoval, aby Marie okamžitě obdržela část majetku Orleánských. Ludvík Filip považoval tento požadavek za nepřiměřený a manželské řízení se tak ukončilo.\n\nMarie byla 17. října 1837 provdána za Alexandra Württemberského, syna vévody Alexandra Württemberského a Antoinetty Sasko-Kobursko-Saalfeldské. Pocházel z vedlejší větve nepříliš prestižního německého rodu. Alexandr byl však synovcem Fridricha I. Württemberského a Leopolda I. Belgického. Byl také bratrancem britské královny Viktorie a jejího manžela prince Alberta, také portugalského krále Ferdinanda II., ruských carů Alexandra I., a Mikuláše I. Obřad se konal 18. října 1837 ve Velkém Trianonu ve Versailles. Občanský obřad řídil Étienne-Denis Pasquier, katolický obřad Louis-Marie-Edmond Blanquart de Bailleul, versailleský biskup a luteránský obřad pastor Cuvier.\n\nMarie měla s Alexandrem jediné dítě, syna Filipa, který po otci zdědil vévodství a v roce 1865 se oženil s Marií Terezií Rakousko-Těšínskou. Jsou to předkové současných uchazečů o württemberský trůn.\n\nV roce 1838 odešla tuberkulózou oslabená Marie do Pisy, kde doufala, že jí příznivější klima pomůže k vyléčení. Jejího bratra, vévodu z Nemours, rodiče vyslali, aby ji doprovázel, přijel za sestrou těsně před její smrtí 6. ledna 1839. 27. ledna byla pohřbena v královské kapli v Dreux.\n\nJako studentka Aryho Scheffera byla talentovanou sochařkou a kreslířkou. Mnoho jejích prací se dochovalo a jsou nyní v muzeu v Dordrechtu v Nizozemsku.\n\nKonkrétně navrhla okna v kapli svatého Saturnina v zámku ve Fontainebleau, která byla vyrobena Émilem Wattierem.\n"}
{"id": "1278196", "url": "https://cs.wikipedia.org/wiki?curid=1278196", "title": "Hromoš", "text": "Hromoš\n\nHromoš je obec na Slovensku v okrese Stará Ľubovňa v Prešovském kraji na úpatí Levočských vrchů.\n\nPrvní písemná zmínka o obci pochází z roku 1600. V obci je moderní římskokatolický kostel Panny Marie Pomocnice křesťanů a řeckokatolický chrám svatého Lukáše z 19. století.\n\n"}
{"id": "1278197", "url": "https://cs.wikipedia.org/wiki?curid=1278197", "title": "UMK 1318", "text": "UMK 1318\n\nUniverzální měřická kamera UMK 1318 (německy ) je velkoformátová měřická kamera používaná ve fotogrammetrii. Vyráběla ji firma VEB Carl Zeiss Jena od roku 1969 do začátku 90. let 20. století. Kamera nahradila starší fototeodolit Zeiss Photheo 19/1318, a v mnoha parametrech jej daleko předčila. Kamera byla stavebnicového typu, k dispozici byly objektivy o ohniskových vzdálenostech 65, 100, 200 a 300 milimetru. Kamera mohla být pro pozemní fotogrammetrii umístěna v jednoduchém závěsu, v orientačním zařízení (v této kombinaci přístroj pracoval jako fototeodolit), nebo ve dvojitém závěsu, kdy na jedné montáži byly použity dvě měřické kamery (délka základny 0,32 0,58 nebo 0,84 m). Tato dvojitá montáž se používala v případě, že bylo nutné pořídit oba stereoskopické snímky současně. Dále bylo možno použít vertikální závěs pro leteckou fotogrammetrii. Pro citlivý materiál byly k dispozici kazety na skleněné desky 13 x 18 cm, kazety na ploché filmy 13 x 18 cm nebo kazeta na svitkový film o šířce 19 cm.\n\nKamera je čtvercového tvaru s nosnými čepy na všech čtyřech stranách. Bylo ji tedy možné používat s formátem \"na výšku\" i \"na šířku\". na kameru je možné připojit průhledový hledáček a trubicovou libelu pro přesné urovnání sklonu osy kamery. Kamera mohla mít při fotografování osu objektivu vodorovnou, nebo skloněnou v kroku 15°. při použití kazet na desky nebo plochý film v rozsahu – 30° až +90°, při použití zásobníku na svitkový film v rozsahu – 30° až +30°\n\nPrvní model kamery UMK z roku 1969 byl vybaven širokoúhlým objektivem Lamegon 8/100. Velmi dobře se osvědčil pro blízkou fotogrammetrii. Pro vzdálenější předměty bylo její použití problematické. Proto byly od roku 1979 vyráběny další dva modely s objektivy o ohniskové vzdálenosti 200 mm a 300 mm. Od roku 1983 pak byl vyráběn čtvrtý model se zvláště širokoúhlým objektivem Superlamegon 5,6/64, který byl určen hlavně pro fotografii architektury, především interiérů.\n\nObjektiv je osazen ve středové závěrce s časy T, B, 1\" – 1/400\". Zaostřování není plynulé, ale po krocích, tak aby pro každou zaostřovací vzdáloenost byla přesně známá ohnisková vzdálenost. Zaostřování je rozděleno na zaostřování pro ortochromatický a panchromatický pateriál (bílé značení) a pro infračervený citlivý materiál (červené značení).\n\nRám obsahuje (stejně jako každá jiná měřická kamera) rámové značky, které určují hlavní bod snímku, a mimorámové údaje. Těmi jsou: ohnisková vzdálenost kamery při zaostření na nekonečno, změna ohniskové vzdálenosti v závislosti na zaostření, číslo snímku (01 – 72), označení snímku (A, AL, AR, B, BL, BR)\n\n\nKameru bylo možné použít v několika závěsech:\n\n\nPro použití v průmyslové fotogrammetrii byla zkonstruována dvojitá kamera IMK 10/1318 (Industriemesskamer). Kamera byla nepřenosná, určená pro laboratorní účely. Na nosníku byly umístěny dvě měřické kamery s proměnlivou délkou stereoskopické základny od 0,35 do 1,50 m. Kamera byla určena pro snímání na vzdálenost 1,5 až 4,4 metru. Problémem byla nepohyblovost tohoto systému. Proto byl zkonstruován dvojitý závěs pro dvě kamery UMK 10/1318, který bylo možné použít i mimo laboratoř.\n\nPro zpracování měřických snímků byly určeny analogové vyhodnocovací přístroje Technokart, Stereometrograf a Topokart, všechny z produkce VEB Carl Zeiss Jena. Zpracování je možné i na jiných analogových přístrojích, jako je například analytický plotter Carl Zeiss Planicomp.\n\nKamera byla požívána pro řešení mnoha úloh, především z oblasti blízké fotogrammetrie:\n\n\n"}
{"id": "1278199", "url": "https://cs.wikipedia.org/wiki?curid=1278199", "title": "Václav Winter (fotbalista)", "text": "Václav Winter (fotbalista)\n\nVáclav Winter (* 18. srpna 1976 Praha) je bývalý český profesionální fotbalový brankář.\n\nV I. lize ČR chytal za AFK Atlantic Lázně Bohdaneč a FK Bohemians Praha – pro oba kluby to byla jediná účast mezi domácí elitou. Prošel také několika druholigovými kluby.\n\nV sobotu 5. května 2007 vstřelil v zápase ČFL v Českých Budějovicích gól ze hry, jímž vyrovnal na konečných 1:1 proti domácímu Dynamu „B“.\n\nV sezoně 2016/17 obnovil závodní činnost v pražském klubu FK Slavoj Vyšehrad.\n\n"}
{"id": "1278202", "url": "https://cs.wikipedia.org/wiki?curid=1278202", "title": "Samsung Galaxy Young 2", "text": "Samsung Galaxy Young 2\n\nSamsung Galaxy Young 2 je smartphone nižší třídy od společnosti Samsung, který byl vydán v červnu 2014. Stejně jako všechny ostatní smarphony řady Samsung Galaxy, Galaxy Young používá jako operační systém Android. Má 3,5 palcový TFT LCD dotykový displej a možnost Dual SIM. Telefon je mnohými uživateli díky svým základním možnostem považován jako vhodný první smartphone pro děti a teenagery.\n\nMobilní telefon má jednojádrový procesor s frekvencí 1 GHz a 512 MB paměti RAM.\n"}
{"id": "1278206", "url": "https://cs.wikipedia.org/wiki?curid=1278206", "title": "Marie Bádenská (1834–1899)", "text": "Marie Bádenská (1834–1899)\n\nMarie Bádenská (německy \"Maria Amelia von Baden\") (20. listopadu 1834 – 21. listopadu 1899) byla rodem bádenská princezna a sňatkem leiningenská kněžna.\n\nMarie se narodila 20. listopadu 1834 v Karlsruhe jako sedmé dítě (třetí dcera) Leopolda I. Bádenského a Žofie Vilemíny Švédské.\n\nMariin otec Leopold byl potomkem morganatické větve bádenské rodiny (jeho matka byla německá šlechtična Luisa Karolína z Hochbergu), neměl tedy práva na vládu v Bádensku. V roce 1830 však po vymření hlavní mužské linie nastoupil na bádenský velkovévodský trůn. Leopold byl považován za prvního německého panovníka, který povolil ve své zemi liberální reformy. Mariina matka, Žofie Vilemína, byla dcerou švédského krále Gustava IV. Adolfa a Frederiky Dorotey Bádenské.\n\nMarie se 11. září 1858 v Karlsruhe provdala za Arnošta Leopolda Leiningenského, staršího ze dvou synů Karla Leiningenského a Marie Klebelsberské. Karel Leininenský byl nevlastním bratrem britské královny Viktorie (byl jedním ze dvou dětí narozených z prvního manželství Viktoriiny matky Viktorie Sasko-Kobursko-Saalfeldské). Z manželství Marie a Arnošta Leopolda se narodily dvě dětiː\n\n\n"}
{"id": "1278207", "url": "https://cs.wikipedia.org/wiki?curid=1278207", "title": "Lukrecia Borgia (Hugo)", "text": "Lukrecia Borgia (Hugo)\n\nLukrecia Borgia (1833, Lucrèce Borgia) je romantická tragédie o třech jednáních francouzského prozaika, dramatika a básníka Victora Huga. Hra je napsaná v próze a její titulní postavou je renesanční italská šlechtična Lukrecia Borgia, dcera kardinála Rodriga de Borja, pozdějšího papeže Alexandra VI.. Pro svou hru využil Hugo pověstí, kterými byla tato žena opředena zejména pro své údajné umění posílat lidi z tohoto světa jedem.\n\nHugo tragedii napsal již v červenci roku 1832 pod názvem \"Večeře ve Ferraře\" (Un Souper a Ferrare), ale pro premiéru dne 2. února roku 1833 v pařížském divadle Théâtre de la Porte Saint-Martin byl její název změněn na \"Lukrecia Borgia\". Hra byla finančně velmi úspěšná a ještě téhož roku vyšla knižně s Hugovou předmluvou, v níž vysvětlil své pojetí hlavní postavy jako osoby vyjadřující kontrastnost lidského zevnějšku a lidského nitra. Zatímco Triboulet, postava ze hry \"Král se baví\" je fyzicky ohyzdný ale vnitřně krásný čistou otcovskou láskou, skrývá Lukrecia pod svým krásným zevnějškem morální nestvůrnost, ale nakonec je rehabilitována svým mateřským citem.\n\nMladík jménem Gennaro dostává dopisy od své matky, kterou nezná, ale miluje jí. Matka mu v dopisech sděluje, že se k němu nemůže bez ohrožení jejich životů přihlásit. Pouze Lukrecie Borgia tak ví, že Gennaro je její syn. Ferrarský kníže Alfonso d'Este, Lukreciin manžel, Gennara podezírá, že je jejím milencem a chce jej zabít, Lukrecia tomu zabrání.\n\nU kněžny Negroni se koná slavnost. Gennaro se svými přáteli popíjí víno. Vtom vchází za doprovodu pohřební hudby Lukrecia a všem oznamuje, že víno otrávila, protože chce pomstít ponižující urážku. Někdo z přítomných totiž znesvětil rodinný erb, když na něm přepsala jméno \"Borgia\" na \"Orgia\". Když Lukrecia zjistí, že mezi hosty je i Gennaro, nabízí mu protijed, ale pouze pro něho. Gennaro chce pomstít své druhy a probodne Lukrecii nožem z jídelního stolu v tu chvíli, když mu odhalí, že je jeho matka.\n\n"}
{"id": "1278208", "url": "https://cs.wikipedia.org/wiki?curid=1278208", "title": "Orion (mytologie)", "text": "Orion (mytologie)\n\nOrión či Óarión je postava z řecké mytologie. V ní byl synem boha moří Poseidóna (díky tomu byl schopen chodit po vodě) a lovkyně (či gorgóny) Euryaly. Pocházel z Boiótie a byl titánem. Byl znám jako skvělý lovec (jeho souboj v lukostřelbě s bohyní lovu Artemis skončil remízou), ale také pro svou násilnickou povahu a nezkrotnou touhu. Kvůli ní ho král Oinopión, Dionýsův syn, oslepil, poté co přiopilý Orion svedl jeho ženu Meropé. Orion se pak vydal přes moře na ostrov Lemnos, kde získal Héfaistova kovářského tovaryše, dívku Cedailón, jako společníka, to proto, aby se s ní mohl vydat do Kolchidy, na \"konec světa\", ke slunečnímu bohu Héliovi, neboť jen jeho paprsky mu mohly navrátit zrak. To se také podařilo. Poté, co byl bohyní Artemis, která ho milovala, nešťastnou náhodou zabit (v některých verzích šlo ovšem o Artimidin záměr, například aby zabránila Orionovi vybít všechna pozemská zvířata), byl jí vyzvednut na nebesa, kde dle pověsti září jakožto souhvězdí. Podle jiné verze Orion zemřel po bodnutí obrovského štíra, kterého na něj poštvala nahněvaná bohyně Héra.\n\n"}
{"id": "1278209", "url": "https://cs.wikipedia.org/wiki?curid=1278209", "title": "GJW", "text": "GJW\n\nGJW může znamenat: \n"}
{"id": "1278210", "url": "https://cs.wikipedia.org/wiki?curid=1278210", "title": "Tharandt", "text": "Tharandt\n\nTharandt je město v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nMěsto leží v aglomeraci Drážďan. Významným vodním tokem je Wilde Weißeritz. Podél řeky prochází železniční trať Drážďany – Werdau.\n\nNejstarší písemná zmínka o městě pochází z roku 1216, kdy je uváděn hradní správce „Boriwo (Bořivoj) de Tharant“. V roce 1999 se město Tharandt sloučilo s obcemi Kurort Hartha a Pohrsdorf.\n\nTharandt se dělí na 7 místních částí:\n\n\n\n\n"}
{"id": "1278211", "url": "https://cs.wikipedia.org/wiki?curid=1278211", "title": "Ceny Thálie 2016", "text": "Ceny Thálie 2016\n\nCeny Thálie 2016 je 24. ročník udílení Cen Thálie, které udílí Herecká asociace za mimořádné výkony či celoživotní mistrovství v oblasti jevištního umění. Předsedové oborových porot v činohře, opeře, baletu a v muzikálu a operetě vyhlásili 24 nominovaných osobností 1. února 2017. Vyhlašovací ceremoniál v sobotu 25. března 2017 v pražském Národním divadle moderovali Taťjana Medvecká a Jan Cina, kteří vystřídali po 11 letech v této úloze Antonína Procházku. V přímém přenosu jej vysílala Česká televize na stanici ČT1 a Český rozhlas na stanici Dvojka. Ceny vyrobila sklárna Ajeto ze severočeské obce Lindava.\n\nPři oficiálním večeru bylo vyhlášeno 15 laureátů:\n\n\nŠirší nominace: Magdaléna Borová, Tereza Dočkalová, Martha Issová, Milena Kleinerová, Gabriela Pyšná, Jana Tomečková, Šárka Vykydalová\n\n\nŠirší nominace: Michal Isteník, Daniel Krejčík, Norbert Lichý, Pavel Neškudla, Martin Siničák, Jan Teplý, Radek Valenta\n\n\nCenu předali: Daniel Herman (ministr kultury) a Jiří Hromada (předseda Herecké asociace)\n\nBalet, pantomima nebo jiný tanečně dramatický žánr:\n\nŠirší nominace: Fanny Barrouquére, Klára Jelínková, Nikola Márová, Aya Watanabe, Michaela Wenzelová\n\nBalet, pantomima nebo jiný tanečně dramatický žánr:\n\nŠirší nominace: Giordano Bozza, Vojtěch Rak, Sergio Méndez Romero, Giovanni Rotolo, Matěj Šust\n\n\nCenu předali: Adriana Krnáčová (Hlavní město Praha) a Vlastimil Harapes\n\nMuzikál, opereta nebo jiný hudebnědramatický žánr:\n\nŠirší nominace: Alžbeta Bartošová, Michaela Horká, Vendula Příhodová, Markéta Słowiková Glosová, Jana Zenáhlíková\n\nMuzikál, opereta nebo jiný hudebnědramatický žánr:\n\nŠirší nominace: Tomáš Christian Brázda, Jiří Mach, Petr Mikeska, Lumír Olšovský, Tomáš Vaněk\n\n\nCenu předal: Petr Dvořák (Česká televize)\n\n\nŠirší nominace: Jana Dvořáková, Tereza Mátlová, Marta Reichelová, Ivana Rusko, Kristýna Vylíčilová\n\n\nŠirší nominace: Ondřej Koplík, Csaba Kotlár, Jan Ondráček, Jevhen Šokalo, Martin Štolba\n\n\nCenu předali: Dagmar Hrnčířová (Nadace Život umělce) a Jan Simon (Intergram)\n\nZvláštní cena Kolegia pro udělování cen Thálie za mimořádný umělecký přínos českému divadelnímu umění:\n\nCenu předali: Josef Středula (ČMKOS) a Zbyněk Brabec (předseda Kolegia)\n\n\nPatron ceny: Nadace Munzarových \nCenu předali: Barbora Munzarová a Martin Hausenblas\n\n\nCenu předal: Jiří Havelka\n\n"}
{"id": "1278214", "url": "https://cs.wikipedia.org/wiki?curid=1278214", "title": "Klavdija Majučajová", "text": "Klavdija Majučajová\n\nKlavdija Majučajová (rusky Клавдия Яковлевна Маючая ) (15. května 1918 – 14. října 1989) byla sovětská atletka, mistryně Evropy v hodu oštěpem z roku 1946.\n\nV roce 1946 se stala mistryní Evropy v hodu oštěpem. Dne 23. září 1947 hodila oštěpem do vzdálenosti 50,32 m a jako první oštěpařka na světě překonala padesátimetrovou hranici. Výkon však nemohl být uznán jako světový rekord, protože Sovětský Svaz tehdy ještě nebyl členem IAAF.\n\n"}
{"id": "1278215", "url": "https://cs.wikipedia.org/wiki?curid=1278215", "title": "Mezinárodní letiště Šen-čen Pao-an", "text": "Mezinárodní letiště Šen-čen Pao-an\n\nMezinárodní letiště Šen-čen Pao-an (, IATA: SZX, ICAO: ZGSZ) je letiště v Šen-čenu v provincii Kuang-tung na jihovýchodě Čínské lidové republiky. Leží v městském obvodě Pao-an přibližně třicet kilometrů severozápadně od centra Šen-čenu.\n\nJe jedním ze tří velkých letišť, která obsluhují urbanizovanou oblast delty Perlové řeky; zbylé dvě jsou mezinárodní letiště Hongkong (s tím je spojeno přímou trajektovou linkou umožňující přestup bez imigrační a celní kontroly) a mezinárodní letiště Kanton Paj-jün. V rámci Čínské lidové republiky patří do první desítky nejrušnějších letišť.\n\nLetiště Šen-čen Pao-an je v provozu od 12. října 1991.\n"}
{"id": "1278216", "url": "https://cs.wikipedia.org/wiki?curid=1278216", "title": "Lokomotiva PRR Q2", "text": "Lokomotiva PRR Q2\n\nLokomotivy třídy Q2 železniční společnosti Pennsylvania Railroad (PRR) byly duplexní parní lokomotivy s uspořádáním pojezdu 4-4-6-4. \n\nFirma Altoona Works kromě prototypu vyrobila v letech 1944 a 1945 celkem 25 sériových strojů.\n\nByly to největší parní lokomotivy bez děleného pojezdu v historii. Byly též nejvýkonnější při statickém měření s výkonem na jeden válec 7987 koňských sil (5956 kW).\n\nLokomotivy Q2 byly o 78 % silnější než alternativy, které měla PRR v té době v provozu. Společnost tvrdila, že Q2 mohla táhnout až 125 nákladních vagonů rychlostí 50 mil za hodinu (80 km/h).\n\nNavzdory svému úspěchu byly lokomotivy Q2 staženy z provozu už v roce 1951, když nemohly konkurovat nastupujícím dieselovým lokomotivám. Rozdíl ve výkonnosti ve srovnání s konvenční třídou J1 navíc nevynahradil výrazně vyšší náklady na provoz a údržbu.\n"}
{"id": "1278218", "url": "https://cs.wikipedia.org/wiki?curid=1278218", "title": "Marion Lüttgeová", "text": "Marion Lüttgeová\n\nMarion Lüttgeová (* 25. listopadu 1941 Lipsko) je bývalá východoněmecká atletka, mistryně Evropy v hodu oštěpem z roku 1966.\n\nTřikrát startovala na mistrovství Evropy – nejlépe se jí vedlo v Budapešti v roce 1966, kde zvítězila v soutěži oštěpařek ve svém nejlepším životním výkonu 59,70 m.\nProfil na trackfield.brinkster.net\n"}
{"id": "1278235", "url": "https://cs.wikipedia.org/wiki?curid=1278235", "title": "Karl Ove Knausgård", "text": "Karl Ove Knausgård\n\nKarl Ove Knausgård (* 6. prosince 1968 Oslo) je norský spisovatel. Debutoval v roce 1998 románem \"Ute av verden\", za který získal cenu Kritikerprisen a stal se tak vůbec prvním autorem, jehož debut byl takto oceněn. Několik ocenění získal také jeho další román \"En tid for alt\", který byl publikován roku 2004. Knausgård zde částečně převypráví různé části Bible a rovněž popisuje historii andělů na Zemi. V roce 2009 vydal autobiografický román \"Min kamp: Foerste bok\", který se v následujících letech rozrostl v celou sérii knih.\n\n"}
{"id": "1278239", "url": "https://cs.wikipedia.org/wiki?curid=1278239", "title": "Antoinetta de Mérode", "text": "Antoinetta de Mérode\n\nAntoinetta de Mérode (28. září 1828 – 10. února 1864), monacká kněžna, se narodila v Bruselu jako dcera Wernera de Merode a jeho manželky Viktorie de Spangen d'Uyternesse.\n\nNa své osmnácté narozeniny se 28. září 1846 v Bruselu provdala za Karla III. Monackého. Byla to dvojitá sestra s její sestrou Luisou, která se vdávala za Carla Emmanuela dal Pozzo z Cisterny.\n\nDíky jejímu vysokému věnu mohl Karel III. financovat zkrášlení Monte Carla a přilákat do knížectví turisty. Antoinetta pro sebe získala Château de Marchais.\n\n13. listopadu 1848 v Paříži porodila syna Alberta. v letech 1856 až 1864 byla monackou kněžnou.\n\nJejí sestra Luisa byla matkou španělské královny Marie Viktorie dal Pozzo. Antoinetta zemřela 10. února 1864 v Paříži a byla pochována v katedrále svatého Mikuláše v Monaku.\n"}
{"id": "1278244", "url": "https://cs.wikipedia.org/wiki?curid=1278244", "title": "Project Management Institute", "text": "Project Management Institute\n\nProject Management Institute© (zkratka PMI) je největší světová nezisková organizace, která se zabývá projektovým řízením. Organizaci v roce 1969 založili praktikující projektoví manažeři, kterým chyběla platforma, pomocí které by mohli sdílet své zkušenosti a přispět k rozvoji oboru. Nyní má více než 500 000 členů v 208 zemích. \n\nCelosvětově funguje prostřednictvím lokálních komor, které jsou ve více než 80 zemích a pro které pracuje přes 10 000 dobrovolníků. Dobrovolníkem se může stát každý zájemce, není nutné mít odbornou praxi. \n\nV České republice pod hlavičkou PMI působí Česká komora PMI (www.pmi.cz), která pořádá řadu zajímavých akcí pro zájemce o projektové řízení.\n\nProject Management Institute postupem času vytvořil celou řadu uznávaných certifikací zaměřených na oblasti týkající se projektového řízení.\n\nProject Management Professional (PMP)®\n\nProgram Management Professional (PgMP)®\n\nCertified Associate in Project Management (CAPM)®\n\nScheduling Professional (PMI-SP)®\n\nRisk Management Professional (PMI-RMP)®\n\nAgile Certified Practitioner (PMI-ACP)®\n\nPortfolio Management Professional (PfMP)®\n\nProfessional in Business Analysis (PMI-PBA)®\n\nPro získání certifikace je zpravidla nutné mít prokazatelnou praxi v daném oboru a úspěšně absolvovat test v angličtině v certifikovaném zkušebním centru, které je v Praze.\n\nNejvýznamnější metodika PMI pro projektové řízení je popsána v publikaci A Guide to the Project Management Body of Knowledge (PMBOK® Guide), aktuálně v šesté verzi. Publikace je pro členy PMI zdarma ke stažení na www.pmi.org.\n\n\n"}
{"id": "1278246", "url": "https://cs.wikipedia.org/wiki?curid=1278246", "title": "Mount Princeton", "text": "Mount Princeton\n\nMount Princeton je šestá nejvyšší hora pohoří Sawatch Range ve Skalnatých horách. Leží v jižní části pohoří, ve střední části státu Colorado, v Chaffee County.\nNachází se přibližně 40 km jihozápadně od nejvyšší hory Skalnatých hor Mount Elberta. Mount Priceton je třicátou druhou nejvyšší horou Spojených států a čtyřicátou šestou nejvyšší horou Severní Ameriky. Je pojmenovaná podle Princetonské univerzity.\n"}
{"id": "1278248", "url": "https://cs.wikipedia.org/wiki?curid=1278248", "title": "Mary Victoria Douglas-Hamiltonová", "text": "Mary Victoria Douglas-Hamiltonová\n\nMary Victoria Douglas-Hamiltonová, také známá jako Lady Mary Victoria Hamilton (11. prosince 1850 – 14. května 1922) se narodila v Lanarkshire ve Skotsku. Byla prababičkou monackého knížete Rainiera III., módního návrháře Egona von Fürstenberg, herečky Iry von Fürstenberg a Karla Schwarzenberga. Narodila se jako dcera Williama Douglase-Hamiltona a Marie Amélie Bádenské. Přes babičku z matčiny strany byla sestřenicí z třetího kolene Napoleona III., sestřenicí saské královny Karoly, portugalské královny Stefanie, rumunského krále Karla I. a flanderské hraběnka Marie (matka Alberta I. Belgického).\n\nPoprvé se Mary provdala 21. září 1869 v Château de Marchais za prince Alberta, jediného potomka a dědice Karla III. Monackého. Mary porodila Albertovi jediné dítě, syna Ludvíka, který se stal po otcově smrti monackým knížetem. Manželství bylo církví 3. ledna 1880 zrušeno.\n\nPodruhé se provdala 2. června 1880 za Taszila Festeticse. Měli spolu čtyři dětiː\n\n\nPři mnoha příležitostech se Mary s manželem bavila se svým bratrem a jeho velkým přítelem, princem z Walesu.\n\n"}
{"id": "1278259", "url": "https://cs.wikipedia.org/wiki?curid=1278259", "title": "Hamburgerová univerzita", "text": "Hamburgerová univerzita\n\nHamburgerová univerzita (v angličtině Hamburger University) je 12 000 m²\nvelké školící zařízení McDonald's, které se nachází v Oak Brook, na západním předměstí Chicaga ve státě Illinois. Výuku v tomto zařízení absolvovalo více než 80 000 manažerů restaurací, středních manažerů a majitelů/provozovatelů.\n\nDnes se Hamburgerová univerzita nachází na areálu velkém 32 hektarů s 19 rezidentními instruktory na plný úvazek. Zařízení se skládá z 13 výukových místností se 300 sedadly, 12 interaktivních vzdělávacích týmových místností a třech kuchyňských laboratoří. Hamburgerová univerzita má tlumočníky, kteří můžou poskytnout simultánní tlumočení. Fakulta má možnost učit ve 28 různých jazycích.\n\nZakladatel Ray Kroc na začátku dohlížel na lekce. I když Kroc zemřel v roce 1984, objevuje se v nahrávkách, které jsou na Hamburgerové univerzitě stále používány.\n\nHamburgerová univerzita byla satirizována v roce 1986 komedií \"Hamburger…\" od Motion Picture. Byla také zobrazena v McDonald's reklamě, kde Ronald McDonald a roboti, kteří vypadají jako hamburgery, odchází jako vystudovaní z této školy.\n"}
{"id": "1278263", "url": "https://cs.wikipedia.org/wiki?curid=1278263", "title": "Lietuvos skaučių seserija", "text": "Lietuvos skaučių seserija\n\nLietuvos skaučių seserija (LSSes; \"Litevský dívčí skauting\") je skautská dívčí organisace v Litvě. Dívčí skauting v Litvě vznikl v roce 1918, a v roce 1940 byl zakázán Sovětským svazem a poté obnoven v roce 1989.\n\nOrganisace se stala členem World Association of Girl Guides and Girl Scouts v roce 2008. V roce 2005 měl tato dívčí organisace 1 300 členek.\n\nOrganizace má silné vazby na Litevské skauty v exilu v USA a Kanadě.\n\nHeslo skautek je \"Budek\", přeloženo jako \"Buď připraven\".\n\nZnak organisace obsahuje Lotrinský kříž.\n\n\nstránky Litevských skautek\n"}
{"id": "1278271", "url": "https://cs.wikipedia.org/wiki?curid=1278271", "title": "RJ Cyler", "text": "RJ Cyler\n\nRonald „RJ“ Cyler II. (* 21. března 1995, Jacksonville, Florida, Spojené státy americké) je americký herec. Nejvíce se proslavil rolemi ve filmech \"Já, Earl a holka na umření\" a \"\".\n\nCyler vyrostl na Floridě. Je nejmladší ze tří dětí. Je synem Katiny, kuchařky a Ronalda Cylera, řidiče kamionu. Jeho rodiče prodali co mohli, aby se v roce 2013 mohli přestěhovat z Floridy do Kalifornie. Na chvilku se ocitli bez domova, poté dostal roli ve filmu \"Já, Earl a dívka na umření\".\n\nV roce 2013 si zahrál v krátkometrážním filmu \"Second Chances\". V roce 2015 nastal zlom v jeho kariéře, a to když získal roli ve filmu \"Já, Earl a holka na umření\", který byl inspirován stejnojmennou knihou do Jesseho Andrewse. Snímek měl světovou premiéru na Filmovém festivalu Sundance 25. ledna 2015. Krátce po premiéře získala společnost Fox Searchlight Pictures práva na distribuci filmu. V roce 2016 si zahrál ve seriálu stanice HBO \"Boj o ředitelnu\". Ve stejném roce získal jednu z hlavních rolí ve filmu \"\". 9. ledna 2017 byl obsazen do filmu \"I'm Dying Up Here\", filmu stanice Showtime, jehož výkonným producentem je Jim Carrey.\n\nDne 13. září 2017 se připojil k obsazení třetí řady seriálu stanice MTV \"Scream\". V listopadu 2018 byl obsazen do vedlejší role v druhé řadě seriálu stanice The CW \"Black Lightning\".\n"}
{"id": "1278272", "url": "https://cs.wikipedia.org/wiki?curid=1278272", "title": "Devětsil (rod)", "text": "Devětsil (rod)\n\nDevětsil (\"Petasites\") je rod rostlin z čeledi hvězdnicovité. Jsou to vytrvalé byliny s velkými dlanitými listy a květenstvími rozvíjejícími se na jaře před listy. Květy jsou bílé, růžové, purpurové nebo žluté. Plodem je nažka s chmýrem. Rod zahrnuje asi 20 druhů a je rozšířen v mírném pásu severní polokoule. V České republice rostou 3 druhy, běžný je devětsil lékařský a devětsil bílý. Devětsil lékařský je stará léčivá rostlina. Devětsil japonský má obří listy a nápadná květenství. Je pěstován jako okrasná rostlina a v Asii slouží jako zelenina.\n\nDevětsily jsou nemléčící, vytrvalé, funkčně dvoudomé byliny s dlouhým, plazivým, větveným, tlustým podzemním oddenkem. Přízemní listy jsou střídavé, poměrně velké, zpravidla dlouze řapíkaté. Plně se rozvíjejí až po odkvětu rostliny. Čepel je nejčastěji trojúhlá, vejčitá ledvinitá nebo okrouhlá, celokrajná nebo se zubatým či laločnatým okrajem, na rubu zpravidla plstnatá, na líci plstnatá, olysávající nebo lysá. Žilnatina je dlanitá nebo dlanitozpeřená, se síťovitými postranními žilkami.\n\nKvětonosný stvol je vzpřímený, nevětvený, zpravidla poměrně tlustý a dutý, se střídavými, přisedlými, redukovanými listy připomínajícími listeny a vzniklými přeměnou řapíků listů s redukovanou čepelí. Stvoly samčích rostlin po odkvětu rychle mizejí, zatímco u samičích rostlin se prodlužují a dozrávají na nich plody. Úbory jsou bělavé, růžové, purpurové nebo řidčeji žluté, uspořádané v hroznovitém, latovitém nebo chocholíkovitém květenství nebo zcela výjimečně jednotlivé. Lůžko úboru je ploché a bez plevek. Úbory samčích rostlin obsahují mnoho zdánlivě oboupohlavných, avšak funkčně jen samčích květů s trubkovitě zvonkovitou korunou zakončenou 5 zuby. Na okraji úboru je většinou několik nefunkčních samičích květů s krátce jazykovitou až na vrcholu šikmo uťatou korunou. V úborech samičích rostlin je ve středu úboru většinou několik zdánlivě oboupohlavných květů obklopených množstvím samičích květů s jazykovitou nebo na vrcholu šikmo uťatou korunou.\nZákrov je zvonkovitý, dvou až trojřadý, složený z jedné řady vnitřních, dlouhých listenů a vnějšími kratšími listeny.\nTyčinek je 5 a jsou srostlé do trubičky.\nČnělka je nitkovitá až kyjovitá, mělce dvouklanná.\nNažky jsou úzce válcovité, vřetenovité nebo hranolovité, na povrchu hladké a nevýrazně podélně rýhované, s chmýrem tvořeným mnoha bělavými štětinami.\n\nListy devětsilu (zejména devětsilu bílého) bývají zaměňovány zejména s listy podbělu lékařského. Podběl má listy celkově menší a jednoznačně je lze odlišit podle uspořádání cévních svazků na průřezu řapíkem.\nPoněkud podobné listy má horská rostlina havez česnáčková a také darmera štítnatá (\"Darmera peltata\"), vytrvalá vlhkomilná bylina pěstovaná zejména v parcích a botanických zahradách.\n\nDevětsil lékařský má z našich druhů největší listy (o délce čepele až 80 cm) s dutým, výrazně žebernatým řapíkem, který je na svrchní straně křídlatě žlábkovitý. Květenství je špinavě růžové, oddenek hlavatý. Zbývající 2 druhy mají květy bílé. Devětsil bílý má světle zelené, na líci matné listy a řapík na svrchní straně oblý nebo jen mírně zploštělý. Devětsil Kablíkové má oproti tomu listy tmavě zelené, na líci lesklé a tužší. Řapík je na svrchní straně široce promáčklý s víceméně ostrými hranami. S tímto druhem se lze v ČR setkat pouze vzácně v pohraničních horách.\n\nRod devětsil zahrnuje asi 18 až 25 druhů. Je rozšířen v Evropě a Asii, v malé míře i v Severní Americe a na severu Afriky. Areál v Eurasii sahá od západní Evropy a Makaronézie přes Malou Asii, Kavkaz, Sibiř, severní Indii, Čínu a Vietnam až po Japonsko a ruský Dálný východ.\n\nV České republice rostou 3 druhy: devětsil lékařský, devětsil bílý a devětsil Kablíkové.\nZ celé Evropy je uváděno celkem 12 druhů. Největší areál, zahrnující většinu kontinentu, má devětsil lékařský. Chybí v Portugalsku a na Sardinii a nepůvodní je ve Skandinávii. V ČR roste hojně zejména v podhorských oblastech. Devětsil bílý má rovněž v rámci Evropy rozsáhlý areál, nevyskytuje se na Pyrenejském poloostrově, Finsku, Britských ostrovech a většině území Ruska. V Česku je hojný ve vyšších polohách. Devětsil Kablíkové roste v horách střední a jihovýchodní Evropy, v ČR se vyskytuje dosti vzácně v pohraničních horách, hojnější je pouze ve východních Krkonoších.\nZ dalších druhů má v Evropě relativně velký areál také \"Petasites pyrenaicus\", rozšířený v západní polovině Evropy, a \"P. spurius\", rostoucí v severní a východní Evropě. \"P. paradoxus\" je alpínský a subalpínský druh a vyskytuje se ve větších evropských pohořích (Alpy, Pyreneje, Karpaty).\nDruh \"P. frigidus\" má obtočnový areál a je rozšířen v severní Evropě (Skandinávie, Rusko), Asii a jako jediný původní zástupce tohoto rodu i v Severní Americe. V Rusku rostou také druhy \"P. radiatus\" a \"P. sibiricus\". Zbývající 3 evropské druhy jsou endemity relativně nevelkých oblastí. \"P. doerfleri\" roste na Balkánu, \"P. fominii\" na Kavkaze. Druh \"P. anapetrovianus\" je stenoendemit hory Peristeri v jižní části řeckého pohoří Pindos a byl popsán až v roce 2010.\nV severní Africe roste jako původní pouze \"P. pyrenaicus\" (Alžírsko, Tunisko). Tento druh roste také na Madeiře. Z Číny je uváděno 6 druhů. Některé druhy byly zavlečeny i do Severní Ameriky, Austrálie aj.\n\nKvěty devětsilů vytvářejí nektar a jsou opylovány hmyzem. Semena jsou opatřena chmýrem a roznáší je vítr.\nNa kořenech devětsilů roste nezelená parazitická rostlina záraza devětsilová (\"Orobanche flava\").\nNa listech devětsilů se živí některé mandelinky, např. mandelinka havezová (\"Oreina cacaliae\") a mandelinka nejskvělejší (\"O. speciosissima\"). Také na nich lze nalézt zajímavě zbarvené housenky přástevníka starčkového (\"Tyria jacobaeae\"). Devětsil lékařský má v některých rozsáhlých oblastech (např. ve Velké Británii) jednopohlavné populace, které se rozmnožují převážně jen vegetativně.\n\nDevětsil lékařský obsahuje zejména seskviterpen petasin a pyrrolyzidinové alkaloidy senecionin a intergerrimin.\n\nDevětsil japonský je pěstován jako okrasná bylina s nápadnými květenstvími a obrovskými listy, které mohou dosahovat šířky až 150 cm. Lze se s ním setkat např. v Průhonickém parku. Řidčeji jsou jako okrasné rostliny pěstovány i jiné druhy, zejména devětsil bílý, devětsil lékařský nebo \"Petasites frigidus\" var. \"palmatus\" (syn. \"P. palmatus\"), vyznačující se pohlednými, dlanitě členěnými listy.\nPoupata, stonky a oddenky devětsilu japonského jsou jedlé a v Asii používané jako zelenina. V Japonsku se používají zejména mladé řapíky listů, které jsou zde známy jako \"fuki\". V severních oblastech slouží jako potravina též pražené oddenky druhu \"Petasites frigidus\".\nDevětsil lékařský je stará léčivá rostlina. Sbírá se zejména oddenek na jaře, v menší míře i list. Vzhledem k nepříjemnému pachu a chuti není v bylinném léčení příliš oblíben. V poslední době začíná být populární jako spasmolytikum při léčení bolestí hlavy a migrén.\n\n"}
{"id": "1278274", "url": "https://cs.wikipedia.org/wiki?curid=1278274", "title": "Viborg Kommune", "text": "Viborg Kommune\n\nViborg kommune je dánská kommune v regionu Midtjylland. Vznikla roku 2007 po dánských strukturálních reformách. Zaujímá oblast 1 421,04 km², ve které v roce 2016 žilo 95 776 obyvatel.\n\nCentrem kommune je město Viborg.\n\nVe Viborg kommune se nachází 45 sídel.\n\n"}
{"id": "1278285", "url": "https://cs.wikipedia.org/wiki?curid=1278285", "title": "Kristian Laferla", "text": "Kristian Laferla\n\nKristian Laferla (* 23. března 1967) je bývalý maltský fotbalový záložník a reprezentant. V maltském národním týmu odehrál v letech 1986–1998 celkem 65 zápasů a vstřelil 6 branek. Během své klubové kariéry na Maltě vyhrál celou řadu trofejí.\n\nKristian Laferla zahájil svou fotbalovou kariéru v šestnácti letech v klubu Luxol St Andrew’s FC z nižší maltské ligy. Přes své mládí se okamžitě stal pevnou součástí týmu a přitáhl pozornost klubů z Maltese Premier League. V sezóně 1985/86 hostoval v mužstvu Valletta FC. Na začátku sezóny 1986/87 ještě odehrál tři ligové zápasy za Luxol St Andrew’s FC a poté odešel do Valetty na stálý přestup. Zde se stal v devadesátých letech 20. století kapitánem týmu. S Valettou nasbíral celou řadu trofejí, vyhrál vícekrát nejvyšší ligu i maltský fotbalový pohár.\n\nV lednu 2003 přestoupil z Valetty do konkurenčního celku Sliema Wanderers, kde v roce 2005 ukončil svou fotbalovou kariéru.\n\nV A-mužstvu Malty debutoval 14. listopadu 1986 v kvalifikačním utkání v Attardu proti reprezentaci Švédska (prohra 0:5). Celkem odehrál v letech 1986–1998 za maltský národní tým 65 zápasů a vstřelil 6 branek do sítí soupeřů (dvakrát Slovensku a po jednom České republice, Estonsku, Jižní Koreji a Ázerbájdžánu).\n\n"}
{"id": "1278297", "url": "https://cs.wikipedia.org/wiki?curid=1278297", "title": "Seznam dílů seriálu Křížová výprava", "text": "Seznam dílů seriálu Křížová výprava\n\nToto je seznam dílů seriálu \"Křížová výprava\". Americký sci-fi seriál \"Křížová výprava\" byl premiérově vysílán v roce 1999 na stanici TNT. Kvůli nízké sledovanosti bylo z původně plánovaných 22 dílů první řady dokončeno pouze 13. K ostatním devíti byl pouze napsán scénář, k jejich natočení však už nedošlo. U nich je tedy uvedeno pouze zamýšlené pořadí.\n\nSeriál byl v českém znění odvysílán na slovenské televizi Markíza.\n\n<onlyinclude></onlyinclude>\n\n"}
{"id": "1278311", "url": "https://cs.wikipedia.org/wiki?curid=1278311", "title": "Antonín Nič", "text": "Antonín Nič\n\nAntonín Nič (22. listopadu 1905 Vamberk, Rakousko-Uhersko - ?) byl československý zápasník a trenér věnující se oběma stylům, držitel stříbrné a dvou bronzových medailí z mistrovství Evropy v zápase řecko-římském. \n\nNarodil se ve Vamberku, ovšem dětství prožil s rodiči v Lukavicích na Rychnovsku, kde jeho otec získal místo v místní tkalcovské továrně.\nVyučil se číšníkem v Piskáčkově restauraci Na příkopech v Praze. Tam si ho také všiml jistý pan Hetzer, velký fanoušek zápasu, a zařídil mu vstup do klubu KA Žižka. \nZde brzy začal dosahovat významných úspěchů a v roce 1925 získal svůj první titul Mistra Československa. Vynikal precizní technikou a vytrvalostí. Byl totiž i výborným atletem. Obsazoval pravidelně přední místa v běžeckých závodech. V Kralupech byl druhý za Hronem z Vysokých škol a ve Veleslavíne čtvrtý za předními vytrvalci Sparty a Slávie.\n\nVojenskou službu strávil v Rimavské Sobotě, kde obnovil místní zápasnický klub a dále trénoval. Po skončení se vrátil do Prahy. V roce 1929 opět ovládl domácí šampionát a 3x porazil v nominačních závodech na Mistrovství Evropy v Dortmundu stříbrného olympionika Maudra. Na tomto mistrovství vybojoval bronz.\nVe třicátých letech přidal dalších 8 titulů Mistra republiky v řecko-římském a 3 ve volném stylu, za což si vysloužil přezdívku král bantamu. V roce 1935 pak vybojoval druhou medaili z Mistrovství Evropy, tentokrát stříbrnou. No toto mistrovství odcestovali čtyři naši reprezentanti, ovšem z důvodu finanční krize bez trenéra, takže Nič zastával i funkci vedoucího výpravy.\nNeúspěchem skončili Olympijské hry v roce 1936 v Berlíně, kdes startoval ve váze do 56 kg . Nominoval se jak v řecko-římském, tak ve volném stylu ovšem bylo rozhodnuto, že bude startovat ve svém slabší disciplíně tedy ve volném stylu a neuspěl. Výkonnost v klasickém stylu prokázal i o rok později, kdy na Mistrovství Evropy v Paříži získal bronz.\n\nPo druhé světové válce se začal intenzivně věnovat trenérské práci. Stal se trenérem z povolání a působil nejprve v Sokole Vinohrady, krátce v Jihlavě a až do své smrti ve Slavoji Vyšehrad, kde spolupracoval i Evženem Fleischmannem, dalším dlouholetým reprezentantem. Získal titul Mistr sportu\n\n\n"}
{"id": "1278313", "url": "https://cs.wikipedia.org/wiki?curid=1278313", "title": "Bombax", "text": "Bombax\n\nBombax (\"Bombax\") je rod rostlin z čeledi slézovité. Jsou to opadavé stromy s dlanitě složenými listy a velkými pětičetnými květy s mnoha tyčinkami. Kmen a větve jsou často pokryté kuželovitými ostny. Plodem je tobolka se semeny obalenými hojnými vlákny. Květy se rozvíjejí v bezlistém stavu a jsou opylovány ptáky nebo netopýry. Rod zahrnuje 11 druhů a pochází z tropické Asie, Afriky a severní Austrálie.\n\nNejvýznamnějším druhem je \"Bombax ceiba\". Je znám též pod českým jménem cejba, bývá však zaměňován s americkým rodem vlnovec (\"Ceiba\"). Je poměrně často pěstován v tropech jako okrasná dřevina a má i jiné využití. Z plodů i kůry se získávají vlákna, na listech se chovají housenky martináčů z jejichž kokonů se získává hedvábí, poupata se používají k ochucování jídel. Dřevo je měkké, lehké a snadno opracovatelné. Má význam též v místní medicíně.\n\nZástupci rodu bombax jsou opadavé stromy, dorůstající výšky až 35 metrů. Kmeny a větve jsou nezřídka pokryté tvrdými kuželovitými ostny a některé druhy mají u paty kmene výrazné opěrné pilíře. Větve bývají charakteristicky patrovitě uspořádané. Listy jsou dlanitě složené z 5 až 7 (3 až 9) celokrajných lístků. Jednotlivé lístky jsou přisedlé nebo stopečkaté a na rozdíl od podobného rodu \"Pseudobombax\" nasedají švem. Květy jsou velké, jednotlivé nebo v chudých úžlabních vrcholících. Kalich je miskovitý až trubkovitý, hluboce laločnatý nebo na vrcholu uťatý. Koruna je pětičetná, korunní lístky jsou obvejčité až podlouhlé, poněkud nesymetrické, na vnější straně jemně plstnaté. Tyčinek je mnoho (až přes 900) a jsou uspořádány ve dvou soustředných kruzích. Vnější kruh je rozčleněn do 5 svazečků spočívajících na bázi korunních lístků. Nitky tyčinek vnitřního kruhu jsou připojené ke čnělce, ale nesrůstají s ní. Semeník obsahuje 5 komůrek s mnoha vajíčky. Čnělka je zakončená laločnatou bliznou. Plodem je pouzdrosečná, víceméně dřevnatá tobolka pukající 5 chlopněmi a obsahující mnoho semen obklopených hojnými vlnatými chlupy vzniklými z endokarpu. Po puknutí plodu se objevuje vytrvalý, křídlatý střední sloupek.\n\nRod bombax zahrnuje v současném pojetí 11 druhů, jejichž původní areál rozšíření je výhradně v tropech Starého světa. V tropické Asii roste celkem 5 druhů, v subsaharské Africe 6 druhů, v severní Austrálii 1 druh. V tropické Asii se bombaxy vyskytují v oblasti od Pákistánu, Indie a jižní Číny přes Indočínu a jihovýchodní Asii po Filipíny. Největší areál, víceméně se překrývající s areálem celého rodu a sahající od Pákistánu až po severní Austrálii, má \"Bombax ceiba\". Skutečná oblast původního výskytu tohoto druhu není vzhledem k jeho dlouhé kulturní historii s jistotou známa. Roste zdomácněle i na jiných kontinentech, zejména v subsaharské Africe a Karibiku. Největší počet druhů bombaxu (všech 5 asijských) roste v Indočíně. V Číně, Indii a jihovýchodní Asii roste po 2, resp. 3 druzích. V tropické Africe roste 6 druhů. Žádný druh nemá původní areál rozšíření současně v Africe i v Asii.\nBombaxy nejčastěji rostou jako složka tropických sezónně suchých a monzunových lesů, řidčeji se vyskytují i v tropickém deštném lese.\n\nBombaxy mají velké, vonné květy s hojným nektarem, které se vesměs rozvíjejí v bezlistém stavu. Červené, miskovité květy \"B. ceiba\" se otevírají ráno a jsou opylovány ptáky, naproti tomu bělavé květy příbuzného druhu \"B. valetonii\" se otevírají na noc a jsou specializované na opylování netopýry. Snadno dostupný nektar v květech \"B. ceiba\" vyhledávají také různí nelétající savci, zejména cibetky, veverky, makakové a kuny. Nebylo však prokázáno, že by se významněji podíleli na opylování.\n\nNěkteří afričtí zástupci byli v minulosti řazeni do samostatného rodu \"Rhodognaphalon\".\n\nVlákna z plodů některých druhů poskytují indický kapok, který má o něco horší kvalitu než kapok z vlnovce. Pěstuje se na plantážích zejména v Indii, Thajsku a Myanmaru. Okvětní lístky se v Asii přidávají do kari a jiných jídel k jejich ochucení.\nDřevo bombaxů je měkké a lehké a velmi snadno opracovatelné. Jádrové dřevo je bledě hnědožluté až světle rezavohnědé. V Malajsii je obchodováno pod názvem \"kebabu\". Používá se zejména na různé obalové materiály, jako podkladový materiál pod dýhy, k výrobě rakví, dřevěné obuvi aj. a někdy i k dekoračním účelům. Snadno podléhá rozkladu. Bombaxy jsou využívány jako živné rostliny martináčů rodu \"Antheraea\" (\"A. proylei\", \"A. mylitta\"), z jejichž kokonů se získává hedvábí. Z vnitřní kůry \"Bombax ceiba\" se získávají lýková vlákna používaná zejména k výrobě provazů.\n\"Bombax ceiba\" je v tropech pěstován jako okrasná dřevina. Do USA byl introdukován v roce 1912 a je hojně pěstován zejména na Floridě. V Africe je dosti často pěstován druh \"B. oleagineum\", pocházející ze Zambie.\n\nRůzné části \"Bombax ceiba\" jsou využívány v indické medicíně zejména jako stimulans, adstringens, expectorans aj. Používají se zejména při průjmových onemocněních, kožních neduzích, zánětech některých orgánů a ke snižování horečky.\nPryskyřice je v Indii používána jako afrodiziakum, tonikum, adstringens a při průjmových onemocněních.\n\n"}
{"id": "1278325", "url": "https://cs.wikipedia.org/wiki?curid=1278325", "title": "Podpůrná opatření druhého stupně", "text": "Podpůrná opatření druhého stupně\n\nTato opatření, na rozdíl od prvního stupně, navrhuje školské poradenské centrum. To provede vyšetření žáka, aby mohly být posouzeny jeho speciální vzdělávací potřeby. Závěry vyšetření a doporučovaná podpůrná opatření jsou doručeny škole jako doporučení ke vzdělávání žáka se speciálními vzdělávacími potřebami. Tato podpůrná opatření se mohou vztahovat například k metodám a formám vzdělávání, úpravě obsahu vzdělávání, organizaci vzdělávání (mimo samotnou výuku i volnočasové aktivity, uspořádání třídy, počet žáků ve třídě apod.), individuálnímu vzdělávacímu plánu, hodnocení žáka atd. \n\nVzdělávací potřeby žáka zařazeného ve druhém stupni podpůrných opatření jsou ovlivněny aktuálním zdravotním stavem žáka, jiným kulturním či jazykovým prostředím nebo odlišnými životními podmínkami. Dále například specifickými poruchami učení či chování, oslabením sluchových či zrakových funkcí, drobnými řečovými vadami, poruchami autistického spektra s mírnými obtížemi, zhoršenému dorozumívání, problémy ve schopnosti učit se či připravovat se na školní práci. \n\nTy se týkají individuálního přístupu, úpravy organizace a metod vyučování, změn v hodnocení žáka, možný je i individuální vzdělávací plán. Všechny úpravy doporučuje školské poradenské zařízení. \n\nMetody výuky by měly podporovat výchovu žáka, brát ohledy na jeho učební styly, nadání a jeho specifika. Měly by rozvíjet vnímání, pozornost, paměť, řešení problémových situací. \n\nÚprava obsahů probíhá na základě doporučení ze školských poradenských zařízení. Měly by podporovat rozvoj vzdělávání žáka a taktéž posílit jeho přípravu. Často je nutné zejména posílení výuky českého nebo cizího jazyka. \n\nÚprava očekávaných výstupů vzdělávání se ve druhém stupni nepředpokládá. \n\nNormovaná finanční náročnost může zahrnovat úpravu obsahu vzdělávání, učebnice a kompenzační pomůcky, jednu hodinu týdně pedagogické intervence ve škole, speciálně pedagogické péče a měsíčně dvě hodiny metodické podpory poradenského zařízení. \n"}
{"id": "1278330", "url": "https://cs.wikipedia.org/wiki?curid=1278330", "title": "Zemědělství na Slovensku", "text": "Zemědělství na Slovensku\n\nZemědělství na Slovensku lze označit jako rozvinuté. Slovenské zemědělství užívá 19 350 km² zemědělské půdy (39,5% území) a ještě na začátku 20. století zaměstnávalo 60% obyvatelstva. V současnosti zaměstnává spolu se souvisejícími odvětvími 4,9% ekonomicky aktivního obyvatelstva (asi 100 050 zaměstnanců). Nejvhodnější podmínky na rostlinnou výrobu jsou v nížinách. Na Slovensku se pěstuje hlavně obilí (60% osevních ploch), dále pak olejniny, jednoleté a dvouleté pícniny. Brambory, luštěniny a zelenina (hlavně rajčata, bílé zelí, cibule, paprika a mrkev) se pěstují celkem na asi 3% orné půdy. Na Slovensku se nachází 6 vinařských oblastí. Většina hroznů se pěstuje hlavně na západním, méně na středním a nejméně na východním Slovensku. Ve vyšších polohách se využívají pastviny na chov hovězího dobytka a ovcí. Větší část živočišné výroby je soustředěná v nížinách, kde se nacházejí dostatečné zdroje pícnin.\n\nK 31. prosinci 2009 se na Slovensku chovalo:\n\nPočet chovaných zvířat většiny druhů má dlouhodobě tendenci poklesu, hlavně v důsledku poklesu domácího odbytu a nízké kupní sily domácího obyvatelstva.\n\nStruktura půdního fondu v SR v letech 2007 – 2012 byla nasledovná (všechny údaje v ha k 1. lednu daného roku)\n"}
{"id": "1278332", "url": "https://cs.wikipedia.org/wiki?curid=1278332", "title": "Carlo Valentini", "text": "Carlo Valentini\n\nCarlo Valentini (* 15. března 1982, San Marino) je sanmarinský fotbalový obránce a reprezentant, hráč klubu SS Murata.\n\n\nV sanmarinské fotbalové reprezentaci debutoval 16. 10. 2002 v kvalifikačním zápase v Budapešti proti domácí reprezentaci Maďarska (prohra 0:3).\n\n"}
{"id": "1278348", "url": "https://cs.wikipedia.org/wiki?curid=1278348", "title": "Karel Kania", "text": "Karel Kania\n\nKarel Kania (4. května 1923 – 27. června 1981 Ostrava) byl český fotograf, člen amatérského Fotoklubu Vítkovice, který byl aktivní především v 50. až 70. letech 20. století. Ve své tvorbě se zaměřoval na dokumentární fotografie zachycující životy Ostraváků v duchu poezie všedního dne, snímky s pracovní tématikou z prostředí Vítkovických železáren a surrealistické fotografie. \n\nCelý svůj život pracoval ve Vítkovických železárnách, z toho v letech 1945–1950 na pozici fotografa v propagačním ateliéru. Proto je velká část jeho tvorby věnována dokumentární fotografii z hutnického prostředí. Na těchto snímcích zachycuje především lidi, kteří zde pracovali, ale také krajinu, do které jsou Vítkovické železárny vsazeny. Toto prostředí mu bylo velice blízké, dobře ho znal, což bylo jeho výhodou. \n\nVystudoval Vyšší průmyslovou školu strojnickou v Ostravě-Vítkovicích, kterou kolem roku 1941 zakončil maturitní zkouškou. Už během studia na této škole se stal členem Klubu českých fotografů amatérů. V době okupace v roce 1939 byla činnost fotoklubu zastavena a tak se k aktivnímu působení ve fotoklubech vrátil až v roce 1947, kdy byl ustaven Fotoklub Krajské odborové rady a záhy po něm v roce 1948 vznikl i Fotoklub Vítkovických železáren, kde patřil mezi zakládající členy. Později byl také předsedou Oblastního fotoklubu – Svazu českých fotografů Ostrava. Ve fotoklubech byl velice aktivní, zapojoval se do téměř všech soutěží a okruhů, kterých se fotokluby účastnily a na které následně navazovaly výstavy umístěných fotografií a také míval v těchto fotoklubech přednášky pro ostatní členy. Během svého života absolvoval také spousty profesních školení a seminářů. Hned po dokončení studia šel pracovat do Vítkovických železáren, kde na různých pozicích pracoval po celý svůj život. Od roku 1945 do roku 1950 pracoval na pozici fotografa v propagačním ateliéru. Zde vytvářel společně s kolegy různé prospekty, letáky a propagační brožury. Jeho vzdělání, ale bylo technické a v té době bylo kvalifikovaných techniků velmi málo, proto byl přeřazen do výroby jako technický úředník. Fotografii se ale věnoval nadále jako amatérský fotograf \"„… troufám si tvrdit, že být amatérem a mít možnost výběru námětu, zpracování, prostě fotografovat co chci, je mnohem lepší.“\"\n\nČást jeho volné tvorby lze zařadit do proudu poezie všedního dne. Jedná se o dokumentární fotografie ostravských ulic z let 1940 až 1970, na kterých autenticky zachycuje všední životy běžných Ostraváků – lidi pospíchající ostravskými ulicemi, nebo jen tak odpočívající v parku na lavičce, maminka na procházce s kočárkem, muž koukající do výlohy obchodního domu. Těmito fotografiemi se také nejčastěji prezentoval na svých autorských výstavách. \n\nNěkdy bývá také řazen mezi autory socialistického realismu a to zejména díky své tvorbě, kterou dělal pro Vítkovické železárny Klementa Gottwalda v době, kdy pracoval v propagaci, ale i později, kdy se podílel na tvorbě propagačních kalendářů a brožur Vítkovických železáren Klementa Gottwalda. V tomto směru jsou známé především jeho fotografie \"Vrtání skály\", \"Z válcovny trub\" z roku 1951 a \"Svazačky zdraví první máj\" z roku 1953. V 50. letech 20. století musel fotografovat různé stranické delegace a různé zajímavé a důležité události odehrávající se v Ostravě.\n\nPoslední část tvorby, které se věnoval především na sklonku svého života je řazena do surrealismu neboli českého informelu. Zde se jedná o výrazně výtvarnou fotografii, kde na snímcích zachycuje různá nalezená zátiší, struktury popraskaných omítek a chodníků. Na neutrálním pozadí fotografoval nalezené kusy dřeva – samorosty. Druhou část jeho surrealistické tvorby pak tvoří dvojexpozice – nejčastěji spojení portrétu s určitou strukturou, které zhotovoval až v fotokomoře při zvětšování fotografií.\n\nV rámci mezinárodních soutěží byly jeho fotografie vystavovány ve světě – v Austrálii, Pákistánu, Rumunsku, Portugalsku, Jugoslávii, Německu, Maďarsku, Jižní Africe a v Anglii.\n\nSpolečné výstavy s fotoklubem Vítkovických železáren např.: \"Zlatý svícen, Sudkův okruh, Mapové okruhy\" a \"Fotosalóny\"\n\n"}
{"id": "1278397", "url": "https://cs.wikipedia.org/wiki?curid=1278397", "title": "Terrot", "text": "Terrot\n\nTerrot byl francouzský výrobce motocyků sídlící ve městě Dijon. Historie firmy sahá do roku 1862, kdy Charles Terrot a Wilhelm Stücklen založili v německém Cannstattu strojní firmu. V roce 1887 otevřel Terrot pobočku v Dijonu, která roku 1890 začala vyrábět také bicykly a v roce 1902 vyrobila svůj první motocykl (motor dodal švýcarský výrobce Zédel). Firma Terrot později dodávala motocykly i do francouzské armády. Po Velké hospodářské krizi začala společnost produkovat také motorová kola. Během druhé světové války dodávala francouzské armádě motocykly s postranním vozíkem. Roku 1951 uvedla firma Terrot na trh svůj první motorový skútr a během padesátých let se soustředila na moped a jiné lehké motocykly. Roku 1958 společnost přebral Peugeot a v roce 1961 byla v původní fabrice Terrot v Dijonu ukončena výroba.\n"}
{"id": "1278463", "url": "https://cs.wikipedia.org/wiki?curid=1278463", "title": "Ohio Glory", "text": "Ohio Glory\n\nOhio Glory byl profesionální tým amerického fotbalu, který vznikl v roce 1992 do ligy WLAF, jako náhrada za tým Raleigh–Durham Skyhawks. Tým působil jednu sezónu (v roce 1992) v severoamerické divizi Světové ligy amerického fotbalu, sezónu 1992 zakončil tým s bilancí 1 výhra, 9 porážek. Domácí zápasy tým odehrával na univerzitním stadionu Ohio Stadium.\n"}
{"id": "1278464", "url": "https://cs.wikipedia.org/wiki?curid=1278464", "title": "Zarajský kreml", "text": "Zarajský kreml\n\nZarajský kreml () je historický kreml v centru ruského Zarajsku, asi 140 km jihovýchodně od Moskvy, asi 50 km severovýchodně od Rjazaně. Zbudovat jej dal v letech 1528–1531 moskevský velkokníže Vasilij III. na posílení ochrany země před útoky Krymských Tatarů.\n\nZarajsk měl historicky strategický význam, neboť ležel na cestě z Moskvy do Rjazaně, poblíž řeky Oky. Proto když byl roku 1503 Zarajsk připojen k Moskevskému knížectví, stal se součástí obranné linie budované knížaty Vasilijem III. a Ivanem IV. v letech 1505–1560. V rámci opevňování hranic byly vystavěny kremly v Nižném Novgorodu, Tule, Kolomně, Zarajsku a Serpuchově (nedochoval se).\n\nZarajský kreml byl vystavěn v letech 1528–1531 na popud Vasilije III. Hned v roce 1533 byly kvality nové pevnosti prověřeny - oblehlo jej na 40 tisíc Krymských Tatarů, avšak bez úspěchu. Další pokus učinili roku 1541 pod vedením chána Sahiba I. Geraje, nicméně vévoda Nazar Glebov jejich útok odrazil. O rok později krymskotatarská vojska zahnal vévoda Petr Pronský. V prosinci 1551 byl knížetem Dmitrijem Prutkovem odražen vpád Nogajců. Při nočním boji pod hradbami kremlu v květnu 1570 rozdrtil vévoda Dmitrij Chvorostinin útok Tatarů.\n\nÚtoků na Zarajský kreml přišlo v 16. i 17. století ještě mnoho, dobyt však byl pouze jednou v období smuty. Stalo se tak v roce 1608 pod vedením polského plukovníka Aleksandera Józefa Lisowského, jednoho z vojevůdců samozvaného cara Lžidimitrije II. Několik měsíců poté však již byl kreml v rukou velitele Zacharije Ljapunova, loajálního k právoplatnému caru Vasiliji Šujskému.\n\nK poslednímu útoku Krymských Tatarů došlo 2. června 1673. Odrazit se jej podařilo zarajskému vévodovi Matvěji Karandějevovi.\n\nNa konci 17. století byly hranice Ruska značně rozšířeny, Zarajsk tak ztratil svůj strategický význam. Od roku 1918 je Zarajský kreml muzeem.\nNa počátku 21. století byl kreml ve velmi špatném stavu, neboť rekonstrukce započatá na konci 80. let byla zastavena v souvislosti s hospodářskými problémy po rozpadu SSSR. K rozsáhlé rekonstrukci bylo přistoupeno až v roce 2014. Má trvat čtyři roky a bylo na ni vyčleněno 257 milionů rublů.\n\nZarajský kreml má celkem 7 věží, z nichž 3 slouží zároveň jako brána:\n"}
{"id": "1278469", "url": "https://cs.wikipedia.org/wiki?curid=1278469", "title": "Ladislav Kratochvíl", "text": "Ladislav Kratochvíl\n\nLadislav Kratochvíl (24. listopadu 1967 Roudnice nad Labem) je český malíř a ilustrátor. Věnuje se převážně grafice. Maluje temperou na sololit a akrylem na plátno. V poslední době se zaměřuje na hyperrealistické portrétování a to jak tužkou, tak i olejem na plátno. Žije v Chrastavě, kam se přistěhoval v roce 2007 z Liberce.\n\nVystudoval Střední průmyslovou školu sdělovací techniky v Ústí nad Labem. V letech 1978 – 1982 navštěvoval Lidovou školu umění v Litoměřicích a to s výborným prospěchem. Zdárně složil talentové zkoušky na Středním odborném učilišti v Kamenickém Šenově, obor malíř skla a porcelánu. Bohužel pro velký počet uchazečů nebyl přijat. Na malování ale nezanevřel, a věnuje se mu i nadále. Svůj talent rozvíjel na kurzech kreslení v pražských ateliérech u profesionálních lektorů MgA. Tomáše Kubíka a MgA. Leoše Suchana, kteří mu pomohli najít svou vlastní tvář i svůj osobitý styl.\n\nV minulosti se věnoval převážně grafice a maloval temperou na sololit, později akrylem na plátno. V současné době se zaměřil na hyperrealistické portrétování a to jak tužkou, tak i olejem na plátno.\nSpolupracoval s grafickým studiem Malý Princ, Liberec, který v roce 1993 vytiskl jeho kompletní omalovánky pro děti.\n\nSamostatně vystavoval své obrazy:\n\n"}
{"id": "1278471", "url": "https://cs.wikipedia.org/wiki?curid=1278471", "title": "Eve Tushnet", "text": "Eve Tushnet\n\nEve Tushnetová (1978) je americká katolická autorka a blogerka. Své články publikovala v \"The American Spectator\", \"Commonweal\", \"National Catholic Register\", \"National Review\", a \"The Washington Blade\".\n\nNarodila se do rodiny Marka Tushneta a Elizabeth Alexandrové. Ve svých 13 nebo 14 letech si uvědomila svou homosexuální orientaci a prošla coming outem. Od roku 1996 studovala na Yaleově univerzitě. V roce 1998 konvertovala ke katolicismu. Její rodiče řídí vězeňský projekt American Civil Liberties a její sestra Rebecca Tushnetová vyučuje právo na Georgetownské univerzitě. \nEve Tushnetová žije v celibátu.\n\n\n"}
{"id": "1278472", "url": "https://cs.wikipedia.org/wiki?curid=1278472", "title": "1. česká hokejová liga 2017/2018", "text": "1. česká hokejová liga 2017/2018\n\n1. česká hokejová liga 2017/18 byla 25. ročníkem druhé nejvyšší soutěže v ledním hokeji na území České republiky. Z předchozího ročníku extraligy do tohoto ročníku sestoupil tým HC Energie Karlovy Vary, do extraligy postoupil tým HC Dukla Jihlava. Z první ligy po sezóně 2016/2017 sestoupil tým HC Most, který vystřídal VHK Robe Vsetín. Soutěž byla v tomto ročníku nesestupová a po jeho skončení do soutěže přibyl jeden tým ze druhé ligy.\n\nPrvní zápasy se odehrály 9. září 2017.\n\n\nV první lize hrálo obdobně jako v předešlé sezóně 14 klubů. V základní části se celky střetly každý s každým dvakrát na domácím hřišti a dvakrát na hřišti soupeře, celkem se tedy odehrálo 52 kol.\n\nPrvních 8 týmů postoupilo do čtvrtfinále playoff. Ve čtvrtfinále playoff se utkal první s osmým, druhý se sedmým, třetí se šestým a čtvrtý s pátým (podle pořadí v základní části). Všechny čtvrtfinálové série se hrály na čtyři vítězná utkání. Postoupivší ze čtvrtfinále spolu vytvořili dvojice v semifinále, a to tím způsobem, že tým nejlépe postavený v tabulce po základní části se utkal s mužstvem nejhůře postaveným a zbylé dva týmy vytvořily druhou dvojici. Vítězové těchto dvou semifinále, jež se hrála na čtyři vítězná utkání, postoupili do baráže o extraligu, v níž se utkaly se dvěma nejhoršími extraligovými týmy po zápasech o umístění.\n\nPro 9. až 14. tým základní části sezóna skončila, playout se totiž nehrálo.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\nV průběhu sezóny došlo ke změnám trenérů. Jejich přehled je uveden v tabulce:\n\nKonečný stav série 4:0 na zápasy pro HC Energie Karlovy Vary.\n\nKonečný stav série 4:1 na zápasy pro ČEZ Motor České Budějovice.\nKonečný stav série 4:2 na zápasy pro Rytíři Kladno.\n\nKonečný stav série 4:0 na zápasy pro HC Slavia Praha.\n\nKonečný stav série 4:0 na zápasy pro tým HC Energie Karlovy Vary, který tak postoupil do baráže o extraligu..\n\nKonečný stav série 1:4 na zápasy pro tým Rytíři Kladno, který tak postoupil do baráže o extraligu..\n\nV kvalifikaci o 1. ligu se utkají vítězní semifinalisté společného play off skupin západ a střed a vítěz play off skupiny východ 2. ligy. Vítěz kvalifikační skupiny získá právo účasti v dalším ročníku 1. ligy, která se tak rozšíří na 15 účastníků.\n\n\n"}
{"id": "1278474", "url": "https://cs.wikipedia.org/wiki?curid=1278474", "title": "Mount Langley", "text": "Mount Langley\n\nMount Langley je hora nacházící se v pohoří Sierra Nevada v Kalifornii. Její vrchol dosahuje výšky 4277 m n. m. a hora tak patří mezi tzv. fourteeners. Svůj název hora dostala podle vědce Samuela Pierponta Langleyho (dříve se používaly i názvy Mount Corcoran, Cirque Peak a Sheep Mountain; první dvě z těchto jmen později dostaly jiné hory). Název Mount Langley je oficiálním názvem od roku 1943 (United States Board on Geographic Names). Až na vrchol hory vede stezka z Horseshoe Meadow. První zaznamenaný výstup provedli v roce 1871 Clarence King a Paul Pinson.\n"}
{"id": "1278480", "url": "https://cs.wikipedia.org/wiki?curid=1278480", "title": "Dějiny Afriky", "text": "Dějiny Afriky\n\nDějiny Afriky jsou staré jako dějiny lidstva. Afrika je totiž nejstarším obydleným územím na Zemi a všeobecně se má za to, že lidský druh se vyvinul na území dnešního afrického kontinentu. Před 30 miliony let žil v oblasti dnešního města Fajjúm (v Egyptě) předek člověka pojmenovaný \"Aegyptopithecus\". Zhruba před 6 - 8 miliony lety se na území Afriky oddělila vývojová větev moderních šimpanzů \"(Panina)\" a lidí \"(Hominina).\" Mezi první příslušníky samostatné lidské vývojové linie po oddělení od předků šimpanzů by mohly patřit rody \"Sahelanthropus\", \"Orrorin\" a \"Ardipithecus\", nalézané v Čadu, Keni a Etiopii. Před 4,2 - 1,3 miliony let pak obývaly východní, střední i jižní Afriku různé druhy rodu \"Australopithecus\" (čti: australopitékus) a zhruba před 2,5 miliony let se objevili i první zástupci rodu \"Homo.\"\n\nPrvními typy lidí byly prvotní formy Homo habilis (člověk zručný) a Homo rudolfensis (člověk východoafrický), kteří byli předky druhu Homo ergaster (člověk zručný), jež se začal objevovat v období 1,8 milionu let př. n. l. Tento druh již začal užívat oheň a pěstní klín. Na území dnešní Keni a Tanzanie se nalezly pozůstatky druhů Homo erectus (člověk vzpřímený) a Homo heidelbergensis (člověk heidelberský). Po celé Africe se nalezly také pozůstatky rodu Homo sapiens (člověk moudrý). Nálezy tohoto rodu již vykazují typické rysy pro budoucí typy afrického pravěkého člověka.\n\nNejstarší nalezené africké jeskynní malby sahají do období 50 000 let př. n. l. Důkazy o výrobě nástrojů říkají, že je afričtí pravěcí lidé vyráběli již v období 38 000 - 26 000 př. n. l. Neolit započal v období 8 000 let př. n. l., v něm je již užívána mikrolitická industrie (pomongwaská, nachikufanská a další kultury). Hlavní rozkvět měla industrie v údolí Nilu, v dnešní západní Nigérii a v pralesích dnešního Kamerunu. V téže době si severoafrické kultury osvojily hrnčířství, chov dobytka a přešly k zemědělství. O tisíc let později se neolitická revoluce začala šířit také do subsaharské Afriky. Hlavními plodinami tehdy byly čirok a proso.\n\nV období 6 000 let př. n. l. je možné začít mluvit o odlišných lidských typech – sansko-khoinský, který žil ve stepích jižní a východní Afriky, pygmejský, jež žil v tropických lesích, negroidní v subsaharské Africe a eurasijský mediterrání v severní Africe. V období 5 000 let př. n. l. se z Asie rozšířil chov koz a ovcí a začala vznikat první stálá sídla, jako Fajjúm. S blížícím se přelomem našeho letopočtu začali afričtí lidé užívat železo. Od 1. do 3. století n. l. již probíhala doba železná.\n\nVe starověku se civilizace rozvíjely především na území severní Afriky a byly výrazně propojeny se starověkým Orientem. To platilo především pro říše Núbie (města Meroe, Napata, Kerma) a starověký Egypt. Nejmocnější říší byl Egypt, který existoval s proměnlivým vlivem na tehdejší civilizace od období 3300 př. n. l. až do roku 343 př. n. l. Egypt byl první státní formou na území Afriky. Jeho základy byly položeny na území Horního Egypta, kde bylo založeno Cenejské království, které dobylo území Dolního Egypta a vytvořilo ucelený státní útvar. Ve 3. tisíciletí př. n. l. navázal Egypt obchodní spojení s východoafrickou zemí Punt.\n\nBěhem období řecké kolonizace (7. stol. př. n. l.) vznikly na území severní Afriky kolonie, například Naukratis, Kyréna nebo Apollonia. Tyto kolonie daly vzniknout oblasti Kyrenaika (část dnešní Libye). V severozápadní části Afriky vznikaly městské státy Féničanů, jako například Kartágo. Pozdější civilizací bylo i východoafrické Aksumské království, které ve 4. století n. l. přijalo křesťanství, jako první africký stát. V 6. století n. l. křesťanství přijala i etnika žijící v Núbii (koptové a etiopové) a jejich víra dala vzniknout koptské církvi a etiopské církvi.\n\nOd roku 146 př. n. l. byla území Egypta a přímořské severní Afriky (berberské království Numidie, Kartágo či území kmene Libu) postupně dobyta Římany a vznikla římská provincie Afrika. V 5. století n. l. se toto území stalo provincií Byzantské říše a v 7. století důsledkem islámské expanze provincií Arabské říše (zatímco Egypt byl Araby dobyt již roku 641, Maghreb až kolem roku 690).\n\nNa území Sahelu vznikla města Tichit (Dhar Tichitt) a Walata, jako zakládající centra obchodní transsaharské cesty. Město Tichit bylo později (ve 4. stol. n. l.) začleněno do Ghanské říše. Okolo roku 300 př. n. l. bylo založeno město Djenné.\n\nÚzemí subsaharské Afriky bylo v tomto období civilizačně velice rozvinuté a od roku 300 n. l. zde začaly vznikat státní útvary počínaje říší Wagadu. Zpracování železa, bylo známo již od 6.stol. př.n.l. kultuře Nok. Současné archeologické výzkumy naznačují, že zpracování železa bylo v oblasti subsahaské Afriky známo již od 1000 př.n.l. Ve starověku také začala migrace protoBantuů a později Bantuů na území západní a jižní Afriky.\n\nV období od zhruba 500 n. l. do 1500 n. l. lze mluvit o samostatném vývoji Afriky či o africkém středověku. V severní Africe se reformovaly staré říše a vzniklo například Etiopské císařství (12. století). V 7. století došlo k masivní arabské migraci do severní Afriky a mezi 7. a 9. stoletím jižně podél Rudého moře. Důsledkem islámské expanze došlo v Egyptě a Núbii k rychlé arabizaci, ale jen k pozvolné islamizaci. V Maghrebu byl postup Arabů pomalejší a docházelo zde naopak k rychlé islamizaci, ale pomalé arabizaci. Berbeři dlouho odmítali arabskou nadvládu a v 11. století dynastie Almorávidů zcela ovládla západní část severní Afriky (dnešní Maroko a jih Španělska). Po nich nastoupily další berberské dynastie Almohadové, Marínovci, Vattásovci. Arabové se v této oblasti dostali k moci až v 16. století s nástupem dynastie Saadů (po nich již nastoupili Alaouite, kteří vládnou Maroku dodnes. Od 10. století se ze západu severní Afriky (jejich hlavním městem bylo Mahdia, ležící v dnešním Tunisku) rozpínal arabský Fátimovský chalífát (vyznávající učení Ismá'ílíja), který postupně ovládl severní Afriku, Levantu a Hidžáz. Ve 12. století se nadvlády nad severní Afrikou znovu chopili blízkovýchodní Arabové pod velením kurdské dynastie Ajjúbovců a ve 13. století byl ustaven Mamlúcký sultanát. Mezi 13. a 14. století proběhla druhá vlna arabské migrace, tentokrát na území dnešních států Súdán a Čad. V 15. a 16. století severní Afriku dobyli Osmané.\n\nV této historické etapě vznikla na území subsaharské Afriky celá řadě nových státních útvarů. Epicentra zrodů států v subsaharské Africe lze seřadit do pěti oblastí: 1) Oblast dnešního Súdánu, Sahelu a Senegalu (Ghanská říše (rozmach v 6. stol.), říše Kanem (9. stol.), říše Tekrúr (9. stol.), říše Mali (11. stol.), Songhajská říše (15. stol.), říše Bagírmi, Wadaj a Wolof (všechny 14. stol.)). 2) Oblast meziříčí řek Limpopo a Zambezi (království Mutapa či Monomotapa (15. stol.)). 3) Konžská pánev (Konžské království (14. stol.), státy Lumbů a Lundů (15. stol.)). 4) Pásmo guinejského pobřeží (říše Ojo neboli říše Jorubů (15. stol.) a městské státy Akanů, Fonů či Eweů (12. až 15. stol.). 5) Oblast Velkých jezer (království Buňoro-Kitara (15. stol.), Buganda (14. stol.), Rwanda (15. stol.)). V jižní Africe bylo prvním státem království Mapungubwe, které existovalo mezi 11. a 12. stoletím. Po jeho pádu v regionu dominovalo království Velké Zimbabwe.\n\nZatímco severní Afrika byla Evropanům známa již od starověku, objevování sub-saharské Afriky začalo až v 15. století v tzv. Věku zámořských objevů. Evropané se soustředili především na vytváření přístavů a obchodních stanic v přímořských částech Afriky. Objevování vnitrozemí bylo v této době ponecháno arabským obchodníkům s otroky. Historici odhadují, že arabský obchod s otroky znamenal odvlečení až 18 milionů Afričanů z území navazujících na trans-saharskou cestu. Evropané do vnitrozemí pronikli až v 19. století. Nicméně do obchodování s otroky se zapojili již v období raného novověku. Odhady hovoří, že mezi 15. a 19. století Evropané zajaly a přes Atlantik odvezli mezi 7 a 12 miliony Afričanů. Cílovou destinací byly hlavně Karibik a USA. Nicméně zájem o nové otroky v 19. století již upadal a obchod s nimi přestával být výnosný. Tomu dopomohly i nové zákony zakazující otroctví (například ve Spojeném království v roce 1833 s výjimkami a roku 1843 zcela, v USA r. 1863 apod.). Do poloviny 19. století bylo Evropany iniciováno a podepsáno padesát dohod s lokálními africkými vládci o zákazu obchodování s otroky. V Mauritánii, kde bylo otroctví zrušeno v roce 1981, žije stále až 800 000 lidí v otroctví, téměř čtvrtina obyvatel země.\n\nMezi lety 1881 a 1914 proběhl tzv. Závod o Afriku, kdy si evropské dobové mocnosti rozdělily 90 % území Afriky (do roku 1870 přitom zabraly pouze 10 % území). V roce 1914 byly jedinými dvěma nezávislými státy Etiopie a Libérie. Diplomatická dohoda o rozdělení Afriky byla dohodnuta na Berlínské konferenci (1884–85). Hlavními kolonizátory byly Francouzská republika, Britské impérium a Portugalské království. Svůj podíl však získaly i Belgické království, Italské království a Německé císařství.\n\nAfrické státy tím přešly do plné správy evropských mocností, které do území nasadily vlastní správce, úředníky a vojáky. V koloniích zaváděly své úřední jazyky, měny, místní názvy a zvyky. Většinu kvalifikované práce mohli vykonávat jen Evropané, kteří se rovněž stali vlastníky většiny půdy a zdrojů. Ekonomiky kolonií navázaly výhradně na své vlastní trhy. Na dříve pestře rozdělených kmenových a etnických celcích vznikaly ohromné koloniální správní celky (viz belgické, britské, francouzské, německé, italské, španělské nebo portugalské kolonie).\n\nOd začátku 20. století probíhal proces dekolonizace. V roce 1910 získala, jako první koloniální stát, jistou podobu nezávislosti Jihoafrická unie. Do roku 1961 však zůstávala britským dominiem. V roce 1961 byla vyhlášena Jihoafrická republika (JAR) a potvrzena plná nezávislost na Spojeném království. Nicméně již od roku 1948 v JAR platil rasově-segregační režim apartheidu, který původní obyvatelstvo uzavíral ve vyhrazeném území tzv. bantustanů a nepřiznával jim stejná politická práva jako evropskému obyvatelstvu země. Režim padl až v roce 1994.\n\nV získávání nezávislosti následovaly: Egyptské království (1922) a Kyrenaika (1949). První tři státy byly původně koloniemi Spojeného království, které se kolonií začalo zříkat nejdříve. V 50. letech získaly nezávislost státy: Libyjské království (1951), Súdán (1956), Tunisko (1956), Maroko (1956–1958), Ghana (1957) a Guinea (1958). Nejvíce států získalo nezávislost roku 1960 - Rok Afriky, kdy získalo nezávislost dalších 14 států. V 60. letech se tedy svých nároků musely vzdát i ostatní koloniální velmoci. Nejdéle si své kolonie drželo Portugalsko, a to až do 70. let, kdy je neochotně pustilo až po krvavých válkách.\n\nOd 50. let 20. století se nespokojené nálady v podmaněných státech a oslabení evropských mocností po druhé světové válce obrátily v řadu bojů za nezávislost. Mnoho z nich se proměnilo do regulérních válek, například: povstání Mau Mau v Keni (1952–1960), Alžírská válka (1954–1962), portugalská koloniální válka a angolská válka za nezávislost (1961–1974), válka za nezávislost Namibie (1966–1990) a další. Války obvykle vedly k vyhlášení nezávislosti a k nedemokratickým režimům afrického nacionalismu. V logice bipolárního světa studené války se nové režimy musely přimknout k jedné z velmocí USA x SSSR. Vzhledem k nenávisti k bývalým kolonizátorům ze západní Evropy nové režimy raději volily ekonomickou a vojenskou spolupráci se SSSR podmíněnou přechodem k socialismu. Úpadek SSSR v 80. letech 20. století vedl, často tytéž vládce, kteří dříve hlásali socialismus, k příklonu k západním státům a navázání obchodních styků se západními investory.\n\nKvůli rozvráceným ekonomikám odstřiženým od evropských trhů, odlivu kvalifikovaných pracovníků, svárům mezi různorodými etniky uzavřenými v koloniálních hranicích a dalším problémům se dekolonizované země často propadaly do ozbrojených konfliktů a občanských válek, mimo jiné šlo o následující konflikty, které nezřídka vypukly ihned po ukončení válek za nezávislost: občanská válka v Rhodesii (1964–1979), nigerijská občanská válka (1967–1970), občanská válka v Angole (1975–2002), občanská válka v Čadu, (1979–1982) občanská válka v Mosambiku (1976–1992), občanská válka ve Rwandě (1990–1993), jež vyústila v genocidu etnika Tutsiů, první (1955–1972) a druhá súdánská občanská válka (1983–2005), občanská válka v Somálsku (1991–...), první (1996–1997) a druhá válka v Kongu (1998–2003), první (2002–2007) a druhá občanská válka v Pobřeží slonoviny (2010–2011), konflikt v Dárfúru (2003–...), válka v deltě Nigeru (2004–...) a další. Od roku 2010 se Nigérie a okolní státy potýkají s vlnou teroristických útoků islamistické skupiny Boko Haram vyznávající wahhábismus a salafíju.\n\nOd roku 2010 otřásá arabskou severní Afrikou vlna protestů, povstání a revolucí zvaná Arabské jaro. Politické otřesy v regionu vedly k odstoupení či svržení hlav států v Egyptě, Libyi a Tunisku. V Libyi vzápětí vypukla občanská válka (2011), která vedla k pádu dosavadního režimu Muammara Kaddáfího, a následně další občanská válka (2014–...) mezi čtyřmi stranami soupeřícími o moc.\n\n"}
{"id": "1278481", "url": "https://cs.wikipedia.org/wiki?curid=1278481", "title": "Líza – posila mužstva", "text": "Líza – posila mužstva\n\nLíza – posila mužstva (\"Lisa on Ice\") je 111. díl amerického animovaného seriálu Simpsonovi. Premiéru měl v televizi Fox Broadcasting Company 13. listopadu 1994.\n\nLíza chce předejít pětce v tělocviku, a tak hledá mimoškolní sport. V žádném se jí nedaří, ale když se Simpsonovi jedou podívat na Bartův zápas v ledním hokeji, který vyhraje, Apu, trenér poraženého týmu, najde talent Lízy v chytání. Vezme ji do týmu jako brankářku. Líza začíná být v hokeji stejně dobrá jako Bart, takže v nich Homer posiluje sourozeneckou soutěživost, přičemž neví, komu fandit, když se jejich týmu utkají v rozhodujícím zápase. Když se rozhodující zápas blíží ke konci, Bart dostane 4 sekundy před koncem trestné střílení. Hra se rozeběhne, ale Bart a Líza začínají vzpomínat na chvíle, kdy si navzájem pomáhali. Oba přeruší hru, čímž zápas skončí remízou 3:3, nicméně davy lidí podporující Barta a Lízy s tímto výsledkem nespokojí a začnou se rvát.\n"}
{"id": "1278488", "url": "https://cs.wikipedia.org/wiki?curid=1278488", "title": "Viera Benková", "text": "Viera Benková\n\nViera Benková-Popitová známá především jako Viera Benková (, * 23. dubna 1939, Báčsky Petrovec) je jednou z popředních slovenských spisovatelů ve Vojvodině. Studovala český a slovenský jazyk a literaturu na Filologické fakultě v Bělehradě. Pracovala jako novinářka v rádiu. V roce 2014 ji Asociace slovenských spisovatelů udělila Cenu za celoživotní dílo a v roce 2015 i Sdružení spisovatelů Srbska také Cenu za celoživotní dílo.\n\nViera Benková se narodila 23. dubna 1939 v Báčském Petrovci v řemeslnické rodině. Základní školu vychodila ve svém rodišti, kde také navštěvovala gymnázium, které ukončila v roce 1957. Později se přestěhovala do Bělehradu, kde na Filologické fakultě vystudovala český a slovenský jazyk a literaturu. Studium úspěšně ukončila v roce 1971. V letech 1965-1978 byla členkou redakce literárního časopisu Nový život.\n\nV roce 1967 vstoupila do Svazu spisovatelů Jugoslávie a v roce 1985 do Spolku spisovatelů Vojvodiny, kde po několik let byla také členem redakce a spolupracovníkem vydavatelství \"Stražilovo\" v Irigu.\n\nViera Benková v důchodu spolupracuje s Obecním rádiem, kde je stálým spolupracovníkem. Dlouhá léta byla místopředsedkyně Místní pobočky Matice slovenské v Petrovci, kde působí dodnes. V letech 1983-1993 pracovala v Kulturně-uměleckém spolku Pavla Josefa Šafaříka v Novém Sadu.\n\nJako spisovatelka publikovala v mnoha literárních časopisech v Jugoslávii a na Slovensku, Rumunsku, Bulharsku, Itálii a zastoupena je ve světových antologiích v Indii, Švédsku, v esperantu v Brazílii, stejně jako v bývalé Jugoslávii. Od roku 1990 je také členem Spolku slovenských spisovatelů v Bratislavě.\n"}
{"id": "1278491", "url": "https://cs.wikipedia.org/wiki?curid=1278491", "title": "Zvrhlík Homer", "text": "Zvrhlík Homer\n\nZvrhlík Homer (\"Homer Badman\") je 112. díl amerického animovaného seriálu Simpsonovi. Premiéru měl v televizi Fox Broadcasting Company 27. listopadu 1994.\n\nHomer získá lístky na veletrh cukrovinek, ale má jenom dva, takže si vezme Marge, která toho dokáže z rodiny nejvíce unést. Vyberou si na hlídání Ashley Grantovou, která je známá bojovnice za rovnoprávnost pohlaví. Na veletrhu kromě mnoha ukradených exemplářů, Homer s Marge ukradne želé Venuši, jedno z nejvzácnější želé na světě. Homer odveze Ashley domů. Když se Ashley zvedne, Homer zjistí, že seděla na Venuši, takže ji želé Venuši odtrhne ze zadku. Ashley to bere jako sexuální obtěžování a svolá před jeho dům svoje příznivce, kteří Homera neustále otravují. Pravdu nakonec všem ukáže video pořízené školníkem Willym. Ashley a všichni a jeho odpůrci se Homerovi omluvili. \n"}
{"id": "1278499", "url": "https://cs.wikipedia.org/wiki?curid=1278499", "title": "Stroma (mykologie)", "text": "Stroma (mykologie)\n\nStroma (mn. č. stromata) je makroskopický útvar, který tvoří některé druhy vyšších hub. Jde o kompaktní a různě tvarovaný shluk houbových vláken (hyf), jehož vnitřní stavba je tvořena nepravým pletivem (plektenchym). Hyfy mohou být svými stěnami srostlé, pak na příčném řezu vypadají tyto buňky jako plus mínus kruhovité. V takovém případě jde o nepravé pletivo zvané pseudoparenchym.\n\nStromata mohou být rozlitá, tenká a tvrdá (korovitá), dužnatě měkká nebo tuhá a vzpřímená (kyjovitá i větvená, se třeněm). Nejčastěji bývají tvrdá a tmavě zbarvená, mohou ale být i měkká a světle zbarvená.\n\nStroma obsahuje zanořené nebo povrchové plodnice, které jsou nejčastěji typu perithecium. Jejich ústí vytvářejí na povrchu stromat tečky či bradavky. Ve stromatech některých druhů hub se mohou tvořit i konidie (nepohlavní výtrusy). Druhy hub, jejichž stromata nebo perithecia jsou tvrdá, patří mezi pyrenomycety (tvrdohouby).\n\nJako pseudostromata jsou označované útvary, které obsahují části pletiva hostitele nebo substrátu. Tvoří je některé parazitické nebo lignikoloní druhy.\n"}
{"id": "1278501", "url": "https://cs.wikipedia.org/wiki?curid=1278501", "title": "Seznam starostů Rýmařova", "text": "Seznam starostů Rýmařova\n\nToto je seznam starostů města Rýmařov (včetně jiných nejvyšších představitelů tohoto města v jiných historických obdobích, jako předsedové MNV a MěNV).\n\n\n\n"}
{"id": "1278506", "url": "https://cs.wikipedia.org/wiki?curid=1278506", "title": "Dědeček versus sexuální ochablost", "text": "Dědeček versus sexuální ochablost\n\nDědeček versus sexuální ochablost (\"Grampa vs. Sexual Inadequacy\") je 113. díl amerického animovaného seriálu Simpsonovi. Premiéru měl v televizi Fox Broadcasting Company 4. prosince 1994.\n\nMarge se bojí, že se ze vztahu s Homerem, vytratila jiskra. Zkouší různé způsoby, jak dojít ke vzrušujícímu sexu, ale nepovede se jim to. Dědeček Simpson připraví a dá Homerovi elixír, který dává větší vzrušení. Homer ho zkusí a rozhodne se elixír s otcem prodávat. Postupem času se jim přestane dařit a rozhodnou se jet do domu, kde žili. Tam si Homer uvědomí, že na něj byl otec zlý a rozhodne se být lepším otcem pro své děti, což se mu nedaří podle představ, a tak se ještě jednou pojede podívat na starý dům, aby se pořádněji zamyslel. Najde tam fotku, jak se Abe převlékl za Santu, čímž ho vidí za ne tak strašného otce. Sirka, která mu pomohla v hledání, fotografii zničí a zapálí dům. Na druhé straně domu je jeho otec, který se chce vykašlat na elixír a hodí ho do krbu, ale ten se rozhoří. Oba tedy ve stejnou chvíli zapálí dům, čímž se najdou a odpustí si. \n"}
{"id": "1278511", "url": "https://cs.wikipedia.org/wiki?curid=1278511", "title": "Mešita Násir al Mulk", "text": "Mešita Násir al Mulk\n\nMešita Násir al Mulk ( \"Masdžid-e Násir al Mulk\"), také známá jako Růžová mešita, je mešita v centru íránského Šírázu. Nachází se v městské části Gowad-e-Arabān, poblíž mauzolea Šáh Čerag.\n\nNázev „Růžová mešita“, byl odvozen z detailně propracovaného obkladu mozaiky, která sestává z růžového tónování se záměrem navození dojmu východu a západu slunce. Také vnější i vnitřní výzdoba v podobě vzorů růže částečně charakterizuje samotné město Šíráz, v němž se pěstuje okolo tří set druhů této květiny.\n\nVnitřní prostor mešity tvoří plocha 2 890 m. Ve vnitřním dvoru leží obdelníkový bazén. Do severní strany je zasazen perleťový oblouk s malbou veršů z koránu. Na východě probíhá hlavní loď se sloupořadím a západ sestává z hlavní mešity vyzdobené barevnými okny. V interiéru byly použity dlaždice černé, bílé, modré, červené, žluté a hnědooranžové barvy, charakteristických pro místní šírázkou archtekturu.\n\nDo fasády jsou zasazena prostorná okna, která obsahují vitráže, s barevnými skly zobrazujícími tradiční muslimské motivy a výjevy, například vzor \"Panj Kāse\". Každá vitráž je zdobena v jiném stylu – první používá skla s převážně pravoúhlými prvky včetně kosočtverců, druhá vyobrazuje květinové vzory, třetí obsahuje kaleidoskopické schéma atd. Výsledný dojem má být zesílen kombinací teplých a studených odstínů v každé jednotlivé mozaice. Okna z hlavního sálu směřují na východ, což vytváří nejintenzivnější hru barev v dopoledních hodinách po východu slunce. Podlaha je pokryta šírázkým kobercem.\n\nMešita byla vystavěna během absolutistické vlády dynastie Kádžárovců v Persii, když její zakázku zadal místní vládce Mirzā Hasan ali Násir al Mulk. Na stavbě se pracovalo mezi lety 1876–1888. Návrh zpracovali perští architekti Mohammad Hasan-e-Memār a Mohammad Rezā Kāshi-Sāz-e-Širāzi.\n\nRestaurační práce, údržba a opravy podléhají mezinárodním standardům pro nakládání s kulturními památkami. Finanční zázemí poskytuje Nadační fond Násira al Mulka.\n\n"}
{"id": "1278512", "url": "https://cs.wikipedia.org/wiki?curid=1278512", "title": "Muž se železnou maskou", "text": "Muž se železnou maskou\n\nMuž se železnou maskou, pohřbený pod jménem Marchioly (první polovina 17. století – 19. listopadu 1703) je označení neznámého vězně, který byl od roku 1669 nebo 1670 držen až do své smrti v několika francouzských vězeních a nucen nosit na tváři masku. Ta byla zřejmě z tmavé látky a až pozdější legenda z ní udělala masku železnou. Jeho stálým věznitelem byl Bénigne Dauvergne de Saint-Mars a jediné spolehlivé informace o tajemném vězni pocházejí z dokumentů tohoto muže. \n\nIdentita Muže se železnou maskou byla předmětem řady spekulací. Podle některých mělo jít o příslušníka královské rodiny a možného krále, to tvrdil například Voltaire a bylo to také obsahem zápletky Dumasova románu \"Tři mušketýři ještě po deseti letech\". \n\nNovější teorie, kterou razí americký historik z univerzity v Santa Barbaře Paul Sonnino, tvrdí, že vězňovo skutečné jméno bylo Eustache Dauger a jednalo se o člověka zapleteného do finančních machinací na dvoře kardinála Mazarina.\n"}
{"id": "1278525", "url": "https://cs.wikipedia.org/wiki?curid=1278525", "title": "Seznam letů Falconu 9 a Falconu Heavy", "text": "Seznam letů Falconu 9 a Falconu Heavy\n\nToto je seznam letů raket společnosti SpaceX, provedených i plánovaných. V seznamu jsou uvedeny lety raket Falcon 9 (verzí Falcon 9 v1.0, Falcon 9 v1.1 a Falcon 9 FT (Block 3, Block 4 a Block 5) a Falcon Heavy.\n\nPrvní start rakety Falcon 9 se uskutečnil 4. června 2010. Raketa vynášela maketu lodi Dragon a umístila ji na oběžnou dráhu s odchylkou jednoho procenta.\n\nDruhý start měl za úkol otestovat kosmickou loď Dragon, jež měla být určená pro zásobovací lety k ISS. Start se konal 8. prosince 2010 a druhý stupeň umístil Dragon na oběžnou dráhu ve výšce zhruba 300 km. Po dvou obletech Země se Dragon vrátil zpět do atmosféry a přistál v oceánu v blízkosti Mexika. Tento let testoval integritu tlakové nádoby, změny orientace pomocí trysek, telemetrii, navigační a řídicí systémy, tepelný štít a padáky. Nákladem při tomto letu bylo mimo jiné velké kolo sýra, odkaz na jeden ze skečů skupiny Monty Python.\n\nV rámci testování odstartoval 22. května 2012 také let NASA COTS Demo 2+. Při něm se měl Dragon původně jen přiblížit k ISS, ale v červenci 2011 povolila sloučení této mise s misí COST Demo 3, takže se Dragon za pomoci staniční paže spojil se stanicí a dopravil na ni asi 500 kg nákladu.\n\nLet CRS-1, který odstartoval 8. října 2012, byl první zásobovací let kosmické lodi Dragon a celkově čtvrtý let rakety Falcon 9. Byl to první operační let podle smlouvy Commercial Resupply Services (CRS) s NASA. Dragon se 10. října 2012 úspěšně spojil se stanicí, ale sekundární náklad, jímž byl prototyp nové komunikační družice Orbcomm, se na oběžnou dráhu umístit nepodařilo.\n\nPrvní start nové verze, která byla asi o 20% výkonnější a o 50% těžší, než původní verze Falconu 9, se uskutečnil 29. září 2013. Ačkoliv byla družice Cassiope primárním nákladem, využívala nosnost Falconu 9 v1.1 jen asi z 20 %. To SpaceX umožnilo otestovat řízený návrat prvního stupně zpět do atmosféry a vyzkoušet přistání na hladinu oceánu. Zkouška byla úspěšná, ale i to znamenalo nemožnost dalšího využití prvního stupně.\n\nDne 28. června 2015 odstartovala raketa Falcon 9 v1.1 na sedmý zásobovací let k ISS. V čase 139 sekund po startu ale způsobila prasklá vzpěra ve druhém stupni uvolnění tlakovací nádrže s héliem, což vedlo k prasknutí nádrže s tekutým kyslíkem a zničení rakety. Loď Dragon při tomto výbuchu nebyla poškozena a dopadla do Atlantského oceánu. Jelikož ale použitý software neumožňoval vypuštění padáku v takovéto situaci, Dragon nepřistál na padácích, ale zničil se nárazem na vodní hladinu. Elon Musk následně uvedl, že pro příště budou už s touto možností počítat.\n\nPři dvacátém letu Falconu 9, při kterém se vynášely družice ORBCOMM-OG2, došlo 22. prosince 2015 k prvnímu úspěšnému návratu prvního stupně rakety Falcon 9 FT. K přistání došlo na pevnině, konkrétně v Landing Zone 1 na Mysu Canaveral. První stupeň byl následně po důkladných prohlídkách vystaven před centrálou SpaceX v Hawthorne v Kalifornii.\n\nK prvnímu úspěšnému přistání prvního stupně na autonomní přistávací plošině ASDS došlo 8. dubna 2016. Po vynesení zásobovací lodě Dragon při letu CRS-8 přistál Falcon FT na plošinu Of Course I Still Love You umístěnou na moři.\n\nDne 1. září 2016 explodovala raketa Falcon 9 v1.1 FT na startovní rampě. K výbuchu došlo ještě před testovacím zážehem, v průběhu tankování druhého stupně. Satelit byl při testu už umístěn na raketě, takže byl zničen.\n\n30. března 2017, při misi s komunikačním satelitem SES-10, byl poprvé v historii použit už jednou letěný první stupeň orbitální rakety, konkrétně stupeň z mise CRS SpX-8 z dubna 2016. První stupeň se navíc po oddělení od zbytku rakety opět dokázal vrátit na plošinu ASDS v Atlantském oceánu. Kromě prvního stupně se navíc SpaceX poprvé podařilo zachránit také aerodynamický kryt, který v první fázi letu rakety chrání náklad. Po oddělení od rakety kryt za pomoci vlastních trysek a padáků přistál v oceánu.\n\nPodle neoficiálních informací došlo k prvnímu startu rakety, která byla kompletně ve verzi Block 4. Již při předchozích letech byly použity upravené druhé stupně, které byly označovány za verzi Block 4, ale při tomto letu byl poprvé použit i nový první stupeň.\n\n11. května 2018 vynesl první Falcon 9 kompletně ve verzi Block 5 satelit Bangabandhu-1, načež bezpečně přistál na OCISLY.\n\n"}
{"id": "1278526", "url": "https://cs.wikipedia.org/wiki?curid=1278526", "title": "Římskokatolická farnost Všemina", "text": "Římskokatolická farnost Všemina\n\nŘímskokatolická farnost Všemina je územní společenství římských katolíků s farním kostelem svatého Jana Nepomuckého v děkanátu Vizovice. \n\nFarní kostel sv. Jana Nepomuckého ve Všemině vybudoval neznámý stavitel v letech 1780 až 1784. Jeho výstavba souvisela se zřízením všeminské farnosti. Fara byla postavena roku 1795.\n\nFarářem je od prosince 2010 R. D. Ing. František Kuběna.\n\nVe farnosti se pravidelně koná tříkrálová sbírka. V roce 2017 činil její výtěžek 46 615 korun.\n\n"}
{"id": "1278547", "url": "https://cs.wikipedia.org/wiki?curid=1278547", "title": "Ves Rudoltice", "text": "Ves Rudoltice\n\nVes Rudoltice je katastrální území obce Slezské Rudoltice, v letech 1675–1947 samostatná ves, po zavedení obecního zřízení obec. Katastrální území Ves Rudoltice je dnes tvořeno dvěma základními sídelními jednotkami: Slezské Rudoltice (která je jednou ze čtyř základních sídelních jednotek evidenční části Slezské Rudoltice) a Amalín (která tvoří samostatně evidenční část obce). \n\nPrvní zmínka o Rudolticích pochází z roku 1255. V roce 1675 byla ves na žádost majitele léna Julia Leopolda z Hodic a po schválení biskupem Lichtenštejnem byla rozdělena na dvě části, Městys Rudoltice a Ves Rudoltice. Roku 1945 získaly Rudoltice na základě rozhodnutí jazykové komise Slezské expozitury země Moravskoslezské přízvisko Slezské. Roku 1947 pak vznikla sloučením obcí Městys Rudoltice a Ves Rudoltice obec Slezské Rudoltice. Názvy původních obcí však zůstaly zachovány v názvech katastrálních území, název Městys Rudoltice též v názvu základní sídelní jednotky totožné se stejnojmenným katastrálním územím. Hlavní sídelní celky Městyse Rudoltice a Vsi Rudoltice jsou prakticky srostlé, Ves Rudoltice tvoří západní část sídelního celku, Městys Rudoltice východní část. \n"}
{"id": "1278548", "url": "https://cs.wikipedia.org/wiki?curid=1278548", "title": "Sanatorium Běhounek", "text": "Sanatorium Běhounek\n\nSanatorium Běhounek v Jáchymově je funkcionalistická budova vsazená do svahu nad lázeňským územím a je dílem akademického architekta A. Tenzera. Ten je kromě sanatoria Běhounek např. autorem dětské nemocnice Praha – Motol, terasových domů v Praze - Libni nebo Hotelu Jalta na Václavském náměstí v Praze.\n\nStavba sanatoria byla zahájena v březnu 1974 a dokončena v září roku 1975. Slavnostní otevření proběhlo v říjnu téhož roku. Výstavba tedy trvala pouhých 19 měsíců. Projektové práce vyšly na 2,8 miliónu a celková cena činila 228,2 miliónů. Dotace ze státního rozpočtu byla určena na výši 206 miliónů a 22,2 milióny se podílel zadavatel díla, tedy Československé státní lázně. Realizace byla provedena v rámci RVHP stavebním podnikem „7.juli“ Beograd z Jugoslávie a technologie dodal PZO INTEREXPORT BĚLEHRAD.\n\nPůvodní kapacita činila 238 lůžek. Dnes dosahuje včetně depandancí 350 lůžek, přičemž 12 z celkového počtu je v šesti pokojích uzpůsobeno pro tělesné postižené. Jedná se o komplexní zařízení, což znamená, že veškeré služby jsou pod jednou střechou, proto klient nemusí k léčbě docházet do jiných budov.\n"}
{"id": "1278557", "url": "https://cs.wikipedia.org/wiki?curid=1278557", "title": "Amber (jméno)", "text": "Amber (jméno)\n\nAmber je ženské křestní jméno, vzniklé od slova „amber“ (anglický výraz pro jantar). Amber je populárním jménem v mnoha zemích, ve kterých se používá angličtina. V roce 2008 bylo jméno 165. nejpopulárnějším pro nově narozené dívky ve Spojených státech amerických (v letech 1980 až 1997 patřilo mezi 25 nejpopulárnějších jmen).\n\n"}
{"id": "1278558", "url": "https://cs.wikipedia.org/wiki?curid=1278558", "title": "Ida (přítok Angary)", "text": "Ida (přítok Angary)\n\nIda ( ) je řeka v Irkutské oblasti v Rusku. Je 153 km dlouhá. Povodí má rozlohu 2610 km².\n\nVlévá se do Idinského zálivu Bratské přehradní nádrže. Do naplnění nádrže byla pravým přítokem Angary.\n\nPočátekm 20. století nesla jméno Ušakovky (podle jména výzkumníka). U Zmamenského ženského kláštera řeky Ušakovky byl v noci z 6. na 7. února 1920 vykonán rozsudek smrti nad admirálem Kolčakem.\n\nU řeky Ida byly zjištěny pozůstatky paleolitického osídlení (hora Vysokaja I-II, hora Chilok, hora Gliňanaja).\n"}
{"id": "1278560", "url": "https://cs.wikipedia.org/wiki?curid=1278560", "title": "Ananké", "text": "Ananké\n\nAnanké (Řecky: Ἀνάγκη, ze slova ἀνάγκη, \"síla, nátlak, nutnost\") je v řeckém antickém náboženství bohyně osudové nutnosti. Spolu s Chronem stojí na počátku vesmíru. Byla vnímána jako nejmocnější bytost, která řídí veškerý osud a okolností, což znamená, že smrtelníci, stejně jako bohové, ji respektují a vzdávají ji poctu. \n\nV jedné z verzí je považována za matku Moir, bohyň osudu.\n\nPojem ananké je rovněž základní pojem Novoplatonismu ve významu \"přírodní nutnost, řád, nevyhnutelnost, osud\".\n\n"}
{"id": "1278565", "url": "https://cs.wikipedia.org/wiki?curid=1278565", "title": "Imatra", "text": "Imatra\n\nImatra je město ve finské Jižní Karélii, žije v něm 27 512 obyvatel a je centrem seutukunty. Leží mezi jezerem Saimaa a ruskou hranicí, protéká jím řeka Vuoksa, která překonává terénní zlom Salpausselkä a vytváří kaskádové vodopády Imatrankoski.\n\nPředchůdci Imatry byly vesnice Jääski, Ruokolahti a Joutseno, zmiňované od 16. století. Díky impozantním vodopádům byla oblast oblíbeným cílem výletů bohatých obyvatel Petrohradu. V roce 1772 navštívila místo carevna Kateřina II. Veliká, v roce 1842 zde byl založen nejstarší přírodní park ve Finsku. V roce 1903 vznikla secesní stavba státního hotelu podle projektu Usko Nyströma. Po první světové válce se region stal součástí nezávislého Finska, v roce 1929 byla na vodopádech vybudována vodní elektrárna. Po druhé světové válce došlo k posunutí finsko-sovětské hranice, území všech tří obcí se znatelně zmenšilo, úřady proto rozhodly v roce 1948 o jejich sloučení do nové kunty, která dostala podle vodopádů název Imatra. Spojení původních obcí i význam energetiky pro místní ekonomiku vyjadřují tři blesky v městském znaku. V roce 1971 obdržela Imatra status města.\n\nV noci na 4. prosince 2016 se v Imatře odehrál útok střelnou zbraní, při kterém psychicky nemocný místní občan Jori Juhani Lasonen zavraždil tři osoby.\n\nImatra má významný papírenský (firma Stora Enso) a strojírenský (firma Ovako) průmysl. Frekventovaný hraniční přechod spojuje město s ruským Světogorskem. Vodopády nejsou po většinu roku vidět, protože voda byla z původního říčního koryta svedena do elektrárny. Zpět se napouští jen o velkých svátcích, pozorování vodopádů je vyhlášenou turistickou atrakcí, kterou doprovází hudební a světelná show. Pozoruhodnou památkou moderní architektury je Kostel Tří křížů ve čtvrti Vuoksenniska, který navrhl roku 1957 Alvar Aalto. Imatra má také koncertní sál Karelia, obrazovou galerii, městské muzeum a soukromé muzeum vojenské techniky. Město se proslavilo i konáním každoročního festivalu big bandů. Okolí Imatry nabízí vhodné podmínky k pěší turistice nebo sportovnímu rybolovu, nachází se zde také akvapark.\n\nNa zdejším okruhu se jezdila Velká cena Finska v rámci mistrovství světa silničních motocyklů. Sídlí tu hokejový klub Imatran Ketterä, Imatra byla jedním z pořadatelských měst mistrovství světa v ledním hokeji do 18 let 2014.\n\n\n\n"}
{"id": "1278569", "url": "https://cs.wikipedia.org/wiki?curid=1278569", "title": "Antonín Tenzer", "text": "Antonín Tenzer\n\nAntonín Tenzer (22. prosince 1908 Kašperské Hory – 12. října 2002 Valašské Meziříčí) byl český architekt, představitel vrcholného funkcionalismu. Byl členem a funkcionářem SVU Mánes.\n\nNejprve vystudoval dřevařskou školu pod vedením Josefa Místeckého. Architekturu studoval na pražské Uměleckoprůmyslové škole pod vedením Pavla Janáka. Zároveň pracoval v ateliéru Jaromíra Krejcara.\n\n"}
{"id": "1278571", "url": "https://cs.wikipedia.org/wiki?curid=1278571", "title": "Paul Elvstrøm", "text": "Paul Elvstrøm\n\nPaul Bert Elvstrøm (25. února 1928, Hellerup – 7. prosince 2016, Hellerup) byl dánský sportovní jachtař. Získal čtyři zlaté olympijské medaile na čtyřech po sobě jdoucích olympiádách (Londýn 1948, Helsinky 1952, Melbourne 1956, Řím 1960), v prvním případě v kategorii Firefly, ve třech následujících pak v kategorii Finn. Je nejúspěšnějším jachtařem olympijské historie. Celkově se v letech 1948-1988 zúčastnil osmi olympiád, což je rekord, který drží spolu s pěti dalšími sportovci.\n\nKrom toho získal jedenáct zlatých medailí na mistrovství světa (1957, 2x1958, 2x1959, 1962, 2x1966, 1967, 1969, 1974). Podílel se rovněž na vývoji lodí, založil i vlastní firmu na jejich výrobu.\n\nV roce 1996 byl zvolen nejlepším dánským sportovcem 20. století. V roce 2007 byl při založení jachtařské Síně slávy do ní uveden jako první, spolu s dalšími pěti jachtaři.\n\n"}
{"id": "1278573", "url": "https://cs.wikipedia.org/wiki?curid=1278573", "title": "Kaple svatého Dismase (Žižkov)", "text": "Kaple svatého Dismase (Žižkov)\n\nKaple svatého Dismase se nacházela v Praze mezi vrchem Vítkov a bývalou Horskou branou, severně od ulice Husitská naproti usedlosti Krenovka. Po jejím zboření roku 1845 byly na jejím místě postaveny výtopny Masarykova nádraží.\n\nPůvodně zde stála malá kaplička, postavená pro odsouzené ze Starého a Nového Města Pražského, kteří byli popravováni na nedalekém Šibeničním vrchu. Hrabě Kazimír Ferdinand z Kupperwaldu, kterému patřila vinice pod Žižkovem, nechal roku 1720 postavit místo této malé kapličky velkou kapli zasvěcenou svatému Dismasovi (Svatý Dismas se stal patronem odsouzených k smrti pro své upřímné pokání nad špatnými skutky. Byl svatořečen a povýšen na ochránce těžkých hříšníků. Ti se podle jeho příkladu mají před smrtí zříci zlých činů a dosáhnout odpuštění).\n\nHrabě pro kapli založil fundaci a zajistil, aby kněz z řádu kapucínů každý pátek v 7. hodin ráno sloužil jednu mši svatou za duše popravených a jednu mši svatou v den, kdy měl být popraven odsouzený katolický křesťan. Páteční mše svatá bývala sloužena v kapli od svátku svatého Jiří (24. duben) do svátku svatého Havla (16. říjen), v zimním čase pak v kapucínském kostele svatého Josefa u oltáře Ukřižovaného. Dcera hraběte z Kupperwaldu, provdaná za hraběte z Bubny, zdědila roku 1728 po svém otci nejen vinici, ale i patronát nad kaplí.\n\nRoku 1746 byla založena Barborou Kořilovou, vdovou a měšťankou z Nového Města Pražského, další fundace v částce 500 zlatých na druhou páteční mši svatou, kterou sloužili taktéž kněží kapucíni. Téhož roku hraběnka Charmante vedla soudní při a několik pátků dala sloužit za zemřelé mše svaté v této kapli, a poté další mše z vděčnosti, když svou při vyhrála. Od tohoto roku byly slouženy mše od rána až do 12 hodin. Roku 1750 dcery po zemřelém Františku Linku z Lintoku, měšťanu z Nového Města Pražského, finančně zajistily pro oltář kaple z Říma privilegium v den páteční.\n\nKaple označená jako „\"Arme Sünder Capelle\"“ (Kaple ubohých hříšníků) má na plánu Prahy Josefa Daniela Hubera z roku 1769 podobu stavby polygonálního, šestiúhelníkového půdorysu s nárožní rustikou a komolou jehlancovou střechou s lucernou završenou cibulí.\n\nV kapli býval oltář Ukřižovaného, okolo jeho hlavy bylo zavěšeno 25 lamp, po stranách kříže stály dřevěné sochy Panny Marie, svatého Jana a svaté Marie Magdaleny pod křížem. Po stranách oltáře se pak ve výklencích nacházely sochy svatého Petra, svatého Dismase, publikána a marnotratného syna. Kaple od různých dárců získala mnoho darů. Vlastnila tak měděné, mosazné a cínové náčiní, několik obrazů, jeden stříbrný kalich s patenou a jeden měděný, bohoslužebné prádlo a několik mešních rouch.\n\nPozději byla kaple převedena pod Olšanskou faru a při Josefínských reformách roku 1786 zavřena a poté prodána. V dražbě ji dne 11. října 1787 koupil novoměstský radní Antonín Jan Douša. Dal přistavět nejen obytné a provozní místnosti, ale pro nově zřízený zájezdní hostinec také sklepy na uložení piva a vína.\n\nRoku 1814 získal hostinec úředník pražského magistrátu Antonín Krenn. Za dobu patnácti let zde vybudoval „veřejné sady s květinovými záhony, okrasnými rostlinami, alejemi stromů, altánky, lavičkami a pramenem vody výtečné chuti“.\n\nOd dubna 1842 se na pozemcích hostince vyměřoval prostor budoucího nádraží Státní dráhy. Plánovalo se zde vnější (provozní) nádraží s točnami, opravnami lokomotiv a vagónů, vodárnou, výtopnami parostrojů, vozovnami, pomocnými budovami, dílnami a sklady paliva a kolejnic. Od listopadu 1844 byl vyrovnáván terén a roku 1845 pak kaple i s hostincem zbořena. Majitel hostince přenesl svou živnost do nově postaveného náhradního objektu – domu čp. 42 „Na Krenovce“, stojícího na protější straně silnice.\n\nSocha Panny Marie se ještě roku 1884 nacházela ve výklenku nové Krenovky za vraty vlevo, chráněna starobylou mříží. Jednalo se o polychromovanou, 135 cm vysokou skulpturu Panny Marie, která pocházela ze 40. let 18. století. Údajně připomínala obraz Nepokvrněného početí Panny Marie od španělského malíře B. E. Murilla. Tradovalo se, že se socha Immaculaty dostala před demolicí hostince na čas do karlínského kostela. Údajně se měla roku 1964 nacházet vedle zpovědnice za dveřmi kostela svaté Anny a po deseti letech měla být přenesena do pseudogotického kostela svatého Prokopa na Sladkovského náměstí, kde měla zaujmout místo vlevo za hlavním vchodem ze Seifertovy ulice.\n\nZvonek z kaple se dostal do mlýnice na Helmových mlýnech u svatého Petra a visel tam v Kubešově mlýnici. Poté jej koupil majitel nedalekého mlýna Josef Baborský. Jeho syn Jiří jej zapůjčil v zimě 1887 – 1888 na Primátorský ostrov pro kluziště bruslařského spolku Harmonie, kde zvonek oznamoval konec večerní zábavy. Po zimě se vrátil zpět do Nových mlýnů.\n\nPopraviště Starého Města Pražského a od 14. století také Nového Města Pražského se nacházelo východně od Horské brány na severním úbočí kopce (kóta č. 236), před kterým se rozcházela cesta severovýchodně do Špitálska (Karlína) a Kutné Hory (\"Horská, Vídeňská, Husitská\") a jihovýchodně k osadě Olšany (\"Seifertova\").\n\nSamotné popraviště (\"Galgenberg\") je možné lokalizovat mezi ulici Příběnickou, Husitskou, Orebitskou a Řehořovu. V jeho jižní části se nacházela trvalá stavba – kamenná podezdívka čtvercového tvaru se čtyřmi zděnými nárožními pilíři, jejichž horní obvod překlenuly čtyři dřevěné trámy. Do duté základny šibenice vedly dveře a umožňovaly tak ukládání ostatků popravených. Vedle stál kříž, na vztyčeném dřevném sloupu velké kolo od vozu a popravčí špalek na zvýšené kulaté plošině.\n\nNa reliéfu dřevořezby zachycující útěk zimního krále Fridricha Falckého ulicemi Malé Strany po prohrané bitvě na Bílé hoře, zhotovené kolem roku 1630 a uložené v Chrámu svatého Víta, je mimo jiné znázorněna část města s Poříčskou branou, Špitálským polem a popravištěm.\n\nZa Josefínských reforem bylo zakázáno mučení a roku 1787 zrušen trest smrti. Od července 1788 pak „všecky šibenice, pranýřové, trdlice, šatlavy, housličky, na kancelářích bití, místa popravná všudy zdvižena a zrušena byla.“ Po opětovném zavedení trestu smrti se na žižkovský Šibenišní vrch popraviště nevrátilo. Bylo zřízeno dále na východ na západní straně Židovských pecí naproti Vápence.\n\n\n\n"}
{"id": "1278583", "url": "https://cs.wikipedia.org/wiki?curid=1278583", "title": "Elizabeth Leontina Salm-Reifferscheidt", "text": "Elizabeth Leontina Salm-Reifferscheidt\n\nStarohraběnka Elizabeth Leontina Salm-Reifferscheidt, rozená Fürstenberg (31. května 1878 Lány – 10. března 1939 Řím), byla představitelkou první generace budkovské větve rodu Salm-Reifferscheidt.\n\nPrincezna Elizabeth, zvaná Essi, byla dcerou knížete Emila Egona Fürstenberga (1825–1899) a matky Leontine Antonie Marie (1843–1914), rozené Khevenhüller-Metsch.\n\nUž od mladých let byla společensky aktivní v dobročinných a podpůrných spolcích. Zapojení v Červeném kříži bylo hlavně v době první světové války, kdy v lazaretech (v tehdejším politickém okrese Moravské Budějovice) se zapojila do péče o zraněné vojáky, kteří se zde léčili. V roce 1915 se stala předsedkyní výboru na pomoc italským uprchlíkům z Tyrolska a Přímoří. V roce 1915 za tuto činnost převzala čestný odznak II. třídy za zásluhy o dobrovolnou sanitní činnost. Byla členkou šlechtického řádu Hvězdného kříže a po ukončení první světové války byla ve dvacátých letech členkou Československé strany lidové.\n\nByla amatérskou malířkou, fotografkou a sběratelkou umění. Ve sběratelské činnosti na zámku Budkov u Jemnice pokračoval její syn Christian. V roce 1945 byly sbírky konfiskovány a v roce 1948 vytříděn Národní kulturní komisí podle zákona 137/46 Sb. Část mobiliáře byla odvezena na svozový zámek v Jaroměřicích nad Rokytnou. Další část mobiliáře byla přidělena podle odborného zaměření: Náprstkovu muzeu v Praze, Zemědělskému muzeu Praha, Vojenskému historickému muzeu Praha, zámku v Jemništi, Státnímu hippologickému muzeu Slatiňany, Zemské galerii Brno, Městskému muzeu v Moravských Budějovicích a archivu ministerstva vnitra Praha. Hudební nástroje byly přerozděleny mezi hudební oddělení brněnské univerzity a Moravské muzeum. Předměty, které byly vyňaty z aukce firmy K. Dittrich v Brně na základě dekretu č.5425/50, byly dány Státnímu uměleckoprůmyslovému muzeu Brno.\n\nDne 6. května 1905 se provdala za za budkovského starohraběte Karla Boroměje Salm-Reifferscheidt. Z tohoto svazku vzešly dvě děti syn a dcera:\n"}
{"id": "1278586", "url": "https://cs.wikipedia.org/wiki?curid=1278586", "title": "Amber Tamblynová", "text": "Amber Tamblynová\n\nAmber Tamblynová (rodným jménem Amber Rose Tamblyn; * 14. května 1983, Santa Monica, Kalifornie, USA) je americká herečka a spisovatelka. Hraje jak ve filmech, tak v divadelních hrách a televizních seriálech. Získala například roli Marthy Mastersové v \"Dr. House\", ale také si v 11. a 12. sérii sitcomu \"Dva a půl chlapa\" zahrála Charlieho dceru Jenny. Za roli Joan Girardiové v \"Joan z Arkádie\" byla roku 2004 nominována na Teen Choice Award. Na tuto cenu byla nominována ještě dvakrát: v roce 2005, díky filmu \"Sesterstvo putovních kalhot\", a roku 2007 za hororový thriller \"Smrtící nenávi2t\". Ani v jednom případě ale cenu nezískala.\n\nV roce 2012 si vzala stand-up komika a herce Davida Crosse (*1964; \"Muži v černém 2\", hlas mistra Jeřába v \"Kung Fu Panda\") a 21. února 2017 na sociálních sítích oznámila, že se páru narodila dcera Marlow Alice Cross.\n\nAmber Rose Tamblynová se narodila v kalifornské Santa Monice 14. května 1983. Narodila se do rodiny Russe Tamblyna (*1934; \"Městečko Twin Peaks\"), amerického herce, a jeho manželky Bonnie, rozené Murrayové, zpěvačky, učitelky a výtvarnice. Její dědeček z otcovy strany, Eddie Tamblyn (1908–1957), byl též herec. Za kmotry jí šli Neil Young, Dennis Hopper a Dean Stockwell.\n\nStudovala na Santa Monica Alternative School House, což byla, podle jejích slov, dost netradiční škola, navíc bez klasického známkování. Jako desetiletá hrála ve školní hře Pipi Dlouhá punčocha, kde si jí všiml i agent jejího otce, Sharon Debord, který pak Russe přesvědčil, aby svoji dceru poslal na nějaké konkurzy.\n\nV srpnu 2011 se zasnoubila s o devatenáct let starším hercem Davidem Crossem a 6. října 2012 se odehrál obřad. O necelých pět let později, 21. února 2017 na svých sociálních sítích oznámila narození dcery. Na svém Instagramovém profilu zažertovala, že jejich dceru pojmenovali \"Dauphinoise Petunia Brittany Scheherazade Von Funkinstein Mustard Witch RBG Cross Tamblyn-Bey jr.\", v březnu ale prozradila skutečné jméno: Marlow Alice Cross.\n\nVůbec první rolí, kterou Amber Tamblynová získala, byla postava Emily Bowenové v televizním seriálu \"General Hospital.\" V tomto seriálu, který běží od roku 1963 a k 28. březnu 2017 má přes 13 000 dílů, hrála od roku 1995 do roku 2001. Ještě roku 1995 se objevila i v nízkorozpočtových filmech \"Rebellious\" a \"Live Nude Girls\".\n\nPozději získala i roli v dalším americkém seriálu \"The Twilight Zone\". Nicméně, nejvíce ji proslavila role Joan Girardiové v seriálu \"Joan z Arkádie\", kde ztvárnila hlavní roli. Spolu s ní zde jednu hlasovou roli dostal i její otec Russ. Právě za roli Joan byla roku 2004 nominována na Teen Choice Award v kategorii nejlepší herečka v televizním dramatu, nominaci ale neproměnila. V americkém hororovém thrilleru \"Kruh\" (2002) ztvárnila Katie Embryovou a později získala i roli Janice Penshawové, nejlepší kamarádky Dawn Summersové v \"Buffy, přemožitelka upírů\", nebo malou roli v \"Kriminálce Miami\" a \"Beze stopy\".\n\nRoku 2005 přišla její první velká filmová role, kdy dostala roli ve filmu \"Sesterstvo putovních kalhot\", po boku Alexis Bledel, Americy Ferrerové a Blake Livelyové. Roku 2008 se objevila i v pokračování \"Sesterstvo putovních kalhot 2\". Za první díl byla opět nominována na Teen Choice Award: a opět cenu nezískala. Roku 2007 byla za \"Smrtící nenávi2t\" nominována znovu – neúspěšně. V roce 2009 získala roli Ashley ve filmu \"Jarní prázdniny\", po boku Amy Poehler, Rachel Dratch a Parker Poseyové .O rok později, v roce 2010, získala dvě filmové role, a to Mary Saundersovou ve snímku \"Hlavní třída\" (Colin Firth, Orlando Bloom, Patricia Clarksonová, Ellen Burstynová...) a jako Megan McBrideová v dramatu \"127 hodin\".\n\nV roce 2013 byla Amber obsazena do role ztracené dcery Charlieho Harpera v sitcomu \"Dva a půl chlapa\" a roku 2017 získala hlavní roli v televizním seriálu \"Girlfriend's Day\".\n\nTamblynová si vlastním nákladem publikovala dvě sbírky poezie \"Of the Dawn\" a \"Plenty of Ships\". Podílela se i na čtení poezie na různých místech, především v rámci Kalifornie. Roku 2005 vydala sbírku poezie \"The Loneliest\", inspirovanou Theloniousem Monkem, ve které se nachází hlavně básně haiku. Vše doplnil svými ilustracemi George Herms a vytištěno bylo pouze 300 výtisků. O dva roky později, roku 2007, se stala spoluzakladatelkou projektu \"Write Now Poetry Society\", který je zaměřen na psaní poezie. V září 2009 vydala opět básnickou sbírku, tentokrát nazvanou \"Bang Ditto\". Roku 2014 pak vyšla její třetí sbírka poezie \"Dark Sparkler\", na které pracovala šest let.\n\n"}
{"id": "1278593", "url": "https://cs.wikipedia.org/wiki?curid=1278593", "title": "Malvazinky (čtvrť)", "text": "Malvazinky (čtvrť)\n\nMalvazinky jsou vilová oblast v Praze 5 na Smíchově, kde se nachází množství stylových vil z období první republiky, obklopených mnoha parky a zahradami. Čtvrť je pojmenována po malostranském měšťanovi Tomáši Malvazym. Byla založena roku 1628 jako barokní oblast s rozsáhlými vinicemi. V blízkosti se nacházejí i další slavné historické usedlosti – Blaženka, Bertramka, Březinka a Cihlářka. V pěší dostupnosti je též slavná Winternitzova vila.\nV lokalitě se nachází park Paví vrch s výhledem na Prahu. V blízkosti se nacházejí i další parky – Santoška, Nikolajka či park Popelka.\n\nRoku 1876 byl na Malvazinkách založen hřbitov, který je hned po Olšanském hřbitovu nejrozsáhlejším. Malvazinskému hřbitovu přiléhá takzvaný Nový židovský hřbitov na Smíchově. Vilová oblast se také pyšní rehabilitační klinikou.\nČást Malvazinek tvoří kolonie nouzových domků. Podobné domky jako na Malvazinkách se nacházejí v blízkých Jinonicích.\n\nNa hřbitově se nachází 8420 hrobů a dalších 680 urnových hrobů. Vedle toho je v areálu hřbitova ještě 12 kaplových hrobek. K rozptylu slouží dvě rozptylové louky.\n\n\nHřbitov i s kostelem je od roku 1958 zapsán v seznamu kulturních památek. \n\nKlinika na Malvazinkách poskytuje služby v oblastech jednodenní chirurgie, dlouhodobé intenzivní péče a ambulantní péče v oborech ortopedie, rehabilitace a neurologie. Je zaměřena na implantace totálních endoprotéz kyčelního a kolenního kloubu. V roce 2013 zde byl dostavěn nový pavilon.\n\nMimo to zde působí ještě Ambulantní klinika Zámeček.\n\n\n"}
{"id": "1278599", "url": "https://cs.wikipedia.org/wiki?curid=1278599", "title": "Bryan Adams (album)", "text": "Bryan Adams (album)\n\nBryan Adams je první studiové album kanadského hudebníka Bryana Adamse. Vydáno bylo v únoru 1980 společností A&M Records a jeho producentem byl spolu s Adamsem Jim Vallance (dvojice spolu již v minulosti psala písně pro jiné interprety). Na desce se nachází například píseň „Wastin' Time“, kterou Adams původně napsal pro skupinu BTO (vyšla roku 1979 na desce \"Rock n' Roll Nights\").\n\n"}
{"id": "1278616", "url": "https://cs.wikipedia.org/wiki?curid=1278616", "title": "Opus latericium", "text": "Opus latericium\n\nOpus latericium (latinské sousloví, znamenající práci, dílo (opus) a cihelnou konstrukci (trojvýchodné adjektivum latericius, -a, -um, odvozené od substantiva later,-eris, m. - cihla) označuje takovou formu starověké římské konstrukce, v níž je betonové jádro \"opus caementum\" obaleno pláštěm z cihel.\n\n\"Opus latericium\" bylo nejdůležitější formou konstrukce stěn v starověkém císařském Římě. Vitruvius připisuje prvenství v genezi tohoto typu konstrukcí Řekům, když jej odvozuje z řeckého emplekton, místo původního hlazeného kusového kamene na líci stěn upřednostňuje však nepálenou cihlu a zaznamenává, že toto římské emplekton (termín opus latericium u Vitruvia nefiguruje) je rozšířeno i na římském venkově.\n\n"}
{"id": "1278617", "url": "https://cs.wikipedia.org/wiki?curid=1278617", "title": "Rataje nad Sázavou (zámek)", "text": "Rataje nad Sázavou (zámek)\n\nRataje nad Sázavou jsou hrad přestavěný na zámek ve stejnojmenném městysi v okrese Kutná Hora. Hrad byl postaven ve třináctém století nejspíše Jindřichem z Lipé. V šestnáctém století byl přestavěn na renesanční zámek, který byl barokně upraven okolo roku 1672. Od roku 1966 je chráněn jako kulturní památka. V zámku sídlí Muzeum středního Posázaví a obecní úřad.\n\nRatajský hrad založil spolu s městským opevněním a druhým hradem Pirkštejnem nejspíše Jindřich z Lipé v první třetině čtrnáctého století. První písemná zmínka o obou hradech pochází z roku 1346, kdy jsou při dělení majetku pánů z Lipé uvedeny „hrady ratajské“. Rataje poté zprvu patřily Jindřichovi, Pertoltovi a Čeňkovi z Lipé, ale o rok později se jejich jediným majitelem stal zadlužený Čeněk, který je vzápětí zastavil Hynkovi mladšímu z Vlašimi a Jankovi ze Šelmberka. V šedesátých letech čtrnáctého století se majiteli stali páni z Pirkštejna. Prvním z nich byl Jan z Pirkštejna, který pojmenoval ratajský Pirkštejn po starém rodovém sídle Sloupu (). Významným příslušníkem jeho rodu byl Hynce Ptáček z Pirkštejna, který v Ratají roku 1444 zemřel.\n\nNovým pánem se stal purkrabí Jan ze Soutic, který panství spravoval za Hynkovu nezletilou dceru Žofii z Pirkštejna. Za jeho správy ratajský hrad kvůli neopatrnosti služebnictva v roce 1447 vyhořel. Panstvo v té době sídlilo na Pirkštejně. Žofie se v roce 1463 provdala za Viktorína z Poděbrad, který tak věnem získal hrady Rataje, Pirkštejn, Polnou, Přibyslav a Ronov. Roku 1469 byl Viktorín zajat uherským vojskem, a svobodu získal až když města Kolín a Rataje přenechal králi Matyáši Korvínovi. Roku 1475 byl ratajským pánem Čeněk Kuna z Kunštátu. Viktorín později panství získal zpět, a v roce 1487 je prodal Buhuslavovi ze Švamberka a ze Zvíkova za tři tisíce kop grošů. Jeho potomkům patřilo až do roku 1524, kdy je získal Václav ze Suché.\n\nV roce 1528 Rataje koupil Ladislav Malešický z Černožic. Příslušníci jeho rodu nechali starý ratajský hrad přestavět na renesanční zámek. Od poslední čtvrtiny sedmnáctého století se majitelé často střídali až do roku 1636, kdy Rataje s mnoha dalšími vesnicemi koupil Bedřich z Talenberka, jehož vnuk František Maxmilián z Talmberka nechal zámek razantně přestavět v barokním slohu.\n\nStavební podoba ratajského hradu je překryta mladšími úpravami. Měl zřejmě čtverhrannou dvojdílnou dispozici s malým předhradím na straně městečka, ve kterém byly později postaveny renesanční budovy upravené na pivovar. Na východní a západní straně hrad chránily příkopy. Zdivo gotického hradu zůstalo v severním zámeckém křídle, v jehož přízemí se dochovala hrotitá valená klenba a hrotitá okénka.\n\nDochovaný zámek je trojkřídlý. V jižním renesančním křídle se nachází sál zaklenutý neckovou klenbou se štukovými rámy. Křídlo se v přízemí otevírá směrem do dvora sedmi oblouky pilířových arkád, které nesou otevřenou chodbu v prvním patře. Zbývající dvě křídla jsou barokní s arkádami v přízemí a částečně v prvním patře.\n\n\n"}
{"id": "1278621", "url": "https://cs.wikipedia.org/wiki?curid=1278621", "title": "Camila Mendes", "text": "Camila Mendes\n\nCamila Carraro Mendes (* 29. června 1994, Miami, Florida, Spojené státy americké) je americká herečka, která se proslavila rolí Veronicy Lodge v seriálu na stanici The CW \"Riverdale\".\n\nCamila se narodila ve Virginii brazilským rodičům. Několikrát se v dětství stěhovala, ale nejvíce času strávila na Floridě. Jeden rok žila v Brazílii, a to když jí bylo 10 let. V roce 2016 promovala na Newyorské univerzitě Tish School of Arts. Její první herecká práce byla reklama pro IKEU.\n\nV roce 2016 získala jednu z hlavních rolí seriálu vysílaném stanicí The CW \"Riverdale\".\n\nV roce 2018 začala chodit s kolegou z Riverdale Charlsem Meltonem.\n\nCamila rovněž hrála ve videoklipu slavných The Chainsmokers & Emily Warren, píseň Side effects. Emily nechtěla hrát ve videoklipu a umělci se rozhodli obsadit Mendes.\n"}
{"id": "1278624", "url": "https://cs.wikipedia.org/wiki?curid=1278624", "title": "Marie Luisa Meklenbursko-Zvěřínská", "text": "Marie Luisa Meklenbursko-Zvěřínská\n\nMarie Luisa Meklenbursko-Zvěřínská (31. března 1803 – 26. října 1862) byla dcerou Fridricha Ludvíka Meklenbursko-Zvěřinského a manželkou Jiřího Sasko-Altenburského.\n\nMarie Luisa se narodila v Ludwigslustu, Meklenbursko-Zvěřínsku, jako druhé dítě a první dcera Fridricha Ludvíka Meklenbursko-Zvěřínského a jeho první manželky, ruské vekokněžny Jeleny Pavlovny, dcery ruského cara Pavla I.\n\nMarie Luisa se 7. října 1825 v Ludwigslustu provdala za Jiřího Sasko-Altenburského, syna Fridricha Sasko-Altenburského a Šarloty Georginy Meklenbursko-Střelické.\n\nZ manželství se narodili tři synovéː\n\n\n\n"}
{"id": "1278625", "url": "https://cs.wikipedia.org/wiki?curid=1278625", "title": "Lili Reinhart", "text": "Lili Reinhart\n\nLili Reinhart (* 13. září 1996, Cleveland, Ohio, Spojené státy americké) je americká herečka a zpěvačka, která se proslavila rolí Betty Cooper v seriálu \"Riverdale\" vysílaném stanicí The CW.\n\nLili se narodila a vyrostla v Clevelandu v Ohiu. Má dvě sestry; Chloe a Tess.Lili se přestěhovala do Los Angeles, když jí bylo 18 let, aby se věnovala herectví. Je kmotrou své sestřenice Adeline. Od 12 let hrála v komunitním divadle v Clevelandu. Objevila se v sitcomu \"Táta Jack na\" stanici Fox. 9. února 2016 byla obsazena do role Betty Cooper v seriálu \"Riverdale\", na stanici The CW. 10. února 2017 bylo oznámeno, že si zahraje ve filmu \"Galveston\", po boku Bena Fostera a Elle Fanningové. Film měl premiéru v roce 2018. V roce 2019 si zahrála ve filmu \"Zlatokopky\", po boku Jennifer Lopez, Keke Palmer, Cardi B a Constance Wu. Po boku Austina Abramse si zahraje ve filmu \"Chemical Hearts\".\n\nJejím přítelem je Cole Sprouse, se kterým hraje v seriálu Riverdale.\n\n"}
{"id": "1278632", "url": "https://cs.wikipedia.org/wiki?curid=1278632", "title": "USS Mustin (DDG-89)", "text": "USS Mustin (DDG-89)\n\nUSS Mustin (DDG-89) je torpédoborec třídy \"Arleigh Burke\" Flight IIA amerického námořnictva. Svůj název nese po americké námořnické rodině Mustinových. Domovským přístavem plavidla je San Diego.\n\nStavba lodi byla objednána 6. března 1998 v loděnicích Ingalls Shipbuilding v Pascagoule ve státě Mississippi. Kýl byl založen 15. ledna 2001, na vodu byla loď spuštěna 12. prosince 2001 a do služby přijata 26. července 2003.\n\nOd roku 2006 sloužila u 7. loďstva nasazeného v Tichém oceánu. Podílela se na humanitárních misích po záplavách v Thajsku (2011) a po řádění tajfunu Haiyan na Filipínách (2013). V letech 2012 až 2015 získala posádka ocenění Battle Effectiveness Award. Ve dnech 12. až 17. července 2015 se \"Mustin\" podílel na americko-australsko-novozélandském cvičení Talisman Sabre 2015, kdy spolu s novozélandskou fregatou HMNZS \"Te Kaha\" třídy \"Anzac\" nacvičovaly operace proti „nepřátelským“ hladinovým lodím zastoupených americkou letadlovou lodí USS \"George Washington\" třídy \"Nimitz\" a torpédoborcem USS \"Fitzgerald\" třídy \"Arleigh Burke\".\n\n"}
{"id": "1278636", "url": "https://cs.wikipedia.org/wiki?curid=1278636", "title": "Anja Andersenová", "text": "Anja Andersenová\n\nAnja Andersenová (* 15. února 1969, Odense) je bývalá dánská házenkářka a v současnosti trenérka házené. Za dánskou reprezentaci nastupovala v letech 1989–1999, sehrála za ni 133 zápasů a vstřelila 726 gólů. Získala s ní zlatou olympijskou medaili v Atlantě roku 1996, jeden titul mistryň světa (1997) a dva tituly mistryň Evropy (1994, 1996). V roce 1997 byla Mezinárodní házenkářskou federací vyhlášena nejlepší házenkářkou roku. Byla známa svým impulzivním chováním a \"hraním pro publikum\", což nenašlo vždy pochopení u trenérů - trenér Ulrik Wilbek ji kvůli tomu na olympiádě v Atlantě dokonce nakrátko vyřadil z mužstva. Hráčskou kariéru ukončila roku 1999 kvůli zjištěné srdeční vadě. Vzápětí začala kariéru trenérskou, v dánském klubu Slagelse Dream Team, s nímž třikrát vyhrála Ligu mistrů (2003/04, 2004/05, 2006/07).\n"}
{"id": "1278674", "url": "https://cs.wikipedia.org/wiki?curid=1278674", "title": "Anežka Anhaltsko-Desavská (1824–1897)", "text": "Anežka Anhaltsko-Desavská (1824–1897)\n\nAnežka Anhaltsko-Desavská (24. června 1824 - 23. října 1897) se narodila jako nejstarší dcera Leopolda IV. Anhaltského a Bedřišky Vilemíny Pruské. Byla členkou rodu Askánců a sňatkem s Arnoštem I. Sasko-Altenburským se stala sasko-altenburskou vévodkyní.\n\nAnežčin otec Leopold IV. Anhaltský byl synem Fridricha Anhaltsko-Desavského a jeho manželky Amálie Hesensko-Homburské. Její matka Bedřiška Vilemína Pruská byla dcerou Ludvíka Karla Pruského a Frederiky Meklenbursko-Střelické.\n\nAnežka byla starší sestrou anhaltského vévody Fridricha I. a pruské princezny Marie Anny Anhaltsko-Desavské. Přes Marii Annu byla Anežka tetou oldenburské velkovévodkyně Alžběty Anny Pruské a vévodkyně z Connaughtu a Strathearnu Luisy Markéty Pruské.\n\n28. dubna 1853 se Anežka za Arnošta Sasko-Altenburského, syna vévody Jiřího Sasko-Altenburského a Marie Luisy Meklenbursko-Zvěřínské. V srpnu 1853 se stal Arnošt po otcově smrti vévodou jako Arnošt I. Anežka měla s Arnoštem dvě dětiː\n\n\nProtože jejich jediný syn zemřel v dětství, zdědil po smrti Arnošta I. vévodství v roce 1908 jejich synovec Arnošt II. Sasko-Altenburský.\n\nAnežka byla považována za nadanou malířku.\n\nStejně jako mnoho tehdejších šlechtičen, i Anežka se zajímala o charitu, zejména o ošetřování a péči vojáků zraněných v prusko-francouzské válce.\n\nV roce 1878, na 25. výročí svatby, daroval Arnošt své ženě nově vytvořený Rytířský kříž I. třídy z řádu sasko-ernstinské dynastie, takzvaný \"Princeznin kříž\".\n\nAnežka zemřela 23. října 1897, v 73 letech. Agnesplatz v Altenburgu je pojmenováno po ní. Je pohřbena v Herzogin-Agnes-Gedächtniskirche.\n\nAnežka je autorkou \"Ein Wort an Israel\" (\"Slovo Izraele) (Leipzig, 1893), knihy, která se zabývala antisemitismem a křesťanstvím v Německu.\n"}
{"id": "1278680", "url": "https://cs.wikipedia.org/wiki?curid=1278680", "title": "Torpédo Mark 46", "text": "Torpédo Mark 46\n\nMark 46 je americké lehké protiponorkové torpédo ráže 324 mm. Může být vypouštěno z hladinových válečných lodí (z torpédometů, nebo jako raketové torpédo ASROC), letadel a vrtulníků. Do služby bylo zavedeno roku 1963 a od té doby je postupně modernizováno až k verzi Mk.46 Mod. 5A. Jedná se o standardní torpédo zemí NATO. Do služby jej zavedla námořnictva USA a dalších více než 25 zemí. Vyrobeno bylo více než 25 000 torpéd Mk.46. Jde o nejrozšířenější lehké torpédo na světě.\n\nNa základě amerického torpéda Mk.46 a evropského A244 vzniklo čínské torpédo Yu-7.\n\nTorpédo bylo vyvinuto v letech 1960–1963 americkou společností Aerojet jako náhrada za torpédo Mk.44. Do služby zavedeno roku 1963.\n\nTorpédo má konvenční koncepci. Na přídi je naváděcí a bojová hlavice (o hmotnosti 45 kg), uprostřed palivo a na zádi motor a řídící plochy. Naváděcí systém je vybaven aktivním a pasivním sonarem.\n\n\n"}
{"id": "1278683", "url": "https://cs.wikipedia.org/wiki?curid=1278683", "title": "Kostel svatého Jana a Pavla (Kozlov)", "text": "Kostel svatého Jana a Pavla (Kozlov)\n\nKostel svatého Jana a Pavla se nachází v centru obce Kozlov u Návesního rybníka. Je to filiální kostel římskokatolické farnosti Vysoké Studnice. Jde o jednolodní novodobou obdélnou stavbu z roku 1936.\n\nKostel byl postaven v roce 1936, financován byl z darů místních občanů a věřících. Na místě nynějšího kostela dříve stály dvě starší kapličky, první pocházela z roku 1813, druhá na stejném místě byla postavena v roce 1867. V původní kapličce stály dvě sochy, svatého Jana a svatého Pavla, ty byly původně umístěny v klášteře v Brtnici. Kostel pak byl vybaven nábytkem z dílny řemeslníků z Kutné Hory, do kostela také byl instalován oltář se sochami božského Srdce Páně a svatých Jana a Pavla, ty pocházejí od Bohumila Beka, varhany vytvořil varhanář Josef Menzel. Ke svěcení kostela došlo 2. května 1937. Při úpravách v roce 1954 byla vestavěna barevná vitrážová okna a v roce 1957 byly instalovány hodiny do malé věže.\n\nV roce 1958 pak byl pořízen první zvon, druhý pak byl pořízen v roce 1970, třetí byl pořízen někdy po roce 1970. Kostel později byl několikrát rekonstruován. V roce 2004 byla dokončena výsadba u kostela. V roce 2015 byl kostel nově izolován a další opravy jsou plánovány na rok 2018.\n\n\n"}
{"id": "1278687", "url": "https://cs.wikipedia.org/wiki?curid=1278687", "title": "Rychlostní silnice S16 (Rakousko)", "text": "Rychlostní silnice S16 (Rakousko)\n\nRychlostní silnice S16 (německy \"Schnellstraße S16, Arlberg Schnellstraße\") je rychlostní silnice v Rakousku ve spolkových zemích Tyrolsko a Vorarlbersko. Vede horským terénem a na trase se nachází celkem 17 tunelů. Rychlostní silnice spojuje dálnice A12 a A14, na které přímo navazuje. Rychlostní silnice je součástí evropské silnice E60. Délka rychlostní silnice je 62,2 km.\n\nNa trase se nachází nejdelší silniční tunel v Rakousku - Arlberský tunel s délkou 13,972 km, který je zpoplatněný speciálním mýtným poplatkem. Převážná většina rychlostní silnice je vybudována jen v polovičním profilu.\n"}
{"id": "1278688", "url": "https://cs.wikipedia.org/wiki?curid=1278688", "title": "FC Cape Town", "text": "FC Cape Town\n\nFootball Club Cape Town je fotbalový klub z Jihoafrické republiky z Kapského Města, který působí v SAFA Second Division. Klub byl založen v roce 2006 podnikatelem Errolem Dicksem, letopočet založení je i v klubovém znaku. Svá domácí utkání hraje na stadionu NNK Rugby Stadium s kapacitou 5 000 diváků.\n\n"}
{"id": "1278691", "url": "https://cs.wikipedia.org/wiki?curid=1278691", "title": "Zdravka", "text": "Zdravka\n\nZdravka je ženské křestní jméno slovanského původu. Jméno je odvozeno z jihoslovanského slova \"zdravý\". Jej latinské překlady jsou Valerie či Valentina. Jmeniny může slavit buď 14. února či 18. dubna.\n\n\n\n"}
{"id": "1278695", "url": "https://cs.wikipedia.org/wiki?curid=1278695", "title": "Adelaida ze Schaumburg-Lippe", "text": "Adelaida ze Schaumburg-Lippe\n\nAdelaida ze Schaumburg-Lippe (22. září 1875 – 27. ledna 1971) byla dcerou Viléma ze Schaumburg-Lippe a manželkou posledního vládnoucího sasko-altenburského vévody Arnošta II.\n\nAdelaida se narodila v Ratibořicích, Českém království jako sedmé dítě a třetí dcera Viléma ze Schaumburg-Lippe a Batildy Anhaltsko-Desavské. V roce 1891 se její sestra Šarlota stala sňatkem s Vilémem II. Württemberským královnou.\n\n17. února 1898 se Adelaida v Bückeburgu provdala za Arnošta Sasko-Altenburského, syna Mořice Sasko-Altenburského a Augusty Sasko-Meiningenské. Manželství skončilo 17. ledna 1920 rozvodem.\n\nAdelaida měla s Arnoštem čtyři dětiː\n\n\n"}
{"id": "1278703", "url": "https://cs.wikipedia.org/wiki?curid=1278703", "title": "Kremná", "text": "Kremná\n\nKremná je obec na Slovensku v okrese Stará Ľubovňa v Prešovském kraji poblíž polských hranic.\n\nPrvní písemná zmínka o obci pochází z roku 1773. V obci je klasicistní řeckokatolický chrám Ochrany Přesvaté Bohorodičky z konce 16. století.\n"}
{"id": "1278704", "url": "https://cs.wikipedia.org/wiki?curid=1278704", "title": "Nový Smíchov", "text": "Nový Smíchov\n\nNový Smíchov je nákupní centrum západně od centra Prahy na Smíchově v České republice, stojí nedaleko křižovatky Anděl. Bylo otevřeno v roce 2001. Obchodní centrum má maloobchodní plochu 60 000 m a řadí se tak mezi největší nákupní centra v České republice.\n\nStředisko bylo vybudováno francouzskou společnosti Delcis v oblasti popisované jako „\"nehostinná a neperspektivní\".“ Obchodní centrum pak bylo otevřeno v roce 2001 a stalo se největší budovou ve střední Evropě. To bylo při prvním výročí otevření oceněno v \"Construction Journal\". V roce 2006 došlo v obchodním centrum k požáru, konkrétně začalo hořet v prodejně společnosti Vodafone. Obchodní centrum Nový Smíchov prošlo v roce 2011 rekonstrukci a byly mu přidány nové možnosti, jako jsou relaxační zóny.\n\nObchodní centrum Nový Smíchov bylo otevřeno s několika hlavními nájemci včetně vlajkového obchodu společnosti Carrefour. Společnost Carrefour však v Česku v roce 2006 ukončila svoji činnost a hypermarket byl převzat společností Tesco. Mezi další nájemníky třípatrového obchodního centra patří multikino, v současné době pod značkou Cinema City. Kromě prostor pro velké nájemce nabízí centrum také mnoho menších specializovaných obchodů. V centru se také nachází \"food court\" s restauracemi, které nabízí různé druhy kuchyně a oddělené posezení.\n\nObchodní centrum Nový Smíchov hostilo řadu akcí včetně hudebních vystoupení, módní přehlídky a prezentace horolezectví. Centrum také v roce 2008 hostilo výstavu černobílých fotografií Františka Dostála.\n\nV roce 2016 zde proběhla vražda, psychicky nemocná žena zde zabila 54letou ženu.\n\nObchodní centrum Nový Smíchov nabízí parkovací místa pro 2000 automobilů. Budova centra se nachází v blízkosti severního východu ze stanice metra Anděl na lince B pražského metra. Obchodní centrum je také obsluhováno tramvajovou a autobusovou zastávkou \"Anděl\".\n\n\n"}
{"id": "1278705", "url": "https://cs.wikipedia.org/wiki?curid=1278705", "title": "Tomáš Berka", "text": "Tomáš Berka\n\nTomáš Berka (16. února 1896, Praha – 15. října 1943, Drážďany, Nacistické Německo) byl československý voják, legionář a příslušník ilegální odbojové (protinacistické) organizace Obrana národa.\n\nNarodil se v rodině vlakového průvodčího Františka Berky v Praze. Zde absolvoval střední školu a v roce 1915 byl odveden ke službě v rakousko-uherské armádě. Jako velitel družstva mysliveckého praporu byl 1. listopadu 1915 odeslán na ruskou frontu. Po krátké anabázi padl poblíž Lucku v červnu 1916 do ruského zajetí.\n\nPo ročním pobytu v zajateckých táborech vstoupil do československých legií v Rusku. Po absolvování důstojnického kurzu se ve funkcích velitele čety a později velitele roty zúčastnil bojů u Bachmače, Novonikolajevska, Irkutska, Čeljabinska, Krasnojarska a též na transsibiřské magistrále. Zpět do vlasti se vrátil jako nadporučík 28. července 1920.\n\nV Československé armádě sloužil u pěších pluků v Nitře, Levicích a Praze. Od 21. července, již v hodnosti kapitána velel poddůstojnické školy. Od 30. října 1927 do 30. září 1930 absolvoval Válečnou školu v Praze. Po absolvování řady kurzů sloužil ve štábu 6. pěší divize v Brně a od 30. září 1931 do 16. dubna 1939 pracoval na Ministerstvu národní obrany s přestávkou v období branné povinnosti státu od 25. září do 15. října 1938, kdy působil jako styčný důstojník u velitelství IV. armády v Brně.\n\nPo německé okupaci působil od 17. dubna 1939 na MNO v likvidaci, kde se staral o umisťování důstojníků do civilních služeb, přičemž se snažil, aby byly zohledněny potřeby vznikajícího odboje. V rámci odboje se podílel na odchodech důstojníků do zahraničí a přípravu jednotek po pozdější boj proti okupantův v rámci tzv. Velké Prahy. V tomto prostoru zároveň řídil velitelství Obrany národa.\nPrvní pokus o jeho zatčení učinilo gestapo při likvidaci tzv. První garnitury Obrany národa v noci z 21. na 22. prosince 1939. Zatčení se mu podařilo uniknout a přejít do ilegality. Zpočátku se ukrýval v Praze a později v západních Čechách. I zde se podílel na činnosti Obrany národa. 2. ledna 1941 odmítl nabídku kpt. Morávka na umožnění odchodu do zahraničí. \n\nZajímavý obrázek o tom, co všechno vědělo gestapo o odboji poskytuje \"Schema nekomunistického proudu národního odboje v protektorátu z roku 1942\". Na schématu je zachycen (v levém horním rohu) velký obdélník s titulkem: MILITÄR = Obrana národa (ON). Pod ním jsou pak dva obdélníky: ZENTRALKOMMANDO = Centrální velení a pod ním LANDESKOMMANDO = zemské velení. Zemské velení je rozčleněno do třech sloupečků:\nPod prvním sloupčekem (Praha) jsou uvedena pod sebou následující jména:\n\nTomáš Berka byl zatčen gestapem až v rámci zatýkání po atentátu na Heydricha 7. července 1942 v Plzni. V ilegalitě na útěku byl plných 905 dnů. Vězněn byl v Plzni, v Praze, Budyšíně a nakonec v Drážďanech, kde byl 27. srpna 1943 tzv. Lidovým soudem odsouzen za zločin přípravy velezrady k trestu smrti. Rozsudek byl v drážďanské věznici vykonán dne 15. října 1943 stětím.\n\nZa své zásluhy v odboji byl v roce 1947 povýšen in memoriam do hodnosti plukovníka generálního štábu. \n\nPomník padlým a popraveným absolventům Vysoké školy válečné před sídlem Ministerstva obrany ČR (Tychonova 270/2 Praha 6; GPS souřadnice: ) se nachází na prostranství uvnitř objektu MO (není veřejně přístupný). Pomník byl slavnostně odhalen 11. listopadu 2004 a jeho autorem je akademický sochař Peter Nižňanský. V textu je uvedeno: \"PAMÁTCE DŮSTOJNÍKŮ GENERÁLNÍHO ŠTÁBU, ABSOLVENTŮ VYSOKÉ ŠKOLY VÁLEČNÉ, KTEŘÍ POLOŽILI SVÉ ŽIVOTY V LETECH 1939-1945\", následuje výpis jmen …. \"PLK. GŠT. TOMÁŠ BERKA 1896 - 1943 ...\"\n\nPamětní deska je umístěná napravo od hlavního vchodu do historické budovy Generálního štábu Armády České republiky (GŠ AČR; Vítězné náměstí 1500/5, 160 00 Praha 6 – Dejvice). Na desce je nápis: \"PAMÁTCE TĚCH, KDO V PŘEDVEČER II. SVĚTOVÉ VÁLKY V TÉTO BUDOVĚ PŘIPRAVOVALI VLAST K OBRANĚ A V LETECH NÁSLEDUJÍCÍCH ZA JEJÍ SVOBODU ZAPLATILI SVÝMI ŽIVOTY.\" Následuje abecední výčet jmen, na 4. místě shora je uveden … \"plk. gšt. Tomáš BERKA 16.2.1896 - 15.10.1943 ...\" \n\n\n"}
{"id": "1278710", "url": "https://cs.wikipedia.org/wiki?curid=1278710", "title": "Kočkodan mona", "text": "Kočkodan mona\n\nKočkodan mona (\"Cercopithecus mona\") je opice z čeledi kočkodanovitých. Žije v pralesích západní Afriky od Ghany po Kamerun převážně v nížinách podél řek a mořského pobřeží, jako jediný primát obývá také mangrovy. Žije ve skupinách, které mají okolo dvaceti až třiceti členů, ozývá se charakteristickým hlasitým voláním. Živí se převážně ovocem, potravu přenáší v lícních torbách. Dožívá se třiceti let, hlavním predátorem je levhart skvrnitý, bývá však loven i lidmi.\n\nDosahuje délky 32 až 53 cm, ocas měří 67 až 90 cm, samci váží okolo 5 kg a samice okolo 4 kg. Srst je převážně rezavě až hnědě zbarvená, díky aguti proteinu má každý chlup dvě barvy, což vytváří žíhaný efekt. Břicho má kočkodan mona bílé, stejně jako hlavu, která nese šedočernou masku, černé jsou i končetiny a ocas.\n\nS otrokářskými loděmi byl kočkodan mona v 18. století zavlečen na karibský ostrov Grenada, tamní populace se však snižuje v důsledku odchytu mláďat, která jsou žádanými domácími mazlíčky.\n\n"}
{"id": "1278715", "url": "https://cs.wikipedia.org/wiki?curid=1278715", "title": "Jana Sieberová", "text": "Jana Sieberová\n\nJana Sieberová, roz. Drbohlavová (* 13. září 1965 Městec Králové) je česká zdravotní sestra, aktivistka hospicového hnutí, autorka řady článků o doprovázení terminálně nemocných a spisovatelka.\n\nDvacet pět let pracovala v nemocnicích jako anesteziologická zdravotní sestra. V roce 2009 založila \"Domácí hospic Duha\", kde začala působit jako vedoucí a vrchní sestra Centra domácí hospicové péče. Lékař Pavel Sieber, její manžel, se stal ředitelem tohoto domácího hospice a duchovní službu hospicového kaplana zde začal vykonávat kněz královéhradecké diecéze Pavel Rousek, člen hnutí Fokoláre.\n\nV roce 2016 vydala svou první samostatnou knihu \"Hospic: příběh naplněné naděje\". Doprovázela jako hospicová zdravotní sestra kardinála Miloslava Vlka v závěru jeho života. Kardinál Vlk pak podporu hospicovému hnutí vyjádřil ve svém odkaze, když požádal, aby místo květinových darů k jeho rakvi lidé raději přispěli na \"Domácí hospic Duha\" v Hořicích, což se objevilo i na jeho smutečním oznámení ve spodní části stránky.\n\nV roce 2018 jí vyšla kniha: \"Naděje na konci cesty: další příběhy hospice Duha\", ve které navázala na předchozí knihu. V roce 2019 jí vyšla kniha: \"Proč máme strach ze smrti? Jak zvládnout její příchod.\"\n\n"}
{"id": "1278719", "url": "https://cs.wikipedia.org/wiki?curid=1278719", "title": "Marunek barvířský", "text": "Marunek barvířský\n\nMarunek barvířský (\"Cota tinctoria\") je středně vysoká, žlutě kvetoucí bylina, původní druh české květeny. V minulosti byl znám jako rmen barvířský, dnes je tento druh zařazován do rodu marunek.\n\nJe to rostlina pocházející z mírného pásma Evropy a Asie. V Evropě je mimo Skandinávie, Britských ostrovů a Pyrenejského poloostrova původním druhem téměř ve všech státech. Její domovský areál sahá východním směrem do celé Jihozápadní Asie a přes Kavkaz a západní Sibiř až do Střední Asie. Druhotně byla rozšířena do Spojených států amerických, Austrálie a na Nový Zéland.\n\nV České republice se vyskytuje roztroušeně, nejvíce ve středních polohách, v horách obvykle chybí.\n\nRoste nejčastěji na vápnitých půdách v teplých oblastech na výslunných a suchých stanovištích. Objevuje se na sušších loukách a pastvinách, ve světlých okrajích lesů a křovin, na vinicích i náspech okolo cest a železničních tratích, stejně jako v lomech a pískovnách. Nejlépe prospívá na propustné, jen mírně vlhké půdě, která nemusí obsahovat hodně humusu.\n\nJe rostlinou dvouletou až krátce vytrvalou, kvete hlavně v letních měsících, obvykle v červenci a srpnu. Dobře zakořeněný trs přetrvá bez újmy delší období sucha. Pěstuje se také někdy jako okrasná rostlina v zahradách, hluboké seříznutí krátce po odkvětu prodlouží životnost rostliny.\n\nMarunek barvířský je bylina s plstnatou, v horní části větvenou, vystoupavou až přímou lodyhou, která vyrůstá do výše 30 až 70 cm. Přízemní listy s plochými řapíky mají čepele dvakrát nestejně peřenodílné až peřenosečné. Lodyžní listy jsou přisedlé, čepele mají podlouhle eliptické, jednou až dvakrát pravidelně hřebenitě peřenodílné až peřenosečné. Úkrojky listů dlouhých 1 až 3 cm bývají úzké až čárkovité, zubaté a krátce plstnaté. Rozdrcené listy silně voní.\n\nNa koncích lodyh a větví jednotlivě vyrůstají široce nálevkovité úbory, široké 2 až 4 cm, s víceřadým, střechovitě uspořádaným zákrovem. Květy ve středu úboru jsou oboupohlavné, trubkovité a mají žlutou až zlatožlutou pětilaločnou korunu 4 mm velkou. Květy po obvodě jsou samičí, jazykovité, bývá jich 20 až 32 a mají žluté liguly dlouhé 6 až 12 mm. Květní lůžko je výrazně polokulovité. Rostliny kvetou postupně po dobu asi dvou měsíců, květy obsahují hodně nektaru a opyluje je široká škála hmyzu. Ploidie druhu je 2n = 18.\n\nPlody jsou obvejčité, 2 mm velké, mírně čtyřhranné nažky s pěti málo zřetelnými žebry a jsou zakončené 2,5 mm dlouhým chmýrem.\n\nKvěty čerstvé, suché i poupata marunku barvířského obsahují trvanlivé žluté barvivo a byly v minulosti používány k barvení tkanin. Občas posloužil v lidovém léčitelství, sbírala se kvetoucí nať a výluh se užíval jako anthelmintikum, prostředek proti střevním parazitům. Rozsekaná nať se sypala na podlahu za účelem provonění místnosti a vypuzení blech. Semena se ještě i nyní občas vysévají do zahrad, kde po několik let bez zvláštní péče tyto květiny rostlou a kvetou. Býložravá zvířata rostliny nespásají.\n\nV české přírodě se marunek barvířský vyskytuje ve dvou poddruzích:\nNominátní poddruh marunek barvířský pravý je v \"Červeném seznamu cévnatých rostlin České republiky\" zařazen mezi rostliny vyžadující pozornost (C4a) a řidčeji se vyskytující poddruh marunek barvířský nepravý mezi rostliny nedostatečně prostudované (C4b).\n\n"}
{"id": "1278723", "url": "https://cs.wikipedia.org/wiki?curid=1278723", "title": "Římskokatolická farnost Olomouc – Hejčín", "text": "Římskokatolická farnost Olomouc – Hejčín\n\nŘímskokatolická farnost Olomouc – Hejčín je územní společenství římských katolíků, jehož farním kostelem je kostel sv. Cyrila a Metoděje v děkanátu Olomouc olomoucké arcidiecéze.\n\nFarnost byla zřízena v roce 1942 při kostele sv. Cyrila a Metoděje, postaveném v roce 1932 arcibiskupem Leopoldem Prečanem.\n\nDo farnosti náleží území těchto místních částí Olomouce:\n\nFarnost spravují od roku 1990 karmelitáni. Od července 2013 byl farářem P. Mgr. Petr Marian Masařík, O.Carm. Toho s platností od července 2018 vystřídal P. Pavel Gorazd Cetkovský OCarm.\n\nKaždoročně se ve farnosti koná tříkrálová sbírka, v roce 2017 se při ní vybralo 46 418 korun.\n\nPravidelně (každý týden) probíhají ve farnosti modlitby matek, při bohoslužbách zpívá schola. Každý měsíc vychází zpravodaj Hejčínské oko.\n\n"}
{"id": "1278727", "url": "https://cs.wikipedia.org/wiki?curid=1278727", "title": "Karel Zvonař", "text": "Karel Zvonař\n\nKarel Zvonař (25. října 1912 Rakousko-Uhersko - ?) byl československý zápasník, reprezentant v zápase řecko-římském, vicemistr Evropy z roku 1937. V roce 1936 startoval na olymiádě v Berlíně, kde v kategorii do 72 kg vypadl ve třetím kole. V letech 1932 až 1944 vybojoval šeskrát titul Československého mistra, respektive Protektorátu Čechy a Morava.\n\n"}
{"id": "1278729", "url": "https://cs.wikipedia.org/wiki?curid=1278729", "title": "Colonia Jardín (stanice metra)", "text": "Colonia Jardín (stanice metra)\n\nColonia Jardín (plným názvem ; doslovně přeloženo jako „zahradní kolonie“) je stanice metra a lehkého metra v Madridu. Nachází se poblíž křižovatky ulice \"Sanchidrián\" se silnicí z Carabanchelu do Aravaky v městském obvodu Latina. Stanice je přestupní mezi linkou metra 10 a linkami lehkého metra (tramvaje) ML-2 a ML-2, které zde končí. Stanice se nachází v tarifním pásmu A a je bezbariérově přístupná.\n\nStanice byla otevřena 22. října 2002 během rozšíření linky 10 z centra Madridu jižním směrem.\n\nKonečně 27. července 2007 byla otevřena společná stanice linek lehkého metra (tramvaje) ML-2 a ML-3, které propojily příměstské oblasti měst Boadilla del Monte, Alcorcón a Pozuelo de Alarcón. V létě roku 2014 se kvůli modernizaci úseku Colonia Jardín – Puerta del Sur stanice stala nakrátko konečnou.\n\nStanice je uspořádána ve dvou úrovních – v hlubší úrovni leží stanice metra (přibližně v západo-východním směru) a v mělčí (částečně povrchové) úrovni se kolmo nachází stanice lehkého metra, oddělená turnikety. Společně se stanicí Metropolitano je to jediná stanice madridského metra, ve které cestující nemohou změnit směr jízdy, aniž by neopustili placený přepravní prostor. Možnost bezplatného průchodu turnikety je možná pouze s přivoláním obsluhy. Stanice lehkého metra je uspořádaná jako hlavová s možností obratu přes severní zhlaví.\n\nStanice slouží také jako zastávka pro mnohé městské a příměstské autobusy a díky tomu se jedná o významný přestupní uzel. Ve stanici jsou vydávány průkazky TTP.\n\n\n\n"}
{"id": "1278737", "url": "https://cs.wikipedia.org/wiki?curid=1278737", "title": "Registrované partnerství v Andoře", "text": "Registrované partnerství v Andoře\n\nAndorra uzákonila pro páry stejného pohlaví dva registrační rámce: stabilní svazek od 23. března 2005 a registrované partnerství od 25. prosince 2014.\n\nV březnu 2005 legalizovalo Andorrské knížectví stabilní svazek dvou lidí. \n\nTento nový zákon se stal účinným bez souhlasu episkopálního spoluknížete Joana Enrica, současného biskupa urgellské diecéze. Ačkoli je Andorra diarchií se dvěma hlavami státu – spoluknížaty, tak k přijetí a publikaci nového zákona stačí podpis pouze jednoho z nich.\n\nNázev tohoto institutu je \"unió estable de parella\" – stabilní svazek dvou osob.\n\nDo stabilního svazku nemohou vstoupit osoby příbuzné v pokolení přímém, osoby spřízněné osvojením a osoby příbuzné ve vedlejší linii do čtvrtého kolene. Oba partneři dále musejí být oba zletilí nebo zesvéprávnění, nesmějí žít v manželství nebo v jiném stabilním svazku, musejí spolu žít jako pár a nejméně jeden z nich musí mít v Andoře trvalé bydliště nebo být jejím státním příslušníkem.\n\nŽadatelský pár musí předložit žádost spolu s následujícími dokumenty:\nProhlášení o soužití; kopie cestovního pasu nebo jiného osobního identifikačního dokumentu obou partnerů; certifikát o trvalém pobytu obou partnerů (Andorrští občané jsou této povinnosti zproštěni); smlouva podepsaná oběma partnery o majetkovém uspořádání a osobních právech a povinností vyplývajících ze svazku; prohlášení dvou svědků o tom, že jim nejsou známy žádné zákonné překážky vylučující vznik svazku.\n\nStabilní svazek je úředně zaznamenán šest měsíců od deklarace, a to zápisem do Registru stabilních svazků.\n\nPartneři žijící ve svazku mají vůči sobě navzájem stejná práva a povinnosti: vzájemná vyživovací povinnost, vyživovací povinnost rozvedeného partnera; stejná práva z hlediska pracovněprávních a sociálních. Partneři žijící ve stabilním svazku smějí rovněž osvojit dítě. Proces osvojení probíhá v takových případech stejně jako v případě manželských párů. Osvojit však smí pouze heterosexuální pár. \n\nStabilní svazek končí manželstvím jednoho z partnerů, smrtí nebo prohlášením za mrtvého jednoho z partnerů; jednostrannou úředně potvrzenou deklarací doručenou druhé straně nebo vzájemnou deklarací.\n\n2. června 2014 zpracovali a předložili vládnoucí Demokraté za Andorru již předtím konzultovaný zákon o registrovaném partnerství. Po několikaměsíčních diskuzích se našla politická shoda na zákonu o registrovaném partnerství, který se obsahově nijak neliší od manželství, vyjma užívání tohoto názvu. Stejnopohlavní manželství bylo jedno z ožehavých témat Demokratů, neboť právě ti hlasovali jednomyslně proti takovému zákonu. Registrované partnerství obsahovalo i plná adopční práva pro homosexuální páry. 27. listopadu 2014 byl zákon přijat v poměru hlasů 20:3 a několika zdrženími se.\n\n24. prosince 2014 byl zákon publikován v promulgačním listu spolu s podpisem spoluknížete François Hollanda, jehož podpis stačí pro implementaci nového zákona. Nový zákon nabyl účinnosti následující den 25. prosince 2014.\n\n21. dubna 2009 oznámil předseda Sociálně demokratické strany Jaume Bartumeu, že pokud jeho strana vyhraje volby, tak otevře diskusi na téma stejnopohlavního manželství. Sociální demokracie volby vyhrála a Bartumeu se stal andorrským premiérem. Nedošlo však k politické shodě na tom, zda a kdy uzákonit stejnopohlavní manželství. Sociální demokracie neměla v parlamentu většinu a její vláda se obecně setkávala s neúspěchy, které vyvrcholily do předčasných voleb v r. 2011. 3. dubna proběhly nové volby, v nichž byla Sociální demokracie poražená Demokraty za Andorru a novým premiérem se stal Antoni Martí.\n\nV lednu 2013 uznal Nejvyšší správní soud Andorry právo na pozůstalostní benefity Juanu Garcíovi Pérezovi, který si vzal ve Španělsku muže. Nepodařilo se mu však získat v Andoře status pozůstalého partnera.\n\n31. března 2014 předložila Sociální demokracie návrh zákona o stejnopohlavním manželství. 29. května 2014 byl návrh v parlamentu zamítnut.\n\nMístní LGBT skupiny považují zákon o registrovaném partnerství z r. 2014 za diskriminační z důvodu nerovných práv a povinností, ačkoli Demokraté za Andorru tvrdí, že se kromě jiného názvu vůbec nijak neliší od manželství, a že z něj plynou zcela stejné právní následky. LGBT skupiny se po neúspěších v parlamentu pokoušejí získat právo na právoplatný sňatek soudní cestou.\n\n"}
{"id": "1278740", "url": "https://cs.wikipedia.org/wiki?curid=1278740", "title": "Stejnopohlavní manželství na Maltě", "text": "Stejnopohlavní manželství na Maltě\n\nStejnopohlavní manželství je na Maltě legální od 1. září 2017. Návrh příslušného zákona přijal maltský parlament 12. července 2017. Prezidentka jej podepsala 1. srpna 2017. 25. srpna vyhlásilo Ministerstvo rovnosti den účinnosti - 1. září 2017.\n\nMalta umožňuje homosexuálním párům také uzavřít registrované partnerství podle zákona o registrovaném partnerství prvně zpracovaném a předloženém v září 2013. Registrované partnerství se obsahem práv a povinností nijak neliší od manželství. Párům žijícím v něm je umožněná i společná adopce dětí. Maltský parlament takový zákon definitivně schválil 14. dubna 2014 v poměru hlasů 37 proti 30 zdržením se. Maltská prezidentka Marie Louise Coleiro Preca jej podepsala 16. dubna. Ve vládní sbírce byl publikován hned následující den 17. dubna. První registrované partnerství bylo uzavřeno 13. června 2014.\n\nPřed volbami v r. 2008 zaslalo Maltské hnutí za práva gayů (\"'Malta Gay Rights Movement\") všem vládnoucím politickým stranám dotaz na postoj k právnímu uznání homosexuálních svazků. Žádná z nich tehdy nepodporovala stejnopohlavní manželství, ale všechny nějaké, byť minimální, uznání stejnopohlavního soužití. Vládnoucí Národní strana podporovala rozšíření určitých práv nesezdaných heterosexuálních párů na homosexuály. Labouristická strana podporovala uznání \"homosexuálních rodin a partnerství\". Na dotaz, zda formou registrovaného partnerství nebo neregistrovaného soužití, neodpověděla. Národní akce podporovala registrované partnerství s většinou práv a povinností vyplývajících z manželství, vyjma pozůstalostních důchodů. Demokratická alternativa/Zelení podporovala registrované partnerství s obsahem stejných práv a povinností jako má manželství.\n\n28. března 2010 oznámil maltský premiér Lawrence Gonzi, že jeho vláda zpracuje zákon regulující soužití. Uvedl, že doufá v jeho dopracování koncem roku. 11. července potvrdil Gonzi, že se zákon bude prezentovat v parlamentu koncem roku 2010. Navržený zákon byl prezentován ministrem spravedlnosti 28. srpna 2012 a postoupen do procesu konzultace, který trval do 30. září. Z důvodu pádu vlády a rozpuštění parlamentu se v prosinci 2012 zákon nestihl projednat.\n\nV předvolební kampani oznámila Labouristická strana, že v případě svého zvolení přijme zákon o registrovaném partnerství pro páry stejného pohlaví. Termín legalizace si stanovila na léto 2013, ale nakonec k němu došlo v r. 2014. Helena Dalli, ministryně pro sociální dialog, ochranu práv spotřebitelů a občanských svobod, oznámila, že legalizace stejnopohlavního manželství by potřebovala referendum, nikoli pouze politickou vůli.\n\n30. září 2013 se začal maltský premiér v rámci první schůze zabývat návrhem zákon o registrovaném partnerství v prvním čtení. Navržený zákon byl publikován 14. října 2013. Registrované partnerství je přístupné jak homosexuálním, tak i heterosexuálním párům, a obsahově se absolutně rovná manželství , včetně plných adopčních práv. Přestože na Maltě byla již tou dobou legální individuální adopce bez ohledu na sexuální orientaci žadatele, tak právě tuto záležitost používali odpůrci registrovaného partnerství jako argument proti němu. Římskokatolický biskup Charles J. Scicluna odsoudil v rámci vánočního kázání adopce dětí páry stejného pohlaví a řekl, že papež František vyzývá k veřejnému odporu proti němu. 25. února 2014 se zákon stal předmětem komisionálního jednání. Třetí čtení bylo odloženo, protože tehdejší prezident George Abela oznámil, že se jej chystá vetovat. Jeho funkční období však končilo a předkladatelé věděli, že jeho nástupkyně Marie-Louise Coleiro Preca s ním problém nemá. Precová vstoupila do úřadu maltské prezidentky 4. dubna a zákon o registrovaném partnerství podpořila. Zákon byl přijat 14. dubna ve třetím čtení poměrem hlasů 37:0. Všichni poslanci Labouristické strany jej podpořili. Poslanci opoziční Národní strany se zdrželi. Podpis prezidentky získal 16. dubna. Ve vládní sbírce byl publikován 17. dubna. První registrované partnerství bylo uzavřeno 13. června 2014. 20. června 2014 publikovalo Ministerstvo vnitra a národní bezpečnosti směrnici, podle níž je Malta povinná uznávat stejnopohlavní manželství uzavřená v zahraničí.\n\nV dubnu 2015 požehnal římskokatolický dominikánský kněz gay páru před Bohem, ačkoli církevní pravidla toto nepovolují.\n\nRok po přijetí zákona o registrovaném partnerství, tj. do dubna 2015, bylo na Maltě registrováno celkem 47 párů.\n\nDo listopadu 2016 se toto číslo vyšplhalo na 153.\n\n3. dubna 2017 přijal maltský parlament \"zákon o soužití 2017\". Ten přiznává párům žijícím nejméně dva roky ve společně hospodařící domácnosti určitá práva a povinnosti, včetně rodičovství a vzájemného zastupování. Zákon upravuje soužití všech párů bez ohledu na pohlaví. 7. dubna jej podepsala maltská prezidentka Marie Louise Coleiro Preca.\n\nV březnu 2016 oznámil maltský premiér Joseph Muscat z vládnoucí Labouristické strany při příležitosti oslav Mezinárodního dne žen, že on sám osobně je pro stejnopohlavní manželství, a že je čas se touto problematikou začít zabývat. Vůdce opoziční Národní strany Simon Busuttil na to odpověděl tak, že se vláda tím pouze snaží zakrýt své vlastní neúspěchy, ale že on sám nevidí žádný problém v přechodu z registrovaného partnerství na stejnopohlavní manželství. Představitelé místních LGBT organizací hned na to začali požadovat neprodlenou redefinici manželství na svazek dvou osob bez genderových omezení.\n\n21. února 2017 oznámila ministryně sociálního dialogu, ochrany práv spotřebitelů a občanských svobod, že v brzké době zpracuje zákon o stejnopohlavním manželství. Následující den oznámila, že přijetí zákona o stejnopohlavním manželství do nadcházejících parlamentních voleb 2018 závisí především na vládě. Proces přijetí stejnopohlavního manželství se však odsouvá na neurčito z důvodu vládní krize a nadcházejících parlamentních voleb 3. června 2017. 9. května řekl maltský premiér Joseph Muscat, že jeho strana podpoří legalizaci stejnopohlavního manželství, bude-li opět zvolen. 10. května vyzvalo mládežnické křídlo Národní strany, aby i ona přistoupila na to samé, načež pak 13. května oznámil předseda strany Simon Bustill, že se součástí jejich volební platformy stane podpora stejnopohlavního manželství.\n\nPo vítězství Labouristické strany potvrdil maltský premiér Muscat, že nově sestavená vláda přijme zákon o stejnopohlavních sňatcích do konce léta. 18. června 2017 oznámil maltský premiér, že příslušný zákon legalizující stejnopohlavní sňatky bude přijat v prvním i druhém čtení ihned na první parlamentní schůzi, která proběhne od pondělí 26. června. 23. června 2017 potvrdila Národní strana, že bude hlasovat ve prospěch takového zákona. Jako strana se plánuje usnést na pozměňovacích návrzích k zákonu na komisionální úrovni.\n\n24. června 2017 bylo první čtení návrhu příslušného zákona zařazeno jako pevný bod jednání nového parlamentu. Nicméně určitý počet poslanců Národní strany nesouhlasí s některými jeho částmi, a tudíž se domáhá práva svobodného hlasování. Druhé čtení návrhu bylo zahájeno 26. června. Ten samý den oznámili oba poslanci Demokratické strany Malty, že návrh podpoří. Druhé čtení bylo zcela dokončeno 5. července. Všichni poslanci hlasovali pro jeho přijetí, vyjma jednoho Edwina Vassallo. Komisionální přezkum návrhu byl zahájen 6. července a skončí 7. července. Veškeré pozměňovací návrhy Národní strany byly zamítnuty. 12. července byl návrh přijat ve třetím čtení za podpory všech poslanců, vyjma Edwina Vassallo. 1. srpna 2017 jej podepsala maltská prezidentka Marie Louise Coleiro Preca. 25. srpna zveřejnila ministryně rovnosti oficiální datum účinnosti nové legislativy, a to 1. září 2017.\n\nPrůzkum Eurostat z r. 2006 ukázal, že pouze 18 % Malťanů podporuje stejnopohlavní manželství.\n\nNicméně u mladší generace byla již tehdy zaznamenána vyšší podpora. Statistika z října 2009 ukázala 49 % podporu stejnopohlavního manželství u vysokoškolských studentů. 35 % jich bylo proti a 16 % nemělo jednoznačný názor. Pozdější výzkum z října 2011 ukázal, že 56,5 % vysokoškoláků podporuje stejnopohlavní manželství.\n\nV červnu 2012 ukázala statistka zveřejněná v dvoutýdeníku \"Malta Today\", že podpora stejnopohlavního manželství dramaticky vzrostla. 60 % respondentů ve věku 18-35 se vyslovilo pro. Ve věkové struktuře byly vidět značné výkyvy. Pouze 23 % starších 55 let podporovalo redefinici manželství. Celkově vzato 41 % populace podporovalo stejnopohlavní manželství a 52 % bylo proti , což sice neznamenalo většinovou podporu, ale rapidní změnu oproti r. 2006, kdy bylo podporujících pouze 18 %.\n\nV listopadu 2013 se 69,9 % Malťanů vyslovilo pro registrované partnerství. Tou samou dobou se pro adopce dětí homosexuálními páry vyslovilo pouze 24,7 %.\n\nEurobarometr z r. 2015 ukázal, že 65 % Malťanů podporuje legalizaci stejnopohlavního manželství v celé Evropě, zatímco 29 % je proti.\n\nStatistika z dubna 2016 zveřejněná v deníku \"The Malta Independent\" ukázala, že 61 % Malťanů podporuje stejnopohlavní manželství, 25 % je proti, 10,1 % je to jedno a 3,7 % nemá jednoznačný názor.\n\n\n"}
{"id": "1278743", "url": "https://cs.wikipedia.org/wiki?curid=1278743", "title": "Oskar Lafontaine", "text": "Oskar Lafontaine\n\nOskar Lafontaine (; * 16. září 1943) je německý politik. V letech 1998 až 1999 byl spolkovým ministrem financí. Před tím byl od roku 1985 až do roku 1998 předsedou zemské vlády v Sársku. V letech 1995 až 1999 byl předsedou Sociálnědemokratické strany (SPD).\n\nV roce 2005 opustil SPD a od roku 2007 byl předsedou nově vzniklé Die Linke (\"Levice\"). V roce 2009 opustil spolkové politické funkce, což zdůvodnil zdravotními důvody, jelikož mu byla diagnostikována rakovina prostaty.\n\nLafontaine se narodil ve městě Saarlouis do rodiny řemeslníků. Jeho otec Hans byl pekař, byl zabit jako voják na frontě druhé světové války. Oskar strávil své dětství s matkou Katharinou rozenou Fernerovou a svým dvojčetem Hansem v Dillingenu.\n\nNavštěvoval katolický episkopální ústav v Prümu a tam vystudoval veřejné gymnázium. V roce 1962 obdržel stipendium od nadace katolické církve a začal studovat fyziku na univerzitách v Bonnu a Sársku. Lafontaine absolvoval v roce 1969. Pracoval v dopravní společnosti VVS, od roku 1971 do odchodu v roce 1974 byl v jeho správní radě.\n\nPolitickou dráhu začal v Saarbrückenu, kde byl i starostou. Ve známost vešel jako kritik plánu kancléře Helmuta Schmidta na rozmístění raket Pershing II v Německu. Od roku 1985 do roku 1998 působil jako předseda zemské vlády v Sársku. V této pozici se snažil pomocí dotací udržet v chodu největší průmyslové podniky, tj. ocelárny a uhelné doly. V letech 1992 až 1993 byl předsedou Spolkové rady.\n\nV roce 1990 se Lafontaine stal volebním lídrem SPD ve spolkových volbách. Ty se konaly pouhé dva měsíce po sjednocení Německa v době, kdy měla úřadující vláda Helmuta Kohla téměř neotřesitelné postavení. Ačkoli volby prohrál, dokázal zajistit SPD nárůst počtu mandátů na 46.\n\nBěhem kampaně ho psychicky vyšinutá žena napadla po jeho vystoupení v Kolíně nad Rýnem. Sekla ho do krční tepny. Následkem zranění byl několik dní v kritickém stavu.\n\nV roce 1995 byl na mannheimském sněmu SPD nečekaně zvolen nástupcem Rudolfa Scharpingga do funkce předsedy strany. Odmítl systém bipartijní spolupráce mezi CDU a SPD. Tvrdil, že spoluprací s Kohlem by jen odložil jeho nevyhnutelný odchod.\n\nSPD díky této strategii dosáhla nečekaně jasného vítězství ve volbách v roce 1998 a v září byl jmenován ministrem financí v první vládě Gerharda Schrödera.\n\nBěhem svého krátkého působení ve funkci ministra financí se stal strašákem pro britské euroskeptiky. Navrhoval totiž mimo jiné okamžitou harmonizaci daňového systému v Evropské unii, což by mělo za následek zvýšení britských daně. V roce 1998 ho britský deník \"The Sun\" označil za nejnebezpečnějšího muže v Evropě. Později nicméně Lafontaine vyzval k k zrušení eura. \n\n11. března 1999 Lafontaine odstoupil ze všech funkcí s tím, že \"nedostatečná spolupráce\" v kabinetu se stala neúnosnou. Až do vzniku Die Linke pak pravidelně útočil na Schröderovu vládu v bulvárním deníku \"Bild\".\n\n24. května 2005 Lafontaine opustil SPD. Po dvou týdnech spekulací oznámil, že bude hlavním lídrem strany Die Linke (\"Levice\"), která vznikala z koalice západoněmecké Strany práce a sociální spravedlnosti a Levicové strany.PDS, která byla nástupcem komunistické Jednotné socialistické strany (SED), která vládla před sjednocením Německa ve Východním Německu. Lafontaine se stal členem WASG a stal se jejím volebním lídrem pro spolkové volby v roce 2005 v Severním Porýní-Vestfálsku. Pokoušel se také neúspěšně o zvolení v místních volbách v Saarbrückenu. Lafontaine nicméně dovedl Die Linke k nejlepšímu výsledku v západoněmeckých spolkových zemích.\n\nV roce 2007, kdy se Die Linke přerodila z koalice na regulérní stranu, stal se jejím předsedou společně s Lotharem Biskym.\n\nV květnu 2009 prohlásil, že \"finanční kapitalismus selhal. Potřebujeme demokratizovat ekonomiku. Pracující musí mít daleko větší slovo ve svých podnicích, než tomu bylo doposud.\"\n\nLafontaine byl čtyřikrát ženatý a má dva syny od své druhé a třetí manželky. V listopadu 2011, Lafontaine oficiálně představil političku Sahru Wagenknechtovou, která je o 26 let mladší, jako svou novou přítelkyní. Od 22. prosince 2014 jsou manželé.\n\nJe nepraktikující katolík.\n\nLafontainův článek v časopisu \"Der Spiegel \"o Erichu Honeckerovi, státním a stranickém lídru komunistického Východního Německa, který pocházel stejně jako Lafontaine ze Sárska, byl mnoha oponenty označen jako nekritický. \n\nLafontaine žije ve vilovém domě, široce známém jako \"palác sociální spravedlnosti\" (\"Palast der sozialen Gerechtigkeit\"). Když se ho ptali, zda to není v konfliktu s jeho socialistickým smýšlením, Lafontaine odpověděl, že levicoví politici nemusejí být chudí, ale mají bojovat proti chudobě.\n\n\n\n"}
{"id": "1278745", "url": "https://cs.wikipedia.org/wiki?curid=1278745", "title": "Špic (rozcestník)", "text": "Špic (rozcestník)\n\nŠpic může označovat:\n\n"}
{"id": "1278758", "url": "https://cs.wikipedia.org/wiki?curid=1278758", "title": "Tramvajová nehoda v Košicích 1978", "text": "Tramvajová nehoda v Košicích 1978\n\nNehoda tramvaje linky č. 6, k níž došlo 30. října 1978 v Košicích, je největší havárií v dějinách městské dopravy na Slovensku a zároveň jednou z nejtragičtějších tramvajových nehod v historii střední Evropy. Souprava tramvají Tatra T3 na lince 6 se tehdy při jízdě z kopce po třídě SNP k Amfiteátru vymkla kontrole a v důsledku nadměrné rychlosti vykolejila a převrátila se a narazila do stromů. Zahynulo 9 lidí a 90 bylo zraněno. Primární příčinou nehody byla podle vyšetřování nedbalá jízda řidičky a její nepatřičná a zmatená reakce na extrémní nárůst rychlosti. Je možné, že na nehodě mělo velký podíl i selhání elektrodynamické brzdy (která byla příliš zničená, aby ji bylo možné prozkoumat), nicméně tramvaj disponovala ještě dvěma dalšími nezávislými systémy, které podle vyšetřovatelů fungovaly. Oficiální výsledky vyšetřování i počet mrtvých jsou ovšem často zpochybňovány jako účelově zmanipulované. Havárii byl věnován díl dokumentárního seriálu \"Najväčšie tragédie Slovenska\" nazvaný \"Električka smrti\", jakož i seriálu \"Osudové okamžiky\" nazvaný \"Košice 1978\".\n"}
{"id": "1278764", "url": "https://cs.wikipedia.org/wiki?curid=1278764", "title": "Renata Scottová", "text": "Renata Scottová\n\nRenata Scotto (* 24. února 1934, Savona) je bývalá italská operní pěvkyně, sopranistka. V současnosti operní režisérka. Jako pěvkyně se specializovala na bel canto a repertoár Giuseppe Verdiho. Zpívala v celkově 45 operních rolích od osmnácti skladatelů.\n\nDebutovala v roce 1952 v 18 letech věku před vyprodaným hledištěm divadla svého rodného města Savona rolí Violetty ve Verdiho opeře \"La traviata\". V Teatro alla Scala v Miláně prvně zpívala již v roce 1953. Do zahraničí pronikla v září 1957, když na festivalu ve skotském hlavním městě Edinburghu musela zaskočit za slavnou Marii Callas v opeře Vincenza Belliniho \"Náměsíčná\" a sklidila velký úspěch. Její kariéra kulminovala v 60. letech 20. století. Roku 1964 zpívala se souborem divadla La Scala i ve Velkém divadle v Moskvě. Bylo to první vystoupení západních operních umělců v Sovětském svazu v éře studené války. O rok později debutovala v Metropolitní opeře v New Yorku v hlavní roli Pucciniho \"Madam Butterfly\". Na této scéně pak Renata Scotto ztvárnila 26 rolí ve více než 300 představeních.\n\nPěveckou kariéru ukončila v roce 2002 a poté se úspěšně obrátila k režii. Mj. obdržela ceny Emmy za televizní režii opery Amilcare Ponchielliho \"La Gioconda\" a Verdiho \"Traviaty\". Také se věnovala pedagogické činnosti na prestižních konservatořích \"Accademia Nazionale di Santa Cecilia\" v Římě a \"Juilliard School\" v New Yorku. K jejím žačkám patřila i česká pěvkyně Eva Urbanová.\n\nRenata Scotto a její manžel, houslista Lorenzo Anselmi, žijí ve Spojených státech.\n"}
{"id": "1278775", "url": "https://cs.wikipedia.org/wiki?curid=1278775", "title": "Leland Stanford", "text": "Leland Stanford\n\nAmasa Leland Stanford (9. března 1824, Watervliet – 21. června 1893, Palo Alto) byl americký podnikatel, politik a filantrop. Během Kalifornské zlaté horečky odešel z New Yorku do Kalifornie a zbohatl ve velkoobchodu. Byl prezidentem železnic Southern Pacific Railroad a Central Pacific. V letech 1862–1863 byl guvernérem Kalifornie, v letech 1885–1893 senátorem, za Republikánskou stranu. Jako politik využíval protičínských nálad a bojoval za omezení imigrace z Číny. Roku 1885 založil Stanfordovu univerzitu, pod názvem \"Leland Stanford Junior University\", to k uctění památky svého syna, který zahynul na tyfus rok předtím ve Florencii, během rodinného výletu po Evropě. Univerzitě Stanford daroval 40 milionů dolarů (více než miliarda v cenách roku 2010). V kampusu Stanfordské univerzity se nachází i rodinná hrobka, v níž je Leland Stenford pochován. Byl svobodným zednářem.\n"}
{"id": "1278783", "url": "https://cs.wikipedia.org/wiki?curid=1278783", "title": "Ponyo z útesu nad mořem", "text": "Ponyo z útesu nad mořem\n\nPonyo z útesu nad mořem (zkráceně Ponyo, je japonský animovaný film z roku 2008 z dílny Studio Ghibli. Režíroval ho Hajao Mijazaki. Fantasy příběh určený nejen pro dětského diváka se soustředí na rybku jménem Ponyo, která se spřátelí s pětiletým lidským chlapcem Sosuke a chce se stát lidskou dívkou.\n\nFilm byl vydán v Japonsku 19. července, 2008, v USA a Kanadě 14. srpna 2009, a v Británii 12. února 2010.\n\nRybka Polumi-Šarudin (anglicky Brunhilda) žije v moři se svými sestrami a se svým otcem Fujimotem - vědcem a čarodějem. Jednoho dne se jí podaří utéct a vyplavat na hladinu na hřbetu medúzy, kvůli množství odpadků na mělčině však uvízne ve skleněném poháru. Najde ji malý chlapec Sosuke, který bydlí na útesu nad mořem. Když se rybku pokouší dostat z poháru ven, pořeže si prst. Rybka mu však ránu olíže a zhojí. Sosuke ji pojmenuje Ponyo, slíbí, že ji bude ochraňovat a vezme ji s sebou do školky. Mezitím se Fujimoto se svým vodním duchem snaží získat Ponyo zpět. Když se jim to nakonec podaří, je Sosuke velmi nešťastný.\n\nPonyo se pohádá s Fujimotem a poví mu, že se chce proměnit v člověka, protože se zamilovala do Sosukeho. Nakonec se jí kouzlem podaří nechat si narůst nohy a ruce. Fujimoto se ji silnějšími kouzly snaží proměnit zpět, Ponyo se však s pomocí svých sester podaří vyvolat chaos, zcela se přeměnit v člověka a vyvolat tsunami díky které se dostane zpět k Sosukemu. U něj doma pak zkoumá různé lidské věci. Sosukeho matka Lisa se musí vrátit do domova důchodců, kde pracuje a nechá Sosukeho hlídat dům.\n\nPonyina matka se v noci setká s Fujimotem a chce, aby se Ponyo stala člověkem pokud Sosuke dokáže, že je čestný. Pokud však neuspěje, má se Ponyo proměnit v mořskou pěnu.\n\nRáno se Sosuke s Ponyo probudí a zjistí, že Lisa ještě není doma, protože všechny cesty jsou zaplaveny vodou. Ponyo zvětší loď na hraní a spolu se Sosukem se ji vydává hledat. Cestou potkávají mnoho dalších lodí. Ponyo se cestou unaví a vyčerpá své magické schopnosti. Tím se opět zmenší i loď, oběma se však podaří dostat na břeh, kde najdou prázdné Lisino auto a pokračují v cestě pěšky. Ponyo je natolik vyčerpaná, že se opět promění v rybu.\n\nLisa i ostatní obyvatelé domova důchodců jsou v bezpečí díky Ponyině matce. Fujimoto se k nim pokouší Sosuka s Ponyo zavést, oni mu však nevěří. Nakonec se mu to podaří a Sosuke se konečně shledá s Lisou a Ponyinou matkou. Sosuke prokáže svoji čestnost tím, že přijme Ponyo takovou jaká je. Ponyo se tedy může stát člověkem.\nRežisér filmu Hajao Mijazaki řekl, že jeho inspiraci byla Malá mořská víla od Hanse Christiana Andersena.\n\nMijazaki byl sám zapojen do ručně kreslené animace filmu. Rád kreslil moře a vlny sám a užíval si experimentování s tím jak vyjádřit tuto důležitou část filmu. Tato detailní kresba vyústila do 170 000 samostatných obrázků do filmu.\n\nJméno Ponyo je onomatopoie založena na Mijazakiho představě měkkého pisklavého zvuku, který její tělo vydává po dotyku.\n\nPřímořská vesnička, kde se příběh odehrává je inspirována skutečným městem Tomonoura v národním parku Setonaikai v Japonsku, kde byl Mijazaki v roce 2005.\n\nNěkteré části příběhu a i hudba byly ovlivněny operou Richarda Wagnera - \"Die Walküre\".\n\nPostava Sosuke je založena na Mijazakiovom synovi Gorovi Mijazaki když měl pět let.\n\nMijazaki chtěl, aby jeho další film byl \"Ponyo z útesu nad mořem 2\", ale producent Toshio Suzuki ho přesvědčil, aby udělal \"The Wind Rises\" (\"Zvedá se vítr\").\n"}
{"id": "1278814", "url": "https://cs.wikipedia.org/wiki?curid=1278814", "title": "Standardní knihovna", "text": "Standardní knihovna\n\nStandardní knihovna je v informatice označení knihovny, která je dostupná pro určitou implementaci programovacího jazyka. Rozsah funkcí dostupných ve standardní knihovně může být dán definici programovacího jazyka nebo neformálním přístupem komunity, která o daný jazyk (nebo překladač) pečuje.\n\nPři absenci standardní knihovny by nebylo možné většinu programovacích jazyků používat, protože implementují základní funkce, které jsou pro daný programovací jazyk dostupné na všech platformách.\n\nV programovacím jazyce Java je například definována třída codice_1, bez které by nebylo možné pracovat s textovými řetězci.\n\nNorma programovacího jazyka C definuje jako součást jazyka Standardní knihovnu jazyka C, která obsahuje funkce pro práci s textovými řetězci a obsluhu vstupů a výstupů.\n\n"}
{"id": "1278815", "url": "https://cs.wikipedia.org/wiki?curid=1278815", "title": "Zachariáš Fiegert", "text": "Zachariáš Fiegert\n\nZachariáš Fiegert (narozen kolem 1744 Lipová) – 9. února 1818 Praha) byl architekt a stavitel činný převážně v Praze, kde se stal roku 1781 novoměstským měšťanem. V letech 1762–1765 barokně přestavěl zámek v Dětenicích. Byl patrně dvorním stavitelem knížete Josefa Kinského, pro kterého pracoval jak v Budenicích, kde v letech 1795 a 1796 provedl přístavbu dvou bočních křídel k zámku, tak v Peruci, kde navrhl zvýšení obou bočních zámeckých křídel. V Praze pro Kinské upravoval jejich palác na Staroměstském náměstí. Pracoval také pro jiné šlechtice, kdy například pro Salmy v Lobendavě přestavoval po požáru z roku 1790 místní farní kostel. První jeho doloženou stavbou v Praze je dům čp. 378/I Na Můstku z let 1789 až 1790. Na začátku devadesátých let 18. století také upravoval dům Kapounům ze Svojkova. Později pracoval pro c. k. dvorního cenzora F. A. Mayera. \n"}
{"id": "1278833", "url": "https://cs.wikipedia.org/wiki?curid=1278833", "title": "Obamacare", "text": "Obamacare\n\nObamacare, oficiálně Patient Protection and Affordable Care Act (PPACA, \"Zákon o ochraně pacientů a dostupné péči\"), je federální zákon v USA z roku 2010, který reguluje přístup ke zdravotnímu pojištění. Jeho smyslem je zvýšit dostupnost zdravotního pojištění pro chudší vrstvy obyvatel. Svůj neoficiální název Obamacare („Obamova péče“) zákon získal proto, že byl jedním z hlavních cílů politiky prezidenta Baracka Obamy. Následující prezident Donald Trump naopak slíbil voličům zrušení Obamacare a od začátku svého úřadu vyvíjí v tomto směru iniciativu.\n\nPlánovaný počet nově pojištěných se podařilo dosáhnout v roce 2014. Zákon způsobil výrazné snížení počtu osob bez zdravotního pojištění. Národní institut veřejného zdraví Spojených států (\"CDC\") uvádí, že procento osob bez zdravotního pojištění kleslo z 16 % v roce 2010 na 8,9 % k červnu 2016.\n\nZákon je určen k vyplácení státních dotací ve formě daňových kreditů jednotlivcům nebo rodinám, které kupují pojištění na základě úrovně příjmů. Spotřebitelé s nižšími příjmy dostávají vyšší dotace. Zatímco ceny pojištění vzrostly značně, stejně tak vzrostly i dotace. Například podle studie \"Kaiser Family Foundation\", byl mezi lety 2016 a 2017 průměrný nárůst pojistného u čtyřicetiletého nekuřáka asi o 9 %. Ovšem většina zvýšení byla kompenzována státními dotacemi. Jinými slovy, dotace se poslední dobou zvýšily spolu s cenou pojištění, které plně kompenzovaly zvýšení cen. Někteří analytici upozorňují, že i když se takto bude dařit snižovat částku vynaloženou na zdravotní péči, takové úsilí nemusí být dostatečné k tomu, aby převážilo dlouhodobé zatížení demografických změn.\n"}
{"id": "1278834", "url": "https://cs.wikipedia.org/wiki?curid=1278834", "title": "Komorní orchestr Jaroslava Kociana", "text": "Komorní orchestr Jaroslava Kociana\n\nKomorní orchestr Jaroslava Kociana je český komorní orchestr založený roku 1967 v Ústí nad Orlicí a pojmenovaný po houslovém virtuosovi a skladateli Jaroslavu Kocianovi.\n\nNeplánovanému vzniku orchestru bezprostředně předcházel koncert na počest 60. narozenin ústeckého rodáka, violoncellisty Bohuše Herana. Program koncertu byl nacvičován od prosince 1966, koncert se uskutečnil se dne 6. února 1967 v Roškotově divadle v Ústí nad Orlicí. Hudebníci se posléze rozhodli hudební těleso (vzniklé původně pouze k tomuto jedinému vystoupení) zachovat. První zkouška orchestru se konala 3. dubna 1967 a zúčastnilo se jí 25 hráčů.\n\nHistorii orchestru od jeho vzniku do roku 2008 velmi podrobně mapuje bakalářská práce tehdejší členky orchestru Hany Štětinové.\n\n\n\n\n"}
{"id": "1278837", "url": "https://cs.wikipedia.org/wiki?curid=1278837", "title": "Speciální vzdělávací potřeby", "text": "Speciální vzdělávací potřeby\n\nDítětem, žákem a studentem se speciálními vzdělávacími potřebami se rozumí osoba, která k naplnění svých vzdělávacích možností nebo k uplatnění nebo užívání svých práv na rovnoprávném základě s ostatními potřebuje poskytnutí podpůrných opatření. Mezi podpůrná opatření se řadí nezbytné úpravy ve\nvzdělávání a školských službách odpovídající zdravotnímu stavu, kulturnímu prostředí nebo jiným životním podmínkám dítěte, žáka nebo studenta. Děti, žáci a studenti se speciálními vzdělávacími potřebami mají právo na bezplatné\nposkytování podpůrných opatření školou a školským zařízením .\n\nŽáci se speciálními vzdělávacími potřebami (SVP) se dělí na:\n\nNejdůležitějším dokumentem na poli vzdělávání je zákon č. 561/2004 Sb - Zákon o předškolním, základním, středním, vyšším odborném a jiném vzdělávání (školský zákon). K této problematice se vztahuje především § 16-19.\nParagraf 16 obsahuje soupis podpůrných opatření, která mohou děti, žáci a studenti s SVP dostat. Patří mezi ně :\n\na) poradenská pomoc školy a školského poradenského zařízení\n\nb) úprava organizace, obsahu, hodnocení, forem a metod vzdělávání a školských služeb, včetně zabezpečení výuky předmětů speciálně pedagogické péče a\nvčetně prodloužení délky středního nebo vyššího odborného vzdělávání až o dva roky\n\nc) úprava podmínek přijímání ke vzdělávání a ukončování vzdělávání\n\nd) použití kompenzačních pomůcek, speciálních učebnic a speciálních učebních pomůcek, využívání komunikačních systémů neslyšících a hluchoslepých\nosob), Braillova písma a podpůrných nebo náhradních komunikačních systémů\n\ne) úprava očekávaných výstupů vzdělávání v mezích stanovených rámcovými vzdělávacími programy a akreditovanými vzdělávacími programy\n\nf) vzdělávání podle individuálního vzdělávacího plánu\n\ng) využití asistenta pedagoga\n\nh) využití dalšího pedagogického pracovníka, tlumočníka českého znakového jazyka, přepisovatele pro neslyšící nebo možnosti působení osob poskytujících dítěti, žákovi nebo studentovi po dobu jeho pobytu ve škole nebo školském zařízení podporu podle zvláštních právních předpisů\n\ni) poskytování vzdělávání nebo školských služeb v prostorách stavebně nebo technicky upravených\nMezi další důležité důležité legislativní dokumenty lze zařadit tyto spisy:\n"}
{"id": "1278863", "url": "https://cs.wikipedia.org/wiki?curid=1278863", "title": "Marie Louise Coleiro Preca", "text": "Marie Louise Coleiro Preca\n\nMarie Louise Coleiro Preco (* 7. prosince 1958, Qormi) je maltská politička. V letech 2014–2019 byla devátym prezidentem Maltské republiky a druhou ženou v této funkci. Před vstupem do prezidentského úřadu byla v letech 1998-2014 poslankyní maltského parlamentu za Labouristickou stranu. Od 11. března 2013 do 29. března 2014 zastávala funkci ministryně pro rodinu a sociální solidaritu.\n\nColeiro Preca se narodila v Qormi. Na maltské univerzitě obdržela titul bakalářky umění na právních a humanitních studiích (mezinárodní studie) diplom notáře.\n\nPo vstupu do Labouristické strany pracovala jako členka Národní exekutivy, asistentka generálního tajemníka a později generální tajemnice. Byla také členkou Národní kanceláře socialistické mládeže (později Fóra mladých labouristů), prezidentkou Ženského křídla strany (1996–2001), zakládající členkou nadace Ġużè Ellul Mercer a publicistkou ve stranickém týdeníku \"Il-Helsien\" (v současné době už zaniklém).\n\nV letech 1998–2014 byla poslankyní maltského parlamentu. V parlamentních volbách 2008 byla zvolená jako první poslankyně. Jako členka opozice zastávala post stínové ministryně sociální politiky a členky Stálé komise sociálních věcí od roku 1998.\n\nPoté, co Alfred Sant rezignoval na post předsedy Labouristické strany v roce 2008, se neúspěšně pokusila zpochybnit novou volbu předsedy strany.\n\n1. března 2014 přijala Coleiro Preca nominaci na úřad prezidenta. Po odchodu Ġorġe Abely byla nominována jako nový prezident s nástupem od 4. dubna 2014. Coleiro Preca se ve věku 55 let stala nejmladším maltským prezidentem a druhou ženou v tomto úřadu po Agathě Barbarové.\n\nV roce 2014 založila Prezidentskou nadaci pro všeobecné dobro společnosti, což je nezisková konzultativní a výzkumná organizace pomáhající maltským prezidentům provádět politiku sociální inkluze a zvyšování životní úrovně obyvatel.\n\n\n\n\nV září 2016 obdržela prezidentka Coleiro Preca ocenění 'průkopnice změny' na konferenci žen při Organizace spojených národů za jejím podílu na genderové rovnosti a většího uplatnění žen ve středomořském regionu. Výkonná ředitelka žen při OSN Lakshmi Puri popsala Coleiro Preca jako opravdového vítěze genderové rovnosti, nejen na Maltě, ale v celém Commonwealthu.\n\nV listopadu 2015 v rámci setkání hlav států Commonwealthu osobně přivítala královnu Alžbětu II.\n"}
{"id": "1278867", "url": "https://cs.wikipedia.org/wiki?curid=1278867", "title": "Lee Cooper", "text": "Lee Cooper\n\nLee Cooper je značka britské oděvní společnosti působící po celém světě. Poskytuje licenci na prodej značkových předmětů \"Lee Cooper\", včetně své hlavní komodity, džín (denim). Hlavní sídlo se nachází v Londýně v Anglii. Firma původně vyráběla pracovní oděvy pro export, ale v roce 1930 se začala specializovat i na džínové bundy a kalhoty.\n\nV roce 2013 odkoupila firmu Lee Cooper od společnosti Sun Capital Partners společnost Iconix Brand Group, která vlastní diverzifikované portfolio módních značek včetně značky Umbro, Marc Ecko a Rocawear.\n\nV roce 1908 Morris Cooper založil výrobu pracovních oděvů, Morris Cooper factory, která se později změnila na Lee Cooper. Spoluzakladatelem byl jeho přítel Louis Maister, který do Londýna přijel ze svého rodného města v Litvě (později část Ruského impéria). Maister předtím trávil také nějaký čas v Jihoafrické republice. Pod názvem M. Cooper (Overalls) Ltd., započali výrobu oděvů v londýnském East Endu v opotřebovaných prostorách na 94-96 Middlesex Street pro potřeby trhu v Jižní Africe.\n\nS příchodem první světové války změnila společnost svou výrobu z pracovního oblečení na vojenské uniformy a batohy pro britskou armádu a v té době zaměstnávala již více než 600 pracovníků. Díky výrobě uniforem pro britskou armádu prokázal Lee Cooper pevnost a odolnost svých výrobků s dlouhou životností. V roce 1937 otevřela firma ve Stratfordu novou továrnu na výrobu džínoviny a do konce roku pak ohlásila zisk ve výši 1000 £. Vypuknutí druhé světové války v roce 1939 vedlo Morrise Coopera k rozhodnutí rozdělit svůj podnik na dvě části. Na Morrise Coopera se totiž po vyhlášení války Německu obrátil Britský válečný úřad, který objednal tisíc denimových odolných obleků. Od této chvíle se stává společnost oficiálním dodavatelem uniforem, bojových maskáčů a letových kombinéz pro Britskou armádu, zatímco druhá část firmy se stále zabývá výrobou pracovního oblečení. Firma M. Cooper (Overalls) se nakonec stává jedním z největších dodavatelů ozbrojených sil Jeho Veličenstva.\n\nV roce 1940 Morris Cooper zemřel a podnik po svém návratu z aktivní služby v RAF převzal jeho syn, Harold Cooper. Ten se pustil do modernizace společnosti a s využitím reklamy stavící na jeho válečných úspěších převedl pozornost zpět k výrobkům určeným i na běžné nošení a využil mimo jiné i zavedeného přídělového systému oblečení s cílem zvýšit konkurenceschopnost. Pracovní oblečení Lee Cooper posílilo reputaci značky jako výrobce odolného kvalitního pracovního oblečení a svým obratem zaplnilo 80% trhu Velké Británie. Jako součást této strategie bylo společnosti přidáno do názvu nové jméno, které Harold zvolil dle příjmení své manželky (Leigh) a tímto spojením vzniklo \"Lee Cooper\".\n\nV roce 1952 se rozrostl sortiment pro ženy a Lee Cooper uvedl dámské džíny. Jelikož firma přichází s předním zipem u dámských džínů, šokovaná veřejnost je hlasitě slyšet. V roce 1954 také uvádí svou první kolekci oblečení pro děti. Od roku 1955 se dále rozvíjí a stává se prémiovou značkou v Británii, přičemž otevírá další výrobní závod v Holandsku. Navrhuje i několik originálních střihů pro muže a ženy, uvádí džíny a kalhoty s puky jako dvě oddělené výrobkové řady a v roce 1960 přináší kostkované kalhoty s puky. Značka také začíná vyrábět džíny pro firmu Wrangler. Do poloviny šedesátých let přichází i s PVC džínami, které vyvolají velký rozruch na londýnské Carnaby Street a v roce 1966 zavádí také úzké džíny. Od roku 1967 vyrábí i trička a s nástupem subkultury Hippies také barevné a zdobené džíny.\n\nDžíny Lee Cooper byly v padesátých a šedesátých letech přijaty jako součást stylu mládežnickou subkulturou a Harold Cooper vydělával právě na tom, že podporoval populární kapely a osobnosti jako byly Rolling Stones jimž organizoval turné, Serge Gainsbourg, Jane Birkinová, později i UB 40 nebo Rod Stewart Mimo to uvedl sérii odvážných reklamních kampaní přičemž některé z nich obsahovali i jména fiktivních návrhářů jako je italská \"Alfredo Angelous\". To vše s cílem odvolat se k tehdy populárním subkulturám jako byly například Mods, kteří upřednostňovali kontinentální styl.\n\nNa počátku sedmdesátých let přichází Lee Cooper s minisukněmi a opět vyvolává rozruch s jejich zkrácenými a posléze zase prodlouženými variantami. Později uvádí i kraťasy, semišové pánské kalhoty, safari komplety a v neposlední řadě také s prvními zvonovými kalhotami. V polovině sedmdesátých let firma opět rozšiřuje výrobu otevřením továren v Irsku, Francii a Tunisku. Tyto provozy pak do poloviny osmdesátých let vyráběli 40-45 tisíc oděvů týdně. Během této doby vzrostl roční obrat na více než 100 milionů £. V době vlny disco kultury a poté punku v sedmdesátých letech sleduje firma trh a obratně reaguje na jeho požadavky a to znovuzavedením manšestrové látky v různých barevných variacích a také sepraných džín pro punkovou subkulturu. V osmdesátých letech pokračuje firma jako jedna z nejznámějších výrobců oblečení z denimové látky, zavádí džíny se šňůrkami (tzv. „jogging jean“), neprané džíny, „otrhané“ džíny nebo „plísňové“ džíny. Sponzoruje nadále rockové hvězdy a byla také jedním z hlavních sponzorů Mistrovství Evropy ve fotbale 1984 ve Francii. V roce 1989 přichází společnost také s první kolekcí své vlastní obuvi.\n\nV roce 1989 rodina Cooperů prodává svůj většinový podíl v podniku. Do té doby se značka Lee Cooper stala \"životním stylem\" mnoha lidí.\n\nV roce 1992 se kvůli vysoké poptávce stěhuje veškerá výroba do moderního závodu v Tunisku. Firma i nadále vychází vstříc módním trendům a zavádí první volné džíny s pěti kapsami (kolekce „3 by 1“) se kterými slaví velký úspěch. V roce 2000 je pak uznána jako jedna z nejlepších autentických evropských denimových značek a následně rok nato vytvářejí novou řadu Aqua denim, moderní, vodě odolnou džínovou řadu.\n\nV roce 2007 vytvořil francouzský návrhář Jean-Charles de Castelbajac pro značku Lee Cooper kolekci pojmenovanou JCDC Denim. Kolekce čerpá inspiraci z Britských rokových ikon šedesátých let a rok na to vydává firma kolekci oblečení inspirovanou skupinou The Beatles.\n\nZnačka Lee Cooper dodnes (2017) spolupracuje s významnými módními návrháři i různými umělci a dodává denimové oblečení britským olympionikům i para-olympionikům.\n\nV roce 2008 oslavila své sté výročí od založení. Firma nadále působí ve více než stech zemích po celém světě.\n\n"}
{"id": "1278870", "url": "https://cs.wikipedia.org/wiki?curid=1278870", "title": "Tamara Platonovna Karsavinová", "text": "Tamara Platonovna Karsavinová\n\nTamara Platonovna Karsavinová, rusky Тамара Платоновна Карсавина (9. března 1885, Petrohrad – 25. dubna 1978, Beaconsfield) byla ruská baletní tanečnice. Jejím otcem byl baletní umělec Platon Karsavin. V letech 1902–1918 byla členkou Mariinského divadla v Petrohradu. V období 1909–1929 byla členkou slavného Ďagilevova souboru Ballets russes, kde se proslavila zejména hlavními rolemi v inscenacích Michaila Michajloviče Fokina, jenž byl jeden čas i jejím nápadníkem. V roce 1918 se vdala za britského diplomata Henryho Jamese Bruce a usadila se v Londýně. Se svým manželem měla, ještě před samotným sňatkem, syna jménem Nikita (1916–2002). V letech 1930–1955 byla viceprezidentkou londýnské Královské akademie tance, spoluzakládala rovněž londýnský Královský balet. Napsala též několik knih o baletním umění.\n\n"}
{"id": "1278873", "url": "https://cs.wikipedia.org/wiki?curid=1278873", "title": "Swains Island", "text": "Swains Island\n\nSwains Island (tokelausky \"Olohega\", \"Olosenga\") je ostrov v Polynésii, který je ze správního hlediska součástí nezačleněného území USA Americká Samoa, avšak kulturně a geograficky patří k souostroví Tokelau. Ostrov je tvořen korálovým atolem o rozloze 1,865 km², z čehož 1,508 km² připadá na pevnou zem. Vnitřní laguna nemá žádné spojení s okolním oceánem, proto je voda v ní převážně sladká. Líhne se tu množství komárů, kteří jsou metlou ostrova. Ve východní části laguny se nachází malý bezejmenný ostrůvek. Swains Island je písčitý a porostlý bujnou tropickou vegetací, dosahuje maximální nadmořské výšky osm metrů, hlavním zdrojem obživy obyvatel jsou kopra a chov prasat, ekonomický rozvoj je limitován obtížnou dostupností místa. Na Swains Island žilo v roce 2000 třicet sedm stálých obyvatel, v roce 2005 byl ostrov zasažen hurikánem Percy a roku 2010 je zde uváděno už jen sedmnáct ostrovanů. Žijí v jediné vesnici Taulanga na severozápadě ostrova, druhé sídlo, Etena ležící na jižním pobřeží, je již opuštěno.\n\nPrvním Evropanem na ostrově byl v březnu 1606 Pedro Fernandes de Queirós, který ho nazval \"Isla de la Gente Hermosa\" (Ostrov krásných lidí). Později došlo k invazi ze sousedního ostrova Fakaofo, po níž bylo původní obyvatelstvo vybito nebo odvezeno do otroctví a ostrov zůstal opuštěn. V roce 1841 ho navštívila americká expedice a dala mu jméno podle velrybářského kapitána Williama Chowna Swaina. Roku 1856 se zde usadil Američan Eli Hutchinson Jennings se svou domorodou manželkou a začal pěstovat kokosové ořechy. V roce 1916 vyhlásili Britové nárok na ostrov v rámci své kolonie Gilbertovy a Elliceovy ostrovy, ale protože majitelé ostrova byli Američané, rozhodli se v roce 1925 pro připojení k USA, ostrov vysílá zástupce do parlamentu Americké Samoy.\n\nNa ostrov si činí nárok Tokelau: návrh tokelauské ústavy z roku 2006 ho uvádí jako část země pod názvem Olohega, má také vlastní hvězdičku na tokelauské vlajce.\n\nMezinárodní radioamatérská unie (IARU) přijala roku 2006 Swains Island za svého člena, od té doby území navštěvují expedice radioamatérů.\n\n"}
{"id": "1278874", "url": "https://cs.wikipedia.org/wiki?curid=1278874", "title": "Rozhledna na Jiráskově chatě", "text": "Rozhledna na Jiráskově chatě\n\nRozhledna na Jiráskově chatě je kamenná a cihelná stavba o výšce 24 metrů stojící v nadmořské výšce 624 m západně od Dobrošova, která je součástí Jiráskovy chaty. Vznikla v letech 1921 až 1923 a je přístupná za poplatek.\n\nRozhledna má jednu vyhlídkovou plošinu, na kterou vede 99 schodů.\n\nV roce 2011 vyhrála anketu deníku iDnes o nejkrásnější rozhlednu Královéhradeckého kraje.\n\n"}
{"id": "1278913", "url": "https://cs.wikipedia.org/wiki?curid=1278913", "title": "Michelangelo (rozcestník)", "text": "Michelangelo (rozcestník)\n\nMichelangelo může být:\n"}
{"id": "1278916", "url": "https://cs.wikipedia.org/wiki?curid=1278916", "title": "Lacková", "text": "Lacková\n\nLacková je obec na Slovensku v okrese Stará Ľubovňa v Prešovském kraji poblíž polských hranic.\n\nPrvní písemná zmínka o obci pochází z roku 1408. V obci je V obci je římskokatolický kostel Božského srdce Ježíšova ze začátku 20. století.\n\n"}
{"id": "1278920", "url": "https://cs.wikipedia.org/wiki?curid=1278920", "title": "Mariana Pajónová", "text": "Mariana Pajónová\n\nMariana Pajón Londoño (* 10. října 1991 Medellín) je kolumbijská cyklistka, soutěžící v disciplíně BMX. Je olympijskou vítězkou z her 2012 v Londýně, kde byla vlajkonoškou kolumbijské výpravy. Titul obhájila na Letních olympijských hrách 2016 v Rio de Janeiro a stala se tak prvním kolumbijským sportovcem, který získal na olympiádě více zlatých medailí. Vyhrála také Panamerické hry 2011 a Středoamerické a karibské hry 2010 i 2014, v letech 2013 a 2015 byla vítězkou celkové klasifikace Světového poháru v BMX, je trojnásobnou juniorskou mistryní světa, na mistrovství světa v BMX získala šest zlatých medailí. Byl jí udělen Řád Boyacá, v letech 2010 a 2011 byla vyhlášena nejlepší sportovkyní Kolumbie. Jejím snoubencem je francouzský bikrosař Vincent Pelluard.\n\n"}
{"id": "1278921", "url": "https://cs.wikipedia.org/wiki?curid=1278921", "title": "Walter Burley Griffin", "text": "Walter Burley Griffin\n\nWalter Burley Griffin (24. listopadu 1876, Maywood – 11. února 1937, Lakhnaú) byl americký architekt. Proslavil se zejména návrhem Canberry, od základů stavěného nového hlavního města Austrálie. Revoluční byla především koncepce parkování ve městě a užití železobetonu. Je řazen k tzv. prérijní architektuře. Jeho manželka Marion Mahony Griffinová byla rovněž významnou architektkou a Griffin s ní na většině návrhů spolupracoval, včetně projektu Canberry. Poznali se ve studiu Franka Lloyda Wrighta v Oak Park, kde oba na začátku 20. století pracovali. Spolu navrhli přes 350 děl. Často šlo o krajinářská díla. Architekturu vystudoval na University of Illinois. On i jeho žena byli vyznavači antroposofie, kvůli níž také odcestovali do Indie, kde však Griffin brzy zemřel na zánět pobřišnice.\n"}
{"id": "1278922", "url": "https://cs.wikipedia.org/wiki?curid=1278922", "title": "Amúzie", "text": "Amúzie\n\nAmúzie je nejobecnější pojmenování pro poruchu hudebních schopností. V české vědě se tento pojem donedávna objevoval pouze v oblasti speciální pedagogiky, a to pod názvem dysmúzie. Tato porucha byla řazena mezi specifické poruchy učení (SPU), podobně jako např. dyslexie, dyspraxie aj. V současné době se podle nejnovějších psychologických výzkumů objevuje v zahraniční odborné literatuře právě termín \"amúzie\". Termín \"dysmúzie\" je zde chápán v užším významu jako porucha vnímání tónové výšky (nemusí však vadit při hře na nástroj, spíše při určování výšky), přičemž se lze setkat s různými stupni postižení.\n\nPsycholog František Sedlák rozlišuje dva druhy amúzie: senzorickou a motorickou.\n\nSenzorická (impresivní) amúzie spočívá v omezení vnímavosti pro výšku tónů, pohyb melodie a tónové vztahy. \nPod tento typ amúzie spadají další poruchy jako např. \"parakusie\", neboli falešné slyšení,\"hluchota pro melodii\", \"hluchota pro tonalitu\" či \"hudební alexie\" (neschopnost číst notový záznam). Řadíme sem i poruchy vnímavosti rytmu a metra.\nMotorická (expresivní) amúzie se liší od senzorické amúzie tím, že se projevuje v pohybové aktivitě spojené s reprodukcí hudby, nikoli pouze v percepci. Spočívá např. v neschopnosti přezpívat či přehrát slyšenou melodii. Může se projevovat i problémy se synchronizací pohybů těla s rytmem a tempem hudby. \nDo tohoto typu amúzie zahrnujeme ještě \"hudební dyspraxii\", jež se projevuje nemožností zkoordinovat pohyby končetin při hře na nástroj či \"hudební agrafii\" tedy neschopnost zapisovat noty.\n\nV obou případech amúzie se nemusí jednat o definitivní stav, protože postižený jedinec může mít porušenu pouze jednu z hudebních schopností. Také dochází k případům, kdy je \"hudebně zanedbané\" dítě označeno jako \"amúzické\", a tedy se nepovažuje za nutné jeho hudební schopnosti dále rozvíjet.\n\n\n"}
{"id": "1278941", "url": "https://cs.wikipedia.org/wiki?curid=1278941", "title": "Give My Love to London", "text": "Give My Love to London\n\nGive My Love to London je studiové album anglické zpěvačky Marianne Faithfullové. Vydáno bylo v září roku 2014 (pouze v Evropě; v Severní Americe vyšlo až v listopadu toho roku). Jeho producenty byli Dimitri Tikovoi a Rob Ellis. Faithfullová je autorkou většiny textů k písním, zatímco hudbu pro ně složili například Nick Cave, Roger Waters a Anna Calvi. Kromě Cavea se na desce podíleli dva další členové jeho kapely The Bad Seeds: multiinstrumentalista Warren Ellis a bubeník Jim Sclavunos. Mezi dalšími hudebníky, kteří na desce hráli, jsou například Brian Eno či Adrian Utley z kapely Portishead. Vedle autorských písní nahrávka obsahuje také tři coververze.\n\n"}
{"id": "1278950", "url": "https://cs.wikipedia.org/wiki?curid=1278950", "title": "Kaple svatého Maxmiliána (Svatý Jan pod Skalou)", "text": "Kaple svatého Maxmiliána (Svatý Jan pod Skalou)\n\nKaple svatého Maxmiliána stojí ve Svatém Janu pod Skalou od roku 1849. Byla postavena jako rodinná hrobka rodiny Bergerů v neogotickém stylu. Součástí kaple je i hřbitov a krypta.\n\nKaple byla postavena stavitelem Bernardem Gruebrem z Mnichova. Bernard Grueber byl v letech 1844-1874 profesorem architektury na Německé polytechnice v Praze a kromě kaple sv. Maxmiliána postavil několik významných staveb v Praze. Kamenickou práci na kapli povedl pražský kameník Jedlička. Kaple byla před rokem 1988 zapsána do seznamu chráněných památek. \n\nKapli nechal postavit Maxmilián Berger, proto byla zasvěcena svatému Maxmiliánovi. Kaple je postavena v neogotickém stylu, stejně jako její kamenná výzdoba. Před vchodem do kaple se nachází portikus v gotickém stylu, na jehož vrcholku stojí kříž. Horní, bohatěji zdobená část kaple sloužila k náboženským účelům, spodní část jako krypta. V čele krypty je jednoduchý oltář s křížem, po stranách jsou uloženy rakve se zesnulými. Nad jejím vchodem stojí anděl držící v rukách stuhu s latinským nápisem: \"\"Venit hora et nunc est quando mortui audient vocem Filii Dei\"\", což česky znamená „\"Přijde hodina a nyní je, kdy mrtví uslyší hlas syna Božího.\"“ V kapli jsou mozaikovitá barevná okna (vitráže) v gotickém stylu. Před vchodem do kaple stojí socha anděla spolu s náhrobkem Karla Bergera. Jako jediný z rodiny Bergerů nebyl uložen do krypty, protože spáchal sebevraždu.\n\nV současnosti kaple patří obci. Pořádají se v ní různé kulturní akce či výstavy.\n\nJUDr. Maxmilián Berger byl tehdejším majitelem statků Svatého Jana pod Skalou u Berouna, Štěpánova u Chotěboře, Dobříče u Smíchova, Vysokého Újezda a Ptáků. Roku 1848 byl zvolen do říšského sněmu ve Vídni a byl místopředsedou spolku pro výstavbu Národního divadla. Jeho manželka, hraběnka Walburga z Lacknerů, byla zakladatelka první školy ve Svatém Janu pod Skalou a do krypty byla uložena jako první. Dále byl do hrobky uložen sám Maxmilian Berger, jeho druhá manželka Kateřina Bergerová a nakonec jejich dva synové Štepán Emanuel Berger, který byl významným českých archeologem a Vilém. \n\nRoku 1967 povalila vichřice na již částečně zchátralou kapli stromy, které kapli poničily. Rekonstrukce kaple byla dlouhodobá, začala v 80. letech 20. století a trvala několik desítek let, nicméně některé kamenné prvky se obnovit již nepodařilo. \n\nAž v roce 2010 bylo dokončeno levé křídlo kaple, konkrétně přístupové schodiště, které bylo ve velmi špatném stavu. Oprava pouze levého schodiště stála obec přes milion korun. Provedl ji kameník a odborný restaurátor Jaroslav Pacovský a oprava byla rozdělena na čtyři etapy. Před plánovanou opravou byla obcí uspořádána veřejná sbírka financí. Krom té opravu podpořil Středočeský kraj, Svatojánská společnost a Nadace českých památek.\n\nStále probíhají drobné úpravy exteriéru i interiéru a obec shromažďuje finance na celkové dokončení rekonstrukce.\n\nNa pozemku společně s kaplí stojí svatojánský hřbitov. Na hřbitově jsou pochovávání pouze obyvatelé Svatého Jána a zároveň katolíci. Prvním pochovaným zde byl kromě rodiny Bergerů František Havlíček Včelakovský, katolický kněz. Zemřel roku 1877, na hřbitově se tedy pochovává již 140 let. Na kapli je posazena pamětní deska v upomínku padlým vojínům v první světové válce. \n\nNa hřbitově se také nachází pomník konce druhé světové války.\n\nHřbitov je oblíbený i u filmařů, natáčel se zde například seriál První republika či Svatby v Benátkách.\n\n"}
{"id": "1278951", "url": "https://cs.wikipedia.org/wiki?curid=1278951", "title": "Maxima (literatura)", "text": "Maxima (literatura)\n\nMaxima (z lat. \"maxima regula\", nejvyšší pravidlo) je krátká obecná zásada, ponaučení, kterým by se člověk měl řídit, životní moudrost či životní pravda. Jako literární druh má blízko k bonmotu a k citátu, může to ale být i krátká vtipná úvaha s praktickými důsledky. Mravní maximy byly v oblibě zejména ve francouzském osvícenství 17. a 18. století. Známými autory maxim byli François de La Rochefoucauld (1613–1680) nebo Voltaire (1694–1778). \n\nImmanuel Kant (1724–1804) nepovažoval svůj kategorický imperativ za pravidlo, nýbrž za maximu, kterou se mají poměřovat a hodnotit mravní pravidla. Takovou maximou je například zásada lidské důstojnosti nebo rovnosti všech lidí. Je tedy pravidlům nadřazena a má je zdůvodňovat. \n\n\n"}
{"id": "1278952", "url": "https://cs.wikipedia.org/wiki?curid=1278952", "title": "Josef Blažek Pavlovický", "text": "Josef Blažek Pavlovický\n\nJosef Blažek Pavlovický (30. ledna 1871, Velké Pavlovice – 30. listopadu 1940, Podolí) byl český spisovatel, překladatel a kněz.\n\nJosef Blažek (pseudonym P. Giuseppe, Josef Pavlovický, přezdívka Čepáček) se narodil 30. ledna 1871 ve Velkých Pavlovicích, kde prožil svoje dětství a navštěvoval obecnou školu. Po jejím ukončení studoval v letech 1883–1891 na českém gymnáziu v Brně. Zde také po maturitě vstoupil do kněžského semináře a 28. července 1895 byl vysvěcen na kněze. Poté působil ve Žďáru nad Sázavou, odkud koncem roku 1898 přešel do Třebíče. V letech 1900–1901 vykonával duchovenskou službu v Horním Újezdě u Třebíče, od roku 1901 do března 1911 ve Šlapanicích, načež 1. března 1911 nastoupil na faru do Podolí u Brna a působil zde až do své smrti v roce 1940. Obdržel tři církevní vyznamenání, pochvalné uznání (1908), synodálky (1914) a titul konzistorního rady (1929). Rád cestoval (mimo jiné navštívil Jeruzalém, Paříž a Londýn), byl vášnivým čtenářem a pilným spisovatelem. Přispíval do časopisů Obrana, Budoucnost, Selské hlasy a Den. Věnoval se také překladům z italštiny. Za svého působení ve Šlapanicích podnítil v roce 1907 zrod dramatického souboru Sdružení venkovské omladiny a později napsal či přeložil pět divadelních her. Je autorem řady románů a povídkových sbírek.\n\n\n\n\n\n\n\n"}
{"id": "1278953", "url": "https://cs.wikipedia.org/wiki?curid=1278953", "title": "Milan Bauman", "text": "Milan Bauman\n\nMilan Bauman (* 27. března 1944 Oxford, Spojené království) je český rozhlasový redaktor, novinář, publicista a popularizátor vědy a techniky.\n\nJiž od dětství se zajímal o astronomii. Jeho koníčkem byly také romány Julese Verna a vědecko-fantastická literatura. Zájem o pozorování hvězdné oblohy se pak proměnil v konkrétní podobu při pravidelných středečních službách na Petřínské hvězdárně, kde jako astronom-amatér působil ve funkci demonstrátora. Astronomie a počáteční éra kosmonautiky ho v roce 1960 přivedla k prvnímu kontaktu s novinářskou praxí. Spolupracoval s redakcí časopisu ABC při vedení dětských tzv. raketových posádek. Později, již jako rozhlasový pracovník do spolupráce s časopisem ABC zapojil i další své kolegy. \n\nDo Československého rozhlasu nastoupil na roční praxi 30. října 1961. Jako sedmnáctiletý elév pracoval v Hlavní redakci pro děti a mládež, v redakci vědy a techniky, jejímž vedoucím byl dr. Josef Kleibl. Zde se postupně seznamoval se základními konturami umění rozhlasového a novinářského řemesla. V únoru roku 1962 stál s ostatními kolegy z redakce u ideového zrodu proslulého přírodovědeckého magazínu pro mládež, (dnes populárně - vědeckého magazínu), pořadu Meteor, jehož pravidelné vysílání bylo zahájeno o rok později – v rámci nového školního roku v září 1963. Od 1. srpna 1962 pracoval (se zaměřením na vědu a techniku) v Redakci mezinárodní spolupráce (REMS) zahraničního vysílání. Po návratu z dvouleté vojenské prezenční služby opět nastoupil do zahraničního vysílání. V roce 1965 byl přijat k dálkovému studiu na Fakultě sociálních věd a publicistiky Univerzity Karlovy, kde působil do roku 1970. Poté, v letech 1970-1972 pokračoval v dálkovém rigoróznímu studiu na Fakultě žurnalistiky Univerzity Karlovy, kde získal titul PhDr. V době svého vysokoškolského studia zaměřil svou pozornost na psychologii a komunikaci. Jeho diplomová a rigorózní práce \"Psychologické faktory tvorby interviewu\" byla nakladatelstvím Novinář v roce 1973, za spoluautorství proděkana Fakulty žurnalistiky UK doc. Karla Štorkána, vydána pod názvem \"Umění interviewu\" jako vysokoškolská učebnice. V roce 1983 se dočkala 2. přepracovaného vydání. Před tím připravil též rozsáhlou publikaci \"Psychologie v novinářské praxi\", která však již pro údajný „\"netřídní přístup\"“ nebyla v roce 1974 v době normalizace lektory povolena k vydání.\n\nPo uvolnění pracovní pozice v rubrice vědy a techniky HRPV přešel 17. ledna 1966 ze zahraničního vysílání do této specializované redakce. Zde se mohl plně rozvinout jeho celoživotní zájem o vědeckotechnické poznatky - především z oblasti astronomie, fyziky, výpočetní techniky i řady přírodovědných a dalších oborů. Nemohl proto, kupříkladu spolu s vedoucím redakce Ivo Budilem a našimi předními odborníky na kosmonautiku, chybět v červenci 1969 při živě vysílané besedě k přistání amerických astronautů z mise Apollo 11 na Měsíci. Odvysílal rovněž pořady o první československé družici Magion.\n\nV rozhlase působil 43 let. Jeho jméno je spojeno s tvorbou vědeckotechnických popularizačních pořadů, v nichž srozumitelnou formou přibližoval svět nejnovějších poznatků z oblasti vědy, techniky i exaktních věd. Žánrově se jednalo o relace nejrůznějších forem - poznámky, rozhovory, živé besedy, komentáře, reportáže, dokumenty, komponované pořady, pásma, dramatizace i náročné fíčry. Jeho jméno je spojeno především s vědeckotechnickými magazíny. Podílel se na pořadech Sputník, Sputník na sobotu, Spektrum, Svět, věda a my, Zahraniční věda před mikrofonem, Věda 1969, Člověk-věda-společnost, Pondělník vědy a techniky a v poslední době zejména připravoval a moderoval magazín Satelit, dlouhodobě vysílaný v Českém rozhlase 2 - Praha a Radiožurnálu. Častým hostem v něm byl i astronom dr. Jiří Grygar a další naši přední odborníci. \n\nSvými příspěvky také obohacoval pořady Encyklopedie souvislostí, Kolotoč a Dobré jitro. Autorsky se podílel i na mnoha dílech cyklu \"A léta běží…\". V pořadu Meteor se vysílaly dramatizace z jeho vědeckopopulárních knížek a další pásma. \n\nZa svoji dlouholetou redaktorskou činnost obdržel několik desítek prestižních domácích i zahraničních uznání. Například Cenu Československé akademie věd za popularizaci vědy z roku 1976. \n\nProsazoval zavedení počítačů do novinářské praxe v Československém rozhlase a v Dobříši organizoval v rámci Vědeckotechnické společnosti (VTS) a Československého svazu novinářů první kurzy základů informační techniky pro žurnalisty. Základy tehdejšího editoru WordPerfect přednášel na Fakultě žurnalistiky.\n\nZ Českého rozhlasu odešel 20. dubna 2004. Nadále pracuje jako volný novinář se zaměřením na popularizaci vědy a techniky a spolupracuje s rozhlasem. \n\nVědu a techniku popularizuje nejen na rozhlasových vlnách, ale také ve svých článcích a populárně vědeckých knihách - \"Záhady pro zítřek\" (první vydání - 1979, druhé zcela přepracované vydání - 1988 a slovenské vydání - 1988). \"Na prahu neznámých světů\" - 1981. \"Labyrint říše rozumu\" - 1985. (Knihy \"Zahady pro zítřek\" a \"Na prahu neznámých světů\" byly oceněny dvěma cenami nakladatelství Práce – v letech 1979 a 1981). V roce 2014 vyšla v nakladatelství Radioservis ve spolupráci s pořadem Meteor jeho kniha \"Pohyblivé obzory\" (Jevy, kterým ještě zcela nerozumíme). V listopadu 2018 kniha \"Štvanci touhy\" (Jak mozek ovlivňuje lásku, milování a sex. Co už víme či ještě nevíme?). V říjnu 2019 kniha \"Mozek, zázrak na pět\" (Neviditelné souvislosti dějů, které se odehrávají v naší hlavě). Byla oceněna grantem Nadace Českého literárního fondu.\n\nSpolupracoval s Československou, později Českou televizí. Je autorem čtyřdílného televizního sci-fi seriálu pro nejmenší diváky Tunel Omega či třeba televizního dokumentu o záchraně Žďákovského mostu Akce Gemma.\n\nPo konzultacích, k nimž byl koncem sedmdesátých let přizván Vzdělávací redakcí České televize, (tehdy sídlící v pražské Jindřišské ulici), navrhl místo devizově i jinak náročného mnohadílného projektu amerického televizních seriálu do role odborného průvodce obdobného typu pořadu domácí produkce dr. Jiřího Grygara. Byl tak inspirátorem pozdějšího populárně naučného televizního seriálu Vzdělávací redakce Slovenské televize „Okna vesmíru dokořán“ (1981–1991), jejímž scenáristou byl budoucí ředitel televize TV NOVA, (tehdy po odchodu z Československé televize redaktor Technického magazínu a autor knihy o Halleyově kometě „Návraty staré dámy“), dr. Vladimír Železný. (Náměty jednotlivých dílů dr. Jiří Grygar).\n\nKromě klasické žurnalistiky se profesně věnoval také tvorbě firemních videí, televizní reklamě, stylizaci tiskových zpráv a „public relations“. Jeho články nalezneme v řadě časopisů - například po dobu rozhlasové práce v Týdeníku Rozhlas a na webu ČRo, v Technickém týdeníku, měsíčníku Technik, internetovém DigiWebu, Věda a lidé, Mladá Fronta plus, VTM, víkendovém magazínu Hospodářských novin, v Právu (rubrice VT), PC Worldu, Businessu Worldu, Reseller Magazínu, a v řadě dalších periodik.\n\n\n"}
{"id": "1278957", "url": "https://cs.wikipedia.org/wiki?curid=1278957", "title": "Bedřich Vaníček", "text": "Bedřich Vaníček\n\nBedřich Vaníček (30. května 1885, Krahulov – 29. července 1955, Třebíč) byl český malíř a překladatel.\n\nNarodil se v roce 1885 v Krahulově, po maturitě na gymnáziu v Třebíči v roce 1904 V letech 1905 a 1906 učil na obecné škole. Od školního roku 1906/1907 začal studovat moderní filologii na Univerzitě Karlově a o rok později přešel na pařížskou Sorbonnu. Od roku 1910/1911 se ale rozhodl pro stuium malířství na Ransově akademii v Paříži. Studoval malířství u Pierra Bonnarda, Maurice Denise a Édouarda Vuillarda. Na dílě Bedřicha Vaníčka se podepsal primárně Paul Cézanne, ke kterému se na Ransově akademii vedla vysoká úcta. Po dokončení studií v Paříži odjel Vaníček do Dubrovníku, kde se seznámil s budoucí manželkou Andělou Parschovou (1885—??); v roce 1912 odcestovali do Neapole a později do Říma a zpět do Paříže, kde se chtěl usadit natrvralo. V roce 1913 se však pro nedostatek úspěchů odstěhoval do Moskvy, kde začal tvořit plakáty. V Moskvě se manželům narodila dcera. Později se přestěhovali zpět do českých zemí, zpočátku do Kolína nad Labem a následně do Prahy, kde Vaníčkova dcera zemřela.\n\nBěhem první světové války byl Vaníček povolán do běženeckého tábora Moosbierbaum nedaleko Vídně, kde mezi lety 1915 a 1918 sloužil jako velitel. V této době začal kreslit motivy zajatců a běženců, kterými se pak zabýval i nadále. Později se vrátil do Prahy, kdy pak nadále kreslil, svá díla z vysoké sebekritiky přemalovával a později často i ničil. Ve třicátých letech změnil techniku, terpentýnový olej mu působil zdravotní problémy a tak začal malovat temperovými a akvarelovými barvami. Také v té době začal více kreslit. V třicátých letech se také začal více věnovat překladatelské činnosti, primárně spolu s Vítězslavem Nezvalem a Viktorem Nikodémem překládal francouzské surrealistické autory.\n\nBěhem druhé světové války se stal členem skupiny Vladislava Vančury, nebyl však zatčen a po skončení války se věnoval organizování umělecké činnosti, byl prvním předsedou Bloku výtvarných umělců. Často se vracel do Třebíče, kde přes léto bydlel na Palečkově mlýně; tam také v roce 1955 zemřel. Pohřben byl na Vyšehradském hřbitově.\n\n\n\n\n"}
{"id": "1278974", "url": "https://cs.wikipedia.org/wiki?curid=1278974", "title": "Odder Kommune", "text": "Odder Kommune\n\nOdder Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 225,04 km², ve které v roce 2016 žilo 22 131 obyvatel.\n\nCentrem kommune je město Viborg.\n\nV Odder Kommune se nachází 9 obcí.\n\n"}
{"id": "1278978", "url": "https://cs.wikipedia.org/wiki?curid=1278978", "title": "Harambee", "text": "Harambee\n\nHarambee je svahilský výraz, který znamená „Spojme se“, „Pomáhejme si navzájem“, „Tahejme všichni za jeden provaz“. Podle něj pojmenoval první prezident nezávislé Keni Jomo Kenyatta svoji politickou koncepci spolupráce různých etnik v zemi a hospodářské soběstačnosti. Vycházel ze zavedeného zvyku společné práce a společného vlastnictví v tradičních afrických komunitách. Pod heslem Harambee stát organizoval rozvojové projekty financované převážně z lokálních prostředků získaných veřejnými sbírkami, uspořádanými u příležitosti různých festivalů. V rámci akce bylo vybudováno 200 škol, 40 nemocnic nebo 500 kilometrů silnic. \n\nSlovo Harambee je oficiálním státním mottem Keni a stuha s ním je součástí státního znaku. Keňská fotbalová reprezentace má přezdívku \"Harambee Stars\" (Hvězdy Harambee). Sídlo keňského prezidenta v Nairobi má přezdívku Harambee House. Zpěvačka Rita Marley nazvala své album \"Harambe\".\n\nV roce 2001 vystoupil pentekostální kazatel Bonifes Adoyo s tím, že křesťané by neměli výraz harambee používat, protože pochází z hinduistické modlitby \"Hár Ambé\". Tímto sloganem se údajně povzbuzovali při práci indičtí dělníci stavějící ve východní Africe železnice. Ve skutečnosti je však termín odvozen z jazyka domorodého kmene Midžikenda.\n"}
{"id": "1278979", "url": "https://cs.wikipedia.org/wiki?curid=1278979", "title": "Kostel Neposkvrněného početí Panny Marie (Staré Město)", "text": "Kostel Neposkvrněného početí Panny Marie (Staré Město)\n\nKostel Neposkvrněného Početí Panny Marie v obci Staré Město (okres Bruntál) je opevněný filiální kostel, který byl postaven v pravděpodobně v první čtvrtině 13. století a je kulturní památka České republiky.\n\nPrvní písemná zmínka o obci Staré Město je z roku 1377. Kostel byl postaven uprostřed opevněného místa. Původní románská stavba opevněného kostela byla postavena v období let 1240 až 1260, jak napovídají archeologické nálezy. V 15. století byl goticky přestavěn. Z této přestavby se dochovalo např. pětiboké zakončení kněžiště, šestipaprsková klenba závěru kněžiště na konzolách opatřené kamennými reliéfy znázorňující býka, ženu, lva, orla, adoranta a anděla. Na klenáku je namalován symbol Panny Marie – růže. První barokní přestavba byla provedena před rokem 1655. Kostel měl dvoupatrovou věž s barokní bání a rozměrnou budovu. Další barokní přestavba byla provedena v roce 1787. Byla zvýšená loď a zaklenuta valenou klenbou s výsečemi, zazděna gotická okna v sakristii, prolomena nová se segmentovými záklenky a postavena zděná kruchta. Byl zazděn vítězný oblouk a tím se kněžiště posunulo blíže k lodi. Z původního kněžiště byla zřízená sakristie. V roce 1902 byla provedena poslední úprava kostela. Byly např. dodány nové varhany, nově vymalovány stěny, byla pověšena nová velkoformátová Křížová cesta, namalovaná opavským malířem Paulem Assmannem.\n\nKostel Neposkvrněného Početí Panny Marie spravuje Římskokatolická farnost Bruntál a Česká provincie Řádu bratří domu Panny Marie v Jeruzalémě (Německý řád), Děkanát Bruntál.\n\nArcheologický výzkum byl prováděn v sedmdesátých letech 20. století, kdy byly zjištěny středověké zdi v severním boku kněžiště a na obou bocích lodi. V letech 2002–2003 byly při archeologických průzkumech odkryté pozůstatky kvadratické boční kaple s diagonálně postaveným opěrákem (gotická přestavba). V roce 2002 byla provedena sondáž v kněžišti. Pod zjištěnými třemi vrstvami zásypu z přestaveb v 19. a 20. století byly odkryty mimo jiné i schody vedoucí k sanktunariu. Pod maltovou podlahou byly odkryty základy půlkruhové apsidy. Ve středu apsidy byl umístěn hrob s dřevěným sarkofágem. Také pod maltovou podlahou byly nalezeny římské mince (devět kusů) z přelomu třetího a čtvrtého století.\n\nJednolodní původně románská podélná zděná stavba z první třetiny 13. století přestavěna v 15. století a barokně upravená v roce 1787. Osově vystupuje z průčelí kvádrová dvoupatrová věž zakončená cibulovitou bánía otevřenou lucernou. V interiéru zachován původní portál a gotické výmalby v původním kněžišti.\n\nFresky byly objeveny v roce 1994 pod vápennou výmalbou v klenbě sakristii (původní pětiboké kněžiště) a jsou datovány do období působení Mistra Teodorika. V jednotlivých polích uzavřených lomenými oblouky jsou namalovány postavy proroků a na klenbě symboly Evangelistů a Poslední soud, na oblouku sv. Barbora a sv. Kateřina. Restaurátorské práce v roce 2008 provedla akademická malířka a restaurátorka Romana Balcarová. Program obnovy kulturních památek a památkově chráněných nemovitostí Moravskoslezského kraje na rok 2008 poskytl finanční částku 230 000 Kč na obnovu fresek.\n\nPůvodní varhany byly dle dochovaných písemných záznamů opravovány na přelomu let 1738–1739. V roce 1771 byly postaveny varhany nové Janem S. Staudingerem z Andělské Hory. V roce 1893 byly zakoupeny nové varhany, které dodala firma Ústav proo stavbu kostelních a koncertních varhan v Hraničních Petrovicích u Domašova varhanáře Josefa Madera. Cena varhan činila 1950 korun. V době první světové války byly cínové píšťaly rekvírovány. V roce 1922 dodala nové varhany krnovská varhanářská firma Gebrüder Rieger. V roce 1998 provedl generální opravu, doplnil chybějící píšťaly krnovský varhanář pan František Kutálek. Náklady na opravu činily 20 000 Kč.\n\n"}
{"id": "1278981", "url": "https://cs.wikipedia.org/wiki?curid=1278981", "title": "Třída Heritage", "text": "Třída Heritage\n\nTřída Heritage je třída oceánských kutrů vyvíjených pro Pobřežní stráž Spojených států amerických. Jejich tamní označení je Offshore Patrol Cutter, nebo Maritime Security Cutter, Medium. Plavidla budou tvořit výkonový mezistupeň mezi třídou \"Legend\" (\"Maritime Security Cutter\") patrolující na oceánech a spíše pobřežní třídou Sentinel (\"Fast Response Cutter\"). Ve službě nahradí zastarávající kutry tříd \"Bear\" a \"Reliance\". Plánována je stavba až 25 jednotek této třídy v hodnotě 10 miliard dolarů. Jde o největší akviziční program v historii americké pobřežní stráže.\n\nPlán na stavbu třídy oceánských hlídkových lodí je součástí ambiciózního 25letého plánu modernizace pobřežní stráže Integrated Deepwater System Program (IDS). Reálný start programu nastal až s mnohaletým zpožděním. V únoru 2014 získaly zakázku na návrh plavidel loděnice Bollinger Shipyards, Eastern Shipbuilding a General Dynamics Bath Iron Works. Neúspěšné byly loděnice VT Halter Marine a Ingalls Shipbuilding. Jako nejlepší byl později vybrán návrh loděnice Eastern Shipbuilding sídlící v Panama City na Floridě. V září 2016 tato loděnice získala kontrakt ve výši 110,3 milionů dolarů na stavbu prototypového kutru s opcí na dalších osm jednotek. Všech devět plavidel vyjde na 2,38 miliardy dolarů. Zahájení stavby prototypové jednotky je plánováno na rok 2018, přičemž její dodání se má uskutečnit v roce 2021. V srpnu 2017 bylo zveřejněno, že třída ponese jméno \"Heritage\". Prvních 11 kutrů bude pojmenováno \"Argus\", \"Chase\", \"Ingham\", \"Pickering\", \"Rush\", \"Icarus\", \"Active\", \"Diligence\", \"Alert\", \"Vigilant\" a \"Reliance\".\n\nSlavnostní řezání oceli na prototypovou jednotku proběhlo v loděnici Eastern Shipbuilding dne 7. ledna 2019. Realizaci stavebního programu zkomplikovalo poškození loděnice Eastern Shipbuilding hurikánem Michael v říjnu 2018.\n\nJednotky třídy \"Heritage\":\nNa zádi bude přistávací plocha a hangár pro jeden vrtulník MH-60R, nebo MH-65. Plavidla dále ponesou tři malé čluny OTH. Pohonný systém tvoří dva diesely MAN 28/33D STC, každý o výkonu 7280 kW. Společnost Rolls-Royce dodá lodní šrouby se stavitelnými listy, kormidla Promas, ploutvové stabilizátory a dokormidlovací zařízení. Elektrickou energii dodají čtyři dvanáctiválcové dieselgenerátory MTU série 4000 (každý o výkonu 1000 kW). Nejvyšší rychlost plavidel bude 22 uzlů.\n"}
{"id": "1278984", "url": "https://cs.wikipedia.org/wiki?curid=1278984", "title": "Endurance (1912)", "text": "Endurance (1912)\n\nEndurance (\"Vytrvalost\") byla třístěžňová barkentina, se kterou roku 1914 do Antakrtidy odplula Shackletonova expedice, aby se pokusila o překročení Antarktidy. Dne 21. listopadu 1915 byla rozdrcena ledem ve Weddellově moři.\n\nPlavidlo bylo postaveno roku 1912 jako výletní loď pro polární plavby \"Polaris\". U jeho zrodu stáli norský stavitel Lars Christensen a belgický polárník Adrien de Gerlache. Stavbu provedla norská loděnice Framnæs v Sandefjordu. Na vodu byla loď spuštěna 17. prosince 1912. Gerlache však nakonec neměl dost prostředků její dokončení. Hledání kupce bylo obtížné, protože plavidlo nebylo vhodné ani pro přepravu nákladu, ani pro přestavbu na jachtu. Až v lednu 1914 loď za 11 600 £ koupil Ernest Shackleton pro svou plánovanou polární expedici. \"Polaris\" tehdy byla považována za jednu z nejpevnějších lodí pro polární plavby. Shackleton plavidlo přejmenoval dle motta jeho rodiny „Fortitudine Vincimus“ (anglicky: \"By endurance we conquer\").\n\nTrup byl vyroben ze dřeva dubu, jedle a velmi tvrdého jihoamerického stromu \"Ocotea Rodicei\". Tloušťka boků dosahovala 28 cm. Kromě tří stěžňů plavidlo neslo pomocný parní stroj o výkonu 350 koní, se kterým dosahovalo rychlosti 10,2 uzlu.\n\nDne 8. srpna 1914 \"Endurance\" vyplula z Plymouthu s expedicí Ernesta Shackletona. Dne 5. prosince 1914 loď opustila přístav Grytviken v Jižní Georgii, aby expedici dopravila k Antarktidě. Za dva dny loď vplula do ledových polí ve Weddellově moři. Podmínky však byly obtížné. Dne 18. ledna 1915 byla \"Endurance\" uvězněna v ledu, který loď 27. října 1915 rozdrtil. Posádka se uchýlila na blízkou kru. Opuštěný vrak se potopil 21. listopadu 1915.\n\nPosádku čekal dlouhý boj o přežití. Několik měsíců driftovali na kře, která se rozpadla asi 100 kilometrů od Pauletova ostrova. Následně se trosečníci počátkem dubna 1916 dostali na pustý Sloní ostrov, který však byl zcela nehostinný. Shackleton se rozhodl pro zoufalý krok a společně s pěti dalšími muži se mu po dvou týdnech podařilo v záchranném člunu doplout na Jižní Georgii. Kvůli bouři však přistáli v neobydlené zátoce krále Haakona, na opačné straně ostrova. Následoval náročný horský přechod. Dne 20. května 1916 Shackleton s námořníky Worsleym a Creanem došli do velrybářské stanice Stromness. Druhý den byli vyzvednuti tři muži, kteří čekali v zátoce krále Haakona. Zbylých 22 členů posádky se podařilo zachránit až na čtvrtý pokus dne 30. srpna 1916 chilskému člunu \"Yelcho\" (kapitán Luis Pardo).\n\n"}
{"id": "1278985", "url": "https://cs.wikipedia.org/wiki?curid=1278985", "title": "Furfurylmerkaptan", "text": "Furfurylmerkaptan\n\nFurfurylmerkaptan, systematický název furan-2-ylmethanthiol, je organická sloučenina obsahující molekulu furanu, na níž je navázána sulfanylmethylová skupina. V čisté formě je to čirá kapalina, ovšem delším stáním mění barvu na žlutou. Má hořkou chuť a silnou vůni pražené kávy, u níž je hlavní součástí aromatu.\n"}
{"id": "1278986", "url": "https://cs.wikipedia.org/wiki?curid=1278986", "title": "HMS Endurance (A171, 1991)", "text": "HMS Endurance (A171, 1991)\n\nHMS Endurance (A171) byl hlídkový ledoborec britského královského námořnictva. Původně se jednalo o civilní ledoborec MV \"Polar Circle\" roku 1991 zařazený britským námořnictvem a dodatečně upravený pro službu v Antarktidě. Sloužil pro hlídkování v oblastech Falkland, Jižní Georgie, Jižních Shetland a Antarktidy. Dále pro také hydrografický výzkum, přičemž úzce spolupracoval s organizací British Antarctic Survey. Roku 2008 byl vážně poškozen při nehodě a roku 2011 vyřazen. Červeně natřený ledoborec měl přezdívku Red Plum.\n\nPlavidlo bylo postaveno roku 1990 norskými loděnicemi jako ledoborec MV \"Polar Circle\". Roku 1991 si britské námořnictvo loď pronajalo jako dočasnou náhradu za hlídkový ledoborec HMS \"Endurance\" (A171), který byl poškozen srážkou s ledovcem. Plavidlo do služby zařadilo 21. listopadu 1991 jako HMS \"Polar Circle\" a v květnu 1992 ji přejmenovalo na \"Endurance\".\n\nLedoborec mohl plout rychlostí 3 uzly ledem až metr silným. Na palubě mohl být přepravován výsadek Royal Marines. Na zádi se nacházela přistávací plocha a hangáry pro dva vrtulníky Westland Lynx. Pohonný systém tvořily dva diesely o výkonu 8000 shp. Nejvyšší rychlost dosahovala 15 uzlů. Dosah byl 24 600 námořních mil.\n\nDne 16. prosince 2008 došlo na palubě ledoborce plujícího Magalhãesovým průlivem k vážné havárii. Kvůli neodborně provedené údržbě došlo poklopem k rozsáhlému průniku mořské vody do strojovny. Po opuštění strojovny loď přišla o svůj pohon a v jednu chvíli dosáhla náklonu 25 stupňů. Musela být zachraňována chilským a norským plavidlem. Chilským vrtulníkem bylo evakuováno celkem 15 osob. Pozdějí vyšetřování ministerstva obrany ukázalo, že při incidentu reálně hrozila ztráta plavidla kvůli převrácení, nebo ztroskotání (v místě nehody bylo moře velmi mělké).\n\nV dubnu 2009 byl ledoborec kvůli nezbytným opravám přepraven do Portsmouthu na palubě speciálního plavidla MV \"Target\". Samotná přeprava stála 4,3 milionů liber. Námořnictvo mělo původně v úmyslu loď opravit. Časem se ale ukázalo, že by oprava byla neekonomická. Roku 2011 byla loď vyřazena a později sešrotována.\n"}
{"id": "1278991", "url": "https://cs.wikipedia.org/wiki?curid=1278991", "title": "Holstebro Kommune", "text": "Holstebro Kommune\n\nHolsterbro Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 801,55 km², ve které v roce 2016 žilo 57 661 obyvatel.\n\nCentrem kommune je město Holsterbro.\n\nV Holsterbro Kommune se nachází 21 obcí.\n"}
{"id": "1278993", "url": "https://cs.wikipedia.org/wiki?curid=1278993", "title": "Rara (film)", "text": "Rara (film)\n\nRara je chilsko-argentinský hraný film z roku 2016, který režírovala Pepa San Martín podle vlastního scénáře. Film popisuje osudy lesbického páru, který vychovává dvě děti. Film byl inspirován reálným soudním sporem. V ČR byl uveden v roce 2017 na filmovém festivalu Febiofest.\n\nDvanáctiletá Sara a její mladší sestra Catalina žijí po rozvodu rodičů v matkou a její přítelkyní. Sara je v pubertě a začíná se s matkou čím dál více dostávat do různých sporů. Oslavu svých 13. narozenin raději uspořádá v domě svého otce. Otec Victor, který žije s novou manželkou, požádá u soudu o svěření dcer do péče.\n"}
{"id": "1278995", "url": "https://cs.wikipedia.org/wiki?curid=1278995", "title": "Seznam kulturních památek ve Svatém Janu pod Skalou", "text": "Seznam kulturních památek ve Svatém Janu pod Skalou\n\n"}
{"id": "1278997", "url": "https://cs.wikipedia.org/wiki?curid=1278997", "title": "Václav Letošník", "text": "Václav Letošník\n\nVáclav Letošník (1. února 1891 Habřina – 8. července 1955 Praha) byl český archivář a historik.\n\nNarodil se v rodině řídícího učitele v Habřině Václava Letošníka a jeho manželky Josefy, rozené Chmelíkové.\n\nV letech 1910–1914 studoval na Filozofické fakultě Univerzity Karlovy dějepis a zeměpis u Novotného a Bidla, v roce 1918 obhájil titul PhDr., v letech 1919–1921 studoval Státní archivní školu. Vyučoval na gymnáziích, od roku 1920 působil v archivech, do roku 1954 v Ústředním archivu ministerstva vnitra (od 1947 přednosta), poté přešel do Státního ústředního archivu (vedoucí oddělení).\n\nDne 20. července 1921 se v Praze oženil s Boženou Letošníkovou (1896—1965). Manželství bylo rozvedeno v roce 1939.\n\nPodílel se na archivní rozluce s Rakouskem (po roce 1918), věnoval se geografickému názvosloví (člen Stálé komise při ministerstvu vnitra pro stanovení úředních názvů míst v RČS, užšího výboru pro revizi názvů míst v Čechách, místopisné komise ČSAV apod.) Byl správcem fondu Zemské a dvorské desky (publikoval inventář \"Die böhmische Landtafel\", 1944). Publikoval články k dějinám slovanských států.\n\n\n"}
{"id": "1278999", "url": "https://cs.wikipedia.org/wiki?curid=1278999", "title": "Seznam kulturních památek v Hostomicích (okres Beroun)", "text": "Seznam kulturních památek v Hostomicích (okres Beroun)\n\n"}
{"id": "1279001", "url": "https://cs.wikipedia.org/wiki?curid=1279001", "title": "Seznam kulturních památek v Nižboru", "text": "Seznam kulturních památek v Nižboru\n\n"}
{"id": "1279004", "url": "https://cs.wikipedia.org/wiki?curid=1279004", "title": "Seznam kulturních památek v Tetíně (okres Beroun)", "text": "Seznam kulturních památek v Tetíně (okres Beroun)\n\n"}
{"id": "1279013", "url": "https://cs.wikipedia.org/wiki?curid=1279013", "title": "Seznam kulturních památek ve Všeradicích", "text": "Seznam kulturních památek ve Všeradicích\n\n"}
{"id": "1279014", "url": "https://cs.wikipedia.org/wiki?curid=1279014", "title": "Seznam kulturních památek v Žebráku", "text": "Seznam kulturních památek v Žebráku\n\n"}
{"id": "1279015", "url": "https://cs.wikipedia.org/wiki?curid=1279015", "title": "Bazela bílá", "text": "Bazela bílá\n\nBazela bílá (\"Basella alba\") je popínavá rostlina z čeledi bazelovitých. Pochází z jižní a jihovýchodní Asie, zdomácněla v teplých oblastech celého světa. Pěstuje se jako listová zelenina pod označením \"malabarský špenát\".\n\nBazela bílá je v zemích svého původu trvalka, dužnaté stonky dosahují délky až deset metrů. Květy rostou v klasech, jsou drobné a růžovobílé, plodem jsou tmavě fialové nažky, používané jako barvivo. Listy jsou celokrajné, srdcovitého tvaru, mají světle zelenou barvu, která u některých kultivarů přechází do vínově červené. Obsahují vitamín A, vitamín B, vápník a železo, jsou dobrým zdrojem vlákniny. Jsou šťavnaté a chutnají lehce nakysle. Mohou se jíst syrové nebo přidávat do různých pokrmů orientální kuchyně, jako např. polévek nebo kari.\n\nVe středoevropských podmínkách je nutné předpěstovat sazenice, které se vysazují na záhon v květnu. Rostlina vyžaduje slunné závětrné stanoviště, humózní lehkou půdu a dostatek tepla a vláhy. Pro pnutí je potřeba jí poskytnout oporu. Čerstvé listy se mohou postupně otrhávat po celé léto. \n\n\n"}
{"id": "1279016", "url": "https://cs.wikipedia.org/wiki?curid=1279016", "title": "Vagabond Ways", "text": "Vagabond Ways\n\nVagabond Ways je studiové album anglické zpěvačky Marianne Faithfullové. Vydáno bylo v dubnu roku 1999 společností Instinct Records a jeho producenty byli Daniel Lanois a Mark Howard. Oba zde rovněž hráli na různé hudební nástroje. Dále na nahrávku přispěli například Roger Waters, Emmylou Harris a Novi Novog. Kromě autorských písní obsahuje deska také několik coververzí.\n\n\n"}
{"id": "1279017", "url": "https://cs.wikipedia.org/wiki?curid=1279017", "title": "Seznam kulturních památek v Lochovicích", "text": "Seznam kulturních památek v Lochovicích\n\n"}
{"id": "1279019", "url": "https://cs.wikipedia.org/wiki?curid=1279019", "title": "Seznam kulturních památek v Litni", "text": "Seznam kulturních památek v Litni\n\n"}
{"id": "1279027", "url": "https://cs.wikipedia.org/wiki?curid=1279027", "title": "Silnice II/144", "text": "Silnice II/144\n\nSilnice II/144 je komunikací II. třídy v Jihočeském kraji, v okresech Strakonice a Prachatice.\n\nPropojuje mezi sebou silnici I/4 ve Volyni se silnicí II/145 v Husinci.\n\nJejí celková délka je zhruba 16,6 km. Přímo na této silnici je čerpací stanice ve Vlachově Březí.\n\nV tabulce uvedené vzdálenosti jsou přibližné.\n\n"}
{"id": "1279064", "url": "https://cs.wikipedia.org/wiki?curid=1279064", "title": "Mustafa Najem", "text": "Mustafa Najem\n\nMustafa Najem (ukrajinsky: Мустафа Найєм, paštúnsky: مصطفی نعیم‎, * 28. června 1981, Kábul, Afghánistán) je ukrajinský novinář a politik paštunského původu, poslanec Verchovné rady. \n\nMustafa Najem se narodil v Afghánistánu. Vystudoval Technické lyceum v Kyjevě a Národní technickou univerzitu Ukrajiny (2004). Mezi léty 2005–2007 pracoval jako novinář pro ukrajinskou verzi listu Kommersant, od roku 2006 píše pro internetové noviny Ukrajinská pravda. Zde spolupracoval především se Serhijem Leščenkem. V roce 2014 byl zvolen poslancem Verchovné rady za Blok Petra Porošenka. V roce 2016 spolu s Leščenkem a několika dalšími poslanci přestoupil do Demokratické aliance.\n\n"}
{"id": "1279067", "url": "https://cs.wikipedia.org/wiki?curid=1279067", "title": "Locked In (album, Wishbone Ash)", "text": "Locked In (album, Wishbone Ash)\n\nLocked In je šestým studiovým albem rockové skupiny Wishbone Ash. Podle soudu mnohých, včetně skupiny samé, je to jedna z nejslabších věcí z jejich rozsáhlého katalogu. Skupina často svaluje vinu na na producenta Toma Dowda, který trval na tom, aby skupina ve studiu hrála mnohem tišeji, což jejich výkonu odebralo hodně energie.\n\nVšechny písně složili Wishbone Ash, pokud není vedeno jinak\n\n\n"}
{"id": "1279074", "url": "https://cs.wikipedia.org/wiki?curid=1279074", "title": "Demokratická aliance (Ukrajina)", "text": "Demokratická aliance (Ukrajina)\n\nDemokratická alinace (ukrajinsky: Демократичний альянс) je ukrajinská poltická strana, založená v roce 2011.\n\nDemokratická aliance byla původně mládežnickým spolkem. V roce 2014 se neúspěšně zúčastnila voleb do Verchovné rady. Strana tak měla zastoupení pouze v komunální politice. V roce 2016 do ní vstoupili vlivní poslanci zvolení za Blok Petra Porošenka Serhij Leščenko, Mustafa Najem a Svitlana Zalaščuk.\n"}
{"id": "1279075", "url": "https://cs.wikipedia.org/wiki?curid=1279075", "title": "Birthday Honours", "text": "Birthday Honours\n\nBirthday Honours je v některých zemích Commonwealthu označení pro udělování vyznamenání a medailí během oficiálních oslav narozenin panovníka. Vyznamenání jsou předávána monarchou nebo jeho zástupcem a spolu s Novoročními vyznamenáními jsou udělována každoročně. Všechna královská vyznamenání jsou zveřejněna v příslušném věstníku a denním tisku každé oblasti.\n\nVyznamenání jsou udělována na panovníkovy narozeniny od roku 1885, v době vlády královny Viktorie. Narozeniny jejího nástupce, Krále Edwarda VII (vládl 1901-1910), připadly na 9. listopadu 1901. Po roce 1908 byly oficiální narozeniny ve Spojeném království přesunuty na první, druhou, nebo třetí sobotu v červnu. Ostatní oblasti Commonwealthu slaví oficiální narozeniny v různé dny (obvykle koncem května nebo začátkem června). Vyznamenání jsou udělována odpovídajícím způsobem.\n\n"}
{"id": "1279077", "url": "https://cs.wikipedia.org/wiki?curid=1279077", "title": "225. letka bojového zabezpečení", "text": "225. letka bojového zabezpečení\n\n225. letka bojového zabezpečení je součástí Vzdušných sil Armády České republiky v rámci 22. základny vrtulníkového letectva na letišti Náměšť nad Oslavou.\n\nVelitelem letky je podplukovník Radek Pilař. Předchozím velitelem byl pplk. Aleš Cápal.\n\n225. letka bojového zabezpečení je určena k realizaci úkolů bojového zabezpečení 22.zVrL a k podpoře národních nebo aliančních sil určenými prostředky. Má:\n\n\n\nK 1.1.2017 vznikla u 22. základny vrtulníkového letectva Rota bojového zabezpečení Aktivních záloh. Ta spadá do podřízenosti 225. letky bojové zabezpečení. Sestává ze dvou strážních čet, chemické čety a hospodářské čety. Rota celkem čítá 98 tabulkových míst, z toho 3 pro VZP a 95 pro příslušníky AZ.\n\nVelitelem roty je kpt. Ing. Martin Lojda.\n\n"}
{"id": "1279081", "url": "https://cs.wikipedia.org/wiki?curid=1279081", "title": "Maxima", "text": "Maxima\n\nSlovo maxima má několik významů:\n\n\n"}
{"id": "1279082", "url": "https://cs.wikipedia.org/wiki?curid=1279082", "title": "Seznam postav seriálu Kriminálka Las Vegas", "text": "Seznam postav seriálu Kriminálka Las Vegas\n\n\"Kriminálka Las Vegas\" (v anglickém originále \"CSI: Crime Scene Investigation\") je americký kriminální televizní seriál vytvořený producentem a scenáristou Anthonym E. Zuikerem. Sleduje kriminalisty z Las Vegas („vyšetřovatele místa činu“, v originále \"Crime Scene Investigators\"), kteří pracují pro místní policejní sbor a využívají fyzické důkazy k vyřešení vražd. \n\nPůvodními zakládajícími členy týmu byli šéf Gill Grissom, jeho zástupkyně kriminalistka Catherine Willovsová, kpt. Jim Brass, kriminalistka Sára Sidlová, kriminalisté Warrick Brown, Nick Stokes a Greg Sanders. Později přibyly vedlejší postavy (Dr. Al Robbins, jeho asistent David a komické duo laborantů David Hodges a Henry Andrews).\n\nJako první z původní sestavy opustil tým kriminalista Warrick Brown, když byl na začátku 9. řady zastřelen zkorumpovaným policistou Jeffryem McKeenem. Jeho smrt nejvíc zarmoutila Gilla Grissoma (měl ho rád jako vlastního syna), který potom krátce po jeho smrti opustil tým, odešel do důchodu a odebral se do Latinské Ameriky, kde se začal věnovat svým výzkumům.\n\nNa jeho místo pak nastoupil nový šéf (původně doktor) kriminalista Ray Langston, který v týmu vydržel až do konce 11. řady, pak ale musel odejít, protože zabil v sebeobraně svého úhlavního nepřítele, nebezpečného sériového vraha Nata Haskella, který mu zničil život.\n\nNa začátku 12. řady místo Raye nastoupil nový šéf, starý forenzní vědec ze Seattlu DB. Russell. Společně s ním tam také nastoupila mladá kriminalistka Morgan Brodyová, dcera šerifa Conrada Ecklieho. O pár epizod později opustila tým i Catherine Willovsová, začala pracovat u FBI a na její místo nastoupila Russellova kamarádka a kolegyně, která s ním pracovala v Seattlu, Julie Finlayová.\n\nNa konci 14. řady opustil tým další z původní sestavy, kpt. Jim Brass.\n\n\nNarodil se a vyrůstal v Marina Del Rey v kalifornii. Grissomův otec byl profesorem botaniky a zemřel, když mu bylo 9. O jeho smrti mluví s Cath v episodě \" Still Life\", říká jí: \"Bylo to jednoho horkého letního dne, přišel domů a lehl si na gauč. Já jsem se díval na televizi, moje máma přinesla studené pití, ale nemohla ho vzbudit. Nikdy mi neřekly proč\". Jeho matka trpěla dědičnou sluchovou chorobou . Proto se Gil naučil plynně mluvit znakovou řečí. Příznaky nemoci se ale začnou projevovat i u něho a v díle \"Inside the box\" jde na operaci, která se povede. Když bylo Grissomovi osm let, projížděl se po plážích a sbíral mrtvé kraby, škeble a vůbec vše, co moře vydalo. Tyto zdechliny pak doma podroboval pitvám a pomalu ale jistě se začal seznamovat se souvislostmi a spletitostmi smrti. Později mu začaly být mořské potvory málo a zaměřil se na pitvání uhynulých koček a psů. Toto počínání nebylo předzvěstí vážné duševní choroby, jak by se mohlo jevit, ale položilo základ pro jeho skutečné systematické a hluboké vědecké vzdělání. Již v šestnácti letech byl neoficiálně zaměstnán v márnici v LA, kde pracoval i v době svých univerzitních studií. Ve dvaadvaceti letech se stal historicky nejmladším koronerem v LA. Po osmi letech na tomto postu byl naverbován do služeb CSI v Las Vegas. Pokud ostatní členové CSI nejprve rozvažovali, zda náročnou práci přijmout, Grissom neváhá ani sekundu. Těžko si ho představit v jiném oboru. Celý dosavadní život se věnoval této činnosti a nyní dostal příležitost vše zúročit. Ale vzdělává se dál a každým případem roste. Je velmi charakterní a velmi autoritativní. Nikoliv ovšem autoritářský. Na své podřízené působí svou ohromnou, sedmnáctiletou praxí policisty, fundovaného vědce i vnímavého, empatického člověka. Nejednou se dokázal rvát za své podřízené a dokázal je často ochránit před tlaky, přicházejícími často z velmi vlivných míst. Grissom je tak trochu podivín, introvert. Ale je všeobecně respektován. Jeho specializací je entomologie.\n\nNa začátku 9.série krátce po smrti Warricka Browna odešel z týmu do důchodu,přestěhoval se společně se Sárou Sidlovou do Kostariky, do latinské Ameriky, kde se začal věnovat svým výzkumům a neměl už na Sáru moc čas,tak se rozešli. Sára od něj odešla,vrátila se zase zpátky do týmu a Gill se tam pak už v žádném dalším díle neobjevil. Byl nahrazen novým šéfem Rayem Langstonem a pak DB.Russellem.\n\n\nWarrick Brown je jako jediný z týmu rodákem z Las Vegas. I jeho dětství bylo pohnuté. Otce nikdy neviděl a matka ho opustila v jeho sedmi letech. Ujala se ho přísná babička a on si tajně přivydělával jako poslíček.\nBrownovi pulzuje v žilách muzikantská, až rockerská krev. Miluje kasina, hazard a pracoval i jako DJ v klubu. Psal dokonce i vlastní písničky. Jakožto rodilý lasvegasčan má všude známé a nejednou hrají tyto jeho známosti klíčovou roli při rozuzlení případu. Zprvu byl veliký proutník, ale když se poprvé zamiloval, jeho vyvolená mu zlomila srdce. Od té doby je vůči ženám ostražitý. Nicméně se v šesté řadě oženil, ale jeho manželství dlouho nevydrželo.\n\nPak na začátku 9.řady byl zastřelen zkorumpovaným policistou Jeffreym McQueenem. Jeho smrt silně zarmoutila všechny jeho přátele a celý jeho tým, hlavně Gilla Grissoma, který ho měl rád jako vlastního syna.\n\n\nCatherine Willowsová je kriminalistka, zástupkyně šéfa, jeho pravá ruka a velmi zkušená kriminalistka.\nJe velice vlivná a bohatá osoba, která už si v životě zažila své a vyzná se.\nS bývalým manželem má jednu dceru Lindsey.\nObčas flirtovala s různými detektivy (např. s kolegou Nickem Stokesem) nebo s detektivem Vartanem.\n\nV půlce 12. řady odešla z týmu, začala pracovat u FBI v Quanticu.\n\n\nKapitán na oddělení vražd. Byl velitelem CSI jednotky v Las Vegas do té doby, než se ve druhé epizodě vrátil zpět k policii na oddělení vražd. Pochází z New Jersey. Pokračuje v práci v CSI navzdory problémům s jeho dcerou v druhé sérii, která byla drogově závislá a dělala prostitutku v Las Vegas. V 10. epizodě druhé série, \"Ellie\", se zjistilo, že Brass není její biologický otec. V současnosti je kapitánem na oddělení vražd a úzce spolupracuje s CSI týmem. Velmi často vede vyslýchání a jeho sarkastický přístup dělá tyto výslechy ponurně humornými, držíc tak krok s atmosférou seriálu.\n\nNa začátku 14.řady se po letech setkal se svou nevlastní odcizenou dcerou Ellie a zároveň byl v šoku jak zjistil že Ellie je partnerka nebezpečného sériového vraha. Ellie málem zabila kriminalistku Morgan Brodyovou a zabila i vlastní matku, Brassovu bývalou ženu a pak málem zabila i jeho, ale nepovedlo se jí to a skončila ve vězení. Brassovi se začal hroutit svět, ale i přesto nadále v týmu zůstal ještě celou 14.sérii.\nOvšem na konci 14.řady se jeho dcera Ellie pokusila ve vězení o sebevraždu, tak to dohnalo Brasse k vážnému rozhodnutí,opustil tým aby si mohl zpět ke své odcizené dceři zase najít cestu.\n\n\nObdivuje Grissoma a měl zájem o Saru Sidleovou. Je známý svým pojašeným chováním a tím, že je naivní ohledně práce forenzních detektivů v terénu, navzdory svým encyklopedickým vědomostem o DNA a o analyzování stop. Greg je velmi inteligentní, zázračné dítě, vyrostl v muže s nekovenčním postřehem a zábavnou povahou. Při práci poslouchá heavy metal, například Marylina Mansona, což mu pomáhá se koncentrovat. Navzdory svému vzhledu rebela nepopíral Sářin výrok, že byl panicem, když šel na univerzitu. V seriálu naráží na romantické zájmy mnohých žen, nejen v laboratoři.\nPak v 12.řadě jak do týmu nastoupila nová hezká mladá kriminalistka blondýnka Morgan Brodyová se Greg s ní začal sbližovat, a už několikrát během seriálu spolu flirtovali, ovšem stále zůstali jen přáteli.\n\n\nJe ředitelem okresní márnice, ženatý, má tři děti. S Grissomem si dobře rozumí a naopak. Má obě nohy protetické a bylo naznačeno, že je ztratil při nehodě, když se pokoušel vykopat podlahu na místě činu.\n\nPatolog, druhý doktor. Asistent dr.Robbinse\n\n\nLaboratorní technik, který byl do Las Vegas přesunutý z losangeleské laboratoře. Je to takový komický vtipálek celého týmu.\n\nDruhý laborant, kamarád Hodgese, Tvoří spolu komickou dvojici laborantů.\n\n\nAnalytik vlasů a vláken. Nekonfliktní a přátelský, bývalý univerzitní basketbalový hráč a člen bratrstva, má titul z kriminálního práva z Texaské A&M univerzity. Pochází z Dallasu. Má sklon ke \"vcítění se\" namísto \"pochopení\" k obětem, za což si vysloužil několik napomenutí od ostatních. Nick někdy dělá předčasné závěry, i přes fakt, že ještě nemá všechny důkazy.\nAle je to nejlepší a nejzkušenější kriminalista, který nikdy neselže.\n\nPůvodně zástupce šerifa, později šerif. Blízký přítel Gilla Grissoma (pak i nového šéfa DB Russella) i Kpt Jima Brasse.\nVelice dobrý a zkušený spojenec a spolupracovník lasvegaské kriminálky, který jím pomohl s nejedním případem.\nMá jednu dceru Morgan Brodyovou, která k ním do týmu nastoupila až v 12.řadě. Ze začátku s ní sice neměl blízký vztah, ale ovšem později na konci 12.řady jak byl Ecklie postřelen a málem zemřel se s Morgan sblížili.\n\n\nAnalytička materiálů a elementů. Vystudovala fyziku na Harvardově univerzitě. Předtím pracovala v márnici a kriminální laboratoři v San Franciscu a nahradila Holly Gribbsovou poté, co vyřešila její smrt. Je plně oddána své práci, má silný smysl pro spravedlnost pro obě skupiny: jak obětí, tak i kriminálniků. Sářin otec, alkoholik, ji a její matku Lauru často bil, než ho Laura zabila. Na Sáře to zanechalo stopy a při své práci má těžkosti vyrovnat se s případy, které se týkají žen a dětí. Po otcově smrti a následném odchodu matky do vězení byla umístěna do pěstounské péče.\nPozději začala mít vztah se svým spolupracovníkem Gillem Grissomem.\n\nRaymond Langstone\nPůvodně doktor, později nový šéf místo Gilla Grissoma.Nastoupil na začátku 9.řady a vydržel tam dlouho, až do konce 11.řady. Celou dobu se jeho hlavní dějová linka točila kolem sériových vrahů Dr Jekylla a Nata Haskella, jeho úhlavního nepřítele, který mu pak na konci 11.řady úplně zničil život. Haskell mu málem zabil jeho bývalou ženu Glorii a chtěl zabít i jeho, tak ho Ray v sebeobraně zabil, ovšem jen Kpt. Jim Brass věděl pravý důvod Haskellova úmrtí, že to tak úplně sebeobrana nebyla. Raye Jim z toho sice vysekal, ale smrt Haskella zanechala na něm trvalé následky, psychicky narušený stav, pracovní neschopnost a nepříznivou budoucnost pro něj i jeho tým, tak musel na konci 11.řady odejít. Pak na začátku 12.řady byl nahrazen novým šéfem DB.Russellem.\n\nDiebenkorn \"D.B.\" Russel\nNový šéf, který nastoupil do týmu na začátku 12 řady, po odchodu Raye Langstona. Původně s Julií Finlayovou pracoval u kriminálky v Seattlu.\n\nJulie Finlay\nKriminalistka, kamarádka a kolegyně DB.Russella, pracovala před tím s ním v Seattlu, ovšem v půlce 12.řady krátce po odchodu Catherine Willivsové se přidala do jejích týmu. Byla dobrá zkušená kriminalistka, ovšem byla taky nepoučitelná a tak moc zaujatá případy sériových vrahů, až si neuvědomovala že její činy a chyby mají své následky.\nV úplně posledním díle, na konci 15.řady skončila v komatu, jak jí nebezpečný sériový vrah, kterému byla na stopě málem zabil.\nNení známo zda se ještě někdy probere nebo ne.\n\nMorgan Brody\nMladá kriminalistka, hezká blondýnka,dcera Conrada Eckleiho která do týmu nastoupila v 12.řadě.\nČasto flirtuje s kriminalistou Gregem Sandersem nebo laborantem Davidem Hodgesem.\n"}
{"id": "1279088", "url": "https://cs.wikipedia.org/wiki?curid=1279088", "title": "Marunek rakouský", "text": "Marunek rakouský\n\nMarunek rakouský (\"Cota austriaca\") je jednoletá až dvouletá rostlina středního vzrůstu s mnoha žlutobílými květními úbory kopretinového vzhledu. V české přírodě je tato bylina považována za zdomácnělý archeofyt, který doputoval z oblastí okolo Středozemního moře. Dříve byl tento druh znám pod jménem rmen rakouský (\"Anthemis austriaca\"), nyní je pro podstatné odlišnosti z rodu rmen přeřazen do rodu marunek.\n\nDruh je rozšířen hlavně v Evropě a Asii na územích s mírným podnebím. V Evropě se dlouhodobě vyskytuje hlavně ve Střední, Jihovýchodní a Východní, v Asii na jihozápadě, v oblasti Kavkazu a částečně i ve Střední Asii, roste též na severním pobřeží Afriky. Druhotně se dostal do některých zemí na jihozápadě a severu Evropy, stejně jako do spojených států amerických.\n\nV České republice se vyskytuje jen ostrůvkovitě, nejvíce na jižní a střední Moravě a ve středních a severozápadních Čechách. Obvykle roste na slunných místech na polích i úhorech, loukách, pastvinách, ve vinicích i na silničních a železničních náspech. Dává přednost sušším půdám, které jsou písčité až hlinité a obsahují dostatek živin.Někdy roste i na obdělávané půdě, hlavně v obilninách, okopaninách a trvalých pícninách, tehdy je považován za plevel.\n\njednoleté až dvouleté byliny s přímými, jednotlivě vyrůstajícími, odstále chlupatými lodyhami vysokými 10 až 60 cm, které jsou v horní části bohatě větvené. V půdě koření jednoduchým nebo rozvětveným kůlovitým kořenem. Tmavozelené lodyžní listy vyrůstají střídavě, jsou přisedlé, pravidelně dvakrát peřenosečné s peřenosečnými úkrojky. V obryse bývají vejčité až podlouhlé obkopinaté, jsou dlouhé 1,5 až 4 cm a široké 1 až 2 cm, oboustranně chlupaté a mají vřetena slabě zubatá.\n\nÚbory s květy vyrůstají na dlouhých stopkách z vrcholů lodyh a větví, na rostlině jich obvykle bývá tři až deset a mívají v průměru 2 až 4 cm. Široce nálevkovitý, polokulovitý, chlupatý zákrov je tvořen světle zelenými listeny kopinatého tvaru, které jsou na špičce hnědě lemované. Květní lůžko je polokulovité a plevnaté. Uprostřed zákrovu, v terči, vyrůstají květy oboupohlavné, trubkovité, které mají po pěti korunních lístcích zlatožluté barvy. Po obvodě jsou květy samičí, jazykovité, s bílými ligulami dlouhými 1 až 1,5 cm.\n\nPlody jsou zploštělé, 2,5 mm dlouhé, nahnědlé nažky, které jsou čtyřhranné, v průřezu kosoúhlé, po bocích mají po dvou mělkých rýhách a na vrcholu úzký lem.\n\nRostlina se rozmnožuje výhradně semeny (nažkami), kterých na rostlině dozrává i přes tisíc. Jsou rozšiřovány větrem, povrchovou vodou, špatně vyčištěným osivem nebo lidskou činností. Nažky klíčí nepravidelně, na podzim nebo časně na jaře. V půdě si podržují dobrou klíčivost po několik let.\n\nPro svůj občasný výskyt na obdělávaných polích je sice marunek rakouský považován za plevel, na druhé straně však následkem používání herbicidů a dobré péče o půdu i osivo z české krajiny postupně mizí. Byl proto v \"Červeném seznamu cévnatých rostlin České republiky z roku 2012\" zařazen mezi ohrožené rostlinné druhy (C3).\n\n"}
{"id": "1279090", "url": "https://cs.wikipedia.org/wiki?curid=1279090", "title": "Reiner Klimke", "text": "Reiner Klimke\n\nReiner Klimke (14. ledna 1936, Münster – 17. srpna 1999, Münster) byl německý sportovní jezdec na koni. V drezuře získal šest zlatých olympijských medailí a dvě bronzové, což je v jezdectví rekord. Z šesti zlatých je jedna individuální, z Los Angeles 1984, a pět týmových (Tokio 1964, Mexiko 1968, Montréal 1976, Los Angeles 1984, Soul 1988). Oba bronzy byly z individuálních závodů (Mexiko 1968, Montréal 1976). \n\nCelkem se zúčastnil šesti olympiád. Krom toho byl šestinásobným mistrem světa a jedenáctinásobným mistrem Evropy. \n\nByl rovněž široce uznávaným odborníkem, napsal několik publikací o výchově a tréninku sportovních koní.\n\nJeho dcera Ingrid Klimkeová se rovněž věnuje jezdectví a získala týmové zlato na olympijských hrách v Pekingu 2008 i v Londýně 2012.\n\n"}
{"id": "1279094", "url": "https://cs.wikipedia.org/wiki?curid=1279094", "title": "Alexej Kudrin", "text": "Alexej Kudrin\n\nAlexej Kudrin (12. října 1960 Dobele, Sovětský svaz) je ruský ekonom a politik, mezi lety 2000–2011 ministr financí Ruské federace, čímž se stal nejdéle sloužícím ministrem financí v postsovětském Rusku. V květnu 2018 se stal předsedou Komory účetních Ruska, když v této funkci nahradil Taťánu Golikovovou. \n\nPo ministerské dráze působil jako děkan Fakulty svobodných umění a věd na Petrohradské státní univerzitě. \n\nVystudoval ekonomii na Petrohradské státní univerzitě. V roce 1996 začal pracovat pro administrativu prezidenta Borise Jelcina. \n\nV letech 2000 až 2011 zastával funkci ministra financí. V roce 2014 ruský prezident Vladimir Putin nabídl Kudrinovi funkci ředitele Centrální banky Ruské federace. Kudrin ji však odmítl, protože se nechtěl podílet na stávající linii Kremlu a jeho neefektivní ekonomické politice.\n\nV roce 2016 byl Kudrin Vladimirem Putinem požádán, aby vypracoval novou strategii ekonomické politiky. Kudrin vypracoval zprávu, ve které apeluje na nutnost výrazných reforem – největší výzvou pro příští roky je podle něj překonání technologické zaostalosti Ruska. Reformovat je však podle něj třeba také ruský soudní systém, a to tak, aby poskytoval větší ochranu vlastnických práv a byl transparentnější. Kudrin také doporučuje snížení role státu v ekonomice, rozbití monopolů, pružnější pracovní trh nebo poskytnutí větších pravomocí regionům. \n"}
{"id": "1279095", "url": "https://cs.wikipedia.org/wiki?curid=1279095", "title": "Moncloa – Aravaca", "text": "Moncloa – Aravaca\n\nMoncloa – Aravaca je jeden z 21 městských obvodů španělského hlavního města Madridu, nachází se severně od centra města. Má rozlohu 32,89 km² a žije v něm obyvatel. Vznikl sloučením městských částí Moncloa a Aravaca a leží na rozhraní historických a moderních částí Madridu. Obvod má pořadové číslo 9. Radnice obvodu se nachází na náměstí Plaza de Moncloa.\n\nObvod Moncloa – Aravaca je vymezen:\n\nObvod se skládá ze sedmi čtvrtí (\"barrios\"):\n\nNa území obvodu se nachází 30 mateřských škol (5 veřejných a 25 soukromých), 15 veřejných základních a středních škol, 19 soukromých a 2 zahraniční gymnázií. Čtvrť Ciudad Universitaria je tvořena kampusem univerzit Universidad Complutense de Madrid a Universidad Politécnica de Madrid (Madridská polytechnika).\n\nObvodem procházejí linky příměstské železnice Cercanías Madrid. V obvodě se nacházejí tři stanice, na kterých všech zastavují vlaky linek C-7 a C-10.\n\nNa území obvodu se nacházejí mnohé stanice metra a lehkého metra. Patří k následujícím linkám:\n\nV obvodu je provozováno velké množství denních a nočních autobusových linek, mezi nimi několik speciálně zřízených pro obsluhu kampusů univerzit.\n\nMezi významná místa obvodu Moncloa – Aravaca se řadí:\n\n\n"}
{"id": "1279096", "url": "https://cs.wikipedia.org/wiki?curid=1279096", "title": "Mistrovství České republiky v orientačním běhu ve sprintu", "text": "Mistrovství České republiky v orientačním běhu ve sprintu\n\nMistrovství České republiky v orientačním běhu ve sprintu je pořádáno každoročně od roku 1999. Jde o mladou disciplínu tohoto sportu a zpravidla se běhá v centrech měst a na jejich sídlištích, v parcích a přilehlých lesích. Díky atraktivním prvkům (krátké startovní pole, minutový interval, trať vítěze do 15 minut) bývá ze závodů také televizní přenos hlavních kategorií.\n\nKromě hlavní ženské a mužské kategorie se soutěží v mnoha dalších věkových a výkonnostních kategoriích. Součástí závodu je Veteraniáda ČR.\n\nPořadí závodníků podle získaných medailí (tzv. olympijského hodnocení) v hlavní mužské a ženské kategorii (H21 a D21) na Mistrovství ČR ve sprintu v letech 1999 až 2019 (včetně).\n\n\n"}
{"id": "1279098", "url": "https://cs.wikipedia.org/wiki?curid=1279098", "title": "Rakouská akademie věd", "text": "Rakouská akademie věd\n\nRakouská akademie věd (, zkráceně \"ÖAW\") je největší vědeckou institucí neuniverzitního typu v Rakousku. Byla založena roku 1847 jako \"Císařská akademie věd ve Vídni\" (německy \"Kaiserliche Akademie der Wissenschaften in Wien\"). Od svého vzniku sídlí ve Vídni, ale v současnosti působí i v dalších rakouských městech. K Akademii patří více než 25 odborných ústavů ve dvou třídách: matematicko-přírodovědné a filosoficko-historické. Roční rozpočet v roce 2012 činil 97 milionů eur, od roku 2013 je jejím předsedou Anton Zeilinger.\n\nMezi členy Rakouské akademie věd byli i tito vědci: Christian Doppler, Theodor Billroth, Anton Eiselsberg, Otto Hittmair, Eduard Suess, Ludwig Boltzmann, Paul Kretschmer, Hans Horst Meyer, Roland Scholl, Julius von Schlosser a laureáti Nobelovy ceny Julius Wagner-Jauregg, Victor Franz Hess, Erwin Schrödinger a Konrad Lorenz.\n\n"}
{"id": "1279099", "url": "https://cs.wikipedia.org/wiki?curid=1279099", "title": "Ruské prezidentské volby 2018", "text": "Ruské prezidentské volby 2018\n\nRuské prezidentské volby se uskutečnily v neděli dne 18. března 2018. Dosavadní prezident Vladimir Putin obhájil svůj mandát se 76,66 % hlasů (účast 67,47 %), ve funkci prezidenta bude s přestávkou (2008–2012) již po čtvrté volební období, o další budoucí kandidatuře již neuvažuje.\n\nVolby provázely kontroverze a podvody, počínaje nepřipuštěním opozičního kandidáta Alexeje Navalného a konče nucením voličů k účasti a falšováním výsledků. Předsedkyní ruské Centrální volební komise byla od roku 2016 jmenovaná někdejší ochránkyně lidských práv a kdysi známá kritička Kremlu Ella Pamfilovová. Ta uvedla, že v pěti okrscích mělo docházet k případům podezřelého vhazování lístků do uren, ve všech těchto okrscích bylo hlasování anulováno. Takovýchto narušení ovšem bylo nahlášeno mnohonásobně více. Podle předsedkyně bylo v porovnání s rokem 2012 o polovinu tolik oznámených porušení a žádný nebyl tak vážný, aby to jakkoli ovlivnilo hlasování.\n\nOBSE ve zprávě ze své pozorovatelské mise uvedla, že v těchto volbách nebylo konkurentní prostředí, provázelo je porušování základních lidských práv, Vladimir Putin byl nepřiměřeně protežován médii a voliči byli nuceni k účasti. Hlavní pozorovatel Šanghajské organizace pro spolupráci označil volby za „transparentní, věrohodné a demokratické“. Zástupce vedoucího monitorovací skupiny Občanské komory Ruské federace je nazval „bezprecedentně čistými“. Druhý nejúspěšnější kandidát Pavel Grudinin označil ruské volby za „nejšpinavější v postsovětském prostoru“.\n\nV první polovině prosince roku 2017 bylo oznámeno, že se bude o prezidentský úřad ucházet i počtvrté Vladimir Putin, dosavadní prezident. Dále kandiduje Pavel Grudinin, ředitel Leninova sovchozu, kandidující za komunistickou stranu, Vladimir Žirinovskij – ruský nacionalista, předseda Liberálně-demokratické strany Ruska, Xenija Sobčaková – novinářka a televizní moderátorka, Grigorij Javlinskij – ruský liberální ekonom, bývalý předseda liberálního opozičního politického hnutí Jabloko, Boris Titov – politik, podnikatel a předseda Strany růstu, Maxim Surajkin – předseda strany Komunisté Ruska a Sergej Baburin – dřívější poslanec Státní dumy a lídr strany Ruský všenárodní svaz. Hlavní kandidát opozice Alexej Navalnyj nebyl k volbám připuštěn kvůli jeho dřívějšímu odsouzení z údajného korupčního jednání.\n\nAlexej Navalnyj je opoziční politik, předseda Strany pokroku a zakladatel Fondu boje s korupcí. Více než rok před volbami vedl velmi intenzivní předvolební kampaň, v níž dokázal aktivizovat stovky tisíc lidí napříč celým Ruskem i přes informační blokádu v celostátních médiích. Na desítky setkání s Navalným po celé zemi přicházely tisíce zejména mladých lidí. Kampaň provázel velký tlak ze strany úřadů, jeho stoupencům nebylo povolováno organizovat mítinky a demonstrace a poté docházelo k věznění organizátorů mítinků, jeho příznivci a členové jejich rodin byli zatýkáni, zastrašováni, došlo i k výpovědím ze zaměstnání či vyloučení ze studia. Sám Navalnyj byl v průběhu kampaně odsouzen dvakrát, jednou na 15, podruhé na 20 dní vězení. Centrální volební komise jej nakonec 25. prosince odmítla registrovat, neboť Navalnyj byl pravomocně odsouzen v kauze zpronevěry v podniku Kirovles. Rozsudek v této kauze však byl již dříve zpochybněn Evropským soudem pro lidská práva. Za politicky motivovaný proces označil tuto kauzu např. tehdejší velvyslanec USA v Rusku, Evropská unie a řada vysokých představitelů evropských zemí. Navalnyj v reakci na znemožnění kandidovat vyhlásil \"stávku voličů\".\n\nV souvislosti se zamítnutím kandidatury Alexeje Navalného ze strany ruské Centrální volební komise na základě jeho údajné zpronevěry v kauze Kirovles vydala Evropská služba pro vnější činnost tiskové prohlášení. V něm vyjádřila \"vážnou pochybnost nad politickým pluralismem v Rusku a nad uskutečněním demokratických voleb v příštím roce\". Prohlášení také připomíná, že v kauza, která znemožnila Navalného kandidaturu, byla již jednou Evropským soudem pro lidská práva zpochybněna. Vyzývá také, aby politicky motivované rozsudky nebyly používány k omezení politické soutěže.\n\nMluvčí ministerstva zahraničí USA Noel Clay vyjádřil znepokojení nad rozhodnutím Centrální volební komise nepřipustit Navalného k prezidentským volbám. Zároveň sdělil, že USA vyzývají ruskou vládu k provedení \"čestných voleb, které budou transparentní, spravedlivé a svobodné a budou garantovat svobodné vyjádření vůle lidu\".\n\n28. ledna 2018 proběhly ve více než 100 ruských městech od Vladivostoku po Kaliningrad protesty proti nepřipuštění Alexeje Navalného k volbám a za jejich bojkot. Podle Navalného byli k volbám připuštěni pouze ti kandidáti, které Putin osobně vybral a kteří jej ani v nejmenším neohrožují. V sibiřském Jakutsku lidé vyšli nehledě na teplotu -45 °C. V Jakutsku, Jekatěrinburgu a Petrohradě se sešlo okolo 1 000 lidí, v Moskvě asi 3 000 - 4 000 lidí. V asi 20 % měst demonstrace nebyly povoleny. Zadrženo bylo po celé zemi 371 lidí, v souvislosti s protesty 120 osob dostalo pokuty v rozmezí 500 až 150 000 rublů nebo zatčeno v rozsahu 1 až 30 dní (k 31. lednu 2018).\n\nJiž před volbami byl vyvíjen nátlak na nezávislou pozorovatelskou organizaci Golos a na organizaci Alexeje Navalného, která k volbám vyslala přes 30 tisíc pozorovatelů. Nejdříve bylo oběma organizacím znemožněno vyslat pozorovatele přes jejich oficiálně zaregistrovaná média, takže museli požádat o pověření od kandidátů. Těsně před volbami proběhla po celém Rusku vlna domovních prohlídek a zatýkání. Na dobu voleb byli uvězněni někteří koordinátoři a lektoři pozorovatelů, zároveň se policie v některých regionech snažila zabavit aktivistům pověření pro pozorovatele. Jenom v Kemerovské oblasti takto policie zabavila přes 1600 pověření.\nOpoziční pozorovatelé a novináři v průběhu voleb zdokumentovali množství kontroverzí a podvodů. Například v některých urnách již v momentě otevření volebních místností ležely hlasovací lístky. Centrální volební komise a zejména nezávislí pozorovatelé zveřejnili řadu videí, ve kterých členové volebních komisí vhazovali do uren svazky hlasovacích lístků. Šéf volební místnosti nedaleko Moskvy byl suspendován a druhý muž obviněný z toho, že hodil do urny vícero hlasů na dalekém východně byl zatčen.\n\nNěkterým voličům bylo umožněno hlasovat více než jednou, což potvrdil i kandidát za komunistickou stranu Pavel Grudinin. Některé takové případy byly dokonce zachyceny kamerami.\n\nDocházelo také k zatýkání a napadání pozorovatelů přímo ve volebních místnostech. Ve městě Dolgoprudnyj dva opilí lidé vyhnali z volební místnosti pozorovatele kandidáta Borise Titova, ten se do místnosti poté vrátil. V Machačkale byli údajně napadeni volební pozorovatelé. Předsedkyně Pamfilovová však jakékoliv vykázáni, či dokonce napadení pozorovatelů popřela a označila je za zvěsti, ačkoliv řada incidentů byla zachycena kamerami.\n\nNěkolik stovek lidí si oficiálně stěžovalo, že byli nuceni k účasti ve volbách pod různými pohrůžkami, například nižším platem, nebo ztížením zkoušek na škole. Účast ve volbách museli dokazovat například fotografií z volební místnosti.Jednalo se nejenom o státní zaměstnance, ale i o studenty a zaměstnance soukromých podniků.\n\nZáběry zveřejněné Golosem ukazují kamery ve volebních místnostech, které byly záměrně zakrývány, aby znemožnily pozorovat dění, například balónky.\n\nPodle zpráv nezávislých pozorovatelských organizací byla ve volebních místnostech, kde byl přítomen nezávislý pozorovatel, volební účast nápadně nižší než v ostatních. V Penzenské oblasti například pozorovatelé od Alexeje Navalného napočítali účast asi 50 %, oficiální volební účast v regionu ovšem činila 70 %. Zároveň bylo ve volebních místnostech Penzenské oblasti bez nezávislých pozorovatelů napočítáno o 15-20 % hlasů za Vladimira Putina více než na těch bez pozorovatelů. V Čečensku, kde k volbám přišlo oficiálně téměř 90 % voličů, odvolilo v místnostech pokrytých pozorovateli více než dvakrát méně lidí. Celkově Navalnyj uvádí, že oficiální údaje byly navýšeny asi o 10 %. Pozorovatelé agentury Reuters počítali u 12 volebních místností, kolik do nich za celý den přijde voličů. Oficiální výsledky v 9 z nich byly o 10 i více procent vyšší než údaje pozorovatelů.\n\nFyzik a matematik Sergej Špilkin, který se dlouhodobě zabývá podáváním matematických důkazů falzifikace ruských voleb, odaduje, že v těchto prezidentských volbách bylo Putinovi přičteno okolo 10 milionů falešných hlasů. Vychází přitom z analýzy statistických anomálií, kdy Putin ve volebních místnostech s nižší účastí získal výrazně menší počet hlasů než ve volebních místnostech s vysokou účastí. Podle Špilkina se tak ale paradoxně jedná o nejčestnější volby v Rusku za posledních 15 let.\n\nNa ruské ambasádě v Paříži hlasoval také francouzský herec Gérard Depardieu, který v roce 2013 obdržel od prezidenta Putina ruské občanství. \n\nPoprvé se přímo pod ruskou vládou hlasovalo na Krymu. Voliči tam dostávali odznak s nápisem „S Ruskem na věčné časy“.\n\nUkrajina se rozhodla, že hlasování ruským občanům na svém území nedovolí – například ambasáda v Kyjevě byla blokována policejními jednotkami. Ukrajinská vláda tímto opatřením zareagovala na ruskou výzvu, aby zajistila bezpečnost zastupitelských úřadů v den voleb. Rusko postup Ukrajiny označilo za porušení mezinárodního práva.\n\nČína byla první světovou velmocí, která reagovala na výsledky voleb, se slibem, že s Ruskem vytáhne vztahy na „vyšší stupeň“. Další země, které následovaly byly: Ázerbájdžán, Arménie, Bělorusko, Bulharsko, Chorvatsko, Kuba, Česká republika, Egypt, Německo, Guatemala, Maďarsko, Indie, Írán, Izrael, Japonsko, Kazachstán, Kyrgyzstán, Malajsie, Moldavsko, Saúdská Arábie, Sýrie, Tádžikistán, Uzbekistán a Venezuela. 20. března, tedy ještě před sečtením 100 % hlasů, Putinovi gratuloval předseda Evropské komise Jean-Claude Juncker a telefonicky také americký prezident Donald Trump.\n\n"}
{"id": "1279102", "url": "https://cs.wikipedia.org/wiki?curid=1279102", "title": "Milan Ressel", "text": "Milan Ressel\n\nMilan Ressel (* 1. prosince 1934, Ostrava) je český malíř, grafik, ilustrátor a restaurátor.\nMilan Ressel je synem důstojníka československé armády Alfréda Ressela, který na přelomu roku 1939/1940 uprchl za dramatických okolností s celou rodinou přes Maďarsko, Jugoslávii a Francii do Anglie. Jako generálmajor pak velel dělostřelectvu 1. čs. armádního sboru Svobodovy armády.\n\nJako malý chlapec Milan Ressel zažil těžké bombardování Londýna na přelomu let 1940-1941 a válečné zážitky i osobní zkušenost s anglickou literaturou pro mládež později poznamenaly jeho dílo. Po návratu do Prahy studoval na Vyšší škole uměleckoprůmyslové v Praze (1949 – 1953) a v letech 1953 – 1959 na Akademii výtvarných umění v Praze (prof. Miloslav Holý, Karel Minář, Karel Souček). Mezi jeho přátele patřili Karel Nepraš, Bedřich Dlouhý, Jaroslav Vožniak a Theodor Pištěk. Je zakládajícím členem a prvním brankářem hokejového klubu Paleta vlasti a členem Sdružení pražských malířů. Od 70. let je umělcem na volné noze. Je tvůrcem komiksů, ilustrátorem, grafikem a restaurátorem nástěnných maleb.\n\nMilan Ressel žije a pracuje v Praze.\n\nV 60. letech patřil k okruhu výtvarníků, kteří se věnovali informelu a jeho volnou tvorbu ovlivnilo přátelství s výtvarníky z okruhu Šmidrů. Hledání osobitého autorova stylu se formovalo mezi inklinací ke klasické malbě a potřebou experimentovat. Jeho abstraktní obrazy z let 1965-1966 obsahují náznaky reálných útvarů a neztrácejí kontakt se smyslovým světem.\n\nVe druhé polovině 60. let se věnoval téměř výhradně kresbě. Od menších formátů postupně dospěl až k monumentálním kompozicím. Tyto utopické ilustrace, které mají obsahově blízko k science-fiction Ray Bradburyho, vycházejí z rozumových úvah o reálných perspektivách civilizace i z čiré fantazie autora.\n\nRessel nepodléhá okouzlení z rozvoje techniky, ale domýšlí její dopady na devastaci přírody a na život současného člověka. Kresby s množstvím drobných detailů zobrazují svět plný nejistoty a varujících náznaků možného sebezničení válečnou katastrofou nebo nadměrnou exploatací přírody. Vyjadřují určitou úzkost z chladných moderních architektur i industriálních sítí, které stále více obkličují přírodu. Jeho kompozice přivádějí do protikladu pozemské i vesmírné, pomíjivé a trvalé, vegetativní a organické s technickým a neživým. Světu strojů a techniky přiznává krásu a magickou přitažlivost, která je projekcí lidského snění o vzdálených světech. Vnímá je jako přirozenou součást skutečnosti a spíše hledá možnosti vzájemné symbiózy a harmonie.\n\nRoku 1969 přijal nabídku Jiřího Binka kreslit komiks podle scénáře Ludvíka Součka (Desetioký) do časopisu Ohníček. Další práci mu nabídl šéfredaktor Vlastislav Toman, který v dočasně svobodnější atmosféře přelomu 60. a 70. let prosadil do časopisu ABC komiks \"Dobrodružství Johna Cartera\". Pokračování seriálu – \"Dobrodružství Thuvie z Ptarhu\" – skončilo po 25. dílu roku 1970. Roku 1973 ilustroval knihu Ludvíka Součka \"Zájem Galaxie\" (Mladá fronta) a v 80. letech knihy Julese Verna, \"Tajemství Viléma Storitze\" (Mladá fronta, 1985) a Svatopluka Hrnčíře, \"Země Zet\" (1990). Živil se také jako restaurátor.\n\nV 80. letech se Milan Ressel vrátil k malbě. Oproti kresbám je v jeho obrazech patrné zjednodušení obrazové kompozice a volný prostor vybízející ke svobodné hře fantazie. Je zachován základní realismus barev a forem, ale panují zde jiné zákonitosti, které se vymykají vizuální zkušenosti z reálného světa. Většina obrazů je komponována jako jevištní prostor zasazený do krajiny, ohraničený kulisami stromů, architektur nebo skal.\n\nAutor přehodnocuje běžné vztahy reality podle logiky snů a zkoumá psychické rezonance neočekávaných setkání, konfrontuje navzájem techniku a přírodu a nechává se inspirovat tajemstvím asociací. Prostředkem k navození atmosféry fikce je i relativizace prostorových vztahů a \"manýristické\" užití perspektivy. Časté jsou citace děl jiných výtvarníků v nových souvislostech (Bosch, Gaudí, Moore, Vyšebrodský oltář).\n\nProstor obrazů je neosobní a \"vylidněný\". Lidská stopa se v nich vyskytuje prostřednictvím různých odkazů, ale figura se v Reslových obrazech objevuje až od poloviny 90. let. V kompozici \"To jsme my\" (1996) figury vystupují z obrazu na pódium v popředí, ale všechny jsou záměrně statické a dvojznačnost obsahu autor potvrzuje i statickou fixací dvou postav na hůlkách zapíchnutých do koberce.\n\nMilan Ressel zobrazuje realitu aniž by ji napodoboval. Jeho malba je postavena stejnou měrou na spontaneitě jako na intelektuálně meditativní složce. \n\n\n\n\n\n\n"}
{"id": "1279103", "url": "https://cs.wikipedia.org/wiki?curid=1279103", "title": "Idina Pila", "text": "Idina Pila\n\nIdina Pila je samota na Šumavě v údolí Kaplického potoka. Nachází se v katastrálním území Horní Vltavice a je výchozím místem k Boubínskému pralesu. \n\nPila byla založena roku 1862 Janem Reifem a sloužila ke zpracování rezonančního dřeva určeného pro výrobu hudebních nástrojů. Byla pojmenována po manželce knížete Adolfa Josefa ze Schwarzenbergu, Idě (1839 − 1921), rozené princezny z Lichtensteinu. Původně zde stávalo více objektů, do dnešní doby se zachoval jen jeden dům. Když pila přestala sloužit svému účelu, byla budova používána jako schwarzenberská hájovna a ubytovna pro kočího lesního závodu. \n\nV roce 1992 se Idina Pila stala majetkem státního podniku Lesy České republiky ve správě Lesního závodu Boubín a byla pronajata Správě NP a CHKO Šumava. V roce 1995 prošla budova částečnou rekonstrukcí, vzniklo lepší zázemí pro návštěvníky i obsluhu informačního střediska. 30. června 1995 bylo otevřeno nové informační středisko Správy NP a CHKO Šumava se dvěma informačními místnostmi s expozicí zaměřenou na Boubínský prales. V roce 2008 byl objekt uváděn ve vlastnictví Správy Národního parku a Chráněné krajinné oblasti Šumava. V roce 2009 prošlo informační středisko rozsáhlou rekonstrukcí.\n\n"}
{"id": "1279105", "url": "https://cs.wikipedia.org/wiki?curid=1279105", "title": "Leila de Lima", "text": "Leila de Lima\n\nLeila Norma Eulalia Josefa Magistrado de Lima (* 27. srpna 1959) je filipínská právnička, lidskoprávní aktivistka a politička.\n\nLeila de Lima byla v květnu 2008 prezidentkou Gloria Macapagal Arroyo jmenována předsedkyní Filipínské komise pro lidská práva. Tuto pozici zastávala do 30. června 2010.\n"}
{"id": "1279107", "url": "https://cs.wikipedia.org/wiki?curid=1279107", "title": "Nominativní determinismus", "text": "Nominativní determinismus\n\nNominativní determinismus je označení psychologické hypotézy, podle které osobní jméno člověka ovlivňuje jeho volbu povolání. Myšlenku nadnesli už německý psychoanalytik Karl Abraham a švýcarský psycholog Carl Gustav Jung, který jako jeden příklad uváděl svého kolegu Sigmunda Freuda (kořen německého jména Freud odkazuje k „radosti“ a Freud se profesně zabýval rolí potěšení v psychice lidí). Označení konceptu „nominativní determinismus“ () přinesl v roce 1994 v časopise \"New Scientist\" John Hoyland a uchytilo se.\n"}
{"id": "1279110", "url": "https://cs.wikipedia.org/wiki?curid=1279110", "title": "Josefova věž", "text": "Josefova věž\n\nJosefova věž () je 20 m vysoká kamenná rozhledna na vrcholu hory Kleť (1084 m) v Šumavském podhůří nad městem Český Krumlov. V blízkosti rozhledny stojí Tereziina chata.\n\nStavba věže probíhala v letech 1821 až 1825 a jednalo se o první kamennou vyhlídkovou věž v Českých zemích Rakouska-Uherska. Její stavbu zorganizoval vévoda Josef Johann Nepomuk ze Schwarzenbergu a nese jméno stavitele.\n\nRozhledna má válcovitý tvar a výšku 20 m. Jediná vyhlídková plošina se nachází ve výšce 18 m a vede k ní 118 schodů.\n\nZ rozhledny lze spatřit město zámek Hlubokou nad Vltavou, Český Krumlov, České Budějovice, Třeboňskou pánev, Blanský les, Lipenskou přehradní nádrž, jadernou elektrárnu Temelín. Za dobré viditelnosti je možné dohlédnout dokonce i na Alpy.\n\nRozhledna slouží zároveň jako televizní vysílač multiplexu 4 a regionální sítě 7 DVB-T. \n\n"}
{"id": "1279112", "url": "https://cs.wikipedia.org/wiki?curid=1279112", "title": "Sklípkánek", "text": "Sklípkánek\n\nSklípkánek je české označení pro pavouky ze tří rodů:\n"}
{"id": "1279119", "url": "https://cs.wikipedia.org/wiki?curid=1279119", "title": "Zvláštní proces", "text": "Zvláštní proces\n\nZvláštním procesem se v technologii nazývá takový proces, u nějž se nedá jednoduše, levně a nedestruktivně zkontrolovat, zda je správně proveden. Proto je tím správným způsobem zajištění kvality provádění procesu vyzkoušeným a ověřeným způsobem, který byl v minulosti verifikován. \n\nNapříklad pokud jsou k sobě pájeny dva kusy mědi, je možné kvalitu pájení zjistit po utržení kusů od sebe. Pokud pájení je provedeno a po utržení je výsledek uspokojivý, tak je možné při zachování stejných podmínek (stejná pájecí teplota a čas, stejná pájka, stejné očištění materiálů a stejné tavidlo) čekat, že je každý další stejně prováděný spoj proveden také správně. \n\nMezi zvláštní procesy patří: \n"}
{"id": "1279121", "url": "https://cs.wikipedia.org/wiki?curid=1279121", "title": "Wild Tides", "text": "Wild Tides\n\nWild Tides jsou pražská kapela oscilující na pomezí několika žánrů. Nejčastější nálepkou je surf punk z Letné, ale snesou spoustu označení od punku po glam rock. \n\nVětšinu své hudební produkce zpívají v angličtině, album \"Sbohem a šáteček\" z roku 2017 je v češtině.\n\n\n\n"}
{"id": "1279122", "url": "https://cs.wikipedia.org/wiki?curid=1279122", "title": "Martin Chorý", "text": "Martin Chorý\n\nMartin Chorý (* 28. srpna 1970) je český fotbalista. V lize nastoupil i jeho syn Tomáš Chorý.\n\nV české lize hrál za AFK Atlantic Lázně Bohdaneč. Nastoupil v 23 ligových utkáních a dal 1 ligový gól. V nižších soutěžích hrál i za SK Hanácká Slavia Kroměříž a FK PS Přerov.\n\nHrál také krajské a okresní soutěže za Zdounky (2003–2005), Skaštice (od 2005) a Kvasice (podzim 2007).\n\n\n"}
{"id": "1279125", "url": "https://cs.wikipedia.org/wiki?curid=1279125", "title": "Marian Andersonová", "text": "Marian Andersonová\n\nMarian Andersonová (27. února 1897, Filadelfie - 8. dubna 1993, Portland) byla americká zpěvačka, kontraaltistka. Ač byla vybavena k opernímu zpěvu, nezpívala příliš v opeře, ale zaměřovala se na koncerty a recitály. Repertoár měla operní, ale nechyběly v něm ani spirituály a lidové písně. Dlouhou dobu, v letech 1940-1965, ji na koncertech doprovázel klavírista Franz Rupp. Byla významnou postavou boje za práva černochů v USA, zejména poté, co jí nebylo v roce 1939 dovoleno vystoupit v \"Daughters of the American Revolution Constitution Hall\". První dáma Eleanor Rooseveltová jí vzápětí demonstrativně pozvala na tradiční velikonoční koncert na schodech Lincolnova památníku ve Washingtonu. V roce 1955 se stala první černoškou, která vystoupila na prknech Metropolitní opery v New Yorku (jako Ulrika ve Verdiho opeře \"Maškerní ples\"). Zúčastnila se rovněž Pochodu na Washington za práci a svobodu v roce 1963 a vystoupila i na pódiu. Ve stejném roce obdržela Presidential Medal of Freedom. Roku 1991 ji byla udělena cena Grammy za celoživotní dílo.\n"}
{"id": "1279143", "url": "https://cs.wikipedia.org/wiki?curid=1279143", "title": "Axel Paulsen", "text": "Axel Paulsen\n\nAxel Rudolf Paulsen (18. července 1855 Aker – 9. února 1938 Nesodden) byl norský rychlobruslař a krasobruslař.\n\nBruslit začal v dětském věku a od 70. let 19. století se účastnil závodů v rychlobruslení i krasobruslení. Roku 1882 poprvé předvedl nový krasobruslařský skok s jednou a půl otočkou, který byl posléze po něm pojmenován jako Axel-Paulsenův skok (či zkráceně Axel). V 80. letech 19. století patřil mezi nejlepší rychlobruslaře světa a držel neoficiální titul amatérského mistra světa v tomto sportu. Vytvořil pět rychlobruslařských světových rekordů a vynalezl nový druh rychlobruslařských bruslí. Po smrti svého otce v roce 1887 převzal vedení rodinné kavárny v Oslu a sportu zanechal. V roce 1976 byl posmrtně uveden do krasobruslařské Síně slávy.\n\n"}
{"id": "1279146", "url": "https://cs.wikipedia.org/wiki?curid=1279146", "title": "Legnava", "text": "Legnava\n\nLegnava je obec na Slovensku v okrese Stará Ľubovňa v Prešovském kraji na polských hranicích.\n\nPrvní písemná zmínka o obci pochází z roku 1427. V obci je řeckokatolický chrám svatého Jana Křtitele z 19. století.\n"}
{"id": "1279197", "url": "https://cs.wikipedia.org/wiki?curid=1279197", "title": "Sitora Farmonova", "text": "Sitora Farmonova\n\nSitora Farmonova (* 20. srpna 1984, Buchara, Uzbecká sovětská socialistická republika, Sovětský svaz, dnes Uzbekistán) je uzbecká herečka a zpěvačka.\n\nNarodila se ve Buchaře v dnešním Uzbekistánu. Když bylo Sitoře 13 let, přestěhovala se s rodinou do Taškentu. V roce 2011 byla Sitora obsazena do hlavní role filmu \"Bajkonur\". Od roku 2015 se zúčastňuje v komediální show KVN. Je neprovdána a nemá děti.\n\n"}
{"id": "1279213", "url": "https://cs.wikipedia.org/wiki?curid=1279213", "title": "Marie-Antoine Carême", "text": "Marie-Antoine Carême\n\nMarie-Antoine Carême či též Antonin Carême (8. června 1784, Paříž – 12. ledna 1833, Paříž) byl francouzský kuchař, jeden z nejslavnějších gastronomů 19. století. Zakladatel tzv. \"haute cuisine\". Vynalezl dortík zvaný suflé, smetanovo-jahodový dort Charlotte Malakoff a také smažené bramborové hranolky. Byl osobním kuchařem Napoleona Bonaparta a později ruského cara Alexandra I.\nNarodil se v mnohočetné rodině, jako již 16. dítě pařížského kameníka. Vyučil se cukrářem u Sylvaina Baillyho v jeho \"Pâtisserie de Paris\". Legenda (šířená zejména Alexandrem Dumasem) praví, že se nešťastně zamiloval do Baillyho dcery a chtěl kvůli tomu spáchat sebevraždu. Protože byl podzim a jedovaté rostliny již nerostly, zkusil se otrávit syrovými bramborovými hlízami. Aby se mu dobře jedly, nakrájel brambory na malé hranolky, osmahl je na pánvičce a osolil. Snědl jich čtvrt kila a šel si lehnout s vírou, že se již neprobudí. Ráno zjistil, že vynalezl svou první gastronomickou inovaci. K dalším, vytvořeným již ve vlastním podniku \"Pâtisserie de la rue de la Paix\", patří cukrovinka \"soufflé\", ale Carême změnil francouzskou kuchyni i tím, že ji založil na omáčkách a kořenění čerstvými bylinkami. Omáček vymyslel kolem stovky, k nejslavnějším patří espagnole, velouté, allemande, béchamel, které jsou označovány za tzv. mateřské omáčky. Zjednodušil také jídelní lístek, chody rozdělil jen na polévku, maso se zeleninou, rybu, pečenou drůbež, saláty a zákusky. Jeho sláva ho přivedla do osobní kuchyně významného politika Charles Maurice de Talleyrand-Périgorda. Odtud vedla cesta k Napoleonovi, který mu dal za úkol vytvořit jídelníček, ve kterém se nebude celý rok opakovat žádné jídlo. Navíc měl vařit vždy pouze ze sezónních potravin. Obojí se Carêmovi podařilo. Po Napoleonově pádu si ho vyžádal car Alexandr I. do Petrohradu. Právě pro Alexandra Carême vymyslel slavný dort Malakoff, který došel obliby později zejména ve Spojených státech. Po návratu z Ruska do Paříže vařil pro bankéře Jamese Mayera Rothschilda. Velkým impulsem k šíření jeho slávy, ale i stylu vaření do světa, byl Vídeňský kongres (1814-1815), na němž vařil. Mnoho monarchů a státníků si z kongresu domů přivezlo krom jiného i představu o \"vysoké kuchyni\", kterou se poté doma snažili napodobovat.\n\n"}
{"id": "1279216", "url": "https://cs.wikipedia.org/wiki?curid=1279216", "title": "Funabaši (Čiba)", "text": "Funabaši (Čiba)\n\nFunabaši ( ; \"Funabaši-ši\") je japonské město v prefektuře Čiba. Je položeno na severozápadě prefektury, na středu severního břehu Tokijského zálivu. Starostou města je od roku 2013 Tóru Macudo (* 1954).\n\nV roce 2016 mělo město 627 006 obyvatel a celkovou rozlohu 85,62 km² (průměrná hustota obyvatel je 7320/km²).\n\nMěstem protékají řeky Ebigawa (海老川), její četné přítoky, mezi nimi Hasamagawa (飯山満川), Nagacugawa (長津川), dále na západním okraji Mamagawa (真間川), Ókašiwagawa (大柏川), ve městě Funabaši pod jiným názvem: Niwagawa (二和川), Futamatagawa (二俣川), její přítok Kacušikagawa (葛飾川), dále z východní části města a směrem k východu odtéká řeka Kannógawa (桑納川), po okraji nejsevernějšího cípu města směrem k severovýchodu odtéká řeka Futaegawa (二重川). Jihovýchodní okraj města odvodňují drobné přítoky řeky Kikutagawa (菊田川). Z historických důvodů je město členěno do velkého množství nesourodých administrativních celků, uskupených do deseti nadřazených skupin (čtrvtí, bývalých městysů, vsí a pomístních názvů).\n\n\n"}
{"id": "1279220", "url": "https://cs.wikipedia.org/wiki?curid=1279220", "title": "Kostel Neposkvrněného Početí Panny Marie (Václavov u Bruntálu)", "text": "Kostel Neposkvrněného Početí Panny Marie (Václavov u Bruntálu)\n\nKostel Neposkvrněného Početí Panny Marie v obci Dolní Václavov (okres Bruntál) je opevněný farní kostel, který byl postaven v letech 1754–1755 a je kulturní památka České republiky.\n\nPrvní písemná zmínka o obci Dolní Václavov je z roku 1405. Kostel byl postaven v letech 1754–1755 na místě původního gotického kostela pravděpodobně ze 14. století. Existenci kostela je písemně doložena v 16. století, kdy byl v užívání protestanty. Přestože byl tento dřevěný kostel opravován (1683), byl v roce 1754 zbořen a nahrazen novým zděným barokním kostelem. Kámen na stavbu zajistil už v roce 1742 na své náklady farář Anton Walter. Dřevo na stavbu věnoval patron kostela Řád německých rytířů. Další náklady ve výši 1700 zlatých zaplatil farář Josef Reichert a obec Dolní Velkruby (Dolní Václavov). Návrh na stavbu kostela vypracoval krnovský stavitel Georg Friedrich Gans. V říjnu 1755 byl kostel vysvěcen bruntálským děkanem Antonem Thielem. V roce 1771 byly pořízeny dva zvony. \n\nV roce 2002 byl kostel vykraden. Způsobená škoda činila 2 500 000 Kč.\n\nNa obnovu střechy kostela byla z \"Programu obnovy kulturních památek a památkově chráněných nemovitostí Moravskoslezského kraje na rok 2008\" \"- schválené projekty\" uvolněná částka 500 000 Kč.\n\nKostel Neposkvrněného Početí Panny Marie patří Římskokatolické farnosti Václavov a je spravována Římskokatolickou farností Malá Morávka, Děkanát Bruntál.\n\nJednolodní podélná zděná stavba s půlkruhovým kněžištěm ve slohu pozdního baroka. Osově vystupuje z průčelí hranolová věž.\n\nV interiéru se nachází hlavní oltář a varhany z roku 1757, kazatelna z roku 1768. Část obrazové výzdoby pochází z roku 1792, kterou namaloval bruntálský malíř Johann Caspar Fritsch (obraz milosrdného samaritána a obrazy sv. Kříže a Poslední večeře Páně pro boční oltáře). Hlavní oltář zdobí obraz Neposkvrněného početí Panny Marie z roku 1792, který vznikl v dílně Josefa Dickela. Obrazy křížové cesty z roku 1857 vytvořil malíř Rudolph Templer (1837–1905) ze Zlatých Hor. V roce 1930 byly zakoupeny nové varhany od firmy Rieger.\n\n\n"}
{"id": "1279242", "url": "https://cs.wikipedia.org/wiki?curid=1279242", "title": "Silnice II/162", "text": "Silnice II/162\n\nSilnice II/162 je komunikací II. třídy v Jihočeském kraji, v okrese Český Krumlov.\n\nPropojuje mezi sebou silnici II/160 ve Větřní se silnicí II/163 ve Frymburku a několik obcí, které se při silnici nacházejí.\n\nJejí celková délka je zhruba 18,2 km. Začíná ve Větřní v blízkosti Vltavy v nadmořské výšce cca 500 m. Na výjezdu z města je již ale zhruba na 625 m n. m. Do obce Světlík pak vystoupá téměř až na 800 m n. m. a zhruba 2 km před Frymburkem u osady Svatonina Lhota překoná výšku 820 m n. m. Potom už klesá a na svém konci má zhruba 740 m n. m.\n\nPřímo na této silnici není žádná čerpací stanice.\n\nVzdálenosti uvedené v tabulce jsou přibližné\n\n"}
{"id": "1279265", "url": "https://cs.wikipedia.org/wiki?curid=1279265", "title": "Benedict Arnold", "text": "Benedict Arnold\n\nBenedict Arnold (14. ledna 1741 – 14. června 1801) byl generál v době americké revoluce. Nejprve bojoval na straně povstalců v Kontinentální armádě, v roce 1780 však přešel na stranu Britů a stal se brigádním generálem. \n\nArnold se narodil v Connecticutu a před vypuknutím války byl obchodníkem a vlastníkem lodí, přepravujících zboží přes Atlantik. Roku 1775 se připojil k povstaleckým sborům a brzy se vyznamenal inteligencí a statečností. Po bitvě u Ridgefieldu (1776) byl povýšen na generála, v bitvě u Saratogy (1777) utrpěl zranění nohy, které na několik let zbrzdilo jeho vojenskou kariéru. \n\nNedostatek uznání, nesouhlas s politikou vlády a pomluvy, které vedly k jeho vyšetřování Kongresem, podryly jeho loajalitu a Arnold se rozhodl změnit strany. V červenci 1780 mu bylo svěřeno velení pevnosti West Point a Arnold zahájil tajné jednání s Brity o tom, že jim pevnost vydá. Intrika byla odhalena, ale Arnoldovi se podařilo včas uprchnout k Britům. Od nich obdržel hodnost brigádního generála, přes 6000 liber v hotovosti a roční penzi 360 liber sterlingů. Velel pak britským vojskům ve Virginii a v Connecticutu. Když válka skončila britskou porážkou, odstěhoval se v zimě roku 1782 do Londýna. Roku 1787 se vrátil k obchodování a podnikal spolu se syny Richardem a Henrym. Na odpočinek odešel roku 1791.\n"}
{"id": "1279269", "url": "https://cs.wikipedia.org/wiki?curid=1279269", "title": "Seznam druhů rostlin obsažených v CITES", "text": "Seznam druhů rostlin obsažených v CITES\n\nSeznam uvádí druhy (čeledi atd.) rostlin, které EU chrání úmluvou CITES.\nKategorie jsou uvedeny v podobě příloh nařízení Komise (EU) č. 1320/2014 o ochraně druhů volně žijících živočichů a planě rostoucích rostlin regulováním obchodu s nimi, které jsou právně závazné pro Českou republiku. Tyto kategorie nejsou identické s původními kategoriemi úmluvy CITES I, II a III, zařazení daného druhu či taxonu do původních kategorií je uvedeno ve sloupci CITES.\n\nSeznam neobsahuje jen jednotlivé druhy, ale i celé čeledi, rody či jejich části.\n\nTato kategorie obsahuje rostliny bezprostředně ohrožené vyhynutím. Mezinárodní obchod s nimi nebo jejich komerční využívání jsou zakázány a povolují se pouze výjimečně (např. pro vědecké účely, u starožitností apod.).\n\nTato kategorie zahrnuje rostliny, které by mohly být ohroženy, kdyby mezinárodní obchod s nimi nebyl regulován, dále rovněž druhy snadno zaměnitelné s druhy kategorie A a druhy ohrožující ekologickou stabilitu.\n\nDo této kategorie patří druhy, které jsou ohroženy mezinárodním obchodem pouze v určitých zemích a jsou chráněny na návrh těchto zemí.\n\nTato kategorie není zahrnuta v původní úmluvě CITES a patří sem druhy, jejichž dovoz na území Evropské unie je monitorován.\n\n"}
{"id": "1279277", "url": "https://cs.wikipedia.org/wiki?curid=1279277", "title": "Římskokatolická farnost Vizovice", "text": "Římskokatolická farnost Vizovice\n\nŘímskokatolická farnost Vizovice je územní společenství římských katolíků s farním kostelem svatého Vavřince v děkanátu Vizovice. \n\nPůvodní (zřejmě dřevěný) kostel v obci byl vystavěn zřejmě na začátku 13. století. S nejstarší historií farnosti souvisí cisterciácký klášter, vybudovaný roku 1261. Založením kláštera a kostela se Vizovice staly významným hospodářským i kulturním střediskem. Během 15. století byl klášter s kostelem opakovaně vydrancován husity a uherskými vojsky. Od poloviny 16. století téměř sto let se podle vyznání majitele panství také střídali duchovní na vizovické faře.,\n\nNa konci 18. století byl kostel v značně sešlém stavu. Když se podařilo sehnat potřebné peníze, starý kostel byl zbořen a na jeho místě byl postaven v letech 1793 až 1795 vedle staré věže kostel nový.\n\nV roce 1784 byly od vizovické farnosti odděleny nově založené farnosti: Jasenná, Pozděchov a Valašská Polanka a v roce 1898 farnost Bratřejov.,\n\nV letech 1982 až 1990 zde jako farář působil pozdější olomoucký arcibiskup Jan Graubner. Od července 2016 byl farářem R. D. Mgr. Josef Rosenberg. Toho s platností od července 2018 vystřídal R. D. ICLic. Mgr. Vít Hlavica.\n\nVe farnosti se pravidelně koná tříkrálová sbírka. V roce 2017 činil její výtěžek 162 406 korun. Farnost je zapojena do projektu Noc kostelů., pro děti je o prázdninách pořádán farní tábor.\n\nKaždý měsíc vychází farní zpravodaj.\n\nV říjnu 2018 ve farnosti uděloval svátost biřmování biskup Josef Nuzík. \n"}
{"id": "1279288", "url": "https://cs.wikipedia.org/wiki?curid=1279288", "title": "Headliner", "text": "Headliner\n"}
{"id": "1279290", "url": "https://cs.wikipedia.org/wiki?curid=1279290", "title": "Rozšířená Backusova–Naurova forma", "text": "Rozšířená Backusova–Naurova forma\n\nRozšířená Backusova-Naurova forma ( ) je metajazyk používaný v informatice pro definici komunikačních protokolů. Podobá se Backusově-Naurově formě (BNF), má však odlišnou syntaxi a zápis odvozovacích pravidel. ABNF je definována jako \"Internetový Standard 68\" (\"STD 68\") a je použita pro definici několika komunikačních protokolů IETF.\n\nDefinice ABNF byla původně součástí dokumentu RFC 733, resp. RFC 822 definujícího formát e-mailových zpráv, později byla publikována samostatně, po řadě jako RFC 2234, RFC 4234 a RFC 5234 a doplněna RFC 7405, kde je definován zápis pro rozlišování malých a velkých písmen v řetězcových literálech.\n\nGramatika se v ABNF zapisuje v kódování ASCII jako sada pravidel tvaru\n\nV terminologii ABNF se nerozlišuje jméno neterminálního symbolu a odvozovací pravidlo, které jej definuje. Ve jménech symbolů se nerozlišují malá a velká písmena: nerozlišuje se codice_1, codice_2, codice_3 a codice_4. Jména pravidel musí začínat písmenem a mohou obsahovat písmena, číslice a pomlčky (tvořené ASCII znakem mínus).\n\nNa rozdíl od BNF se jména symbolů nepíší v lomených závorkách (codice_5, codice_6); lomené závorky se však často používají ve vysvětlujícím textu pro odlišení jména symbolu od okolního textu.\n\nTerminální symboly lze zapisovat jako textové literály nebo pomocí kódů jednotlivých znaků.\n\nZápis kódů znaků začíná znakem procento codice_7 následovaným symbolem základu číselné soustavy (codice_8 = dvojková, codice_9 = desítková a codice_10 = šestnáctková) a hodnotou nebo zřetězením hodnot (oddělených znakem codice_11). Například znak návrat vozíku lze zapsat codice_12 v desítkové nebo codice_13 v šestnáctkové soustavě. Konec řádku tvořený znakem návrat vozíku následovaným znakem nový řádek lze zadat pomocí zřetězení jako codice_14.\n\nTextový literál se zadává jako ASCII řetězec uzavřený v uvozovkách (codice_15). V řetězcích se nerozlišují malá a velká písmena; zápisu codice_16 tedy bude vyhovovat „abc“, „Abc“, „aBc“, „abC“, „ABc“, „AbC“, „aBC“ i „ABC“. Rozlišování malých velkých písmen v řetězci bylo možné vynutit zápisem kódů jednotlivých znaků: pro jednoznačný zápis řetězce „aBc“ bylo nutné psát codice_17. RFC 7405 rozšířilo zápis řetězců o možnost stanovit, zda se mají rozlišovat malá a velká písmena: při použití prefixu codice_18 (např. codice_19) se malá a velká písmena nerozlišují, naopak při použití prefixu codice_20 se rozlišují.\n\nBílé znaky oddělují prvky definice; pokud má být mezera rozpoznána jako oddělovač, musí být uvedena explicitně. Explicitní přítomnost jednoho bílého znaku zajistí symbol codice_21 ( , bílý znak); symbol codice_22 se používá pro žádný, jeden nebo více bílých znaků s možností použít konec řádku. Definice codice_22 v RFC 5234 není bez problémů, protože pro oddělení dvou polí je nutný alespoň jeden bílý znak.\n\nZápis pravidla musí začínat na začátku řádku. Pokud pravidlo zabírá více řádků (kvůli lepší čitelnosti), musí pokračovací řádky začínat bílým znakem.\n\ncodice_24\n\nStředník (codice_25) uvozuje komentář, který pokračuje do konce řádku.\n\ncodice_26\n\nPravidlo lze definovat zapsáním posloupnosti jmen pravidel.\n\nPro zadání řetězce „aba“ lze použít následující pravidla:\n\nPodle RFC 7405 lze psát:\n\n\ncodice_31\n\nPravidlo lze definovat seznamem alternativ oddělených znakem lomítko (codice_32).\n\nPro přijetí možnosti \"fu\" nebo možnosti \"bar\" lze použít následující pravidlo:\n\ncodice_34\n\nAlternativy je možné přidávat použitím codice_35 místo codice_36 mezi jménem pravidla a prvky; pravidlo\nje ekvivalentní s\n\ncodice_41\n\nČíselný interval lze zadat pomocí pomlčky (codice_42).\n\npravidlo\nje ekvivalentní s\n\ncodice_45\n\nPořadí vyhodnocování definice lze určit použitím kulatých závorek.\n\nPro zadání „elem fubar snafu“ nebo „elem tarfu snafu“, lze použít následující pravidlo:\n\nPro zadání „elem fubar“ nebo „tarfu snafu“ lze použít následující pravidla:\n\ncodice_49\n\nMožnost opakování elementu se zapisuje ve tvaru codice_50, kde \"m\" je nejmenší povolený počet opakování a \"n\" maximální počet opakování. Obě hodnoty \"m\" i \"n\" jsou nepovinné. Implicitní hodnota pro \"m\" je 0, pro \"n\" nekonečno.\n\nLze použít codice_51 pro žádné, jedno nebo více opakování, codice_52 pro nepovinné použití prvku (žádné nebo jedno použití), codice_53 pro jedno nebo více opakování a codice_54 pro dvě nebo tři opakování (funguje podobně jako regulární výrazy codice_55, codice_56, codice_57 a codice_58).\n\ncodice_59\n\nPro uvedení pevného počtu výskytů určitého prvku slouží zápis codice_60, který je ekvivalentní s codice_61.\n\nPokud je codice_62 pravidlo pro desítkovou číslici (jak je definováno níže v části \"Základní pravidla\" a v \"zip-code\"), codice_63 znamená dvě (desítkové) číslice a codice_64 tři číslice.\n\ncodice_65\n\nPro zápis nepovinného prvku nebo posloupnosti lze použít libovolnou z následujících ekvivalentních konstrukcí:\n\nPriorita operátorů od nejvyšší (nejtěsněji vázající) po nejnižší:\n\n\nKombinování operátoru alternativa se zřetězením může být matoucí a doporučuje se používat pro seskupování vytvořit explicitní zřetězení skupiny.\n\nZákladní pravidla definovaná ve standardu ABNF:\nPoštovní adresa v USA může být pomocí rozšířené Backusovy-Naurovy formy (ABNF) zadána takto:\n\nRFC 5234 obsahuje toto varování týkající se definice LWSP:\n\n"}
{"id": "1279291", "url": "https://cs.wikipedia.org/wiki?curid=1279291", "title": "Aeon", "text": "Aeon\n\nAeon je švédská deathmetalová hudební skupina založená v roce 1999 ve městě Östersund. Debutové album \"Bleeding the False\" vydali v roce 2005 u společnosti Unique Leader Records. Následovalo podepsání smlouvy s vydavatelstvím Metal Blade a následně další album \"Rise to Dominate\" vydané v roce 2007. Čtvrté a zatím poslední album \"Aeons Black\" vydali v roce 2012.\n\n"}
{"id": "1279295", "url": "https://cs.wikipedia.org/wiki?curid=1279295", "title": "Tafilalt", "text": "Tafilalt\n\nTafilalt nebo Tafilet ( ), zastarale Sijilmasa, je region a největší oáza v Maroku. Leží na řece Ziz a nachází se deset dní cesty na jih od Fásu a Meknes podél pohoří Atlas. Je známá pěstovanými datlemi. Berberské slovo \"Tafilalt\" znamená džbán, tedy konkrétní hliněnou nádobu, která se zde používá k uchovávání vody. Tafilalt je rodištěm významného rabína Baba Saliho.\n"}
{"id": "1279297", "url": "https://cs.wikipedia.org/wiki?curid=1279297", "title": "Přihrávka (film)", "text": "Přihrávka (film)\n\nPřihrávka (\"The Pass\") je britský hraný film z roku 2016, který režíroval Ben A. Williams. Film rozdělený do tří částí zachycuje nepřiznaný vztah mezi dvěma prvoligovými fotbalisty. V ČR byl snímek uveden v roce 2017 na filmovém festivalu Febiofest.\n\nPříběh začíná v roce 2006 se v hotelu v Bukurešti, kde devatenáctiletí Jason a Ade tráví noc před rozhodujícím zápasem, ve kterém se má rozhodnout o jejich účasti v Champions League. Jejich vzájemné nezávazné pošťuchování ve spodním prádle překročí hranici běžného kamarádství. Příběh pokračuje po pěti letech, kdy si Jason přivede na pokoj v londýnském hotelu barovou tanečnici. Jasonovi hrozí rozvod s manželkou a bulvár začíná spekulovat o jeho sexuální orientaci. V roce 2016 se Jason a Ade setkávají po deseti letech v hotelovém pokoji v Manchesteru. Zatímco Ade hraje v nižší lize, je vyoutovaný a žije ve spokojeném vztahu s mužem, Jason je sice finančně a společensky úspěšný, přesto se cítí vnitřně nespokojený.\n"}
{"id": "1279301", "url": "https://cs.wikipedia.org/wiki?curid=1279301", "title": "Leontyne Priceová", "text": "Leontyne Priceová\n\nMary Violet Leontyne Priceová (* 10. února 1927, Laurel) je americká operní zpěvačka, sopranistka. Byla první černoškou, která se stala stálým členem Metropolitní opery v New Yorku. Její lyrický soprán se uplatnil především v dílech Verdiho, Puciniho a Mozarta. Roku 1964 byla vyznamenána Prezidentskou medailí svobody. Získala 19 cen Grammy a roku 1989 jí byla navíc udělena Grammy za celoživotní dílo. Roku 1983 získala cenu Emmy. Vystudovala Juilliard School v New Yorku. Operní kariéru ukončila roku 1985, avšak i poté koncertovala, až do roku 1997.\n\nV roce 1962 byla zvolena členkou American Academy of Arts and Sciences.\n\n\n"}
{"id": "1279302", "url": "https://cs.wikipedia.org/wiki?curid=1279302", "title": "Metoděj Mičola", "text": "Metoděj Mičola\n\nThDr. Metoděj Jaroslav Mičola, SDS (14. ledna 1911 Hradisko u Rožnova – 3. července 1942 Brno) byl moravský katolický kněz, salvatorián a oběť heydrichiády. \n\nJaroslav Mičola se narodil v Hradisku u Rožnova do chudé rodiny. Po maturitě vstoupil do Společnosti Božského Spasitele a přijal řeholní jméno Metoděj. Studoval Gregoriánskou univerzitu v Římě a 15. července 1934 byl vysvěcen na kněze. Od srpna 1936 působil jako farář u kostela sv. Petra a Pavla v Prostějově. Po obsazení Československé republiky nacisty roku 1939, podporoval duchovně i materiálně rodiny, jejichž příbuzní byli vězněni v koncentračních táborech. Byl zatčen gestapem při výuce náboženství po tom, co v kázání veřejně odsoudil nacistickou okupaci Československa a byl udán ředitelem školy na které vyučoval. V Olomouci byl mučen a vyslýchán. Popravili jej 3. července 1942.\n"}
{"id": "1279306", "url": "https://cs.wikipedia.org/wiki?curid=1279306", "title": "Heidenau (Sasko)", "text": "Heidenau (Sasko)\n\nHeidenau je město v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nMěsto Heidenau leží na jižním okraji Drážďan, hlavního města Saska. Východní hranici tvoří řeka Labe, do které ústí Müglitz. Městem prochází železniční trať Děčín – Dresden-Neustadt, na kterou se ve stanici Heidenau napojuje trať Heidenau – Altenberg. Heidenau je rovněž napojené na dálnici A17.\n\nPrvní písemná zmínka o Heidenau pochází z roku 1347. Roku 1923 bylo povýšeno na město.\n\nHeidenau se dělí na 6 místních částí:\n\n\n\n\n"}
{"id": "1279308", "url": "https://cs.wikipedia.org/wiki?curid=1279308", "title": "Piazzale Loreto", "text": "Piazzale Loreto\n\nPiazzale Loreto je náměstí ve druhém správním obvodu italského města Milán. Je významným dopravním uzlem, z něhož vycházejí frekventované ulice corso Buenos Aires, viale Monza, viale Brianza a via Padova. Pod náměstím se nachází stejnojmenná přestupní stanice milánského metra. Významnou stavbou je obchodní a kancelářská budova Palazzo di Fuoco podle projektu Giulia Minolettiho, otevřená roku 1962. Náměstí se jmenuje podle loretánské kaple, která tu stávala v dobách Milánského vévodství.\n\nDne 10. srpna 1944 bylo na náměstí popraveno zastřelením patnáct vězněných antifašistických aktivistů v odvetu za pumový útok na německé vojáky, k němuž došlo v Miláně o dva dny dříve. Exekuci řídil šéf milánského Gestapa Theo Saevecke. Na paměť události byl vztyčen pomník od sochaře Giannina Castiglioniho, jednu dobu také neslo náměstí název Piazza dei Quindici Martiri ().\n\nDne 29. dubna 1945 byla na náměstí převezena těla Benita Mussoliniho, jeho milenky Clary Petacciové a dalších vysokých fašistických funkcionářů, dopadených a zastřelených o den dříve v obci Giulino. Mrtvoly byly pověšeny hlavami dolů na budovu místní benzinové stanice a hanobeny shromážděným davem. Po několika hodinách byl na místě také zastřelen a pověšen bývalý tajemník Národní fašistické strany Achille Starace.\n\n"}
{"id": "1279311", "url": "https://cs.wikipedia.org/wiki?curid=1279311", "title": "Trest zákazu vstupu na sportovní, kulturní a jiné společenské akce", "text": "Trest zákazu vstupu na sportovní, kulturní a jiné společenské akce\n\nTrest zákazu vstupu na sportovní, kulturní a jiné společenské akce je jedním z alternativních trestů, který byl v Česku zaveden k 1. 1. 2010. Impulzem k jeho zavedení bylo především nevhodné chování fanoušků při sportovních utkáních. Trest ale může být uložen i v souvislosti s hudebním koncertem nebo například plesem. Trest je zakotven v § 76 a 77 trestního zákoníku (zákon č. 40/2009 Sb.) a v § 350 trestního řádu (zákon č. 141/1961 Sb.). Alternativním se označuje proto, že odsouzený nemusí pobývat ve vězení, ale je mu odepřen vstup na určené akce, a to maximálně na 10 let. Tento trest je možné uložit i mladistvému, ovšem jen na max. 5 let. \n\nSoud může uložit trest zákazu vstupu na sportovní, kulturní a jiné společenské akce v případě, že pachatel spáchá úmyslný trestný čin v souvislosti s návštěvou takové akce. Nejčastěji se jedná o vandalismus, výtržnictví, kapesní krádeže, projevy nesnášenlivosti, ale i o napadení rozhodčího či dalších diváků, případně o podvody při prodeji vstupenek. Trest spočívá v zákazu vstupu na danou sportovní, kulturní či jinou společenskou akci. Uložen může být trest samostatně, pokud soud rozhodne, že vzhledem k povaze a závažnosti spáchaného přečinu a osobě a poměrům pachatele není třeba jiného trestu či v kombinaci s trestem odnětí svobody. V případě, že je odsouzenému zároveň uložen trest odnětí svobody, se doba výkonu trestu zákazu vstupu na sportovní, kulturní a jiné společenské akce do doby výkonu trestu odnětí svobody nezapočítává.\n\nOdsouzený je povinen při výkonu trestu spolupracovat s probační a mediační službou, respektive s probačním úředníkem a to způsobem, který je mu tímto úředníkem stanoven. Jakmile nabude soudní rozhodnutí o trestu právní moci, je předseda senátu povinen opis tohoto rozhodnutí poslat středisku probační a mediační služby. Konkrétní probační úředník je tímto dokumentem pověřen kontrolou nad výkonem trestu. Jedná se o pracovníka činného v obvodu okresního soudu, ve kterém odsouzený bydlí, nebo kde pracuje či se zdržuje.\n\nPověřený probační úředník nejprve vyzve odsouzeného, aby v předem určený termín dorazil na příslušné středisko probační a mediační služby kvůli projednání podmínek výkonu trestu. Probační úředník upozorní odsouzeného na případné následky, které plynou z nesplnění této povinnosti bez udání zásadních důvodů. Pokud by odsouzený nespolupracoval s probační a mediační službou, případně by navštěvoval zakázané místo, jednalo by se o přečin maření výkonu úředního rozhodnutí a vykázání (podle § 337 trestního zákoníku) a z toho by mu plynuly další následky, konkrétně by mohl být odsouzen až ke třem letům odnětí svobody.\n\nProbační úředník projedná s odsouzeným způsob výkonu trestu. Pokud úředník považuje za nutné udělit odsouzenému povinnost, aby se pravidelně v době bezprostředně související s konáním zakázané akce dostavoval k určenému útvaru Policie České republiky, učiní tak po stanovení podmínek a dohodě s Policií České republiky. I při kontrole výkonu trestu úředník spolupracuje s Policií České republiky. Odsouzený dále musí postupovat dle probačního plánu, vykonávat programy sociálního výcviku, které jsou mu určeny, stejně jako programy psychologického poradenství.\n\nJednou ze slabin trestu je fakt, že se odsouzení musí hlásit na jedné konkrétní policejní služebně. Odsouzený ale nemá přikázáno se v době konání zakázané akce zdržovat ve svém bydlišti, jako je tomu u trestu domácího vězení, jen nemůže navštívit danou akci. Dalším problémem by mohl být delší pobyt odsouzeného v zahraničí. Odsouzený by prakticky nemohl na delší dobu vycestovat ze země, pokud by se musel např. 2x měsíčně hlásit na určité policejní stanici. Pokud ale odsouzený vede řádný život a spolupracuje s probačním úředníkem, je možné odstoupit od povinnosti dostavovat se na policejní stanici. \n\nNejasnosti přináší i samotná formulace v zákoně: \"soud může uložit trest zákazu vstupu na sportovní, kulturní a jiné společenské akce až na deset let, dopustil-li se pachatel úmyslného trestného činu v souvislosti s návštěvou takové akce.\" Nemusí být přitom zcela jasné, co to znamená ono \"v souvislosti s návštěvou takové akce\". Jedná se již o trestné činy při cestě na akci? Co domluvené bitky fotbalových hooligans mimo samotný stadion a třeba i den po fotbalovém utkání? Dle komentáře k trestnímu zákoníku od Antonína Draštíka není rozhodující, zda byl čin spáchán v průběhu oné akce nebo před jejím začátkem či po konci. Důležité je to, že byl spáchán v přímé souvislosti s akcí. Tedy i incidenty při již zmíněných bitkách fotbalových hooligans po zápase mohou být trestným činem, který vznikl v souvislosti s návštěvou sportovní akce. \n\nDalším sporným bodem, o kterém se diskutuje, je otázka, co to vlastně je sportovní, kulturní a jiná společenská akce. Komentáře k trestnímu zákoníku proto definují pojmy sport, sportovní akce, kultura, kulturní akce, apod. Je také důležité přesně vymezit, jaké akce nemůže odsouzený navštěvovat, a to především z důvodu snadné kontrolovatelnosti výkonu trestu. Rozsah trestu není možné v průběhu výkonu měnit. \n\nMezi pozitiva trestu zákazu vstupu na sportovní, kulturní a jiné společenské akce patří fakt, že se trest dotkne jen jedné sféry života odsouzeného, cílí konkrétně na oblast, ve které osoba působila problémy a neovlivňuje jej v běžném občanském životě. \n"}
{"id": "1279314", "url": "https://cs.wikipedia.org/wiki?curid=1279314", "title": "Silnice II/165", "text": "Silnice II/165\n\nSilnice II/165 je komunikací II. třídy v Jihočeském kraji, v okrese Prachatice.\n\nPropojuje mezi sebou silnici II/141 v obci Blažejovice se silnicí II/122 v obci Ktiš a několik obcí či osad, které se při silnici nacházejí.\n\nCelková délka silnice je zhruba 16,9 km. Prochází územím s nadmořskou výškou přibližně od 750 m. Nejvýše položená část silnice je zhruba 967 m n. m. a nachází se mezi obcemi Křišťanov a Markov. \n\nPřímo na této silnici není žádná čerpací stanice.\n\nVzdálenosti uvedené v tabulce jsou přibližné.\n\n"}
{"id": "1279315", "url": "https://cs.wikipedia.org/wiki?curid=1279315", "title": "Forschungsstelle Osteuropa", "text": "Forschungsstelle Osteuropa\n\nForschungsstelle Osteuropa (česky: \"Výzkumný ústav pro východní Evropu při Univerzitě Bremen\") na Univerzitě Brémy je výzkumné pracoviště, zaměřující se na soudobé dějiny, kulturu a společnost zemí střední a východní Evropy. Bylo založeno v roce 1982 Wolfgangem Eichwedem, který je řídil mezi léty 1982–2008.\n\nÚstav byl založen v roce 1982 a jeho prvním ředitelem se stal Wolfgang Eichwede. Původním cílem bylo shromažďovat a analyzovat dokumenty z NDR, Polska, Československa a SSSR. Začal tak vytvářet archiv samizdatové literatury. Po pádu komunistických režimů začal ústav zkoumat i transformační procesy v postkomunistických zemích.\n\nVýzkum se zaměřuje na historii, kulturu, politiku a hospodářství zemí střední a východní Evropy.\n\nForschungsstelle Osteuropa je nadace. Činnost je financována z německého státního rozpočtu (spolkové konference ministrů kultury) a z rozpočtu Svobodného hanzovního města Brémy. Finanční podporu zajišťuje také město Hamburk a spolková země Severní Porýní-Vestfálsko.\n\nČinnost ústavu byla oceněna Cenou Ericha Brosta.\n\n"}
{"id": "1279316", "url": "https://cs.wikipedia.org/wiki?curid=1279316", "title": "Věra Hrubá", "text": "Věra Hrubá\n\nVěra Helená Hrubá, později známá jako Vera Ralston (12. července 1919 Praha – 9. února 2003 Santa Barbara) byla československá reprezentantka v krasobruslení, která se po své emigraci do USA stala filmovou herečkou.\n\nNarodila se jako dcera zámožného klenotníka Rudolfa Hrubého mezi lety 1919 a 1923 (o přesném roku narození často mlžila), absolvovala klášterní školu v Doksech, zúčastnila se mistrovství Evropy v krasobruslení 1936 (15. místo), Zimních olympijských her 1936 (17. místo) a mistrovství Evropy v krasobruslení 1937, kdy na domácí půdě v Praze obsadila v soutěži žen 7. místo. Adolf Hitler jí osobně nabízel německé občanství, Hrubá ale rozhodně odmítla a po zřízení Protektorátu Čechy a Morava emigrovala s rodinou do Ameriky, kde se její bratr Rudy stal úspěšným filmovým producentem. \n\nPůvodně vystupovala v lední revue Ice Capades, v roce 1941 hrála krasobruslařku ve filmu a tím odstartovala svoji hereckou kariéru. Přijala umělecké jméno Ralston, což byla údajně značka jejích oblíbených cereálií, a snažila se navázat na úspěch Sonji Henie. Roku 1946 se stala americkou občankou, po válce navštívila Prahu a hrála v českých filmech \"Týden v tichém domě\" a \"Revoluční rok 1848\", po nástupu komunistů k moci se vrátila do zámoří. V roce 1952 se provdala za Herberta Yatese, šéfa společnosti Republic Pictures, který byl o čtyřicet let starší. Dostávala tradičně hlavní ženské role ve filmech tohoto studia, což byly zpravidla nenáročné nízkorozpočtové dobrodružné a romantické příběhy. Pro své toporné herectví a silný přízvuk byla často terčem posměchu, John Wayne ji označil za svoji nejhorší hereckou partnerku. Filmovou kariéru ukončila v roce 1958, je jedinou herečkou české národnosti, která má svoji hvězdu na Hollywoodském chodníku slávy.\n\n"}
{"id": "1279327", "url": "https://cs.wikipedia.org/wiki?curid=1279327", "title": "Josef Antonín Schneider-Svoboda", "text": "Josef Antonín Schneider-Svoboda\n\nJosef Antonín Schneider-Svoboda (28. dubna 1839 Oltingue – 26. února 1914 Kutná Hora) byl státní zástupce, zemský soudní rada a jedna z postav Hilsneriády.\n\nNarodil se 28. dubna 1839 ve vsi Oltingue v departmentu Haut-Rhin, coby Joseph Antoine Schneider. Jeho otec Aloyse Schneider byl původní profesí barvíř a později se stal starostou obce.\n\nOd roku 1863 žil u měšťana Emanuela Svobody a jeho manželky v Kutné Hoře. Na jejich počest pak převzal jejich příjmení, Svoboda.\n\nPo vystudování práv působil u kutnohorského soudu. Roku 1878 se Schneider-Svoboda stal vrchním zemským soudním radou a návladním se sídlem v Praze. V té době obdržel Řád Františka Josefa. O rok později se vrátil do Kutné Hory a stal se prezidentem tamního krajského soudu.\n\nV srpnu 1899 vznesl Schneider-Svoboda žalobu na Leopolda Hilsnera za to, že rituálně zavraždil devatenáctiletou Anežku Hrůzovou. Státní zástupce Schenider-Svoboda, stejně jako většinová společnost, uvěřil ve vinu slaboduchého polenského mladíka židovského původu. Označil za svůj cíl dostat Hilsnera do oprátky, což se mu nakonec povedlo (trest byl ovšem císařem zmírněn na doživotí). Hilsnerovým obhájcem byl Zdenko Auředníček, který byl Schneider-Svobodovým přítelem a společně patřili v Kutné Hoře k vyšší společenské třídě. Po skončení procesu odešel Schneider-Svoboda na půlroční dovolenou, což bylo v očích společnosti bráno jako křivda na státním zástupci a spekulovalo se, že na dovolenou neodešel dobrovolně.\n\nV závěru života se věnoval dobročinným činnostem. Sponzoroval opravu kaple u Německého Brodu, pořádal sbírku šatstva pro chudé děti, věnoval peníze na restauraci Chrámu svaté Barbory v Kutné Hoře.\n\nZemřel 26. února 1914 v Kutné Hoře, kde je také pohřben.\n\n\n"}
{"id": "1279331", "url": "https://cs.wikipedia.org/wiki?curid=1279331", "title": "Autarkie", "text": "Autarkie\n\nAutarkie (z řeckého \"autarkeiá\" – soběstačnost, nezávislost) je nezávislost lidského společenství na okolí. V antice šlo o ideál filosofických škol epikureismu, kynismu a stoicismu. Ve starověkém Řecku byla žádoucím stavem pro rodinnou domácnost (\"oikos\"), která si měla sama zajistit vše potřebné pro svou existenci a být tak co nejméně hospodářsky závislá na svém okolí. Jako politický ideál platila autarkie i pro stát (řeckou polis), který měl být pokud možno nezávislý na ostatních státech. Vedle autonomie šlo o další charakteristický rys řecké obce. Autarkie se neomezuje pouze na ekonomiku, jde o soběstačnost například i z hlediska obrany státu. V praxi ale šlo spíše o ideální cíl, jelikož řecké městské státy na sobě byly často v mnoha ohledech závislé, například na dovozu potravin nebo surovin.\n\nV novověku na autarkii v západní Evropě do určité míry navazuje ekonomická teorie merkantelismu. Národní stát měl podle této doktríny usilovat o soběstačnost (potravinovou, energetickou nezávislost a s ní související energetickou bezpečnost) a aktivní obchodní bilanci, budovat silné hospodářství, shromažďovat bohatství (peníze a drahé kovy) a omezovat dovoz. Ve 20. století se autarkii pokoušely bez velkého úspěchu uplatňovat některé totalitní státy (Nacistické Německo, Hodžova Albánie, režim Rudých Khmerů v Kambodži). V Severní Koreji je soběstačnost (Čučche) součástí státní ideologie, ale země se neobejde bez pomoci ze zahraničí. Opakem autarkního systému v ekonomii je ekonomický liberalismus (globalizace), který podporuje volný obchod.\n\nPodle FAO byla roku 2010 potravinově nejsoběstačnější Argentina (273 %) a nejméně Norsko (50 %). Se soběstačností souvisí i potravinová bezpečnost státu, která má zabránit hladovění. Roku 2016 bylo plánováno, že USA budou od roku 2021 energeticky soběstačné, přičemž potravinově soběstačné již jsou. Soběstačnosti lze totiž využít jako geopolitické zbraně.\n\n"}
{"id": "1279332", "url": "https://cs.wikipedia.org/wiki?curid=1279332", "title": "Specifické potřeby žáka s diabetem prvního typu", "text": "Specifické potřeby žáka s diabetem prvního typu\n\nDiabetes mellitus nezasahuje pouze do života nemocného, týká se víceméně všech v jeho blízkém prostředí. Ačkoliv diabetik o svůj stav zpravidla sám pečuje, jeho okolí by mělo být obeznámeno se základními principy a režimovými opatřeními a zvláštnostmi, které provázejí diabetika po celý život.\n\nDle § 16 \"Zákona o předškolním, základním, středním, vyšším odborným a jiným vzděláváním\" je jedinec s diabetem mellitem 1. typu zařazen do skupiny osob se zdravotním znevýhodněním. V § 16 se dále uvádí, že toto dlouhodobé onemocnění může posléze vést k poruchám učení a taktéž chování, což vyžaduje zohlednění při vzdělávání. Školní zařízení je odpovědno za to, že svým zaměstnancům uloží za povinnost poskytnout žákovi ochranu a případně potřebnou pomoc. Školní personál by měl být náležitě proškolen, co se typických projevů a možných rizik týče. Dbát by se mělo rovněž i na podporu duševního zdraví nemocného, neb vyrovnávání s celoživotním onemocněním může být těžké. Z toho důvodu sehrává klíčovou roli i spolupráce s rodiči nemocného. \n\n„\"Společným cílem rodičů, pedagogů i lékařů by mělo být, aby dítě s diabetem bylo mezi spolužáky handicapováno co nejméně. Každý z nich může svým dílem přispět k tomu, aby se dítě cítilo dobře a vinou diabetu nestrádalo, aby vyrůstalo v harmonickou osobnost a na prahu dospělosti úspěšně nalezlo svoji identitu v životě osobním i profesionálním.\"“ \n\n\n"}
{"id": "1279333", "url": "https://cs.wikipedia.org/wiki?curid=1279333", "title": "Obchodní akademie Opava", "text": "Obchodní akademie Opava\n\nOficiálně Obchodní akademie a Střední odborná škola logistická, Opava, příspěvková organizace. Vznik této školy se datuje již od roku 1851, kdy byla zřízena jako Německá gremiální obchodní škola. \n\nEkonomické a obchodní školství v Opavě existuje již od roku 1851, kdy byla zřízena Německá gremiální obchodní škola, která existovala jako samostatný ústav 43 let. Roku 1894 byla přejmenována na Slezskou obchodní školu. Vyučovacím jazykem však zůstala němčina. Od roku 1912 se vyučovalo česky a v roce 1920 vznikla Česká obchodní škola, jejíž rozvoj byl však přerušen okupací. \n\nUž před 2. světovou válkou plnila škola významnou vzdělávací funkci. Po roce 1945 se vystřídaly další názvy školy: hospodářská družstevní, střední ekonomická. Od roku 1990 se škola jmenovala Obchodní akademie a Obchodní škola, od roku 1996 Obchodní akademie a od roku 2000 nese název Obchodní akademie a Obchodní akademie pro zrakově postiženou mládež. \n\nV roce 1979 byla dokončena přístavba školy se šesti učebnami a v roce 1981 byla uvedena do provozu tělocvična, posléze vybudováno fitcentrum , dále bylo vyasfaltováno hřiště na školním dvoře. Dalšími investičními akcemi bylo zřízení bezbariérového přístupu do budovy včetně šikmé schodišťové plošiny a celková rekonstrukce plynové kotelny. \n\nPo roce 1989 byla zahájena postupná modernizace technického vybavení školy, jíž prošly všechny odborné učebny. Výrazné úpravy byly provedeny ve školní jídelně, byl otevřen bufet a studentský klub. Od roku 2003 i pro veřejnost funguje MEIS (Místní evropské informační středisko).\n\nNa OA Opava pracuje zhruba 62 pedagogů. Současným ředitelem školy je Ing. Petr Kyjovský.\n\n"}
{"id": "1279349", "url": "https://cs.wikipedia.org/wiki?curid=1279349", "title": "Wearmouth Bridge", "text": "Wearmouth Bridge\n\nWearmouth Bridge je silniční obloukový most v anglickém městě Sunderland. Je posledním mostem na řece Wear před jejím ústím do Severního moře.\n\nVýstavba prvního mostu \"Wearmouth Bridge\" probíhala v letech 1793 - 1796. Po dokončení se stal druhým postaveným litinovým mostem na světě (po Iron Bridge). Most měl jedno rozpětí s délkou 72 m, které bylo nejdelším obloukovým rozpětím na světě. Otevřený byl dne 9. srpna 1796 a jeho výstavba stála 28 tisíc liber. V roce 1805 byl opravován a v letech 1857 - 1859 přestavěn podle návrhu Roberta Stephensona. Po přestavbě byl otevřen v březnu 1859.\n\nKvůli nárůstu objemu silniční dopravy bylo v 20. letech 20. století rozhodnuto o stavbě nového mostu. Ten byl budován v letech 1928 - 1929 a otevřený byl vévodou z Yorku 31. října 1929. Kvůli přechodu přes řeku byl postaven kolem starého mostu, který byl zničen v roce 1929. Hlavní rozpětí mostu je 114 m a jeho šířka je 15 m. Dnes slouží pro motorová vozidla (silnice A183, A1018), pro cyklisty a chodce.\n\nHned vedle mostu Wearmouth Bridge se nachází železniční most Monkwearmouth Railway Bridge.\n"}
{"id": "1279352", "url": "https://cs.wikipedia.org/wiki?curid=1279352", "title": "Římskokatolická farnost Velký Ořechov", "text": "Římskokatolická farnost Velký Ořechov\n\nŘímskokatolická farnost Velký Ořechov je územní společenství římských katolíků s farním kostelem svatého Václava v děkanátu Zlín. \n\nKostel s farou je připomínán podle archivních pramenů již ve 14. století. Po vpádu Kuruců na Moravu byl tehdy zničený kostel přestavěn v druhé polovině 17. století. Z této původní stavby se dochoval zvon z roku 1690.\n\nPřehled duchovních správců je znám od druhé poloviny 16. století. Od září 2012 byl farářem R. D. Mgr. Martin Vévoda. Jeho nástupcem se od 1. července 2019 stal R. D. Mgr. Antonín Ptáček.\n\nVe farnosti se pravidelně koná tříkrálová sbírka. V roce 2017 činil její výtěžek 114 665 korun. Farnost je zapojena do projektu Noc kostelů.,\n\n"}
{"id": "1279353", "url": "https://cs.wikipedia.org/wiki?curid=1279353", "title": "Kostel svatého Martina (Horní Bory)", "text": "Kostel svatého Martina (Horní Bory)\n\nKostel svatého Martina se nachází v centru místní části Horní Bory v obci Bory. Je to farní kostel římskokatolické farnosti Bory. Jde o jednolodní pozdně románskou stavbu s odsazeným pravoúhlým kněžíštěm s pozdější gotickou a barokní přestavbou a v roce 1863 prodlouženou lodí. Kostel je chráněn jako kulturní památka České republiky.\n\nKostel má být jednou z nejstarších staveb v regionu a dokládá tak dávné osídlení krajiny v okolí, stavba pochází z doby kolem 13. století. Farnost spadala od 14. století komendě kláštera na Starém Brně. Kostel byl poprvé písemně zmíněn v roce 1348. V roce 1502 kostel byl přesunut pod patronát opatství ve Žďáru a v 16. stoleti pak farnost zanikla a obec tak byla přifařena do Křižanovské farnosti. Farnost pak vznikla až v roce 1784.\n\nV době kolem třicetileté války došlo téměř ke zničení kostela. V roce 1607 byl do kostela pořízen první zvon, druhý a větši byl pořizen v roce 1612. Kostel pak byl opraven až v roce 1678, kdy také došlo k zazděni sedmi oken a tři nová byla proražena. V tu dobu také došlo ke změně gotického klenbového stropu za plochý strop. V roce 1786 byla nedaleko kostela postavena budova fary. Roku 1863 došlo k zvětšení kostela, byla prodloužena loď na celkem 26 metrů délky. V roce 1899 byl pořízen další zvon do kostela. Mezi roky 1992 a 1993 byl kostel rekonstruován, byly opraveny věže kostela, kostel byl nově omítnut a byl také revitalizován interiér kostela. V kostele dříve byly tři oltáře, v současné době je v kostele pouze hlavní oltář s oltářním obrazem svatého Martina od Františka Šrámka.\n\n\n"}
{"id": "1279354", "url": "https://cs.wikipedia.org/wiki?curid=1279354", "title": "Vuilleminia", "text": "Vuilleminia\n\nVuilleminia (větvovka) je rod hub z čeledi kornatcovitých (řád Corticiales). Je pojmenován po francouzském mykologovi Paulu Vuilleminovi. Podle údaje z roku 2008 rod obsahuje 11 druhů.\n"}
{"id": "1279356", "url": "https://cs.wikipedia.org/wiki?curid=1279356", "title": "Gabriela Grézlová", "text": "Gabriela Grézlová\n\nGabriela Grézlová (* 20. září 1981 Ludmírov) je česká mistryně světa ve volném potápění v disciplíně statická apnea. Od 30. července 2015 je držitelkou světového rekordu v délce trvání 8 min 33 sekund, který realizovala na šampionátu CMAS v Mulhouse ve Francii.\n\nStatická apnea je výdrž v klidovém stavu na jeden nádech, kdy plavec splývá na hladině obličejem otočeným ke dnu. Nejčastěji se provozuje v bazénu.\n\n"}
{"id": "1279357", "url": "https://cs.wikipedia.org/wiki?curid=1279357", "title": "Karol Jokl (starší)", "text": "Karol Jokl (starší)\n\nKarol Jokl (9. listopadu 1922 – 26. března 1982) byl slovenský fotbalový útočník. Jeho syn Karol Jokl byl československým fotbalovým reprezentantem.\n\nV československé lize hrál za ŠK Baťovany ve 14 utkáních, v nichž vsítil 5 branek.\n\n\n"}
{"id": "1279358", "url": "https://cs.wikipedia.org/wiki?curid=1279358", "title": "Marián Jokel", "text": "Marián Jokel\n\nMarián Jokel (17. října 1941 Grinava – 15. června 1997 Považská Bystrica) byl slovenský fotbalista, který nastupoval jako záložník nebo útočník. Po skončení hráčské kariéry se stal trenérem.\n\nV československé nejvyšší soutěži hrál za TJ Slovan ChZJD Bratislava, aniž by skóroval.\n\nV sezoně 1984/85 a na podzim 1985 byl asistentem Štefana Hojsíka u druholigového mužstva ZVL Považská Bystrica.\n\n\n"}
{"id": "1279359", "url": "https://cs.wikipedia.org/wiki?curid=1279359", "title": "Tomáš Freisler", "text": "Tomáš Freisler\n\nTomáš Freisler (* 7. dubna 1970) je bývalý český fotbalista, obránce. Po skončení aktivní kariéry působí jako asistent trenéra a pracuje jako realitní makléř.\n\nV české lize hrál za FC Bohemians Praha. Nastoupil ve 26 ligových utkáních. Gol v lize nedal. V nižších soutěžích hrál i za FK Baník Havířov, SK Chrudim, SC Xaverov Horní Počernice, FC Vítkovice a FK Loko Vltavín.\n\n\n"}
{"id": "1279366", "url": "https://cs.wikipedia.org/wiki?curid=1279366", "title": "Irské lordství", "text": "Irské lordství\n\nIrské lordství ( , ) neboli Irské panství, bylo středověké období Irska mezi lety 1177 až 1542, kdy bylo z převážné většiny pod feudální nadvládou anglického krále. Anglický panovník vládl ostrovní zemi jako pán Irska ( ). Lordství vzniklo v důsledku normanského záboru po invazi Normanů, které proběhlo v letech 1169–1171, a nový státní útvar byl podřízen přímé svrchovanosti papežství a katolické církve.\n\nKdyž papež Klement XIII. roku 1533 exkomunikoval anglického krále Jindřicha VIII., stala se ústavní pozice Irského lordství nejistá. Jindřich se odloučil od svatého stolce a prohlásil se za vrchního činitele Anglikánské církve. Následně odmítl uznat svrchovanost katolické církve nad Irskem. Králem Irska byl prohlášen zákonem z roku 1542 (\"Crown of Ireland Act 1542\"), který schválil Irský parlament. Tak vzniklo Irské království, které bylo spravováno vládnoucím panovníkem Anglie a obě království tvořila personální unii.\n\nRoku 1166 byl vládce východoirské provincie Leinster král Diarmuid Mac Murchada (Dermot MacMorrough) svržen svými protivníky a uprchl s prosbou o pomoc za anglickým králem Jindřichem II. Téhož roku se Rory O'Connor stal prvním králem Irska od roku 1014. Když Jindřichovu normanskému družiníkovi Richardu FitzGilbertovi de Clare přislíbil svržený král Diarmuid Mac Murchada svou dceru a dědictví, ten se mu zavázal svou pomocí a roku 1169 se vylodil v Irsku. Normané v Diarmuidových službách dosáhli rychle řady vítězství a když roku 1171 Diarmuid Mac Murchada zemřel, zdědil jeho panství Richard de Clare. O svrchovanost nad dobytým územím se záhy přihlásil král Jindřich II., který je udělil svému nejmladšímu synovi, pozdějšímu králi Janu Bezzemkovi. Od té doby bylo Irsko jako takzvané Panství Irské (\"Lordship of Ireland\") pod svrchovaností anglických králů.\n\nDo poloviny 13. století se tak většina Irska ocitla v majetku anglo-normanské šlechty. Země byla postupně členěna na hrabství, podle anglického vzoru byly zaváděny porotní soudy a parlament v Dublinu, stavěly se kamenné hrady namísto dosavadních dřevěných. Zejména ve vnitrozemí vznikala nová města (dosud jich z vikinských časů v Irsku bylo jen několik při pobřeží). Třebaže do Irska proudili přistěhovalci z Anglie a Skotska, postupem času většinou přijímali irský jazyk a zvyky. I moc keltské šlechty se pozdvihla a anglický kulturní vliv se smrskl na okolí Dublinu (jehož okolí muselo být opevněno jako tzv. Koloví) a několika dalších měst. Angličtí králové byli vázáni válkami ve Francii a domácími boji o trůn. Angličanům nic nepomohla ani nařízení, zakazující irské oděvy, řeč či smíšená manželství, jako byly například \"Kilkennyské výnosy\" \"(The Statutes of Kilkenny)\" z roku 1366. Díky těmto zákazům vypuklo téhož roku irsko-normanské povstání. Irský jazyk a literatura zažívaly ve 14. a 15. století svůj druhý vrchol.\n\nObrat nastal až v 16. století za vlády Jindřicha VIII. a jeho nástupců. Když se Jindřich VIII. prohlásil hlavou církve ve svých državách, v Irsku byl na rozdíl od Anglie ohlas mezi veřejností mizivý. Vysocí preláti totiž žili v poangličtěných městech a to většinou dosti nehodným světským životem. Skutečnou duchovní péči lidu věnovali jen příslušníci žebravých mnišských řádů (ponejvíce františkáni a dominikáni), kteří náboženské novoty odmítali. Když se Jindřichovi doneslo, že mezi Iry většina za hlavu církve stále považuje papeže (s odůvodněním že „papež“ je víc než „lord“ – oficiální titul panovníka byl totiž \"„Lord of Ireland“\"), nechal si roku 1541 dublinským parlamentem odhlasovat změnu titulatury na \"„King of Ireland“\" (král Irska). V letech 1541-1800 tak bylo Irské království v personální unii s Anglií, respektive Velkou Británií (po roce 1707).\n\n\n"}
{"id": "1279378", "url": "https://cs.wikipedia.org/wiki?curid=1279378", "title": "Rudolf von Laban", "text": "Rudolf von Laban\n\nRudolf von Laban, maďarsky Rezső Lábán de Váraljas (15. prosince 1879, Bratislava - 1. července 1958, Weybridge) byl slovensko-maďarský tanečník, choreograf, estetik, taneční teoretik, filozof, jeden z průkopníků moderního výrazového tance, psychologie pohybu a pohybové terapie.\nPocházel ze šlechtické rodiny, s francouzskými kořeny (\"de La Banne\"). Jeho otec byl významným důstojníkem rakousko-uherské armády a dokonce guvernérem Bosny a Hercegoviny, kde tak Laban strávil část dětství (jinak především ve Vídni). Rudolf se měl stát důstojníkem jako otec, ale z vídeňské vojenské školy utekl do Paříže, kde začal studovat architekturu na \"Écoles des Beaux Arts\". Studium architektury ho přimělo zabývat se otázkou zlatého řezu a jeho vztahu k lidskému tělu. Tím začal svůj zájem přesouvat k umění.\n\nPo smrti první ženy odešel ve třiceti letech do Mnichova, kde potkal tanečnici Heidi Dzinkowskou, pod jejímž vlivem se začal věnovat tzv. expresionistickému tanci (\"Ausdruckstanz\"). Otevřel si také první letní školu tance a umění (1908-1914). Se svou druhou ženou Majou a jejími pěti dětmi působil také v umělecké komuně v Monte Verita ve Švýcarsku. Komuna však zanikla na počátku první světové války. V roce 1915 tedy přesídlil do Curychu, kde si založil taneční a pohybovou školu. Jeho cílem nebylo jen umění, ale věřil i v terapeutické účinky tance, zejména sborového. Navíc byl jeho systém napojen na mystiku, teozofii, súfismus apod. Stal se dokonce členem Crowleyho \"templářského řádu\" Ordo Templi Orientis. Laban se stal též přítelem švýcarského psychologa Carla Gustava Junga a také Josepha Pilatese, tvůrce známého systému cvičení pilates. Jejich díla vzájemně rezonovala.\n\nOd roku 1919 začaly vznikat pobočky Labanovy školy po Evropě (zejm. Itálie, Francie a střední Evropa). Laban přišel také s reformou notačního systém - s tzv. kinetografií či labanotací. Je shrnuta především v knize \"Kinetographie Laban\" z roku 1928. Ovlivnila nejen moderní tanec a uměleckou avantgardu, ale i studium neverbální komunikace.\n\nPo válce působil zejména v Německu. V letech 1930-1934 byl ředitelem Spojených státních divadel v Berlíně a byl též baletním mistrem Berlínské Státní Opery. Koketoval přitom i s nacisty, byl zvláště v přízni Josepha Goebbelse. Ze svých baletních kurzů vyloučil všechny \"neárijské osoby\" a v roce 1934 byl jmenován ředitelem \"Deutsche Tanzbühne\". Goebbels ho dokonce pověřil sestavením choreografie pro tisíc tanečníků pro zahajovací ceremoniál olympijských her v Berlíně roku 1936. Avšak zkoušky choreografie \"Vom Tauwind und der Neuen Freude\" se Goebbelsovi nelíbily, ideologické vyznění bylo prý špatné a choreografie byla zakázána. Po tomto konfliktu (po němž snad Labanovi i hrozilo zatčení) odešel do Francie, v roce 1938 pak do Anglie. \n\nZde začal pracovat v taneční škole Kurta Joosse a Sigurda Leedera v Dartington Hallu. Zde potkal Lisu Ullmannovou, která se stala jeho dlouholetou spolupracovnicí i životní partnerkou. K jeho britským žákům patřily Mary Wigmanová či Sophie Taeuber-Arpová. Roku 1946 Laban s Ullmannovou přesídlili do Manchesteru, kde dostali nabídku studovat a posléze zreorganizovat pohyb dělníků v továrně. Labanovi se takto skutečně podařilo zvýšit produktivitu práce. V Manchesteru rovněž otevřeli \"Art of Movement Studio\", kde opět vyučovali moderní tanec. V roce 1953 ho přestěhovali do Addelstonu.\n\n"}
{"id": "1279404", "url": "https://cs.wikipedia.org/wiki?curid=1279404", "title": "HC Oceláři Třinec v české hokejové extralize 2017/2018", "text": "HC Oceláři Třinec v české hokejové extralize 2017/2018\n\nSezóna 2017/2018 je 23. sezónou Třince v české extralize. Představení před start nového ročníku hokejové extraligy.\nLink\n\n\n"}
{"id": "1279408", "url": "https://cs.wikipedia.org/wiki?curid=1279408", "title": "Alfonsine", "text": "Alfonsine\n\nAlfonsine je italská obec v provincii Ravenna v oblasti Emilia-Romagna.\n\nV roce 2014 zde žilo 12 184 obyvatel.\n\nObec leží u hranic provincie Ravenna s provincií Ferrara. Sousední obce jsou: Argenta (Ferrara), Bagnacavallo, Conselice, Fusignano, Lugo a Ravenna.\n\nZdroj: \n\n"}
{"id": "1279421", "url": "https://cs.wikipedia.org/wiki?curid=1279421", "title": "Emil Krischke", "text": "Emil Krischke\n\nEmil Krischke [emil kriške] (15. listopadu 1916 – 24. ledna 1980) byl slovenský fotbalový brankář.\n\nV československé lize chytal za I. ČsŠK Bratislava (dobový název Slovanu) a SK Slezská Ostrava (Baník).\n\n"}
{"id": "1279422", "url": "https://cs.wikipedia.org/wiki?curid=1279422", "title": "Pytláci (Četníci z Luhačovic)", "text": "Pytláci (Četníci z Luhačovic)\n\nPytláci je úvodní díl českého televizního seriálu \"Četníci z Luhačovic\". Zahajuje dvanáctidílnou kriminální sérii z prostředí počátků prvorepublikové československé policie na jihomoravském lázeňském maloměstě. Česká televize jej premiérově uvedla v pátek 6. ledna 2017 v hlavním večerním čase na stanici ČT1 a po něm celou řadu s týdenní periodou až do 24. března téhož roku.\n\nDále v epizodě hráli: Patrik Böhm, Vladimír Hauser, Hana Holišová, Alois Knecht, Tomáš Kvoch, Táňa Malíková, Miloslav Maršálek, Jiří Maryško, Marek Pospíchal, Dušan Sitek, Luděk Randár, Kateřina Sedláková, Tomáš Sýkora, Milan Šindelář, Kamil Švejda, Dalibor Vinklát, psi Ira a Roxy (pod vedením Heleny Cynkové) a další.\n\nPíše se březen 1919. Sedlák najde ráno na posedu mrtvého myslivce Kalvodu, pod ním na zemi leží flinta. Mezitím sedí ve vlaku dvojice mladých vojenských rekrutů Martin Láska a Zdeněk Cmíral, kteří mají nastoupit na zkoušku jako četníci v Luhačovicích. Martin se chlubí švýcarskými hodinkami po dědovi, jež zdědil po bratrovi, který padl na frontě. Po příjezdu jsou na nádraží svědky scény, jak strážmistr pronásleduje prchající ženu. Odloží tedy kufry a přidají se k honitbě. Daleko za nimi zaostává postarší belhající strážmistr 1. třídy Hans Gebert. Obecní strážník Pepík Hejkal mezitím vyhání žebráka z náměstí, když k němu všichni doběhnou, ale po pronásledované syfilitičce Vaňkové ze šantánu už se zem slehla. Gebert s mladíky se tedy vrátí na nádraží a přednosty stanice Krakla se ptá po synovi Karlovi. Nováčci ale mají vykradené kufry. A když je Gebert přivede k domu Vaňkové, Láska u ní objeví i své hodinky. Jenže sama šantánová holka prchne a zbyde po ní jen Karel – ten jí pomohl k útěku a pak jí přinesl i lup z rekrutských kufrů, za což mu byla odměnou ztráta panictví... a nádavkem nemoc.\n\nKdyž se konečně dva nováčci pod vedením Geberta dostaví spořádaně na policejní stanici, najdou tam už zase strážníka Hejkala, jak za pomoci dcery Stáni instaluje nový český znak se lvem. A čeká je velitel Stavinoha s výčitkou za uprchlou Vaňkovou i s novým případem – zastřeleným myslivcem Kalvodou kdesi pod Trojmezím. Když ovšem dorazí k posedu, najdou jen klobouk, zatímco mrtvolu už odváží muži z města na žebřiňáku ke hřbitovní kapli. Hajný Lojzák se domnívá, že opilec a dlužník Kalvoda spáchal sebevraždu. To už dorazí kočárem na místo soudce s velitelem Stavinohou, kteří se přikloní k témuž názoru (najdou u něj list z básnické knihy Františka Gellnera Radosti života a považují to za formu dopisu na rozloučenou). Ale nováčci nesouhlasí, jimi zjištěné stopy to nepotvrzují. Každopádně si počkají na doktora Ziegelbauera, až provede ohledání. Mezitím je v kasárnách na strážnici ubytuje strážníkova dcera Stáňa.\n\nRáno už mají lékařskou zprávu, která potvrzuje verzi o vraždě, veliteli Stavinohovi to ale radost nedělá. Rozhodne se případ vyšetřit sám a nováčky pošle najít uprchlou Vaňkovou. Ti ještě před odchodem natrefí na hospodyni Hejkalovou, strážníkovu ženu a maminku Stáni. Mezitím na náměstí přemítají Stavinoha s Gebertem, kdo a proč by zabíjel někdejšího válečného udavače Kalvodu tak, aby to vypadalo na sebevraždu. Zatímco mladí sbírají rozumy od šéfové a holek v šantánu o Vaňkové, na jejího otce, někdejšího pytláka, který kdysi seděl na základě anonymního (možná Kalvodova) udání, si Stavinoha s Gebertem počkali před domem. Jenže Libor Vaněk, sotva je uvidí, dá se na útěk. V noci se tedy vypraví Láska s Cmíralem k Vaňkovu domu, aby ověřili, jestli se v něm někdo zdržuje – mladá Vaňková je ovšem zase přechytračí a uteče. Zatím si Gebert jde ověřit do Kalvodova bydliště, jestli jeho písmo odpovídá oněm anonymním udavačským dopisům. To však neodpovídá, a navíc tam najde jak Gellnerovu knihu (stránka v ní ovšem nechybí), tak i zápalky z místního luxusního Hotelu Popper.\n\nDalšího rána pošle Gebert chlapce do hotelu. Provozní vedoucí Šilhán jim je plně k dispozici, ale když je chvíli nechá o samotě, vyzví od vrchního Halouška z hotelové restaurace, že Kalvoda k nim často chodil a útratu měl na účet podniku. Navíc objeví v jídelním lístku spoustu zvěřiny. Provozní ale všechno zapře. A to si ani nestihli všimnout, že nádobí v kuchyni myla mladá Vaňková – znovu jim proklouzla pod nosem. Na strážnici pak rozvíjí hypotézu, že Kalvodu zastřelil Vaněk, ovšem kvůli neshodám kolem pytlačení pro hotel. Velitel je tedy pošle zatknout Vaňka. Ten je k sobě s pomocí prostředníka dokonce sám návede, ovšem proto, aby jim dokázal, že je nevinný a že i v minulosti na něj to udání za pytláctví někdo narafičil. Ukáže jim dopis, kterým ho někdo zve týž den v noci na Trojmezí, kousek od Kalvodova osudného posedu, pokud se chce dovědět, kdo na něj hodil kdysi to pytláctví.\n\nA jiný anonymní dopis se objeví taky na strážnici – že mohou četníci v noci dopadnout Vaňka na Trojmezí. Gebert se s nováčky vydá důkladně prozkoumat posed, kde mimo jiné najdou lahev značkového koňaku z Hotelu Popper. Přitom ale uslyší výstřel. A už je mají: přistihnou hotelového provozního Šilhána spolu s hajným Lojzákem, jak kuchají ulovenou zvěř. Ještě před zátahem na Vaňka tak předvedou svému veliteli na stanici oba muže a k nim i Vaňka, který se vydal četníkům dobrovolně. Všichni stráví noc za mřížemi a ráno jdou četníci s Vaňkem prohledat dům. Nenajdou nic kromě koltu, který je však jen památeční a dlouho se z něj nestřílelo. Protože však Vaněk dál mlčí o své dceři, ještě si ho podrží v cele. Na stanici pak přijde mladý Karel Krakl nahlásit, že viděl za Hotelem Popper Vaňkovou. Gebert s oběma desátníky si jdou pro ni a po útěku z kuchyně ji najdou až v tajném sklepě, kde odhalí i ulité zásoby alkoholu a zvěřinu schovávané majitelem hotelu. Vrchní Haloušek přizná, že sklep zásoboval hajný Lojzák s provozním Šilhánem.\n\nZatímco Stavinoha vyslýchá Lojzáka se Šilhánem, nováčci jim prohledali byty a našli množství luxusních zásob, peněz a cenností. Spolu se soudcem Janotou nakonec oba usvědčí a později si přijdou i pro čerstvého majitele Hotelu Popper Ludvíka Zikmunda. A v jeho kanceláři mezi účetními knihami najdou i zastrčenou knihu Gellnerových básní s chybějící stránkou jako usvědčující důkaz. Zatímco oba zasloužilí četníci se soudcem připíjí na uzavřený případ, Láska s Cmíralem eskortují Vaňkovou na vlak do Brna, kde by měla nastoupit léčbu své nemoci. Jenže ta je znovu přechytračí a prchá.\nSeriál natáčelo brněnské studio České televize v letech 2014–2016, přičemž tento díl vznikl mezi prvními. Po revizi pořízeného materiálu a přestavbě produkčního týmu však následovaly v druhé fázi v létě 2015 ještě dotáčky.\n\nPremiérové vysílání dílu sledovalo 1 843 tisíc diváků.\n\n"}
{"id": "1279438", "url": "https://cs.wikipedia.org/wiki?curid=1279438", "title": "Wahlbach (Haut-Rhin)", "text": "Wahlbach (Haut-Rhin)\n\nWahlbach je francouzská obec v departementu Haut-Rhin v regionu Grand Est. V roce 2014 zde žilo 488 obyvatel.\n\nSousední obce jsou: Franken, Hausgauen, Heiwiller, Hundsbach, Obermorschwiller, Rantzwiller, Steinbrunn-le-Haut a Zaessingue.\n\n\"Počet obyvatel\"\n\n\n"}
{"id": "1279455", "url": "https://cs.wikipedia.org/wiki?curid=1279455", "title": "Wahlbach", "text": "Wahlbach\n\nWahlbach může být:\n\n"}
{"id": "1279460", "url": "https://cs.wikipedia.org/wiki?curid=1279460", "title": "Gaelské Irsko", "text": "Gaelské Irsko\n\nGaelské Irsko ( ) je historické označení pro politický, kulturní a sociální řád keltských obyvatel Irska od dávné prehistorie, trvající až po 17. století. Po celé 1. tisíciletí n. l. nebylo Irsko jednotným státem. Existovaly zde desítky \"túath\", menších či větších „království“, jejichž králové (irsky \"rí\"), v podstatě náčelníci, mezi sebou často bojovali. Menší království byla vazaly mocnějších, ale třebaže se v pozdějších dobách někteří vladaři prohlašovali velekráli, žádnému se nepodařilo založit dynastii, která by dokázala sjednotit celé Irsko.\n\nK tradičně nejvýznamnějším drobným královstvím gaelského Irska náležely:\n\n\nK vedlejším nebo nepatrným náleží:\n(pozn.: Státní útvary té doby neměly ustálenou státní symboliku a znaky zde uvedené náležejí dynastiím, které se do dějin těchto království významně zapsaly.)\n\nPo normanském záboru roku 1171 byla velká část dobytého Irska podrobena a sjednocena pod anglickou korunou, později v roce 1542 bylo toto anglonormanské Irské lordství (anglicky \"Lordship of Ireland\") povýšeno na Irské království (\"Kingdom of Ireland\"), přesto si některé původní gaelská území zachovala samostatnost, a to až do 17. století.\n\nNa rozdíl od ostatních evropských zemí je osídlení Irska velmi nedávného data; nejstarší doklady přítomnosti mezolitických lovců a sběračů v severovýchodní části ostrova pocházejí z 6. tisíciletí př. n. l. Na sklonku 5. tisíciletí př. n. l. se do Irska rozšířilo zemědělství. Tito neolitičtí zemědělci po sobě zanechali působivé megalitické mohyly, jako například Newgrange v hrabství Meath (okolo 3200 př. n. l.). Kolem roku 2500 př. n. l. počíná v Irsku doba bronzová. Zejména na jihozápadě země se na mnoha místech našly pozůstatky těžby mědi. Měď a zlato, jimiž Irsko oplývalo, se v tehdejších dobách vyvážely do celé Evropy. Doba železná nastává s postupným příchodem keltsky hovořících kmenů z evropské pevniny. Jako první zmiňují antické prameny \"Priteny\" \"(Pritany),\" jejichž jméno dnes přežívá ve slově \"Británie\". Zdá se, že tito příchozí v několika vlnách od 7. do 1. století př. n. l. nepředstavovali příliš početnou skupinu obyvatelstva, neboť nedávný výzkum, založený na rozborech DNA odhalil překvapivě blízkou příbuznost Irů s Basky. V jejich žilách tak, zdá se, převažuje krev předindoevropských obyvatel Evropy. Nehledě na to, hovořila od této doby až do počátku 19. století většina obyvatel ostrova keltským jazykem.\n\nPo celé 1. tisíciletí n. l. nebylo Irsko jednotným státem. Existovaly zde desítky \"túath\", menších či větších „království“, jejichž králové (irsky \"rí\"), v podstatě náčelníci, mezi sebou často bojovali. Menší království byla vazaly mocnějších, ale třebaže se v pozdějších dobách někteří vladaři prohlašovali velekráli, žádnému se nepodařilo založit dynastii, která by dokázala sjednotit celé Irsko. Významnou úlohu ve společnosti hráli druidové, kteří působili jako kněží, léčitelé, učitelé, básníci a zákonopravci. Bohatá ústně tradovaná básnická kultura nezanikla ani po příchodu křesťanství, naopak, dočkala se písemné podoby. Křesťanství za časů římského panství v Británii pozvolna pronikalo i do Irska (známého Římanům jako \"Hibernia\"). Rozhodující úloha v pokojném pokřesťanštění Irska je připisována svatému Patrikovi, prvnímu irskému biskupovi, který v zemi působil po roce 432. V následujícím století vyrostla v Irsku řada klášterů, které se staly středisky latinské učenosti a Irští misionáři šířili křesťanství ve střední Evropě. Kamenné kříže rozeseté po ostrově a výpravné iluminované rukopisy, jako je Kellská kniha doposud vydávají svědectví o této době. 7. a 8. století je považováno za zlatý věk starého Irska.\nOd roku 795 začali do Irska podnikat nájezdy vikingové, kteří drancovali kláštery a vesnice a odváželi vše cenné do své domoviny. Většina doposud dochovaných zlatých irských ozdob tak pochází z vykopávek vikinských hrobů v Norsku. Vikingové postupem času zřizovali na pobřeží stálejší osady, které se vyvíjely v města (Dublin, Wexford, Waterford, Cork, Limerick) a ovládali části Irska. Roku 1014 irský velekrál Brian Bóruma dokázal zlomit vikinskou moc, ale nebylo mu dáno zemi sjednotit, neboť ve vítězné bitvě u Clontarfu sám padl. Irsko se nanovo ponořilo do drobných, ale ustavičných válek mezi několika vůdčími královstvími. Rozhodující zlom v irských dějinách přišel ve druhé polovině 12. století.\n\nRoku 1166 byl vládce východoirské provincie Leinster král Diarmuid Mac Murchada (Dermot MacMorrough) svržen svými protivníky a uprchl s prosbou o pomoc za anglickým králem Jindřichem II. Téhož roku se Rory O'Connor stal prvním králem Irska od roku 1014. Když Jindřichovu normanskému družiníkovi Richardu FitzGilbertovi de Clare přislíbil svržený král Diarmuid Mac Murchada svou dceru a dědictví, ten se mu zavázal svou pomocí a roku 1169 se vylodil v Irsku. Normané v Diarmuidových službách dosáhli rychle řady vítězství a když roku 1171 Diarmuid Mac Murchada zemřel, zdědil jeho panství Richard de Clare. O svrchovanost nad dobytým územím se záhy přihlásil král Jindřich II., který je udělil svému nejmladšímu synovi, pozdějšímu králi Janu Bezzemkovi. Od té doby bylo Irsko jako takzvané Panství Irské (\"Lordship of Ireland\") pod svrchovaností anglických králů.\n\nDo poloviny 13. století se tak většina Irska ocitla v majetku anglo-normanské šlechty. Země byla postupně členěna na hrabství, podle anglického vzoru byly zaváděny porotní soudy a parlament v Dublinu, stavěly se kamenné hrady namísto dosavadních dřevěných. Zejména ve vnitrozemí vznikala nová města (dosud jich z vikinských časů v Irsku bylo jen několik při pobřeží). Třebaže do Irska proudili přistěhovalci z Anglie a Skotska, postupem času většinou přijímali irský jazyk a zvyky. I moc keltské šlechty se pozdvihla a anglický kulturní vliv se smrskl na okolí Dublinu (jehož okolí muselo být opevněno jako tzv. Koloví) a několika dalších měst. Angličtí králové byli vázáni válkami ve Francii a domácími boji o trůn. Angličanům nic nepomohla ani nařízení, zakazující irské oděvy, řeč či smíšená manželství, jako byly například \"Kilkennyské výnosy\" \"(The Statutes of Kilkenny)\" z roku 1366. Díky těmto zákazům vypuklo téhož roku irsko-normanské povstání. Irský jazyk a literatura zažívaly ve 14. a 15. století svůj druhý vrchol.\n\nObrat nastal až v 16. století za vlády Jindřicha VIII. a jeho nástupců. Když se Jindřich VIII. prohlásil hlavou církve ve svých državách, v Irsku byl na rozdíl od Anglie ohlas mezi veřejností mizivý. Vysocí preláti totiž žili v poangličtěných městech a to většinou dosti nehodným světským životem. Skutečnou duchovní péči lidu věnovali jen příslušníci žebravých mnišských řádů (ponejvíce františkáni a dominikáni), kteří náboženské novoty odmítali. Když se Jindřichovi doneslo, že mezi Iry většina za hlavu církve stále považuje papeže (s odůvodněním že „papež“ je víc než „lord“ – oficiální titul panovníka byl totiž \"„Lord of Ireland“\"), nechal si roku 1541 dublinským parlamentem odhlasovat změnu titulatury na \"„King of Ireland“\" (král Irska). V letech 1541-1800 tak bylo Irské království v personální unii s Anglií, respektive Velkou Británií (po roce 1707). Jak již řečeno, úspěch reformace, dovršené za Eduarda VI. a Alžběty I., byl v Irsku malý. Byla sice po anglickém vzoru ustavena státní církev (\"Church of Ireland\"), naprostá většina Irů však setrvala u římskokatolického vyznání. Toto rozdělení poznamenalo další dějiny ostrova až do dnešních dnů. Angličtí panovníci, kteří se obávali, že jejich nepřátelé (zejména Španělsko) využijí Irska jako vedlejšího bojiště, se snažili o důkladné podmanění země. Roku 1592 dala Alžběta I. založit \"Kolej Nejsvětější Trojice\" (\"Trinity College\") v Dublinu, první, byť ještě několik století výhradně protestanskou, univerzitu v Irsku. Řada menších vzbouření anglo-irských pánů byla úspěšně potlačena. Proti oklešťování svých starých práv povstala v 90. letech 16. století ulsterská šlechta pod vedením Hugha O'Neilla, hraběte z Tyrone. Na pomoc jim přispěchali Španělé, ale roku 1601 byli povstalci u Kinsale poraženi a roku 1603 kapitulovali. Nakonec se roku 1607 Hugh O'Neill, Rory O'Donnell, hrabě z Tyrconnellu a 97 jejich rodinných příslušníků a přívrženců odebrali do emigrace. Tento \"„útěk hrabat“\" (\"Flight of the Earls\") jen předznamenával úpadek katolického Irska. Na půdu zkonfiskovanou katolickým pánům anglická vláda systematicky usazovala protestantské kolonisty z Anglie a Skotska v naději, že tím dosáhne účinné protiváhy katolíkům. Právě tehdy bylo například město Derry přejmenováno na Londonderry. (V květnu 1984 se městské zastupitelstvo přejmenovalo na \"Derry City Council\", což však neovlivnilo oficiální název města, jak nejnověji potvrdilo rozhodnutí belfastského vrchního soudu z 25. ledna 2007.)\n\n\n"}
{"id": "1279469", "url": "https://cs.wikipedia.org/wiki?curid=1279469", "title": "Carlo Blasis", "text": "Carlo Blasis\n\nCarlo Blasis (4. listopadu 1795, Neapol – 15. července 1878, Cernobbio) byl italský tanečník, choreograf a baletní pedagog. Byl žákem Jeana Daubervala. Působil v Paříži, Londýně, ale zejména v divadle La Scala v Miláně (v letech 1838-1853 ředitel). Roku 1820 napsal ve francouzštině první učebnici baletního tance (\"Traité élémentaire, théorique, et pratique de l’art de la danse\"; \"Základní pojednání o teorii a praxi tanečního umění\"). K jeho tanečním žákům patřili Carlotta Grisiová a Fanny Cerritová. Na jeho teoretické dílo navázal zejména Enrico Cecchetti. Vymyslel základní baletní postoj, a to podle Giambolognovy sochy Merkura.\n"}
{"id": "1279470", "url": "https://cs.wikipedia.org/wiki?curid=1279470", "title": "Sankarani", "text": "Sankarani\n\nSankarani je řeka v západní Africe, pravostranný přítok Nigeru. Je dlouhá přibližně 400 kilometrů, její povodí má rozlohu okolo 35 000 km². \n\nPramení nedaleko města Beyla v jihovýchodní části Guiney, na horním toku nese název Gbanhala. Tvoří část hranice s Pobřežím slonoviny, pak se vrací na guinejské území a přibírá zleva své největší přítoky Yeremou a Dion. V dalším úseku teče na hranici Guiney a Mali, celý dolní tok se nachází na malijském území. Do Nigeru se vlévá u vesnice Kourouba, 40 km jihozápadně od hlavního města Bamaka.\n\nŘeka vytváří rozsáhlou údolní nivu využívanou pro zemědělství, na jejích březích rostou také galeriové lesy. Na území Mali byla roku 1980 postavena přehrada Sélingué s hydroelektrárnou, která je druhá největší v zemi a zásobuje elektřinou Bamako. Přehrada vytváří umělé jezero o rozloze 409 km², využívané k zavlažování i rybolovu.\n\nNa pobřeží Sankarani leželo Niani, hlavní město středověké říše Mali, jejíž ekonomika využívala místní ložiska zlata.\n\nV říjnu 2008 došlo v povodí řeky k ničivým záplavám.\n\n"}
{"id": "1279472", "url": "https://cs.wikipedia.org/wiki?curid=1279472", "title": "Karol Šanca", "text": "Karol Šanca\n\nKarol Šanca (1923–1982) byl slovenský fotbalový brankář.\n\nV československé lize chytal za ŠK/Slovenu Žilina. Za války chytal slovenskou ligu za ŠK Bratislava.\n\n"}
{"id": "1279486", "url": "https://cs.wikipedia.org/wiki?curid=1279486", "title": "Imrich Modory", "text": "Imrich Modory\n\nImrich Modory (1922 – 1. června 1995) byl slovenský fotbalový obránce.\n\nV československé nejvyšší soutěži hrál za ŠK Baťovany při jejich jediné účasti, vstřelil dvě prvoligové branky. Zasáhl do všech prvoligových utkání Baťovan, což se povedlo už jen Michalu Štibrányimu.\n\n"}
{"id": "1279487", "url": "https://cs.wikipedia.org/wiki?curid=1279487", "title": "Fanny Elsslerová", "text": "Fanny Elsslerová\n\nFanny Elsslerová, rodným jménem Franziska Elsslerová (23. června 1810, Gumpendorf – 27. listopadu 1884, Vídeň) byla rakouská tanečnice, jedna z významných představitelek romantického baletu. Proslavila se krom toho též lidovými tanci (polka, krakovjak, cachucha, tarantella).\nNarodila se do měšťanské rodiny. Její otec byl osobním kopistou hudebního skladatele Josepha Haydna. V devíti letech začala navštěvovat baletní školu při Vídeňském dvorním divadle. V roce 1824 nastoupila do \"Theatro San Carlo\" v Neapoli. Měla zde, ve svých sedmnácti letech, poměr s princem Leopoldem ze Salerna, synem krále Ferdinanda IV. Neapolského. Otěhotněla s ním, ale ke sňatku nedošlo. Princ se k narozenému synovi ovšem hlásil a přispíval na jeho výchovu.\n\nV roce 1829 se Fanny vrátila do Vídně. V jejích devatenácti letech se jejím novým nápadníkem stal 65letý politik Friedrich von Gentz, Metternichův kancléř. Kolovaly pověsti, že jejím milencem byl též vévoda Zákupský Orlík, Napoleonův syn a vnuk rakouského císaře. O této legendární lásce byl v roce 1937 dokonce natočen film. Pravděpodobně však šlo o fámu. Gentz byl po sporu s Metternichem zbaven vlivu, Elsslerová ho však neopustila a pečovala o něj až do jeho smrti, k níž došlo 9. června 1832. V letech 1834–1840 působila v Pařížské opeře. Proslulá byla její rivalita se zdejší hvězdou Marií Taglioniovou. V letech 1840–42 podnikla Fanny turné po Americe, jako první evropská taneční hvězda. V letech 1843–1851 hostovala v různých evropských divadlech. Kariéru ukončila ve 41 letech. Žila dlouho se svou sestrou, ta se však roku 1850 vdala (za prince Alberta Pruského) a Fanny tak dožila sama a v ústraní.\n\n"}
{"id": "1279490", "url": "https://cs.wikipedia.org/wiki?curid=1279490", "title": "Josef Ladislav Šichan", "text": "Josef Ladislav Šichan\n\nJosef Ladislav Šichan (5. září 1847 Černčice u Nového Města nad Metují - 14. prosince 1918 Praha-Vinohrady), byl český malíř a fotograf.\n\nJosef Ladislav Šichan se narodil v malebné podhorské obci Černčice v rodině bednářského mistra Josefa Šichana. Kněz který malého Josefa Ladislava křtil u něho objevil záhy umělecké vlohy. Josef Šichan navštěvoval obecnou a následně reálnou školu v Novém Městě nad Metují. Díky nadání, vlastní píli a podpoře svého štědrého mecenáše děkana J.K.Rojka byl přijat na pražskou malířskou akademii. Zde úspěšně studoval společně s budoucími uměleckými osobnostmi, jako např. V. Brožíkem, F. Ženíškem, J. Myslbekem, M. Alšem a dalšími. Následně studoval i na malířské akademii v Mnichově a absolvoval několik studijních cest po Evropě. Svůj první malířský ateliér měl v Brně, byl vyhledáván jako osvědčený, seriózní malíř portrétista a tvůrce obrazů s náboženskou tematikou. Roku 1883 namaloval kopii významného gotického obraz známého pod názvem \"Zašovská Madona\". V roce 1884 se oženil s Pavlínou Nouzovou z Rajhradu. Během svého brněnského pobytu udržoval úzké vazby z Milosrdnými bratry, z benediktiny v Rajhradě a z brněnskými augustiniány. Přátelil se z Leošem Janáčkem a byl svědkem na jeho svatbě se Zdenou Scholzovou. Na konci 19. století se Josef Šichan i s rodinou přestěhoval do Prahy na Královské Vinohrady, kde se dál věnoval jak malbě, tak průkopnické portrétní fotografii. Zde také krátce po vzniku republiky 19. prosince 1918 zemřel. Pohřben byl na Vinohradském hřbitově.\n\nBěhem svého plodného života portrétoval mimo jiné i Leoše Janáčka, Antonína Dvořáka, Jindřicha Mošnu a Karolínu Světlou. Dále ztvárnil portréty arcibiskupa Theodora Kohna, kardinála Františka Bauera a další známé osobnosti tehdejšího života.\n\n"}
{"id": "1279495", "url": "https://cs.wikipedia.org/wiki?curid=1279495", "title": "Pijavičino", "text": "Pijavičino\n\nPijavičino je malá vesnice v opčině Orebić v Chorvatsku, v Dubrovnicko-neretvanské župě. V roce 2001 žilo v obci 143 obyvatel v 60 domech. Vesnice je situována při hlavní pelješacké silnici D 414 mezi vesnicí Potomje na jihozápadě a na Janjinou na východě.\n\nPijavičino se rozkládá v úrodném údolí mezi kopci. Na vyvýšeném místě se v minulosti nacházelo šlechtické letní sídlo, z něhož se zachoval kostelík sv. Kateřiny. Další památkou je Zlataričeva kula, šlechtické sídlo a obranná tvrz, kterou roku 1625, vybudoval aristokrat Cvijeto Zlatarić. Nápisem \"buduje sobě i potomkům z lásky k zeleným hájům\" chtěl oslavit místní krajinu. Vhodné klima vytváří podmínky pro pěstování vinné révy, hlavně odrůdy Plavac mali, a pro výrobu celosvětově známých vín Pelješac, Dingač, Postup a Plavac s chráněným geografickým původem. Další ekonomickou aktivitou je zemědělství a turistika.\n\n"}
{"id": "1279503", "url": "https://cs.wikipedia.org/wiki?curid=1279503", "title": "Ján Šarmír", "text": "Ján Šarmír\n\nJán Šarmír (11. října 1919 – 28. září 1974) byl slovenský fotbalový brankář a později činovník (funkcionář).\n\nV československé lize chytal za TŠS Trnava (dobový název Spartaku). Za války hájil branku Trnavy a OAP Bratislava ve slovenské lize, s OAP slavil v sezoně 1942/43 mistrovský titul.\n\nVe Spartaku Trnava později působil jako tajemník (sekretář) oddílu.\n\n"}
{"id": "1279504", "url": "https://cs.wikipedia.org/wiki?curid=1279504", "title": "Severka (rozcestník)", "text": "Severka (rozcestník)\n\nSeverka může znamenat:\n\n"}
{"id": "1279512", "url": "https://cs.wikipedia.org/wiki?curid=1279512", "title": "Sombrero", "text": "Sombrero\n\nSombrero je klobouk, který tvoří součást mexického lidového kroje. Vyznačuje se vysokou kuželovou střechou a širokou krempou, která může měřit až přes půl metru a na okrajích bývá zvednutá. Zhotovuje se z pšeničné slámy nebo palmových vláken, dražší typy bývají z plsti, nejčastěji černé barvy. Sombrera bývají zpravidla zdobená pestrobarevnými výšivkami, stuhami nebo korálky. Pro uchycení klobouku pod bradou slouží šňůra nazývaná \"barboquejo\".\n\nTuto pokrývku hlavy přinesli do Mexika Španělé v 16. století: ve španělštině znamená výraz \"sombrero\" (ze slova \"sombra\" – stín) jakýkoli klobouk, například součástí andaluského kroje je sombrero cordobés vyznačující se plochou střechou. Mexické sombrero bývá ve Španělsku označováno jako \"Sombrero de charro\". Klobouk se širokou krempou si oblíbili jezdci na koních, zejména honáci dobytka v oblasti Jalisco, nazývaní charros: chránil jim obličej a zátylek před prudkým sluncem i před prachem a hmyzem, mohl sloužit také k rozdmýchání ohně, nahánění krav nebo jako štít proti útoku mačetou. Časem se rozšířil do dalších latinskoamerických zemí, na Filipíny i do USA, kde se z něj vyvinul kovbojský klobouk. Popularitu sombrerům přinesla také mexická revoluce, kdy se stala symbolem Zapatových rolnických oddílů. Pro návštěvníky Mexika jsou sombrera populárním suvenýrem, tvoří součást kostýmu folklorních hudebních souborů mariachi a slouží jako rekvizita v národním tanci jarabe tapatio.\n\nCharakteristická podoba sombrera dala pojmenování několika entitám podobného tvaru, jako je spirální Galaxie Sombrero, ostrov Sombrero v Karibském moři nebo matematická funkce sombrero. Existuje i značka tequily, prodávaná v lahvích s uzávěrem ve tvaru sombrera. \n\n"}
{"id": "1279519", "url": "https://cs.wikipedia.org/wiki?curid=1279519", "title": "Pytláci", "text": "Pytláci\n\nPytláci může být:\n\n\n"}
{"id": "1279528", "url": "https://cs.wikipedia.org/wiki?curid=1279528", "title": "Rudolf Kämpf", "text": "Rudolf Kämpf\n\nRudolf Kämpf je továrna na výrobu porcelánu v Čechách. Jméno získala podle podnikatele Rudolfa Kämpfa z Grünlasu, (dnes Loučky u Nového Sedla), který se stal spolumajitelem porcelánky v roce 1911.\nV červnu 1907 američan Benjamin Franklin Hunt z Bostonu získal od obecního úřadu v Grünlasu (Loučky) povolení ke stavbě porcelánky. Od té doby se výroba porcelánu stala tradičním průmyslem v oblasti Karlovarska a Sokolovska, která je bohatá na suroviny potřebné pro jeho výrobu – zvláště kaolin a dřevo. Také možnost zřízení vlečky na železniční trať Loket-Nové Sedlo byla vhodná pro vývoz hotových výrobků. \n\nV důsledku krize v USA se práce na stavbě továrny zastavily, protože firma Benjamin F. Hunt and Sons zbankrotovala. Proto v prosinci 1909 nedostavěnou továrnu odkoupili majitelé sklárny v Novém Sedle. V září 1911 pak byla oficielně zaregistrována společnost Porzellanfabrik Rudolf Kämpf GmbH, Grünlas, která byla ještě v prosinci téhož roku přejmenována na Rudolf Kämpf GmbH, Fabrikation und Vertrieb von Porzellanwaren und der dazu gehörigen Nebenprodukte, in Grünlas (česky: Výroba a prodej porcelánu a souvisejících vedlejších produktů v Loučkách).\nPorcelánka začala výrobou hrnků a po modernizaci zařízení byly vyráběny kompletní jídelní a kávové soubory. Po smrti Rudolfa Kämpfa v roce 1918 přešlo řízení prosperující továrny do rukou jeho syna Hanse. V té době již 85 % výroby šlo na export – Rakousko, Itálie, Rumunsko, Polsko, Holandsko ale i USA. Export ale také směřoval i do zemí s vlastní výrobou porcelánu – do Maďarska, Velké Británie, Německa i Francie. V roce 1936 roční výroba přesahovala přes 2 miliony souprav.\n\nPo 2. světové válce byla továrna znárodněna a stala se součástí koncernu Slavkovský porcelán. Od roku 1956 se pak porcelánka v Loučkách stala částí státního podniku Karlovarský porcelán. Po úspěchu na světové výstavě v Montrealu se porcelánka stala v Československu nejvýznamnější. V té době se začaly vyrábět tradiční servizy s názvem \"Mary Anne\" a \"Sabina\". V listopadu 1992 byla porcelánka zakoupena společností Leander 1946 s.r.o., která změnila jméno porcelánky na Leander. Ve výrobě se začaly používat k malování porcelánu drahé kovy. V roce 2007 byla porcelánka prodána českému holdingu SC Investment. V roce 2008 byla provedena kompletní technická rekonstrukce továrny, která se tak opět se stala jednou z nejmodernějších v zemi. V roce 2010 se porcelánce vrátilo historické jméno Rudolf Kämpf. \nNa rozdíl od mnoha jiných výrobců, kteří přešli na výrobní metody využívající automatizaci, Rudolf Kämpf i ve 21. století pokračuje ve výrobě malých sérií a jednotlivých rukodělných výrobků, podle zájmu k zákazníků.\n\nFirma Rudolf Kämpf vyrábí porcelán ve třech třídách:\n\nZároveň továrna také vyrábí exkluzivní výrobky ručně malované podle speciálních zakázek. Například unikátní dárkové vázy od Rudolf Kämpf byly v různou dobu věnovány takovým významným osobnostem, jako je 42. prezident USA William Jefferson Clinton (v r. 1994), 1. prezident České republiky Václav Havel (v r. 1996), norský král Harald V. (v r. 1997) a Papež Jan Pavel II. (v r. 1998). Jednu ručně vyrobenou vázu s vyobrazením Napoleona Bonaparte darovala porcelánová manufaktura Rudolf Kämpf v r. 2008 Národnímu muzeu armády v Paříži.\n"}
{"id": "1279530", "url": "https://cs.wikipedia.org/wiki?curid=1279530", "title": "Eduard Ciulis", "text": "Eduard Ciulis\n\nEduard Ciulis (30. září 1927 – 24. února 2014 Prešov) byl slovenský fotbalový útočník.\n\nV československé lize hrál za Prešov, vstřelil 5 prvoligových branek.\n\n\n"}
{"id": "1279531", "url": "https://cs.wikipedia.org/wiki?curid=1279531", "title": "Booking.com", "text": "Booking.com\n\nBooking.com je agentura pro on-line rezervaci ubytování. Webová stránka Booking.com je spravována společností Booking.com B.V., která je součástí skupiny Priceline.com, založené v roce 1996 a se sídlem v Amsterdamu v Nizozemsku. Webová stránka Booking.com je k dispozici ve 42 jazykových verzích (jedna z nich je i čeština) a nabízí 1 189 212 aktivních možností ubytování v 226 zemích a teritoriích. \n\nBooking.com vznikla založením bookings.nl roku 1997. Zakladatelem bookings.nl byl Geert-Jan Bruinsma. V roce 2000 se spojil s Bookings Online a jméno společnosti bylo změněno na Booking.com. V roce 2005 byla společnost koupena skupinou The Priceline Group za 133 milionů dolarů. Společnost začala spolupracovat se společností Active Hotels Limited, až tato společnost oficiálně změnila své jméno na Booking.com Limited.\n\nPrvní země, ve které Booking.com poprvé spustila svou marketingovou kampaň, byly Spojené státy americké, kde se její kampaň „Booking.yeah“ objevila v roce 2013 nejen na internetu, ale též v televizi. Od té doby společnost použila marketingovou kampaň i v Austrálii, Kanadě, Velké Británii a Německu. V České republice firma získává zákazníky výrazně pomocí affiliate marketingu, kdy spolupracuje s cashbackovými portály.\n\nBooking.com je momentálně vyšetřována úřady pro ochranu hospodářské soutěže ve Velké Británii, České republice, Francii, Německu, Itálii, Rakousku, Maďarsku, Švédsku a Švýcarsku z důvodu podezření, že smluvně zavazoval své partnery k tomu, aby nenabízeli levnější ubytování na jiných portálech než je Booking.com\n\n"}
{"id": "1279532", "url": "https://cs.wikipedia.org/wiki?curid=1279532", "title": "István Tóth", "text": "István Tóth\n\nJméno a příjmení István Tóth má více nositelů:\n\n"}
{"id": "1279538", "url": "https://cs.wikipedia.org/wiki?curid=1279538", "title": "Samsø Kommune", "text": "Samsø Kommune\n\nSamsø Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 114,71 km², ve které v roce 2016 žilo 3 710 obyvatel.\n\nCentrem kommune je město Tranebjerg.\n\nV Samsø Kommune se nacházejí 3 obce.\n\n"}
{"id": "1279540", "url": "https://cs.wikipedia.org/wiki?curid=1279540", "title": "Mikrokomedon", "text": "Mikrokomedon\n\nJako mikrokomedony se označují první známky zánětu na kůži, které ještě nejsou viditelné okem. Jsou většinou způsobeny zvýšenou tvorbu mazu. Mazový kanálek se zúží a ucpe množstvím odumřelých kožních buněk a pokud se zde hromadí další odumřelé buňky, dochází k přeměně z mikrokomedonu na otevřený nebo uzavřený komedon.\n\nTvorba mikrokomedonů a akné obecně postihuje hlavně lidi v období dospívání a přestává okolo 25. roku života. Muži jsou nejvíce postihováni v období 16 - 19 let, ženy v období 14 - 17 let. Akné často u žen přetrvává až do 40. roku života. \n\nMikrokomedony můžeme nalézt po celém těle, nejvíce se vyskytují na obličeji, horní části zad a hrudníku. \n\nZákladem prevence je správná hygiena. Zvláštní pozornost by se měla věnovat obličeji, který je nejvíce náchylný k tvorbě mikrokomedonů a akné obecně. Při závažnějších stavech je dobré vyhledat pomoc na dermatologii nebo kosmetickou pomoc. \n\nPro léčbu prvotních mikrokomedonů se používají lokální retinoidy (tretinoin, adapalen, isotretinoin, tazaroten), které se dnes považují za základ léčby všech druhů akné.\n\nV minulosti proběhl výzkum, který se zaměřil na léčbu tretinoiny a zúčastnilo se ho 15 dobrovolníků. Každý den, po dobu 12 týdnů, si na jednu část obličeje aplikovali krém s 0,1% obsahem tretinoinu. Po 6 týdnech se počet mikrokomedonů snížil o zhruba 50% a na konci studie se jejich počet redukoval až o 80%. \n\n"}
{"id": "1279541", "url": "https://cs.wikipedia.org/wiki?curid=1279541", "title": "Tichonov (hudební skupina)", "text": "Tichonov (hudební skupina)\n\nTichonov je česká alternativní rocková skupina z Valašského Meziříčí tvořená Janem Borošem (Fiordmoss, Čáry Života), Janem Janečkou (Piano, Republic of Two, ex Luno), Jiřím Petřekem (Elektrick Mann) a Davidem Schwagerem. Jejich debutové album \"Overnight\" vyšlo v říjnu 2013 a obsahuje 10 skladeb.\n\nKapela v současnosti pracuje na novém albu, které se nahrává v Praze, kde také žije David Schwager a Jan Janečka. Jiří Petřek žije na Moravě a Jan Boroš v Berlíně.\n\n"}
{"id": "1279545", "url": "https://cs.wikipedia.org/wiki?curid=1279545", "title": "Bicí a spoušťový mechanismus", "text": "Bicí a spoušťový mechanismus\n\nBicí mechanismus palné zbraně je mechanismus určený k iniciaci zápalky náboje nebo nábojky palné zbraně tím, že na ni udeří. Spoušťový mechanismus zbraně je mechanismus určený k ovládání bicího mechanizmu palné zbraně.\n\nV praxi je konstrukce a funkce těchto dvou mechanismů úzce propojena.\n\nHistoricky nejstarší známé palné zbraně se odpalovaly přímým zapálením prachu na pánvičce. Odtud byla prostřednictvím otvoru v hlavni nazývaného zátravka zapálena výmetná náplň. \nNásledně byl vyvinut mechanismus, který tuto činnost zjednodušoval a umožnil střelci soustředit se na míření zbraně. Tento mechanismus je nazýván zámek. Postupmě bylo zkonstruováno několik\ntypů zámků. Se zavedením jednotného náboje byly zámky nahrazeny bicím mechanismem.\nJednotlivé zámky v pořadí jejich vynalezení a zavedení do praxe:\nPoslední konstrukce, perkusní zámek, se již blíží svou funkcí a principem bicímu mechanismu. K zážehu ale stále dochází mimo hlaveň (respektive nábojovou komoru) zbraně.\n\nČásti bicího mechanizmu:\n\nNa konkrétních zbraních se konstrukce bicího mechanizmu mírně liší. Běžné je například spojení zápalníku a úderníku, při kterém je zápalník tvořen výstupkem na úderníku. Bicí mechanismus může být také ovlivněn konstrukcí pojistek zbraně. Například pojistka typu převodní kulisa je vytvořena tak, že bez její aktivace úderník nedosáhne na zápalník. Tento druh pojistky je používán na revolverech. Jako zástupce lze uvést Colt Police Positive. \n\nZákladní součástí spoušťového mechanismu je spoušť zbraně. To je součástka kterou ovládá přímo střelec a pomocí které odpálí výstřel střelné zbraně. Ta část spouště zbraně která je obvykle viditelná a které se střelec dotýká se nazývá jazýček spouště. \nV nejjednodušším případě může mít spoušť přímo výstupek, který tvoří záchyt úderníku. tento výstupek pak přímo uvolňuje natažený bicí mechanismus. V jiných případech spoušť působí na spoušťovou páku. Spoušťová páka je potom součástka, která plní funkci zachycení úderníku. \n\nÚkolem bicího ústrojí je mechanicky udeřit na zápalku náboje. Energii pro tento úder dodává bicí pružina, která působí na úderník. \nBicí mechanismus má dva krajní stavy. Natažený mechanismus má v pružině akumulovanou energii pro úder na zápalku. Po natažení je bicí pružina stlačena úderníkem a v této poloze je držena záchytem úderníku. V nenataženém stavu je tato pružina uvolněna. \n\nNatažení bicího mechanismu je prováděno buď samostatně, nebo může být spojeno s nabíjením náboje do nábojové komory. Toto spojení může být provedeno různým způsobem. U samonabíjecích zbraní bývá bicí mechanismus natažen při pohybu závěru vzad. U ručně nabíjených zbraní může být natažení bicího mechanismu spojeno se zlomením zbraně při otevření lůžkového závěru. \nV případech, když je natahování bicího mechanismu spojeno s nabíjením náboje do nábojové komory je u některých zbraní následně umožněno bicí mechanismus samostatně uvolnit. Náboj tak zůstane připravený v nábojové komoře zbraně a zároveň je zbraň více zabezpečena proti nechtěnému výstřelu tím, že bicí mechanismus není natažen. Obvykle jde o zbraně které mají úderník proveden jako kohout. Takovéto uvolnění bicího mechanismu je nazýváno vypuštění kohoutu (v angličtině decocking). Zabránění nežádoucímu výstřelu při vypouštění kohoutu brání některé pojistky zbraně. \nNásledné natahování bicího mechanismu zbraně po vypuštění kohoutu může střelec dělat buď ručně pomocí palečníku, nebo u moderních zbraní často pomocí spouště zbraně. \n\nZákladní funkce spouště společná pro všechny zbraně je uvolnění napnutého bicího mechanizmu. \n\nDalší funkcí spoušťového mechanismu bývá odblokování různých automatických pojistek zbraně. Manuální pojistka zbraně může blokovat pohyb spouště. Ale ve zbrani mohou být další automatické pojistky, které jsou postupně vyřazovány tím jak je spoušť tisknuta, nebo jsou vyřazeny právě až při úplném stisknutí spouště.\n\nV případě, že bicí mechanismus zbraně není při spuštění zbraně napnutý, mohou některé spoušťové mechanismy provádět i napínání bicí pružiny. Je vyvinuto několik systémů kde spoušť zbraně úplně, nebo částečně natahuje bicí mechanismus. Tyto funkce popisuje článek spoušť zbraně.\n\nPři stisku spouště překonává střelec sílu nazývanou odpor spouště. Odpor spouště je dán součtem sil pružin které je potřeba překonávat při stisku spouště před výstřelem a také třením součástí spoušťového, bicího a případně i pojistných mechanismů které se v dané konstrukci musí pohybovat pro iniciaci výstřelu. \nV principu má odpor spouště dva limity. Příliš nízký odpor spouště může vést k nežádoucímu samovolnému výstřelu při manipulaci se zbraní například působením setrvačných sil působících na součásti mechanismu. Příliš velký odpor spouště může vést k tomu, že střelec při spuštění pohne zbraní a nezasáhne cíl. Tento nechtěný pohyb je nazýván stržení zbraně. Proto je potřeba najít optimální odpor spouště, který je bezpečný pro daný účel a zároveň vyhovuje individuální povaze střelce.\nJe dráha spouště kterou jazýček urazí v místě kde ho střelec ovládá před tím, než dojde k uvolněn bicího mechanismu zbraně. \n\nJe zařízení které snižuje odpor spouště a brání tak stržení zbraně. Napínáčky bývají používány u některých loveckých kulovnic. I u spoušťového mechanismu s napínáčkem může střelec použít spoušť přímo s tím, že spoušť má svůj určitý odpor. V případě, že střelec nejdříve stiskne napínáček, může iniciovat výstřel už jen lehkým dotykem na spoušť. V důsledku použití napínáčku je odpor spouště významně nižší. \nPro lovecké účeky se nejčastěji používají následujcí typy napínáčků.\n\n"}
{"id": "1279548", "url": "https://cs.wikipedia.org/wiki?curid=1279548", "title": "Julius Ševčík", "text": "Julius Ševčík\n\nJulius Ševčík (* 28. října 1978 Praha) je český filmový režisér a scenárista.\n\nSvá studia režie započal v New Yorku. Kromě toho také vystudoval filmovou akademii múzických umění v Praze. Nejprve natočil několik krátkometrážních filmů. V roce 2005 natočil film \"Restart\" a v roce 2009 film \"Normal\", který získal na Mezinárodním filmovém festivalu v Šanghaji cenu za režii. V roce 2016 se zásluhou filmu Masaryk, stal držitelem ceny Český lev 2016 za nejlepší režii. \n\n\n"}
{"id": "1279550", "url": "https://cs.wikipedia.org/wiki?curid=1279550", "title": "Li Ning", "text": "Li Ning\n\nLi Ning (, * 10. března 1963, Laj-pin) je čínský podnikatel a bývalý gymnasta. Získal tři zlaté olympijské medaile, všechny na olympiádě v Los Angeles roku 1984 (prostná, kůň našíř, kruhy). Na stejných hrách získal též dvě stříbra (družstva, přeskok) a jeden bronz (víceboj). Pro Čínu měl tento úspěch velký význam, neboť šlo o první olympijské hry, jichž se ČLR zúčastnila. Má rovněž dvě zlaté z mistrovství světa (družstva 1983, kruhy 1985).\n\nSportovní kariéru ukončil v roce 1988 a založil si firmu Li-Ning na výrobu sportovního oblečení. Úspěšný podnik z něj učinil 407. nejbohatšího Číňana (k roku 2014). Při zahajovacím ceremoniálu olympijských her v Pekingu roku 2008 se mu dostalo cti zapálit olympijský oheň. Jeho ženou je bývalá gymnastka Čchen Jung-jen, držitelka bronzové medaile ze stejné olympiády, na níž se Li proslavil.\n"}
{"id": "1279556", "url": "https://cs.wikipedia.org/wiki?curid=1279556", "title": "Cosimo a Giovanni Castrucciové", "text": "Cosimo a Giovanni Castrucciové\n\nCosimo Castrucci (činný 1576-1602), císařský řezač kamenů, spolu se svým synem Giovannim Castruccim (činný v Praze 1598 ?-1615 ?) a vnukem Cosimem di Giovanni Castruccim (činný v Praze ještě 1619) založili v Praze prosperující uměleckou dílnu. V ní se technikou \"commesso in pietre dure\" (ve střední Evropě známa jako \"florentská mozaika\") vyráběly z řezaných a leštěných pestrobarevných kamenů a polodrahokamů obrázky květin, ptáků, ale i krajin určené pro výzdobu dvířek kabinetů, stěn truhliček či povrchu stolových desek. Někdy byly mozaiky dokonce rámovány jako nástěnné obrazy.\n\nV 16. století se technika \"commesso in pietre dure\" objevila v Římě, ale dokonalosti dosáhla až ve Florencii zvláště poté, co v Uffiziích vznikla rozsáhlá škola nazvaná L´Opificio delle Pietre Dure (1586). V roce 1588 ji arcivévoda Ferdinand I. Medicejský reformoval do podoby manufakturní dílny. Následujícího roku dostal císař Rudolf II. kameny intarzovanou stolní desku jako jednu z prvních prací této dílny. Bezprostředně poté následovala císařova objednávka na další desku stolu, jejíž výroba však trvala déle než 6 let.\n\nUvedení této techniky do Prahy započalo memorandem, které počátkem roku 1586 zaslal císař Rudolf II. svému vyslanci v Římě. Vyjádřil v něm přání, aby také na císařském dvoře v Praze mohl být obklopen specialisty v řezání jaspisů a dalších drahých kamenů, které se v Českém království nalézaly ve velkém množství. Do té doby císař posílal tyto kameny z Čech do Florencie a Milána odkud se mu vracela již hotová umělecká díla. Takto mezi léty 1592 až 1597 byla ve florentských dílnách zhotovena ppro císaře stolová deska považovaná za \"div světa\". Vznikla podle návrhu malíře Daniela Fröschla. Před rokem 1608 byla deska umístěna na figurální podstavec zhotovený sochařem Adrianem de Vries, který znázorňoval Ganymeda s Diovým orlem . Podobu dnes nezvěstného stolu známe jen z obrazu \"Galerie arcivévody Leopolda I. Viléma Habsburského v Bruselu\" od Davida Tenierse mladšího (kolem 1650).\n\nV době jeho dokončování však již císař získal italského řezače drahých kamenů Cosima Castrucciho pro jeho přechod z Florencie do Prahy.\n\nPrvním členem rodiny vytvářející intarzie z kamene byl Cosimo Castrucci (? – ?), který vstoupil do pražskývh služeb císaře Rudolfa II. nejpozději v roce 1592. Jeho pobyt v Praze je však písemně doložený až rokem 1596. Dílna ve Florencii však pokračovala v činnosti ještě dalších 30 let. Nejen dobré finanční, ale i technické podmínky, které poskytoval císařský mlýn v Bubenči určený pro brusiče a řezače kamenů, však umožnily, že Cosimo již zůstal v Praze až do své smrti (1610 ?). Ke Cosimovým nejvýznamnějším dílům patří deska \"Krajina s kaplí a mostem\", kterou signoval a datoval rokem 1596 a stejným způsobem koncipovaná deska \"Obětování Izáka\". Oběma deskám dominují ideální krajiny, ve kterých se Cosimo pokusil o perspektivní zkratku tím, že sytě zbarvené kameny umístil do popředí, zatímco místa v pozadí znázornil pomocí světlejších a menších kamenů.\n\nNejpozději od roku 1598 pracoval v pražské dílně i Cosimův syn Giovanni. V roce 1602 se uvažovaný návrat do Florencie nakonec neuskutečnil snad pro otcovu smrt, neboť všechny následující císařovy platby byly určeny pro Giovanniho. V roce 1610 byl Giovanni Castrucci císařem Rudolfem II. jmenován \"dvorním řezačem kamenů\" s pevným platem 20 zlatých. Po císařově smrti (1612) byl Giovanni na cestách po Itálii a vracel se do Prahy jen pro vybrané kusy jaspisů, které byly použity pro práce v Miláně.\n\nV nepřítomnosti Giovanni Castrucciho v Praze objednávky na \"commessi\" realizovala jeho pražská dílna. To se projevilo na kolísavé kvalitě desek, ztrátě jejich prostorového pojetí i dekorativnosti vytvořených krajin.\n\nDokládají to i některé z 18 desek vystavených v Uměleckohistorickém muzeu ve Vídni. Jsou to především ideální krajiny svědčící pro vznik v pražské dílně. S Prahou však souvisejí i mozaiky \"Pohled na Pražský hrad a Malou Stranu\" zhotovené v několika verzích. Dvě z nich jsou ve Vídni a jedna v Uměleckoprůmyslovém muzeu v Praze.\nZ těchto převážně \"krajinářských\" prací vybočuje \"Oltářík se sv. Markétou\" zhotovený z ebenového dřeva a s vloženými \"commessi\". Roku 1603 tento oltářík daroval císař Rudolf II. he svatbě Zdeňka Vojtěcha Popela z Lobkovic s Polyxenou z Pernštejna.\nGiovanni se po roce 1600 stal velmi bohatým umělcem, což dokládá skutečnost, že si mohl zakoupit dům \"U hvězdy\" na Malé Straně. Poslední zmínka týkající se Giovanni Castrucciho je z roku 1611. Další informace o jeho osudu chybějí, a tak není známo, zda po smrti Rudolfa II. z Prahy odešel nebo zemřel. Historici umění uvádějí, že Giovanni Castrucci pravděpodobně zemřel roku 1615. Proto objednávku na destičku \"Abrahám s anděly\", na kterou arcivévoda Cosimo II. Medicejský zaslal Giovanni Castrucciovi do Prahy kresebný návrh, realizoval již jeho syn Cosimo di Giovanni.\n\nCosimo di Giovanmi Castruccii byl talentovaným řezačem kamenů, o kterém však po roce 1619 prameny mlčí. Objednanou destičku \"Abrahám s anděly\" dokončil až Giovanniho zeť Giuliano di Pietro Pandolfini. Ten ji také v roce 1622 předal ve Florencii. V té době dokončované práce svědčily pro začátek nového stylu pražské dílny. Tento styl v zobrazení krajiny se vyznačoval malými výseky krajin s detaily ruin, domů a skal. Po císařově smrti se dvůr přestěhoval do Vídně a tím skončily pro castrucciovskou dílnu objednávky pro Rudolfovu kunstkomoru. Dílna však dále realizovala objednávky z Florencie na figurální \"commessi\" a od knížete Karla I. z Lichtenštejna (1560-1627) na stolovou desku, za kterou Pandolfini dostal zaplaceno až po smrti knížete. V té době byla dílna pravděpodobně rozpuštěna, neboť její konec souvisel se smrtí Ottavia Miseroniho (1624), který fungoval jako její poslední faktický vedoucí. Pandolfini se přestěhoval do Florencie, aby zde až do konce 30. let 17. století pokračoval v pracech pro vídeňský dvůr a pro Lichtenštejny. Na rozdíl od pražské dílny Castrucciů, dílna Miseroniů pracovala v Praze až do 2. poloviny 17. století, což dokládá pohled do dílny v obraze Karla Škréty (1610 ?-1674) s názvem \"Podobizna řezače drahokamů Dionysia Miseriniho a jeho rodiny\".\n\nKrajinářské \"commesso\" jako vrchol manýristické glyptiky je nepochybně výtvorem pražské dílny vedené Cosimem Castruccim. Tyto krajiny nebyly sice reálným zobrazením skutečné přírody, ale vycházely z kreseb a obrazů dvorních krajinářů, jako byly Pieter Stevens či Roelandt Savery, nebo z grafických listů Aegidia Sadelera. Tyto v podstatě ideální krajiny však odpovídaly názorům císaře Rudolfa II. a obecně i dobovému vkusu. Anselmus Boetius de Boodt (1550-1632), vlámský filozof, lékař a přírodovědec, se o \"commessi\" výstižně vyjádřil, když konstatoval, že se jedná o spojení umění přírody s darem umělecké tvorby člověka.\n\n\n"}
{"id": "1279560", "url": "https://cs.wikipedia.org/wiki?curid=1279560", "title": "Lemvig Kommune", "text": "Lemvig Kommune\n\nLemvig Kommune je dánská komuna v regionu Midtjylland. Vznikla roku 2007 po dánských strukturálních reformách. Zaujímá oblast 516,63 km², ve které v roce 2016 žilo 20 399 obyvatel.\n\nCentrem komuny je město Lemvig.\n\nV Lemvig Kommune se nachází 11 obcí.\n\n"}
{"id": "1279562", "url": "https://cs.wikipedia.org/wiki?curid=1279562", "title": "Arthur Eichengrün", "text": "Arthur Eichengrün\n\nErnst Arthur Eichengrün (13. srpna 1867 Cáchy – 23. prosince 1949 Bad Wiessee) byl německý chemik a farmakolog židovské národnosti. Získal doktorát roku 1890 na Erlangenské univerzitě a roku 1896 nastoupil do laboratoří firmy Bayer. Roku 1897 vyvinul Protargol, lék na kapavku, užívaný až do nástupu antibiotik, také si nechal patentovat dezinfekci na bázi jodoformu. Roku 1908 založil vlastní společnost \"Cellon-Laboratorium Dr. A. Eichengrün\". Za první světové války vyrobil Cellon, nátěrovou hmotu odolnou proti ohni, používanou na vojenská letadla. Zabýval se výzkumem vstřikování plastů, také experimentoval s acetátovými vlákny a jejich využitím jako fotografického materiálu. Během života získal 47 patentů. V roce 1938 byla jeho firma arizována, od roku 1943 byl vězněn v Koncentračním táboře Terezín. Po válce vystoupil s tvrzením, že skutečným objevitelem aspirinu nebyl jeho tehdejší podřízený Felix Hoffmann, ale on sám, nacistický režim mu však zásluhu upřel kvůli jeho židovskému původu. V roce 1999 publikoval Walter Sneader z University of Strathclyde práci, v níž potvrdil Eichengrünovu verzi.\n\n"}
{"id": "1279563", "url": "https://cs.wikipedia.org/wiki?curid=1279563", "title": "Slowdive", "text": "Slowdive\n\nSlowdive je anglická rocková hudební skupina, která vznikla ve městě Reading rroku 1989. Své první album nazvané \"Just for a Day\" kapela vydala v roce 1991. Po vydání druhé desky \"Souvlaki\" (1993) kapelu opustil bubeník Simon Scott. S náhradním bubeníkem skupina vydala nahrávku \"Pygmalion\" (1995), avšak nedlouho poté odešli další členové, což znamenalo rozpad kapely (někteří členové Slowdive spolu následně založili novou skupinu Mojave 3). Skupina Slowdive byla obnovena roku 2014 a roku 2017 vydala po dvaadvaceti letech nové studiové album \"Slowdive\".\n\n"}
{"id": "1279564", "url": "https://cs.wikipedia.org/wiki?curid=1279564", "title": "Modrý", "text": "Modrý\n\nČeské příjmení Modrý patří následujícím osobnostem:\n\n"}
{"id": "1279565", "url": "https://cs.wikipedia.org/wiki?curid=1279565", "title": "Růženec (Bílá Voda)", "text": "Růženec (Bílá Voda)\n\nRůženec () je někdejší osada při kupecké cestě vedoucí sedlem mezi Borůvkovou horou (899 m n. m.) a Javorníkem (768 m n. m.). Pramení tu také bezejmenný potok, jenž je pak levostranný přítokem Bílé vody.\n\nVznikla pravděpodobně na počátku 17. století. Tehdy měla podobu domků rozkládajících se kolem formanské hospody nazvané „U růžového věnce“. Pohostinské zařízení nabízelo občerstvení pocestným putujícím ze Slezska do Kladska, kam mířili k tamnímu mariánskému obrázku. Odtud zřejmě osada dostala i své jméno. Po válkách o rakouské dědictví mezi Marií Terezií a pruským králem Fridrichem II. se osada stala hraniční obcí. Traduje se, že na konci 18. století navštívil místo císař Josef II. v doprovodu básníka Johanna Wolfganga Goetheho.\n\nNa počátku 19. století se zvýšil počet domů v osadě na deset. Současně zde byla vybudována také kaple zasvěcená Antonínu Paduánskému. Další objekt přibyl roku 1836, kdy počet obyvatel v Růženci čítal 63. Posléze se sice osada rozšířila na dvanáct domů, ale počet obyvatel klesal. Na začátku 20. století činil asi padesát. Obyvatelé pracovali buď v zemědělství, nebo dojížděli do Złotého Stoku (tehdy \"\"), kde nacházeli obživu coby zedníci nebo dělníci. Přes léto se navíc nabízela možnost obživy prací v lesích, když na práce dohlížel místní fořt bydlící v jednom z růženeckých domů.\n\nPo rozpadu rakousko-uherské monarchie a vzniku Československa začali v osadě působit příslušníci finanční stráže. Lokalita tou dobou patřila k výletním místům lidí z okolí i ze sousedního Německa. Roku 1933, kdy se v Německu dostali k moci nacisté, obsadily jednotky Sturmabteilung (SA) státní hranici z německé strany a turistický ruch ustal. Na základě Mnichovské dohody (1938) se navíc obec stala součástí Německa a přestala plnit roli hraničního místa. Po osvobození Rudou armádou v květnu 1945, jejíž příslušníci poškodili i kapli Antonína Paduánského, se obec stala opět součástí Československa. Většina místních obyvatel, až na jednu rodinu, byla po válce vysídlena do Německa a i tato rodina posléze, v roce 1949, musela odejít do Bílé Vody. V dalších letech pak byly všechny domy, s výjimkou fořtovny, zbourány. Ničení neušla ani kaple, k níž se každoročně 13. června v den svátku jejího patrona konaly poutě věřících, jimž zbořením kaple chtěli místní představitelé vládnoucí Komunistické strany Československa (KSČ) zabránit. Fořtovna je tak jediným objektem, jenž z Růžence zbyl.\n\nV místě lokality se nachází rozcestník značených turistických cest nazvaný „Růženec“. Vede tudy také cyklotrasa číslo 6044.\n\n"}
{"id": "1279570", "url": "https://cs.wikipedia.org/wiki?curid=1279570", "title": "Seznam dílů seriálu Cesta do neznáma", "text": "Seznam dílů seriálu Cesta do neznáma\n\nToto je seznam dílů seriálu \"Cesta do neznáma\". Americký sci-fi seriál \"Cesta do neznáma\" byl vysílán nejprve na stanici Fox od března 1995 do května 1997 (řada 1–3). Po jeho zrušení byl jej zakoupila stanice Sci Fi Channel, která jej uváděla od června 1998 do února 2000 (řada 4–5). Celkem vzniklo 88 dílů. Přesná data české premiéry všech dílů nejsou zjištěna, nicméně dabing České televize vznikl v letech 1995 (1. řada), 1996 (2. řada) a 2001 (3. řada). SDI Media připravila dabing 4. a 5. řady v roce 2006 pro odvysílání na AXN. \n\n<onlyinclude></onlyinclude>\n\nStanice Fox změnila zamýšlené pořadí dílů, chtěla začít takovými příběhy, které podle jejího názoru spíše přitáhnou diváky k novému seriálu.\nTento způsob ovšem způsobil chyby v chronologii, protože některé dějové linie probíhají více díly, jiné díly na sebe mají přímo navazovat (na závěrečnou scénu dílu \"Léto lásky\" navazuje úvodní scéna dílu \"Oklamaný princ\", přesto byly odvysílány v opačném pořadí).\nPři vysílání na České televizi se podařilo některé návaznosti opravit, není ovšem známé celkové pořadí dílů, v jakém byly uveřejněny při české premiéře.\nZamýšlené producentské pořadí je doplněno v posledním sloupci. Vydání seriálu na DVD dodržuje televizní nechronologické pořadí dílů.\n\nStejně jako u první řady odvysílala stanice Fox jednotlivé díly v jiném pořadí než zamýšleli producenti, tentokrát změnili i poslední díl řady.\nZamýšlené producentské pořadí je doplněno v posledním sloupci.\n\nI při této řadě odvysílal Fox díly mimo naplánované pořadí. Například díl \"Dvojníci\" byl natočen jako 1. díl řady. V tomto díle se mají diváci dozvědět,\nproč se nyní mohou postavy pohybovat kdekoliv v oblasti mezi San Franciskem a Los Angeles (produkce seriálu se přesunula z Vancouveru do Los Angeles a seriálový děj se musel novému prostředí přizpůsobit).\nFox si ale zvolil dobrodružství \"Pravidla hry\" na začátek nového ročníku, protože je akčnější. Zamýšlené producentské pořadí je doplněno v posledním sloupci.\n\n"}
{"id": "1279579", "url": "https://cs.wikipedia.org/wiki?curid=1279579", "title": "Kiatisuk Senamuang", "text": "Kiatisuk Senamuang\n\nKiatisuk Semanuang (* 11. srpna 1973 Udon Thani) je bývalý thajský fotbalový útočník a od roku 2013 trenér thajské fotbalové reprezentace.\n\nNež se stal profesionálním fotbalistou, pracoval jako policejní důstojník. Byl známý pod přezdívkou \"Zico\" podle svého technického stylu hry, kterým připomínal brazilského reprezentanta Zica. V roce 1999 odešel do Anglie a uzavřel kontrakt s klubem Huddersfield Town AFC, za který však nakonec neodehrál ani jeden zápas. V roce 2002 získal singapurský titul s týmem Singapore Armed Forces FC, v letech 2003 a 2004 se stal s Hoàng Anh Gia Lai FC mistrem Vietnamu; v roce 2004 byl vyhlášen nejlepším hráčem ligy.\n\nZa thajskou reprezentaci odehrál 134 mezistátních zápasů a vstřelil v nich 71 branek. V roce 2017 tak byl na děleném devátém místě tabulky nejlepších reprezentačních střelců ve fotbalové historii. S thajským národním týmem vyhrál Královský pohár v letech 1994, 2000 a 2006, AFF Championship 1996, 2000 a 2002 a obsadil čtvrté místo na Asijských hrách.\n\nOd roku 2006 působí jako trenér. S klubem Chonburi FC vyhrál thajský pohár, thajskou reprezentaci dovedl ke dvěma titulům na AFF Championship (2014 a 2016) a k postupu do závěrečné fáze kvalifikace na MS 2018.\n\n"}
{"id": "1279592", "url": "https://cs.wikipedia.org/wiki?curid=1279592", "title": "Sylva Šimáčková", "text": "Sylva Šimáčková\n\nSylva Šimáčková, rozená Marešová (24. června 1933 Brno – 22. května 2007, Praha), byla česká divadelní teoretička a historička loutkářství a scénografie, pedagožka, redaktorka a publicistka.\n\nPo vysokoškolských studiích nastoupila jako odborná pracovnice do Scénografického ústavu v Praze. Od roku 1956 byla odbornou pracovnicí v Divadelním ústavu v Praze. Zde se již věnovala programově jednak soudobé československé scénografii, jednak soudobému československému loutkovému divadlu ve všech jeho složkách s hlavním zřetelem ke scénografii. Od roku 1972 působila v divadelní sekci Svazu českých dramatických umělců, kde kromě loutkového divadla a scénografie měla v gesci také divadlo mladého diváka. Od roku 1980 působila také jako pedagožka DAMU. Patřila k nejvýraznějším odborníkům v oblasti dějin scénografie a loutkářství. Byla členkou a dlouholetou tajemnicí poroty festivalu Skupova Plzeň, festivalu Divadelní mládí, a členkou mnoha oborových porot loutkového a alternativního divadla v Československu, a to jak profesionálního, tak amatérského. Jako jedna z nejvýraznějších osobností dějin scénografie a odbornice v oblasti scénografie loutkářské byla dlouhá léta tajemnicí poroty festivalu Skupova Plzeň, působila jako lektorka i v rámci oborových přehlídek na mezinárodní úrovni.\n\na další\n\n\n\n\nČlánky v novinách a časopisech\n\nDalší desítky článků, odborných statí, recenzí zejména v časopisech Acta scaenographica, Československý loutkář, Scéna, Amatérská scéna, Divadelní noviny, měsíčník Divadlo, Výtvarná kultura, Ateliér, odborné publikace Divadelního ústavu, autorské katalogy československých scénografů a další.\n\n"}
{"id": "1279593", "url": "https://cs.wikipedia.org/wiki?curid=1279593", "title": "Libanonské letectvo", "text": "Libanonské letectvo\n\nLibanonské letectvo () je letecká složka ozbrojených sil Libanonu. Vzniklo 1. června 1949. Disponuje čtyřmi základnami, v Bejrútu, Klejatu, Rijaku a Hamatu.\n\nTabulka obsahuje přehled letecké techniky letectva Libanonu podle Flightglobal.com.\n\n"}
{"id": "1279594", "url": "https://cs.wikipedia.org/wiki?curid=1279594", "title": "Súdánské letectvo", "text": "Súdánské letectvo\n\nSúdánské letectvo () je letecká složka ozbrojených sil Súdánu. Hlavními dodavateli jeho vybavení jsou Sovětský svaz, Spojené státy americké, Francie a Rumunsko.\nPo osamostatnění Jižního Súdánu v roce 2011 disponuje Súdánské letectvo dvěma hlavními základnami, jednak na Chartúmském mezinárodním letišti a pak základnou Wadi Seidna.\nTabulka obsahuje přehled letecké techniky letectva Súdánu podle Flightglobal.com.\n"}
{"id": "1279596", "url": "https://cs.wikipedia.org/wiki?curid=1279596", "title": "Zimbabwské letectvo", "text": "Zimbabwské letectvo\n\nZimbabwské letectvo (, známé také pod zkratkou AFZ) je letectvo Zimbabwe a jedna z integrálních složek ozbrojených sil země.\nBylo založeno roku 1980 a navázalo na tradice Rhodesian Air Force, letectva Rhodesie existujícího od získání nezávislosti státu v roce 1965, a posléze Zimbabwe Rhodesie, jak se tento státní útvar jmenoval mezi lety 1979 až 1980.\n\nTabulka obsahuje přehled letecké techniky letectva Zimbabwe podle Flightglobal.com.\n\n\n"}
{"id": "1279600", "url": "https://cs.wikipedia.org/wiki?curid=1279600", "title": "Mastodon (hudební skupina)", "text": "Mastodon (hudební skupina)\n\nMastodon je americká hudební skupina, která vznikla roku 2000 ve městě Atlanta. Jejími členy jsou kytaristé Brent Hinds a Bill Kelliher, baskytarista Troy Sanders a bubeník Brann Dailor (všichni čtyři rovněž zpívají). Původně ve skupině zpíval Eric Saner, avšak odešel ještě před vydáním první desky (zpíval pouze na prvních demonahrávkách). Své první studiové album, které dostalo název \"Remission\", kapela vydala roku 2002.\n\n\n"}
{"id": "1279605", "url": "https://cs.wikipedia.org/wiki?curid=1279605", "title": "Jozef Ružovič", "text": "Jozef Ružovič\n\nJozef Ružovič (24. ledna 1922 – 14. prosince 2003) byl slovenský fotbalový obránce.\n\nV československé lize hrál za ŠK/Sokol NV Bratislava (dobové názvy Slovanu), aniž by skóroval. Se Slovanem dobyl dva mistrovské tituly v ročnících 1949 a 1950.\n\n\n"}
{"id": "1279606", "url": "https://cs.wikipedia.org/wiki?curid=1279606", "title": "Arťom Vesjolyj", "text": "Arťom Vesjolyj\n\nArťom Vesjolyj, rusky Артём Весёлый, česky též Artem Veselyj, vlastním jménem \"Nikolaj Ivanovič Kočkurov\", rusky Николай Иванович Кочкуров ( Samara — 8. dubna 1938 Moskva) byl sovětský spisovatel, popravený v době stalinských procesů.\n\nNarodil se v Samaře, v rodině nájemního nosiče (крючник); byl jedním ze čtrnácti děti, ze kterých se vyššího věku dožily jen dvě. Sám musel od čtrnácti let pracovat.\n\nV březnu 1917 vstoupil do Ruské sociálně demokratické dělnické strany (bolševiků) a zúčastnil se Říjnové revoluce a občanské války. V červnu 1918 byl raněn při postupu na Samaru, v červenci téhož roku byl zajat československými legiemi. Podařilo se mu ze zajetí uprchnout. Podle jednoho českého zdroje se v roce 1918 setkal v Samaře s Jaroslavem Haškem. Nepodařilo se potvrdit ruskými zdroji.\n\nV roce 1919 se stal dobrovolníkem na frontě proti Děnikinovi. Po porážce Děnikinovy armády působil v Tule v deníku \"Komunard\" (Коммунар) a organizoval v tulské gubernii vznik místního tisku. V březnu 1920, jako politický pracovník agitačního vlaku \"Rudý kozák\" (Красный казак) projel největší jižní kozácké stanice a přes Novočerkassk a Kursk přijel do Moskvy.\n\nV roce 1920 získal ubytování (místnost) v Moskvě a převezl ze Samary své rodiče a bratra. V roce 1922 zahájil univerzitní studia, ta však nedokončil a stal se námořníkem Černomořské flotily. Ve dvacátých letech publikoval v novinách, časopisech i knižně svá díla, věnovaná tematicky občanské válce.\n\nArťom Vesjolyj byl třikrát ženat a měl šest dětí:\n\nV roce 1937 došlo k zatýkání samarských literátů, kteří byli označeni za členy antisovětské teroristické organizace. Arťom Vesjolyj byl zatčen 27. 10. 1937 jako hlavní obviněný této skupiny.\n\nVe svém sdělení psal N. I. Ježov Stalinovi:\n\nArťjom Vesjolyj byl zastřelen 7. dubna 1939. Byl rehabilitován 7. března 1956.\n\n\nPublikovat začal pod různými pseudonymy v prosinci roku 1919 v časopise \"Rudý oráč\" (Красный пахарь). Ve svých dílech zobrazoval revoluční události v expresivním stylu Borise Andrejeviče Pilňaka.\n\nByl členem skupiny literátů kolem kritika Voronského \"Pereval\" (Перевал), ze které ale později vystoupil. Byl členem asociace ruských proletářských spisovatelů RAPP ().\n\n\n\n\n"}
{"id": "1279610", "url": "https://cs.wikipedia.org/wiki?curid=1279610", "title": "An L.A. Minute", "text": "An L.A. Minute\n\nAn L.A. Minute je americká filmová komedie režiséra Daniela Adamse. Adams je rovněž spolu s Larrym Slomanem autorem scénáře. Jde o režisérův první snímek od roku 2009, kdy měl premiéru film \"Strážce majáku\" (mezitím strávil Adams 21 měsíců ve vězení kvůli finančním podvodům). Ve snímku hrají Kiersey Clemons, Gabriel Byrne, Lyne Renée a další. Hlavní postavou filmu je bohatý a oceňovaný novinář Ted Gold. Natáčení filmu bylo zahájeno koncem roku 2016 (během natáčení měl Daniel Adams nehodu na motocyklu, kvůli čemuž byl nucen režírovat z invalidního vozíku). Premiéra snímku proběhla 24. srpna roku 2018. Trailer k filmu byl zveřejněn v červnu 2018. Snímku se dostalo převážně negativní odezvy od kritiků.\n\n"}
{"id": "1279624", "url": "https://cs.wikipedia.org/wiki?curid=1279624", "title": "Jeff Noon", "text": "Jeff Noon\n\nJeff Noon (* 1957 Droylsden Manchester) je britský spisovatel, scenárista, hudebník, malíř a dramatik.\n\nNarodil se v Manchesteru, do něhož zasadil děj většiny jeho románů. Je znám především pro svoji několikadílnou sérii \"Vurt\". Mezi jeho hlavní inspirace patří Lewis Carroll, Jorge Luis Borges a hudba.\n\n\n\"Ve světě nedaleké budoucnosti se naše povídky, mytologie a sny stávají reálnými. Tomuto světu se říká Vurt.\"Román v roce 1994 získal cenu Arthur C. Clarke Award.\n\n\"V prapodivném remixu Manchesteru budoucnosti se snáší z nebe mračno pylu nevídaného druhu. Každé drobounké zrníčko přináší lidem zkázu.\" Volné pokračování \"Vurtu.\" Noon se ve vytváření \"Pylu\" inspiroval antickou mytologií, konkrétně mýtem o Persefoně a Hádovi. V knize se často objevují zmínky o britské hudbě ze 60. let. Mezi zmiňovanými autory jsou například Beatles, The Doors a Elvis Presley.\n"}
{"id": "1279629", "url": "https://cs.wikipedia.org/wiki?curid=1279629", "title": "Liese Prokopová", "text": "Liese Prokopová\n\nLiese Prokopová (27. března 1941, Vídeň – 31. října 2006, Sankt Pölten) byla rakouská atletka, vícebojařka a později politička.\n\nNa olympiádě v Mexiku v roce 1968 vybojovala stříbrnou medaili v atletickém pětiboji. Její nejlepší sezónou byl rok 1969 – zvítězila v pětiboji na mistrovství Evropy v Athénách a vytvořila světový rekord výkonem 5352 bodů.\n\nPo skončení sportovní kariéry se věnovala politické činnosti v řadách Rakouské lidové strany (ÖVP). Působila nejdřív v dolnorakouském parlamentu, později v zemské vládě (v letech 1992 až 2004 byla zástupkyní hejtmana Erwina Prölla. Dne 22. prosince 2004 byla jmenována jako první žena rakouskou ministryní vnitra ve druhé vládě Wolfganga Schüssela. Ve funkci byla až do své smrti 31. prosince 2006.\n\n\n"}
{"id": "1279633", "url": "https://cs.wikipedia.org/wiki?curid=1279633", "title": "Tolice dětelová", "text": "Tolice dětelová\n\nTolice dětelová (\"Medicago lupulina\") je nižší, hustě větvená, drobnými žlutými květenstvími kvetoucí jetelovina, jeden z více než deseti druhů rodu tolice vyrůstajích v české přírodě. Svým vzrůstem patří mezi nimi k nejmenším.\n\nPůvodní areál je rozsáhlý, zaujímá převážnou část mírného pásu Eurasie. Sahá od Britských ostrovů, Francie a Španělska na západě až po Koreu a Tchaj-wan ve východní Asii, na jihu po severní Afriku a dále přes Jihozápadní Asii, Kavkaz, Arabský poloostrov po střední Čínu a severní Indii a Pákistán. Druhotně byla jako výživná pícnina, nenáročná na přírodní podmínky, rozšířena i do oblastí s mírným klimatem v Jižní Africe, Severní a Jižní Americe, Austrálii i na Novém Zélandu.\n\nV České republice je tento autochtonní druh hojný na celém území. Roste planě od nížin do podhůří a současně bývá na polích pěstován ve směsích s travinami jako krmivo.\n\nRoste na suchých, teplých místech s dostatkem slunečního svitu ve většině travních porostů, na sečených loukách, pastvinách, úhorech, v zahradách, po okrajích cest, polí, v lesních lemech, na rumištích, rozličných náspech a jinde. Hluboko sahajícím kořenům vděčí za odolnost proti suchu, při dlouhodobém však zpomaluje růst. Je rostlinou krátkověkou, planě rostoucí rostliny se na stanovištích úspěšně obnovují ze semen a působí dojmem vytrvalých rostlin.\n\nTolice dětelová je dvouletá až krátce vytrvalá bylina s poléhavou nebo vystoupavou, od báze silně větvenou lodyhou dlouhou 10 až 60 cm. Lodyha je tupě hranatá a pokrytá jednoduchými i žláznatými chlupy a vyrůstá z tlustého, kuželovitého, až 60 cm hluboko sahajícího kořene s rozvětvenou hlavou. Listy lodyhy jsou trojčetné a mají řapíky, které jsou u spodních listů dlouhé až 8 cm a směrem ke konci lodyhy se silně zkracují. Obvejčité lístky bývají velké 6 až 18 × 3 až 12 mm, oba krajní jsou téměř přisedlé a střední má asi 2 mm dlouhý řapíček. Lístky bývají u báze po obvodě hladké a na konci jemně zubaté, na vrcholu v malé prohlubni vyrůstá drobná špička, oboustranně jsou tmavě zelené a porostlé přitisklými chloupky. Kopinaté palisty jsou vejčité, průměrně asi 1 cm dlouhé a na vrcholu zašpičatělé.\n\nKvětenství je zkrácený hrozen, někdy bývá považované za hlávku. Je velké asi 0,5 cm a vytvořené 10 až 40 žlutými květy. Chlupatá, až 5 cm dlouhá stopka květenství vyrůstá z úžlabí listu. Květy na krátkých stopkách mají zelený, zvonkovitý, asi 2 mm velký kalich s pěti kopinatými zuby. Jasně žlutá koruna, asi 3 mm dlouhá, má lístky vespod srostlé, pavézu obvejčitou, křídla kratší než pavézu a člunek kratší než křídla. V květu je deset dvoubratrých tyčinek (9 + 1). Pestík je vytvořen z jednoho plodolistu, vejčitý semeník s tenkou čnělkou je přisedlý. Květenství vyrůstají a kvetou postupně od května do října. Květy opyluje hmyz slétající se za pylem a nektarem. Ploidie druhu je 2n = 16.\n\nOpylením vzniklé plodenství obsahuje tmavě hnědé plody, což jsou vytrvalým kalichem obalené, asi 2,5 mm dlouhé lusky ledvinovitého až srpkovitého tvaru. Ze strany smáčknutý, těžce pukavý lusk je lysý nebo chlupatý a obsahuje obvykle jedno zelenožluté, vejčité, hladké semeno asi 2 mm dlouhé a 1 mm široké. Hmotnost tisíce semen činí 2 gramy. Rostliny se rozmnožují výhradně semeny.\n\nV pícninářství je považována za kulturní doplňkový druh, její využití na orné půdě je v současnosti omezeno. Jako krmivo se vysévá na teplých a slunečných místech obvykle ve směsích s jílky, hlavně jílkem vytrvalým a mnohokvětým. Rostlina je bohatá na bílkoviny, má vysokou stravitelnou a lze ji úspěšně využívat při dvou až třech sečích, je vhodná též pro krmení nepřežvýkavců a drůbeže. Její význam byl v minulosti mnohem větší, v současnosti klesá.\n\nKořeny tolice dětelová navazují symbiotický vztah s hlízkovými bakteriemi. Ty jsou schopné jímat vzdušný dusík a následně ho poskytují rostlině k využití a obohacují jím půdu. Rostlina je také považována za medonosnou, dává včelám a čmelákům hodně pylu a nektaru.\n\n"}
{"id": "1279635", "url": "https://cs.wikipedia.org/wiki?curid=1279635", "title": "Queen Elizabeth II Bridge (Dartford)", "text": "Queen Elizabeth II Bridge (Dartford)\n\nQueen Elizabeth II Bridge je silniční visutý most. Spojuje anglické obce Dartford a Thurrock. Je posledním mostem na řece Temži před jejím ústím do Severního moře a jejím jediným přemostěním východně od centrálního Londýna.\n\nMost je součástí dopravního projektu Dartford Crossing, který je tvořen dvojicí tunelů a tímto mostem. Dartford Crossing je součástí cesty \"A282\", spojnicí dvou konců dálnice London Orbital. Výstavba začala v srpnu 1988 a ukončena byla 7. června 1991, přičemž oficiálně otevřen byl 30. října 1991 královnou Alžbětou II. Most byl posledním dílem německého inženýra Hellmuta Hömberg, který zemřel v červenci 1990. Celkové náklady na výstavbu činily 120 milionů liber. Po svém otevření se s celkovou délkou 2872 m stal třetím nejdelším mostem v zemi (po mostech Bromford Viaduct a Tay Rail Bridge) a hlavní rozpětí s délkou 450 m bylo do dokončení mostu Second Severn Crossing nejdelším zavěšeným rozpětím v zemi (v současnosti je druhým). Celková délka zavěšené části je 812 m, viadukt na severní straně má délku 1052 m, na jižní 1008 m. Dva hlavní pylony mají výšku 137 m (z toho 84 m nad mostovkou a 53 m pod ní). S výškou 60,7 m nad Temží při nízkém přílivu je jedním z nejvyšších mostů ve Velké Británii.\n\n"}
{"id": "1279636", "url": "https://cs.wikipedia.org/wiki?curid=1279636", "title": "Margit Pappová", "text": "Margit Pappová\n\nMargit Pappová (* 30. dubna 1948) je bývalá maďarská atletka, vícebojařka.\n\nSvoji mezinárodní kariéru zahájila osmnáctým místem v pětiboji na evropském šampionátu v roce 1966 v Budapešti. Na Mistrovství Evropy v roce 1971 obsadila osmé místo. Při svém startu na evropském šampionátu v roce 1978 v Praze obsadila původně druhé místo za Nadiji Tkačenkovou. Poté, co byla sovětská atletka diskvalifikována za doping, získala zlatou medaili Pappová.\n\nPři svých třech olympijských startech v soutěži pětibojařek na medaili nedosáhla, jejím nejlepším olympijským výsledkem bylo páté místo na letních olympijských hrách v roce 1980 v Moskvě.\n\n"}
{"id": "1279637", "url": "https://cs.wikipedia.org/wiki?curid=1279637", "title": "Rudolph Templer", "text": "Rudolph Templer\n\nRudolph Templer (9. dubna 1837 Zlaté Hory–2. ledna 1905 Opava) byl malíř ve Slezsku.\n\nByl synem malíře Josefa Templera (1804–1860 Zlaté Hory), který jej vedl k malířství, bratr Franze Templera (1854–1930). Vyučil se u svého otce a působil v otcově dílně až do roku 1860, v padesátých letech 19. století se přestěhoval do Bruntálu a nakonec do Opavy, kde jako svobodný mládenec zemřel a byl pochován. Byl velmi společenský člověk, vystupoval jako zpěvák a herec v divadelních skupinách, byl členem střeleckého spolku.\n\nVěnoval se malbě náboženských obrazů závěsných i nástěnných, krajin, portrétů a střeleckých terčů. Seznam děl podle\n\n"}
{"id": "1279640", "url": "https://cs.wikipedia.org/wiki?curid=1279640", "title": "Richmond Bridge", "text": "Richmond Bridge\n\nRichmond Bridge je silniční obloukový most v londýnské místní části Richmond. Překonává řeku Temži. Je nejstarším dodnes existujícím mostem v oblasti Velkého Londýna.\n\nNa místě dnešního mostu byl provozován přívoz, která existoval již od normanských dob. V roce 1772 navrhl tehdejší majitel přívozy William Windham nahrazení přívozů za dřevěný most; obyvatelé Richmondu byli proti stavbě dřevěného mostu a proto padlo rozhodnutí postavit kamenný most. Architekty mostu byly James Paine a Kenton Couse. Jeho výstavba byla zahájena 23. srpna 1774. Most byl otevřen pro pěší v září 1776 a pro silniční provoz 12. ledna 1777, ale jeho výstavba byla ukončena v prosinci 1777. Celková délka mostu činí 91 m a jeho původní šířka činila 7,54 m. Hlavní rozpětí mělo délku 18 m. Do 25. března 1859 bylo na mostě vybíráno mýtné. V roce 1934 byl most rozšířen o 3,4 m a v letech 1937 - 1939 byl rozšířen na dnešních 11 m.\n"}
{"id": "1279646", "url": "https://cs.wikipedia.org/wiki?curid=1279646", "title": "Šedokřídlec olšový", "text": "Šedokřídlec olšový\n\nŠedokřídlec olšový (\"Euchoeca nebulata\") je noční motýl z čeledi píďalkovitých (Geometridae). Je rozšířen v Paleoarktické oblasti, od Evropy přes Rusko do Japonska.\nRozpětí křídel je 23-25 mm. Základní barva předního křídla je písčitě hnědá nebo oranžovo-krémová. Křídla mají velmi jemné a slabé tmavší příčné linie a krémově hnědé kostkované třásně. Můra létá od dubna do září v závislosti na lokalitě. Její larvy se živí na olších.\n\n"}
{"id": "1279647", "url": "https://cs.wikipedia.org/wiki?curid=1279647", "title": "Kozí kolostrum", "text": "Kozí kolostrum\n\nKozí kolostrum neboli mateřské mlezivo je cenná přírodní látka, která vzniká během několika hodin po porodu (0 až 72 hodin). U některých savců se jedná o doslova životně důležitou látku, kterou musí mládě bezpodmínečně přijmout. Pokud se tak nestane, jejich imunita funguje jen velmi omezeně a výrazným způsobem roste počet různých onemocnění.\n\nKozí kolostrum je bohaté na lipidy, proteiny a imunologické parametry. Zejména obsahuje vysoké koncentrace imunoglobulinů (IgG, IgA IgM), ale najdeme zde také inzulinu podobný růstový faktor (IGF-1), cytokiny, laktoferin, PRP a další cenné látky.\nNěkdy se však setkáme s chybnou informací, že kozí kolostrum obsahuje také imunoglobuliny jiných tříd (IgE, IgD). Výčet látek v kolostru obsažených je však poměrně obsáhlý. Mnohdy se jedná o nízké koncentrace (minerály, aminokyseliny, vitamíny atd), ale důležitější je v tomto případě spíše celkový součet než výčet jednotlivých složek. Až ten dělá z kolostra zcela jedinečný produkt, který pro nás (savce) vytvořila sama příroda.\n\nJak již bylo řečeno v úvodu, kozí kolostrum vzniká ve velmi krátkém časovém horizontu. Doslova se jedná o pouhých několik hodin po porodu. Více řekne tato tabulka:\n\nTakto krátké časové intervaly v rozdělení kvality a významu pro mládě mají svůj význam. Množství důležitých látek totiž klesá ještě rychleji. Již 24 hodin po porodu obsahuje mlezivo přibližně 50 % imunoglobulinů, které obsahovalo v čase 0. Proto každý zodpovědný výrobce a chovatel poskytne nejprve dostatek kolostra kůzleti a až poté odebere k prodeji. I tento fakt dělá ze skutečného kolostra velmi drahou surovinu, které je možné získat jen omezené (konečné) množství.\n\nV dnešní době se stává kozí kolostrum stále oblíbenějším doplňkem stravy. Důvodů je několik. Zejména širší povědomí o jeho existenci, podpora odborné veřejnosti (lékařů a jiných odborníků), či moderní metoda sušení, která uchovává maximum aktivních látek v kolostru obsažených. Jde o metodu sušením mrazem (lyofilizace), která je na rozdíl od pasterace mnohem šetrnější a pravděpodobně jediná správná. V poslední době roste obliba kozího kolostra také u vrcholových sportovců, kteří s kolostrem lépe regenerují a podporují svoji imunitu, která je po většinu času velmi zatížena.\n\nPokud se s kozím mlezivem setkáte, tak nejčastěji v prášku. Důvodem je jednodušší skladování, ale také chuť. Ta je v případě sušeného kolostra příjemně mléčná a barva krémově bílá. Kolostrum lze získat přímo na farmách tekuté nebo mražené.\n\n"}
{"id": "1279649", "url": "https://cs.wikipedia.org/wiki?curid=1279649", "title": "Píďalička zejkovaná", "text": "Píďalička zejkovaná\n\nPíďalička zejkovaná je noční motýl z čeledi píďalkovitých (Geometridae). S výjimkou Řecka a Pyrenejského poloostrova se vyskytuje od Evropy po Japonsko. Housenky žijí na listech a květech vrbiny obecné. Kukla přezimuje. Motýli vyletují v jedné nebo dvou generacích od května do srpna. Obývá slatiniště, mokřady, lesní okraje a příkopy. Rozpětí křídel je 20-26 mm. Základní barvou předních křídel je světle hnědá. Zadní křídla mají nápadně ozubený okraj.\n\n"}
{"id": "1279650", "url": "https://cs.wikipedia.org/wiki?curid=1279650", "title": "Nikolaj Balbošin", "text": "Nikolaj Balbošin\n\nNikolaj Fjodorovič Balbošin ( ; * 8. června 1949 Postupim, NDR) je bývalý sovětský zápasník, reprezentant v zápase řecko-římském. V roce 1976 na olympijských hrách v Montrealu v kategorii do 100 kg vybojoval zlatou medaili. V roce 1980 na hrách v Moskvě byl vlajkonošem sovětské výpravy. Ve stejné kategorii obsadil 7. místo, když ve druhém kole utrpěl v souboji s Rumunem Andreiem vážné poranění kolene a musel z turnaje odstoupit. Na žíněnky se vrátil až po dvou letech. V roce 1984 se popáté stal šampiónem Sovětského svazu a zajistil si místo v týmu pro nadcházející olympijské hry. Vzhledem k bojkotu her zeměmi východního bloku v čele právě se Sovětským svazem však možnost bojovat na další olympiádě nedostal. V roce 1984 tak ukončil reprezentační kariéru. Poté se věnoval trenérské práci\n\nV letech 1973, 1974, 1977, 1978 a 1979 vybojoval titul mistra světa, v roce 1975 skončil na 4. místě. V letech 1973 a 1975 až 1979 vybojoval zlato, v roce 1974 stříbro a v roce 1984 bronz na mistrovství Evropy. Pětkrát (1973, 1977, 1980, 1983-1984) vybojoval titul sovětského šampiona. V roce 2006 byl uveden do Síně slávy FILA.\n\n Profil na sports-reference.com\n"}
{"id": "1279652", "url": "https://cs.wikipedia.org/wiki?curid=1279652", "title": "Základní škola Mládí", "text": "Základní škola Mládí\n\nZákladní škola Mládí je základní škola na Praze 5 ve Stodůlkách, která byla založena roku 1908. Stoleté výročí ZŠ Mládí oslavilo 14. června 2008. Její vzdělávací program je zaměřen především na jazykové vzdělávání. Škola poskytuje vzdělání cca 600 žáků ve všech devíti ročnících. Ředitelem školy je PhDr. Jaroslav Vodička a jeho zástupcem Mgr. Norbert Tlustý.\n\nPři oslavách Františka Josefa I. v roce 1908 se rozhodl nechat postavit školu, která ponese název „Jubilejní škola“. Od svého vybudování nesla v historii ještě hodně jmen jako např. Obecná škola, Osmiletá střední škola nebo Základní devítiletá škola. Škola tehdy měla 5 učeben, 1 tělocvičnu, sborovnu a byt řídícího učitele. Uvnitř budovy ve vestibulu byla nainstalována pamětní deska s nápisem „Na paměť 60. letého výročí panování J. V. císaře a krále Františka Josefa Prvního s Nejvyšším svolením názvu školy“. Jubilejní obecnou školu císaře Františka Josefa I. – vystavěla obec Stodůlky – Motol – Chaby r. 1908. Škola v historii nesla různé názvy jako např. Obecná škola, Osmiletá střední škola nebo Základní devítiletá škola.\n\nOd roku 2002 škola nese název „Základní škola, Praha 13, Mládí 135“.\n\nŠkola má dvě plně vybavené počítačové učebny – multimediální pracovny. Internetové připojení je dostupné téměř ve všech třídách. Dále se ve všech učebnách nacházejí interaktivní tabule. Součástí budovy je i školní jídelna, která má kapacitu cca 500 strávníků. Může se ale v ní stravovat i veřejnost a to od 11:00 do 11:30 hod. Škola má také moderní tělocvičnu, která patří mezi největší v Praze.\n\nŠkolní družina je pro žáky 1.-3. tříd. Její provoz je od 6:30 do 7:40 hod a odpoledne od konce vyučování do 17:00 hod. Družina má svoji vlastní hernu a je plně vybavena pomůckami, stolními hrami, stavebnicemi apod.\n\nŠkola dále využívá systému šatních skříněk, kterou má každý žák pro sebe. Dále má škola k dispozici zahradu, na které se nachází hřiště.\n\nŠkola se dlouhodobě orientuje na vzdělávání v oblasti jazyků. Vzdělávací program školy nese název Co se v Mládí naučíš – rozšířená výuka jazyků. V současné době se zde anglický jazyk vyučuje od 1. třídy a od 6. třídy je zařazen druhý cizí jazyk – francouzský nebo německý. Žáci se učí nejen jazyk vnímat, ale naučené jazykové dovednosti ihned používat v praxi.\n\nZŠ Mládí se pravidelně účastní projektu s názvem Erasmus+. Vybraní žáci mají možnost vycestovat do partnerských zemí a pracovat na řešení aktuálních problémů. Mají takto možnost si zlepšit jejich jazykovou dovednost, ale také navázat kontakty s ostatními dětmi z jiných zemí. \n\nV odpoledních hodinách nabízí škola žákům zájmové kroužky různých typů. Např.: Agentura KROUŽKY, Šachová škola Vávra a Černoušek a Florbalový klub Panthers\n\nV týdnu na škole probíhají pravidelné kurzy Britské rady s britskými lektory. Kurzů se mohou účastnit žáci školy od 1. do 9. ročníku. \n\nNa škole se tento svátek slaví spolu s výukou angličtiny. Učitelé i děti přijdou do školy v maskách a celá dopolední výuka se koná v duchu tohoto svátku. Odpoledne jsou již pro děti připravené zábavné aktivity, které jsou nakonec vyhodnoceny a vítězové si odnáší odměny.\n\nŠkola pravidelně pořádá poznávací zájezdy do zahraničí s jazykovými kurzy. Studenti se mohou přihlásit například na zájezd do Německa a Rakouska, Velké Británie či Francie.\n\nKaždoročně škola pořádá tento nezvyklý způsob závodění a to Palačinkový běh. Na trati dlouhé 400 metrů musí účastníci zvládnout zaběhnout co v nejkratším čase a přitom navíc třikrát otočit ve vzduchu palačinku. Po skončení závodu následuje tzv. palačinková pauza, při které se všechny palačinky snědí. \n\n"}
{"id": "1279653", "url": "https://cs.wikipedia.org/wiki?curid=1279653", "title": "Milan Rovňan", "text": "Milan Rovňan\n\nMilan Rovňan (1929 Hvozdnica – 24. října 1995 Žilina) byl slovenský fotbalový útočník a trenér.\n\nV československé lize hrál za Žilinu a Jednotu Trenčín, v žilinském dresu vstřelil obě své prvoligové branky.\n\nPo skončení hráčské kariéry se stal trenérem. V ročnících 1964/65 a 1965/66 vedl Jednotu Trenčín v I. lize. V letech 1969–1971 trénoval v Liptovském Mikuláši, působil také v Žilině.\n\n\n"}
{"id": "1279654", "url": "https://cs.wikipedia.org/wiki?curid=1279654", "title": "Alexander Bartosiewicz", "text": "Alexander Bartosiewicz\n\nAlexander Bartosiewicz [\"bartoševič\"] (31. prosince 1914 – 1. listopadu 1997) byl slovenský fotbalový trenér a činovník (funkcionář), který byl spjat se Žilinou.\n\nŽilinu vedl od 1. ledna 1951 do 23. května 1957 a stal se tak nejdéle působícím trenérem v historii klubu. V Žilině působil dlouhá léta i jako funkcionář.\n\n\n\n"}
{"id": "1279657", "url": "https://cs.wikipedia.org/wiki?curid=1279657", "title": "Acid house (kniha)", "text": "Acid house (kniha)\n\nAcid house je sbírka povídek britského spisovatele Irvina Welshe z roku 1994. Kniha popisuje edinburskou „spodinu“, podobně jako autorovo známější dílo \"Trainspotting\". Povídky jsou psané syrovým jazykem nebo jinak syrovým vypravěčstvím, které zachycuje dialogy bez soudu vypravěče.\n\nV České republice vydalo knihu nakladatelství Maťa v roce 1999 a Argo v roce 2008.\n\nWelsh se o okolnostech vzniku knihy vyjádřil následovně:\nDále prohlásil, že i přes jeho zalíbení v adaptaci \"Acid housu\" by už na žádné další nespolupracoval; nelíbilo se mu vracení se k práci, kterou již dokončil.\n\n\nPrvní překlad do češtiny zpracoval Vít Malinovský a vyšel v roce 1999 v nakladatelství Maťa.. Druhý překlad Olgy Bártové vyšel v roce 2008 nakladatelství Argo..\n\n"}
{"id": "1279659", "url": "https://cs.wikipedia.org/wiki?curid=1279659", "title": "Joyce DiDonato", "text": "Joyce DiDonato\n\nJoyce DiDonato, přechýleně DiDonatová, rozená \"Flaherty\", (* 13. února 1969 Prairie Village, Kansas) je americká operní pěvkyně – koloraturní mezzosopranistka, známá interpetací děl Händela, Mozarta a Rossiniho, která účinkovala na scénách hlavních světových operních domů. V letech 2012 a 2016 obdržela Cenu Grammy za nejlepší vokální sólovou nahrávku v oboru vážné hudby.\n\nNarodila se roku 1969 pod jménem Joyce Flahertyová v kansaském městě Prairie Village do irsko-americké rodiny, jako šestá ze sedmi sourozenců. Otec Donald Flaherty byl architekt na volné noze, projektující místní budovy. Jedna z jeho sester, Amy Hetheringtonová, se stala učitelkou hudby v katolické škole sv. Anny, kterou Joyce se sourozenci také navštěvovala. Později začala Joyce Flahertyová účinkovat v muzikálových představeních na soukromé škole Bishop Miege High School v Roeland Parku. \n\nNa podzim roku 1988 začala studovat na Hudební fakultě Wichitské státní univerzity ve Wichitě, kde se zaměřila na vokální hudbu, včetně její pedagogické výuky. Původně se chtěla věnovat středoškolské výuce zpěvu a muzikálovému herectví bez úmyslu zaměření se na operní zpěv, ale po zhlédnutí televizního záznamu opery Wolfganga Amadea Mozarta \"Don Giovanni\" a poté, co byla během prvního ročníku studia obsazena do školního nastudování pěvecky náročné operety Johanna Strausse mladšího \"Netopýr', přiklonila se k opernímu zpěvu.\n\nPo absolutoriu v roce 1992 se rozhodla pokračovat v postgraduálním studiu vokálního přednesu na filadelfské Academy of Vocal Arts. Po jeho dokončení byla přijata do Opery v Santa Fe v rámci programu začínajících pěvců pro letní festivalovou sezónu 1995. Zpočátku byla obsazována do menších rolí, později přibyly úlohy ve \"Figarově svatbě\", v opeře \"Salome\" Richarda Strausse a v operetě Emmericha Kálmána \"Hraběnka Marica\". Vystoupila také v opeře Davida Langa \"Modern Painters\". \n\nV roce 1996 byla přijata do programu pro mladé umělce Houstonské Grand Opery, v níž zpívala od podzimu 1996 do jara 1998. Během léta 1997 již spolupracovala se Sanfranciským operním domem v rámci programu Merola.\n\nV rané fázi své hudební kariéry se účastnila operních soutěží. Roku 1996 obsadila druhé místo v soutěži nazvané podle Eleanor McCollumové a vyhrála jednu z dílčích cen každoroční soutěže \"National Council Auditions\", pořádané Metropolitní operou v New Yorku. V roce 1997 obdržela Cenu Williama Matheuse Sullivana pro talentované umělce, zatímco v následující sezóně se umístila na druhé příčce soutěže mladých pěvců Operalia, přijala Stewartovu cenu, zvítězila v soutěži George Londona a stala se příjemkyní grantu Richarda F. Golda v rámci Shoshana Foundation.\n\nVe 21 letech se vdala za spolužáka z univerzity Alexe DiDonata. Manželství bylo rozvedeno po čtrnácti letech a pěvkyně si ponechala mužovo příjmení. Do druhého manželského svazku, ukončeného také rozvodem, vstoupila s dirigentem Leonardem Vordonim.\n\nSvou profesionální pěveckou kariéru zahájila v sezóně 1998/1999 účastí na projektech několika amerických regionálních operních společností. Ve světové premiéře opery Toda Machovera \"Resurrection\" v nastudování Houstonské Grand Opery ztvárnila postavu Maslové. Na stejné scéně získala o rok později roli Meg ve světové premiéře prvotiny Marka Adama \"Little Women\", kde se objevila po boku Stephanie Novacekové a Chada Sheltona. V téže sezóně zpívala v roli Cherubína v Mozartově \"Figarově svatbě\" na scéně Opery v Santa Fe. Obdržela také part Isabelly v Rossiniho \"Italce v Alžíru\" s Novoizraelskou operou. V newyorské Morganově knihovně vystoupila s recitálem pod záštitou Nadace George Londona a mezzosopránová sóla z Händelova \"Mesiáše\" zazpívala se Symfoniky ze Seattlu.\n\nDebut v milánském operním divadle Teatro alla Scala prožila v sezóně 2000/2001 postavou Angeliny v Rossiniho \"Popelce\". Návrat do Houstonu přišel s partem Dorabelly z Mozartovy \"Così fan tutte\". Ve spolupráci s Ensemble Orchestra de Paris přednesla sóla z Bachovy \"Mše h moll\" pod taktovkou Johna Nelsona.\n\nSezóna 2001/2002 přinesla její premiérová vystoupení ve Washington National Opera, opět s postavou Dorabelly v \"Così fan tutte\". Účinkovala také v amsterdamské De Nederlandse Opera jako Sesto v Händlově díle \"Giulio Cesare\", v Národní pařížské opeře jako Rosina v Rossiniho \"Lazebníku sevillském\" a v  mnichovské Bavorské státní opeře s rolí Cherubína z \"Figarovy svatby\" pod vedením dirigenta Zubina Mehty. Návrat na scénu v Santa Fe proběhl v úloze Annia z Mozartovy opery \"La clemenza di Tito\". Vystoupila také při několika koncertech, a to s orchestrem divadla La Scala řízeným Riccardem Mutim, kdy interpretovala Vivaldiho skladbu \"Gloria\", a s pařížským orchestrem se uvedla Mendelssohnovým \"Snem noci svatojánské\".\n\nV sezóně 2002/2003 debutovala na prknech Newyorské opery úlohou sestry Heleny v Jake Heggieho \"Dead Man Walking\", titulní rolí z Rossiniho díla \"La cenerentola\" v Théâtre du Châtelet, na scéně Royal Opera House jako Zlatohřbítek v \"Příhodách lišky Bystroušky\" od Leoše Janáčka pod taktovkou Johna Eliota Gardinera a konečně v tokijském Novém národním divadle postavou Rosiny v \"Lazebníku sevillském\". Hlavní part pak získala na Rossiniho operním festivalu v Pesaru v představení opery \"Adina\" i ztvárněním Cherubína v Mozartově \"Figarově svatbě\" za doprovodu orchestru pařížské Opéra Bastille. V koncertní činnosti přednesla Mozartovo \"Requiem\" se Seattleskými symfoniky, Berliozův cyklus \"Les nuits d'été\" po boku \"Ensemble Orchestral de Paris\". V koncertním sále Carnegie Hall v New Yorku debutovala v provedení \"Mše h moll\" od Johanna Sebastiana Bacha v nastudování Orchestru sv. Lukáše vedeného Peterem Schreierem. Napříč Evropou se vydala spolu s Markem Minkowskim a Les Musiciens du Louvre. Program zahrnoval písňový cyklus \"Les nuits d'été\".\n\nV sezóně 2003/2004 vystupovala v Sanfranciské opeře jakožto Rosina v \"Lazebníku sevillském\". Na prknech Nizozemské opery se představila úlohou králova syna Idamanteho v Mozartově \"Idomeneu\". Na festivalu v Aix-en-Provence zazpívala v další kalhotkové roli Ascania z Berliozova díla \"Benvenuto Cellini\" v nastudování Orchestre National de France. Se sólovým recitálem vystoupila v newyorském Lincolnově centru, Kennedyho centru ve Washingtonu, kansaském Follyho divadle či londýnské Wigmore Hall. V amfiteátru Hollywood Bowl se ujala interpretace mezzosopránového partu v Beethovenově \"Symfonii č. 9\" s Losangeleskými filharmoniky.\n\nNa scéně Ženevského Grand Théâtre vystoupila během sezóny 2004/2005 jako anglická královna Alžběta v prvním setkání s Donizettiho operou \"Marie Stuartovna\". Angelinou z Rossiniho \"Popelky\" se vrátila do milánské Scaly a na pesarském Rossiniho festivalu odzpívala Rosinu z \"Lazebníka sevillského\" s boloňským operním souborem pod režijním vedením Luky Ronconiho. Sezóna 2005-2006 znamenala její debut v Metropolitní opeře postavou Cherubína ve \"Figarově svatbě\". Partu Stéphana se pak zhostila na téže scéně v Gounodově \"Romeu a Julii\". Do Královské opery přijela jako Rosina v \"Lazebníku sevillském\" a v Ženevském velkém divadle se uvedla úlohou z Mozartovy opery \"La clemenza di Tito\". Postavu Dejaniry si zahrála v Händelově \"Herkulovi\" na prknech newyorské Brooklyn Academy of Music i londýnského Barbican Centre po boku Williama Christieho. Mimoto uskutečnila několik představení s Newyorskou filharmonií a recitál přednesla v londýnské Wigmore Hall. V Santa Fe uzavírala oslavy 50. jubilea operního domu titulní postavou Massenetovy \"Popelky\".\n\nNa jevišti madridského Teatro Real debutovala v průběhu sezóny 2006/2007 rolí Skladatele v opeře Richarda Strausse \"Ariadna na Naxu\". Vrátila se také do Pařížské národní opery jako Idamante v Mozartově \"Idomeneu\" a do Houstonské grand opery partem Angeliny Rossiniho v \"Popelce\". Rosinu z \"Lazebníka sevillského\" zazpívala v Metropolitní opeře a prvního Oktaviána v operetě Richarda Strausse \"Růžový kavalír\" v provedení Sanfranciské opery. Na americké a evropské koncertní turné se vydala spolu s britským klavíristou Juliem Drakem. Následující sezóna 2007/2008 zahrnovala debuty v barcelonském Liceu rolí Angeliny z Rossiniho opery \"La Cenerentola (Popelka)\" i v Lyrické opeře v Chicagu jako Rosina. Titulní postavu ztvárnila v Händlově \"Alcině\" v nastudování Alana Curtise a jeho souboru Il Complesso Barocco. Také v další Händlově opeře o třech dějstvích \"Ariodante\" získala hlavní úlohu na scéně Ženevského velkého divadla. Dále vytvořila mužskou roli Romea v Belliniho díle \"Kapuleti a Montekové\", produkovaném Bastillskou operou. V červenci 2008 zavítala zpět do madridského Teatro Real jako Idamante z \"Idomenea\". Recitály představila v La Scale, Lincolnově centru a na Brooklynské akademii hudby. V Bruselu pak zazpívala árie Georga Friedricha Händela, z čehož vznikla audionahrávka.\n\nV sezóně 2008/2009 se pěvkyně vrátila do Covent Garden jako Donna Elvíra v Mozartově \"Donu Giovannim\" a rovněž tak v roli Rosiny v \"Lazebníku sevillském\". Při vystoupení ze 7. července 2009 na jevišti uklouzla a zlomila si pravou lýtkovou kost; kulhající dohrála první dějství a zbytek představení o berlích. Dalších pět plánovaných repríz zazpívala na kolečkovém křesle. Úlohu Beatrice ztvárnila na scéně Houstonské grand opery v Berliozově \"Béatrice et Bénédict\" (česky dříve též jako \"Blažena a Beneš\"), Idamanteho si zahrála v Mozartově \"Idomeneu\" v Národní pařížské opeře a Rosinu v \"Lazebníku sevillském\" při svém debutu ve Vídeňské státní opeře.\n\nNa koncertních vystoupeních spolupracovala s Newyorskými filharmoniky, Kansaskými symfoniky a orechestrem Metropolitní opery pod taktovkou Jamese Levina. Na evropské a americké turné se vydala s francouzským tělesem Les Talens Lyriques. V programu představila Händlovy árie a zastavila se také ve Wigmore Hall a na Rossiniho operním festivalu.\n\nV dubnu 2011 se objevila v Metropolitní opeře jako Isolier v Rossiniho \"Hraběti Orym\". O rok později se na prknech Houstonského operního domu uvedla rolí panovnice Marie Stuartovny v Donizettiho eponymní opeře, kterou v lednu 2013 ztvárnila také na prknech Metropolitní opery. \n\nNa jaře 2013 účinkovala v Rossiniho opeře seria \"Jezerní paní\", produkované Královskou operou v Covent Garden. V dalším nastudování stejného díla se objevila během festivalové sezóny 2013 na prknech Opery v Santa Fe, kde v úloze Uberta zpíval afroamerický tenorista Lawrence Brownlee. Poprvé v 57leté historii Santafeské opery bylo přidáno představení \"Jezerní paní\" pro značný zájem publika.\n\nVystoupila také na závěrečném koncertě 119. anglického hudebního festivalu, který byl uspořádán 7. září 2013 v Royal Albert Hall v Londýně pod tradičním názvem Last Night of the Proms. Představila se áriemi „Je suis gris! je suis ivre!“ (Massenet, \"Chérubin\"), „Ombra mai fu“ (Händel, \"Serse\") a „Tanti affetti in tal momento!“ (Rossini, \"Jezerní paní\"). Mimo nich zazpívala skladby „You'll Never Walk Alone“ z muzikálu \"Carousel\", „Over the Rainbow“ z filmu \"Čaroděje ze země Oz\", jakožto poctu svému rodnému státu Kansas, a irskou baladu „Danny Boy“; publikum pak na několika místech Velké Británie, kam byl koncert přenášen vedla při sborovém zpěvu tradicionálu „Rule, Britannia!“. V partu Romea se objevila 21. září 2013 při otevření nové sezóny Kansaské lyrické opery v Belliniho díle \"Kapuleti a Montekové\".\n\nV lednu 2014 byla označena za „perspektivní“ umělkyni pro sezónu 2014/2015 v Carnegie Hall. V daném období spolupracovala v koncertní činnosti s londýnským tělesem zaměřujícím se na barokní hudbu The English Concert pod vedením Harryho Bicketa. Vystupovala také za doprovodu Davida Zobela, amerického Smyčcového kvartetu Brentanové a Filadelfského orchestru řízeného Mauriziem Beninim. Na počátku září 2014 zahájila dvěma koncerty sezónu v londýnském sále Wigmore Hall. Na klavír ji doprovodil pianista a dirigent Antonio Pappano. Program zahrnoval díla Haydna, Rossiniho, Santoliquida a skladby z Velkého amerického zpěvníku. Z koncertu byla pořízena nahrávka pod názvem \"Joyce and Tony: Live at Wigmore Hall\", která v roce 2016 získala Cenu Grammy za nejlepší vokální sólové album ve vážné hudbě.\n\nV závěru září 2014 otevřela sezónu Barbicanova centra vystoupením nazvaným \"Stella di Napoli\" s orchestrem a sborem Lyonské opery, vedenými Riccardem Minasim. Jednalo se o první ze šňůry pěti jejích koncertů produkovaných Barbicanovým centrem. Dále se tak představila v Händlově \"Alcině\" s orchestrem English Concert pod taktovkou Harryho Bicketa, v písňovém cyklu pojmenovaném \"Camille Claudel: Into the Fire\", napsaném přímo pro ni Jakem Heggiem a za doprovodu Smyčcového kvartetu Brentanové, rovněž tak koncertem s Newyorskou filharmonií řízenou Alanem Gilbertem a konečně pásmem skladeb s posluchači londýnské hudební školy Guildhall School of Music and Drama.\n\n\n\n\n"}
{"id": "1279663", "url": "https://cs.wikipedia.org/wiki?curid=1279663", "title": "Photheo 19/1318", "text": "Photheo 19/1318\n\nFototeodolit Photheo 19/1318 je velkoformátová měřická kamera s vodorovnou osou záběru používaná v pozemní fotogrammetrii především v padesátých a šedesátých letech 20. století. Vyráběla ji firma VEB Carl Zeiss Jena od roku 1945 do konce 60. let 20. století. V sedmdesátých letech byla nahrazena kamerou UMK 1318.\n\nKamera vznikla zdokonalením fototeodolitu Zeiss - Aerophotograph Jena TAN, který byl vyráběn ve čtyřicátých letech 20. století. Kamera měla objektiv o normální ohniskové vzdálenosti 190 mm. Jednalo se o objektiv Orthoprotar 25/190. Zkreslení objektivu bylo v celém rozsahu menší než ±10 μm. Objektiv měl pevnou clonu 1:25 a pevné zaostření (fixfokus). Objektiv měl vodorovnou osu záběru, úhel záběru byl vodorovně 52 gon a svisle 38 gon. Bylo ale možné objektiv posunout níže a nebo výše v kroku po 5 mm v rozsahu -45 až +30 milimetrů. Tím se rozsah fotografování ve svislém směru rozšířil ve svislém směru o +28 gon nebo -32 gon. Tak bylo možné fotografovat i území, které se nacházelo nad a nebo pod horizontem stroje. Objektiv neměl závěrku, exponovalo se sejmutím a opětným nasazením krytky objektivu. Vzhledem k velké cloně a malé citlivosti fotogrammetrických desek (1 - 3 DIN) to bylo zcela postačující. Objektiv byl dále vybaven pevným žlutým filtrem, který eliminoval nepříznivý vliv světla z krátkovlnné spektrální oblasti. Kamera byla zhotovena pro fotografování pouze na černobílý citlivý materiál.\n\nRám promítal na měřický snímek rámové značky, případný posun objektivu mimo základní polohu, ohniskovou vzdálenost konkrétní kamery, číslo snímku a typ snímku (A, AL, AR, B, BL, BR)\n\nPro citlivý materiál byly k dispozici kazety na skleněné desky 13x18 cm.\n\nOrientační zařízení je umístěno nad vlastní kamerou. Dalekohled se zalomenou osou dalekohledu má zvětšení 21x. Pokud neleží obě stanoviska stereoskopické základny ve stejné výšce, je možné optickou osu dalekohledu ve svislém směru naklánět ±20 gon. Vodorovné úhly se odečítají koincidenčním způsobem. U posledních modelů fototeodolitu se jako odečítací pomůcka používala mřížka s možností odečítání na minuty (1c).\n\nKompletní souprava fototeodolitu obsahovala tři stativy, fototeodolit, cílové terče (trojpodstavcovou soupravu), sadu fotografických kazet a rektifikační rámeček.\n\nKamera byla požívána pro mapování:\nPoužití pro blízkou fotogrammetrii bylo omezeno dlouhou ohniskovou vzdáleností.\n\nKamery Zeiss Photheo byly po roce 1969 vytlačeny modernějšími kamerami Zeiss UMK 1318. Po nástupu digitální fotogrammetrie se tento druh kamer prakticky přestal používat.\n\n"}
{"id": "1279665", "url": "https://cs.wikipedia.org/wiki?curid=1279665", "title": "Emil Arpáš", "text": "Emil Arpáš\n\nEmil Arpáš (27. ledna 1928 Bratislava – 29. června 1991 tamtéž) byl slovenský fotbalový útočník. Jeho starší bratr Ján Arpáš byl slovenským fotbalovým reprezentantem.\n\nV československé lize hrál za ŠK/Slovan ÚNV Bratislava a ČH Bratislava, vstřelil jednu prvoligovou branku. Se Slovanem se stal v ročníku 1955 mistrem ligy.\n\n\n"}
{"id": "1279666", "url": "https://cs.wikipedia.org/wiki?curid=1279666", "title": "Filip Miňovský", "text": "Filip Miňovský\n\nFilip Miňovský (* 2. října 1950) je bývalý český fotbalista. Pracuje v Bohemians jako kustod.\n\nV československé lize hrál za Bohemians Praha. Nastoupil ve 2 ligových utkáních. Gól v lize nedal. V nižších soutěžích hrál i za Viktorii Žižkov.\n\n\n"}
{"id": "1279669", "url": "https://cs.wikipedia.org/wiki?curid=1279669", "title": "František Zvonek", "text": "František Zvonek\n\nFrantišek Zvonek [františek zvoněk] (1926 – 6. prosince 1974) byl slovenský fotbalový brankář.\n\nV československé lize chytal za ČH Bratislava. Do Červené hviezdy přišel ze Slovanu.\n\n"}
{"id": "1279675", "url": "https://cs.wikipedia.org/wiki?curid=1279675", "title": "Ervín Križan", "text": "Ervín Križan\n\nErvín Križan (23. ledna 1924 – 30. září 1997) byl slovenský fotbalista.\n\nV československé lize hrál za Spartak Trnava. Gól v lize nedal.\n\n\n"}
{"id": "1279678", "url": "https://cs.wikipedia.org/wiki?curid=1279678", "title": "Bobbie Jo Stinnettová", "text": "Bobbie Jo Stinnettová\n\nBobbie Jo Stinnettová (4. prosince 1981 - 16. prosince 2004 Skidmore v Missouri) byla americká nastávající matka a chovatelka krysích teriérů, která byla v 8. měsíci těhotenství nalezena doma zavražděná, přičemž dítě jí bylo vyříznuto z břicha. Dítě bylo za úzké součinnosti místních orgánů a FBI nalezeno živé již den poté u jiné chovatelky krysích teriérů, Lisy Montgomeryové, která se je snažila vydávat za vlastní, a posléze navráceno rodině. Montgomeryová byla přes pokus předstírat duševní chorobu shledána plně odpovědnou a vinnou únosem s následkem smrti a odsouzena k trestu smrti (poprava dosud nebyla vykonána). Mimořádně brutální zločin vzbudil obrovskou mezinárodní pozornost a stal se námětem několika dokumentárních kriminálních seriálů.\n"}
{"id": "1279681", "url": "https://cs.wikipedia.org/wiki?curid=1279681", "title": "Bezovka", "text": "Bezovka\n\nBezovka (\"Fliedermühle\") je zaniklý hostinec a bývalý mlýn v Praze 3-Žižkově. Původně stál pod západním svahem vrchu svatého Kříže na konci Prokopovy ulice v místech křižovatky s ulicí Rokycanova. Byl zbořen kvůli průtahu Prokopovy ulice ve směru k Olšanům. Přibližně 70 metrů východně od místa zaniklé hlavní budovy se nachází jediná dochovaná stavba areálu - dvoupatrová vila, která je chráněna jako kulturní památka České republiky. \n\nFliedermühle býval mlýn se zájezdní hospodou. Ještě v polovině 19. století stál na severozápadní straně malého průtočného rybníka, ze kterého vytékal potok tekoucí do Vltavy přes Karlín. Ve 2. polovině 19. století jej majitel, olšanský statkář Güttling, výrazně přestavěl podle vzoru vídeňských a berlínských zahradních zábavních podniků. Novou patrovou stavbu navrhl a roku 1876 realizoval pražský stavitel Josef Kalkus. Na okolních pozemcích hostince vznikla velká zahrada, z rybníka parkové jezírko uprostřed. Vlastníkem pozemků a provozovatelem hostince byl do roku 1908 Karel Cífka (hoteliér).\n\nOd roku 1883 od hostince vedla první ze čtyř koněspřežných tratí na Staroměstské a Malostranské náměstí. Se svým putovním biografem zde deset dní v březnu roku 1904 hostoval průkopník kinematografie Dismas Šlambor, alias Viktor Ponrepo.\n\nHostinec vykoupil roku 1908 Výbor rady Žižkova a budovu nechal přestavět, zejména rozšířit taneční sál. V Bezovce se konaly bály, maškarní plesy a taneční zábavy a pořádaly se zde výstavy. Prostory se využívaly také jako tělocvična pro Dělnickou tělovýchovnou jednotu. V zadním traktu bývala nějaký čas mateřská škola, v 1. patře měl svoji dílnu varhanář Emanuel Štěpán Petr. Na zahradě se promítalo v letním kině, pořádaly se ohňostroje a závody v balonovém létání.\n\nHostinec sloužil také jako místo pro spolkové schůze a shromáždění. Například v září roku 1917 se zde konala schůze Sociální demokracie, při které nacionalisté napadli Bohumila Šmerala.\n\nHostinec byl zbořen roku 1936 při prodloužení Prokopovy ulice směrem k Olšanům. Dochoval se pouze dvoupatrový dům stojící východně od křižovatky Prokopovy a Rokycanovy ulice.\n\nNedaleko Bezovky se nachází Protiatomový bunkr Parukářka - protiatomový kryt v podzemí vrchu svatého Kříže, vybudovaný v letech 1950–1955.\n\n\n\n"}
{"id": "1279689", "url": "https://cs.wikipedia.org/wiki?curid=1279689", "title": "Vitalij Konstantinov", "text": "Vitalij Konstantinov\n\nVitalij Viktorovič Konstantinov ( * 28. bžezna 1949 Tatarskij Kalmajur, RSFSR) je bývalý sovětský zápasník, reprezentant v zápase řecko-římském. Olympijský vítěz, mistr světa a Evropy, Zasloužilý mistr sportu SSSR.\n\nKonstantinov začínal se zápasem v roce 1965. Na mezinárodní scéně debutoval na mistrovství Evropy v roce 1972, kde vybojoval stříbrnou medaili v muší váze. Na olympijských hrách v Mnichově vypadl ve třetím kole, když ve druhém nestačil na Itala Bognanniho a v následujícím na Japonce Hirajamu. V roce 1973 vybojoval 4. místo na mistrovství světa, v následujícím roce pak vybojoval světový titul. Ve stejném roce získal i titul Zasloužilý mistr sportu SSSR. V roce 1976 vybojoval zlato na olympijských hrách. V roce 1980 se stal mistrem Evropy v bantamové váze. Po ukončení aktivní sportovní kariéry se dál věnoval zápasu a to jako trenér a rozhodčí. Od roku 1998 se v Uljanovsku každoročně pořádá turnaj nesoucí jeho jméno.\n\n"}
{"id": "1279698", "url": "https://cs.wikipedia.org/wiki?curid=1279698", "title": "Stanislav Uchytil", "text": "Stanislav Uchytil\n\nGenerál Stanislav Uchytil (30. srpna 1909 Chrudim – 12. dubna 1991 Ostrava) byl velitel 1. praporu 2. československé paradesantní brigády. Třikrát byl vyznamenán Československým válečným křížem a Válečným křížem za hrdinství v bojích ve Francii, v Dukelském průsmyku a v Slovenském národním povstání, absolvent para výcviku ve Skotsku.\n\nStanislav Uchytil se narodil v roce 1909 v Chrudimi. Po absolvováni zdejšího učitelského ústavu působil na různých školách v Pardubickém kraji jako učitelský čekatel a definitivní učitel. \n\nV roce 1939 byl vězněn gestapem. Po propuštění v roce 1940 ilegálně překročil hranice a podařilo se mu odejít do exilu tzv. balkánskou cestou přes Slovensko a Maďarsko. Přes Bělehrad, Řecko, Turecko a Sýrii se dostal do Bejrútu a odtud lodí do Francie. V polovině května 1940 se hlásil v jihofrancouzském městečku Agde, kde se formovala 1. československá pěší divize. Po porážce Francie odešel do Velké Británie.Dohromady prošly výcvikem ve Skotsku přes tři stovky příslušníků československé brigády.Speciální výcvik organizovaný britskou organizací Special Operations Executive (SOE) zde absolvovali kromě jiných také rotmistři Jan Kubiš a Josef Gabčík, členové výsadku ANTHROPOID, kteří v květnu 1942 uskutečnili jeden z nejvýznamnějších odbojových činů druhé světové války, atentát na válečného zločince, zastupujícího říšského protektora Reinharda Heydricha.\n\nV roce 1944 byl zařazen do transportu důstojníků, odeslaných do čs. vojenských jednotek v Sovětském svazu. V září 1944 se jako velitel 1. praporu 2. československé paradesantní brigády účastnil bojů v Karpatech a začátkem října se dostal s 2. paradesantní brigádou na Slovensko na pomoc Slovenskému národnímu povstání.\n\n\n\n\n"}
{"id": "1279704", "url": "https://cs.wikipedia.org/wiki?curid=1279704", "title": "Kostel svatého Jakuba Staršího (Vílanec)", "text": "Kostel svatého Jakuba Staršího (Vílanec)\n\nKostel svatého Jakuba (případně také Kostel svatého Jakuba Staršího či Kostel svatého Jakuba Většího) se nachází na návrší na severním okraji obce Vílanec. Je to farní kostel římskokatolické farnosti Vílanec. Jde o jednolodní obdélný raně barokní kostel se středověkým jádrem a hranolovou věž. Ta je ukončena pětibokým presbytářem. Kolem kostela se nachází hřbitov a kostel je chráněn spolu s hřbitovem, zdí a barokní branou jako kulturní památka České republiky.\n\nKostel byl postaven někdy na počátku 13. století, přibližně mezi lety 1240 a 1260, kostel má zřejmě od počátku tři oltáře, hlavní oltář je zasvěcen svatému Jakubovi, postranní oltáře jsou zasvěceny svatému Janu Křtiteli a Sejmutí Ježíše Krista. V roce 1545 byly pořízeny zvony do věže kostela. V 60. letech 17. století byl kostel upraven a přestavěn, byla upravena primárně věž. Kostel tak získal novou, barokní, podobu.\n\nV roce 1857 byly do kostelu pořízeny tři lustry a to na podnět pana Euratena. V roce 1856 byla také nově postavena na náklady tehdejšího faráře sakristie. Hřbitov u kostela byl používám do roku 1945, v roce 1968 pak byl hřbitov upraven a některé pomníky byly odneseny.\n\n\n"}
{"id": "1279709", "url": "https://cs.wikipedia.org/wiki?curid=1279709", "title": "Brádlerova bouda", "text": "Brádlerova bouda\n\nBrádlerova bouda () je horská bouda v Krkonoších, ležící v nadmořské výšce 1156 m na louce v horní části Medvědího dolu. Náleží k základní sídelní jednotce Brádlerovy boudy v katastru Špindlerův Mlýn obce Špindlerův Mlýn. Ubytovací kapacita je 66 lůžek v pokojích a nocléhárna s dvanácti lůžky.\n\nPrvní zmínka o Brádlerových boudách pochází z roku 1637 a řadí se tak k nejstarším krkonošským boudám. Od roku 1890 se hlavní budova nazývala Hostinec u Velkého Šišáku () a provozoval ji Vinzenz Hollmann. V roce 1912 boudy vyhořely, ovšem ještě ve stejném roce došlo k jejich opětovné výstavbě. Od roku 1914 je vlastnil Johann Hollman a od roku 1925 se hlavní budova opět jmenovala Brádlerova bouda. V letech 1938–1945 byla vlastníkem Kamila Hollmannová. Dne 24. září 1938 byla na střeše vztyčena vlajka s hákovým křížem, což po druhé světové válce vedlo k odsunu rodiny Hollmannů. Poté ji vlastnil Československý svaz tělesné výchovy a na začátku 60. let 20. století byla přejmenována na Fučíkovu boudu. Po revoluci v roce 1989 se vrátila k názvu Brádlerova bouda.\n\nMotorovým vozidlem je dostupná z údolí Labe po cestě, která v Medvědím kolenu odbočuje ze silnice mezi Špindlerovým Mlýnem a Špindlerovou boudou a pokračuje dále k Martinovce.\n\nPěší přístup je možný po turistických trasách:\n\n"}
{"id": "1279719", "url": "https://cs.wikipedia.org/wiki?curid=1279719", "title": "Květnový převrat", "text": "Květnový převrat\n\nKvětnový převrat je označení pro několik historických událostí, které se odehrály v měsíci květnu:\n\n"}
{"id": "1279720", "url": "https://cs.wikipedia.org/wiki?curid=1279720", "title": "Novobyzantský sloh", "text": "Novobyzantský sloh\n\nNovobyzantský sloh neboli neobyzantský styl byl architektonický směr vzniklý v západní Evropě ve 40. letech 19. století, který se řadí mezi historizující slohy. Využíval prvky byzantského slohu, používaného v pravoslavné architektuře 5. až 11. století. Vzorem byly hlavně středověké stavby v Konstantinopoli (dnešní Istanbul) a Raveně. Novobyzantský sloh se používal především u staveb náboženského a institucionálního určení. Vyvrcholil v Rusku v poslední čtvrtině 19. století. Izolovaná novobyzantská škola existovala ještě v meziválečné Jugoslávii. \n\nPříklady staveb v novobyzantském slohu jsou katedrála svatého Alexandra Něvského v Sofii, Westminsterská katedrála v Londýně, chrám svatého Vladimíra v Kyjevě nebo chrám svatého Alexandra Něvského v Postupimi. Vliv novobyzantské architektury je patrný také na architektuře pařížské baziliky Sacré-Cœur.\n\nV Česku je novobyzantský sloh zastoupen několika stavbami především náboženského určení. Významný je zejména kostel Nanebevzetí Panny Marie v Mariánských Lázních budovaný v letech 1844 až 1848 podle projektu architekta Johanna Gottfrieda Gutensohna.\n"}
{"id": "1279729", "url": "https://cs.wikipedia.org/wiki?curid=1279729", "title": "Silnice II/158", "text": "Silnice II/158\n\nSilnice II/158 je komunikací II. třídy v Jihočeském kraji, v okrese Český Krumlov.\n\nPropojuje mezi sebou město Kaplice s obcí Malonty v podhůří Novohradských hor.\n\nJejí celková délka je zhruba 8,9 km. Počátek silnice je ve výšce cca 540 m n. m. a pozvolna vystoupá na konci až na 688 m n. m.\n\nPřímo na trase je čerpací stanice na okraji obce Malonty.\n\nVzdálenosti uvedené v tabulce jsou přibližné.\n\n"}
{"id": "1279732", "url": "https://cs.wikipedia.org/wiki?curid=1279732", "title": "Špína (film, 2017)", "text": "Špína (film, 2017)\n\nŠpína (2017) je česko-slovenský film režisérky Terezy Nvotové, jedná se o její celovečerní hraný debut. Světovou premiéru měl na festivalu v Rotterdamu. Odehrává se v současnosti v Bratislavě a vypráví o sedmnáctileté dívce, kterou znásilní její učitel matematiky. Její matku hraje matka režisérky Anna Šišková, některé role ztvárnili neherci.\n\nSnímek získal Cenu české filmové kritiky za nejlepší film roku 2017 a Českého lva za nejlepší střih (Jiří Brožek, Michal Lánský, Jana Vlčková).\n\n\n"}
{"id": "1279734", "url": "https://cs.wikipedia.org/wiki?curid=1279734", "title": "Tulej", "text": "Tulej\n\nTulej (z franc. \"douille\", tulej) je pouzdro, nejčastěji válcovité nebo kuželovité a kovové, do něhož se zasazuje například rukojeť nebo násada, prodloužení tyče a podobně. Může to být samostatná součástka, ale také dutina v nástroji nebo zbrani. Tak tulejový bodák má na dolním konci kovový tulej, jímž se nasazoval na hlaveň pušky.\n\n\n"}
{"id": "1279739", "url": "https://cs.wikipedia.org/wiki?curid=1279739", "title": "Rab34", "text": "Rab34\n\nRab34 (též Rah) je Rab protein, který podle některých studií provedených v lidských fibroblastech hraje roli v rané fázi formování makropinozómů, v buněčné linii HeLa nicméně asociuje s Golgiho aparátem a tvorby makropinozómů se pravděpodobně vůbec neúčastní. Místo toho tam má důležitou funkci v regulaci průchodu sekretovaných proteinů (jako je VSVG) skrze jednotlivé cisterny Golgiho aparátu. Mimoto Rab34 spolu s proteinem RILP a folikulinem regulují pozici lysozómů v buňkách. \n"}
{"id": "1279743", "url": "https://cs.wikipedia.org/wiki?curid=1279743", "title": "Únor 2017", "text": "Únor 2017\n\n\n\n\n\n\n\n"}
{"id": "1279744", "url": "https://cs.wikipedia.org/wiki?curid=1279744", "title": "Agilní řízení projektu", "text": "Agilní řízení projektu\n\nAgilní řízení projektu je takové řízení projektu, které se vyznačuje připraveností a schopností rychlé reakce a má vynalézavý a přizpůsobivý charakter.\n\nKonvenční metody řízení projektů používají hodně různé metody plánování a vyžadují přesnou specifikaci výsledného produktu. Pracuje se i změnami a jsou definovány procesy pro jejich řízení.\n\nV případech, že:\nmůže být výhodnější aplikovat agilní metodiky řízení projektu.\n\nKlasický projekt je charakterizován pevně danými omezeními vyplývajícími z projektového trojimperativu. Tedy čas, náklady a rozsah projektu jsou základní (tak zvaná tvrdá) omezení projektu.\n\nPři agilním projektovém přístupu není rozsah projektu znám, protože jeho součástí je průběžné vymýšlení podoby produktu. Definice rozsahu projektu tak není vstupem, nýbrž jedním z výstupů projektu. Zadavateli to dává obrovskou flexibilitu, ale je nezbytné, aby byl aktivním účastníkem projektu.\n\nAgilita je především způsob přístupu a změny postojů všech účastníků projektu, ale i zainteresovaných stran. Nejde jen o nasazení metodik. I s agilní metodikou může být chování lidí rigidní. Metodika agilitu podporuje, ale nezaručuje. \nPro to aby byl projekt řízen agilně nemusí být adaptována žádná specifická metodika. \n\nProdukt projektu je zákazníkovi dodáván ve formě dílčích přírůstků. Každý z těchto přírůstků by měl přinášet pro zákazníka nějakou hodnotu, tedy mělo by jít o ucelenou funkční jednotku, kterou zákazník může používat.\n\nPostupuje se empiricky. Postupným zkoušením hrubých funkčností a jejich předěláváním a zdokonalováním v jednotlivých iteracích. Zákazník rychleji dospěje k finálnímu zadání, když nahrubo vytvářený produkt vidí, než když jeho podrobné fungování vymýšlí jen na papíře. Prototypování zároveň usnadňuje komunikaci.\n\nVzhledem k požadavku na soustředění na úplnou dodávku funkční části produktu je obvyklá tvorba multifunkčních týmů. Příkladem z oblasti programování je přímé zapojení testerů do vývojového týmu.\n\nAgilní projektové řízení znamená potřebu agilního přístupu i na straně zákazníka. Zákazník přijímá iterativní dodávky, vyjadřuje se k nim a koriguje požadavky a další směr projektu.\n\nAgilní řízení projektu je často nasazováno právě na projektech, u kterých nemůže být rozsah projektu z různých důvodů specifikován přesně. Při agilním přístupu se používají takové postupy, které zabezpečují zpětnou vazbu a průběžnou revizi existujících požadavků. Seznam platných požadavků bývá udržován v prioritizovaném seznamu nazývaném backlog.\n\nAgilní vedení projektu není spojeno jen s použitými metodami. Pro agilitu je potřeba tým pracující na projektu získat a agilnímu přístupu je naučit. Agilní přístup vyžaduje proaktivitu a vyzrálost zainteresovaných stran.\nHarmonogram projektu používaný obvykle ve formě Gantova grafu pro klasické řízení projektu bývá nahrazen, nebo doplněn tak zvaným Burndown grafem. Burndown chart (graf) ukazuje množství práce a splněných úkolů v rámci jedné iterace. Používá se forma, kdy původní pro iteraci plánovaný objem práce a úkolů ubývá. Projektový tým jakoby \"spaluje\" práci, která je před ním.\n\nPrincipy agilního řízení lze najít v \"Manifestu Agilního vývoje software\" . Jde o hodnoty, které byť byly vyjádřeny v oblasti vývoje software, platí v rozšířeném smyslu pro agilní řízení projektů obecně.\nUvedené principy je potřeba vnímat jako hodnoty. Manifest netvrdí, že projektová dokumentace není potřeba. Dokumentace nesmí být ale vytvářena na úkor dodání a funkčnosti výsledku a produktu projektu.\n\nZ důvodu neexistence nebo nejednoznačné a neustálené české terminologie jsou některé pojmy uvedeny v angličtině.\n\nAgilní přístup k vedení projektu není všelék na každý problém. U projektů, které řeší údržbu, mají stabilní zákaznickou základnu, neočekává se mnoho změn v rozsahu projektu, nemusí agilní způsob vedení projektu znamenat přínos. \n\n\n"}
{"id": "1279746", "url": "https://cs.wikipedia.org/wiki?curid=1279746", "title": "Hauer-King House", "text": "Hauer-King House\n\nHauer-King House aneb Projekt 180 je skleněný obytný dům, který se nachází v londýnské čtvrti Islington. Byl navržený architektonickou kanceláří Future Systems (jejich první větší realizace) pod vedením Jana Kaplického, který na projektu spolupracoval s architektkami Amandou Levete a Lindy Atkin. Výstavba byla zahájena v roce 1992, kompletně dokončena byla však až o dva roky později. Rodinný dům byl postaven na přání klientů a budoucích majitelů Jeremy Kinga a Deborah Hauer.\nDům je umístěn v konzervativní oblasti severního Londýna, kterou tvoří řada klasických staveb. Nachází se v pásu georgiánských řadových domů a na východní straně sousedí se starobylou hospodou z 19. století. I přes svou moderní architekturu, dům razantně nevyčnívá z řady, ale naopak splývá s okolním prostředím a celkově zapadá do dané oblasti. \n\nJedná se o čtyřpatrový dům, jehož přední, horní a zadní část vyplňuje sklo orámované ocelí. Z bočních stran je stavba ohraničena cihlami. Celkově tvoří budovu dvacet dva velkých panelů ze skla. Panely začínají na zadní straně u zahrady a následně se přes vršek přehoupnou na druhou stranu směrem na ulici. Tyto panely jsou tvořeny z dvoustěnného skla, které slouží jako tepelný izolant. Posléze jsou panely vystřídány skleněnými tvárnicemi, ze kterých je zkonstruována dolní část přední stěny. \n\nArchitekti při navrhování stavby zvláště dbali na zachování okolní přírody a proto při realizaci stavby nebyl poražen ani jeden původní strom. Celkový design byl navržen s přihlédnutím k pozici okolních stromů. Samotná výstavba probíhala pomalu a velmi pečlivě, aby se předešlo jakémukoliv poškození kořenů. \n\nPřízemí se nachází o jedno podlaží níže než je úroveň ulice. Tento prostor se využívá jako jídelní kout, jehož součástí je i kuchyně, navržená a vyrobená z uhlíku, a vstup do zadní zahrady. Prostřednictvím schodiště je toto patro spojeno s obývacím pokojem, který je již na stejné úrovni s ulicí. Třetí patro je určeno dětem a tvoří ho dvě oddělené dětské ložnice. V horním patře se nachází hlavní ložnice pro manžele. Koupelny a další úložné prostory plní úlohu zdí při oddělování jednotlivých místností. Jedná se o pestrobarevné, volně stojící boxy, které kontrastují s převážně bílým interiérem. \n\nArchitekti se při navrhování inspirovali konceptem Adamova domu v ráji, jehož hlavní ideou je, že by lidé opět žili pod širým nebem a hvězdami. Rovněž se snažili o budovu, která by se svou vnější strukturou doplňovala s okolní přírodou. Použití skla totiž vytváří pocit stavu beztíže a transparentnosti, jako kdyby na místě ani žádný dům nebyl. \n\n\n\n"}
{"id": "1279748", "url": "https://cs.wikipedia.org/wiki?curid=1279748", "title": "Alexej Šumakov", "text": "Alexej Šumakov\n\nAlexej Vasiljevič Šumakov (; * 7. září 1948 Počet, RSFSR) je bývalý sovětský zápasník, reprezentant v zápase řecko-římském. Vítěz olympijských her, mistr světa a Evropy.\n\nZápasu se věnoval od roku 1966. Vrcholem jeho kariéry byl zisk zlaté olympijské medaile v papírové váze v roce 1976 na hrách v Montréalu. Ve stejném roce vybojoval titul mistra Evropy a v roce 1977 titul mistra světa. V roce 1978 a 1979 vybojoval stříbro na mistrovství světa a v roce 1974 a 1975 stříbro na mistrovství Evropy. V roce 1972 a 1979 vybojoval sovětský titul. Po ukončení aktivní kariéry se zápasu věnoval jako trenér. Od roku 1984 se na jeho počest v Krasnojarsku koná juniorský turnaj.\n\n"}
{"id": "1279749", "url": "https://cs.wikipedia.org/wiki?curid=1279749", "title": "František Dvořák (redaktor)", "text": "František Dvořák (redaktor)\n\nFrantišek Dvořák, též jako Franz Dvorak (27. září 1872, Třebíč – 16. června 1942 Praha) byl rakouský politik bez politické příslušnosti.\n\nPo ukončení základní a střední školy se Dvořák stal redaktorem a později šéfredaktorem Dělnických listů. Byl spoluzakladatelem humanitární organizace České srdce a mezi 4. březnem 1919 a 9. listopadem 1920 byl zvoleným členem rakouského Ústavodárného národního shromáždění bez politické příslušnosti. V roce 1893 pro porušení tiskového zákona obdržel trest 15 dnů vězení.\n\n"}
{"id": "1279755", "url": "https://cs.wikipedia.org/wiki?curid=1279755", "title": "Urania (nakladatelství)", "text": "Urania (nakladatelství)\n\nUrania, nakladatelství odborné literatury je české nakladatelství odborné literatury a beletrie. Pro odlišení od německého nakladatelství \"Verlag Urania\" používá pro tituly vydávané v anglickém jazyce upravený překlad svého názvu Urania Publishers.\n\nNakladatelství odborné literatury Urania bylo zaregistrováno v obchodním rejstříku v roce 1990. Založil je PhDr. Pavel Bělíček se záměrem vydávat potřebné řady vysokoškolských skript a učebnic. Postupně své ediční zájmy rozšířilo i na encyklopedické, příručkové a vědecké studie zaměřené na literární dějiny, filosofii a metodologii vědy. Dalším významným krokem bylo otevření edic původní beletristické tvorby, a to zejména moderní poezie.\n\nPrvní učebnice tvořily texty pro studenty jazykové školy \"Wilkins Language School\", která ve výuce vycházela z metodiky funkčních komunikativních přístupů.. Rozvíjely směr britského profesora D. A. Wilkinse, zakladatele průkopnické školy \"pojmových osnov\" (\"Notional Syllabus\"). K vedlejším aktivitám nakladatelské činnosti patřilo i překládání odborných textů v cizích jazycích. \n\nTěžiště nakladatelské práce nicméně tkvělo ve vydávání odborných učebnic pro studenty anglistiky, a to zejména fonetiky, morfologie, mluvnice a úvodů do studia angličtiny. Později k této anglistické řadě přibyly učebnice dějin filosofie a metodologie moderních věd. Sloužily jako výukový materiál pro výuku cizích studentů na Karlově universitě v Praze. Jen okrajově se nakladatelství Urania věnovalo vydávání učebnic a programových materiálů v projektu ÚJOP UK Malá universita.\n\nOd učebnic pro vysokoškolskou výuku se odpoutaly publikace zaměřené jako teoretické studie k systematice věd. Část z vydaných publikací se věnuje dějinám literatur, estetiky a filosofie, ale neomezuje se jen na obvyklou kompilaci historických údajů. Jejich ideovým vzorem jsou „směrové dějiny beze jmen“ (\"histoire sans noms\") a Lefebvrovy \"dějiny viděné zezdola, a nikoli odshora\" (\"histoire vue d’en bas et non d’en haut\"), jež pokládají masové sociální a ideové proudy za důležitější než izolované osobnosti klasiků a tzv. \"velkých autorů\". \nŘada vydaných prací přechází od studia dějinného procesu k jeho teoretickému zobecnění. \nJejich cílem je metodologická revize soudobých vědeckých směrů a škol, jež byly ve svých počátcích přínosem, ale postupně času ustrnuly v dogmatické předsudky bránící novým úvahám. Jejich překonávání napomáhají směry soudobého skepticismu a občanská sdružení jako Sisyfos (Klub českých skeptiků). Na analýzu soudobých iracionálních a pseudovědných směrů založilo nakladatelství Urania edici a webový portál Democritus Association. \n\nZa klíčový program své ediční činnosti pokládá nakladatelství edici systematických encyklopedií, věnovanou projektu systematických věd. Zveřejňuje publikace, jež revidují tradiční podání látky a navrhují v humanitních oborech soustavnou vývojovou taxonomii, jaká se v evoluční biologii, chemii a dalších přírodních vědách prosadila už od 19. století. Jejich nejdůležitějším výstupem jsou teoretické studie nesoucí v názvu přívlastek \"soustavná\" či \"systematická\".\n\nTato edice sleduje vydávání vysokoškolských učebnic z filosofie a filologie tištěných v brožovaném formátu A5. Nezůstávají jen u záběru pouhých skript, podrobností přesahují většinu dostupných českých učebnic a rozvíjejí výklad pomocí moderních exaktních a matematických metod. \n\n\nTato edice publikuje práce z dějin literatury a estetiky, ale nezůstává u netvůrčího kompilativního popisu matérie, autorů a jejich děl. Pokouší se překonat poznání jiných srovnatelných příruček tím, že nastiňuje kulturní vývoj literatury, estetika a filosofie jako souvislý proces, který jeví povahu periodického vlnění proudů, hnutí a směrů. Tím vnáší do kulturních dějin soustavnost vlastní zatím jen evolučním přírodním vědám. \n\nTato ediční řada opouští rámec vysokoškolských osnov a snaží se zpracovat partie humanitních věd formou samostatných studií. Z větší části jsou věnovány srovnávací jazykovědě, v nichž se daří skloubit jen studium blízkých jazykových rodin, ale chybí nástiny souvislé jazykové geneze. \n\nOborům filosofie, logika a metodologie věd je věnována ediční řada \"Philosophica\" zaměřená na usouvztažnění a usoustavnění oborového členění hlubší teoretickou syntézou. Její publikace se nepokoušejí razit nějaký nový subjektivní filosofický pohled a směr, ale opět sledují zřetel klasifikace a třídění. Ukazují, jak se v dějinách periodicky opakují kulturní vlny podobných proudů a jak zavdávají podklady k zavedení soustavné filosofické ideologie ladící dobře s cykly sociálního a hospodářského vývoje.\n\nNejzávaznější příspěvky k poznání podává ediční řada systematických encyklopedií rozvíjející projekt evoluční systematiky věd. Ukazuje, že humanitní vědy stále zápasí s nerozvitým stavem chatrných teoretických základů a nemohou se pohnout z místa, dokud jim evoluční přístupy nenabídnou stejně nosné soustavné třídění, jakým se mohou vykázat exaktní obory přírodovědné. ·\n\nStranou hlavních edičních aktivit zůstávala edice \"Malá universita\". Vycházela z ne zcela zdařeného projektu nových forem pomaturitní přípravy na universitu. Měla vydávat malé úvody do studia jednotlivých věd, jež by studentům sloužily jako výukový materiál v kursech. \n\nZvláštní postavení má v nakladatelské činnosti edice \"Democritus Association\" zaměřená na vydávání metodických materiálů. Neslouží ani tolik obecné čtenářské obci jako skeptickým občanským sdružením jako Sisyfos, jež z nich čerpají inspiraci a mohou se její argumentaci obracet na školské a kulturní instituce. \nZcela odlišný záběr má edice \"Plameny\" určená vydávání původní básnické, prozaické a dramatické tvorby. Jejím smyslem není vydávat výnosným způsobem beletristické tituly známých autorů, ale naopak podporovat novátorské snahy umělecké avantgardy. Tato edice původní poezie a beletrie zatím zveřejňovala výběry z básnické tvorby několika kmenových autorů. Vydané tituly se soustřeďovaly na Kobaltovo období proprealismu, kdy rozvíjel Majakovského a Sanguinetiho poetiku. Charakterizoval ji modernistický volný verš členěný zalomenými řádky a odřazovanými dovětky do zajíkavé občanské výpovědi. \n\n"}
{"id": "1279756", "url": "https://cs.wikipedia.org/wiki?curid=1279756", "title": "Müglitztal", "text": "Müglitztal\n\nMüglitztal je obec v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nMüglitztalem protéká řeka Müglitz. Nejvyšší bod obce s nadmořskou výškou 396 m se nazývá , nejnižší bod s nadmořskou výškou 153 m je v údolí řeky.\n\nV letech 1927 a 2002 zasáhly údolí řeky Müglitz rozsáhlé povodně. Obec Müglitztal vznikla roku 1994 sloučením do té doby samostatných obcí Burkhardswalde, Maxen, Mühlbach a Weesenstein.\n\nMüglitztal se dělí na 7 místních částí:\n\n\n\n"}
{"id": "1279761", "url": "https://cs.wikipedia.org/wiki?curid=1279761", "title": "Daidžiró Kato", "text": "Daidžiró Kato\n\nDaidžiró Kato (; 4. červenec 1976 Saitama – 20. duben 2003 Jokkaiči (Mie)) byl japonský motocyklový závodník, mistr světa z roku 2001 (250 cm³), který zahynul na následky zranění při Velké Ceně Japonska silničních motocyklů 2003.\n\nDaidžiró Kato se narodil ve městě Saitama a již v raném věku začal závodit na miniaturních motorkách a poté přešel na pocket-bike championship. Závodnickou kariéru začal v roce 1992. Svůj první závod jel v roce 1996 jako jezdec divoké karty. Debutoval na okruhu Suzuka. V roce 2000 začal jezdit pro tým Honda. Byl ženatý s manželkou Makiko, se kterou měl dvě děti - syna Rinka a dceru Ikko.\n\nDaidžiró Kato zemřel při Grand Prix Japonska silničních motocyklů 2003. Ve velké rychlosti narazil do zdi, protože ztratil kontrolu nad svou motorkou. Při nárazu utrpěl mnohačetná zranění a dne 20. dubna 2003 těmto zraněním v Jokkaiči (Mie) podlehl.\n"}
{"id": "1279778", "url": "https://cs.wikipedia.org/wiki?curid=1279778", "title": "Sychrovský viadukt", "text": "Sychrovský viadukt\n\nSychrovský viadukt  je patrový kamenný železniční viadukt nacházející se poblíž obce Sychrov (asi 18 km na jih od Liberce) na Pardubicko-liberecké dráze. Překonává široké údolí Mohelky.\n\nSychrovský viadukt vybudovali bratři Kleinové a Vojtěch Lanna v letech 1857–1859 v dobách, kdy České země byly součástí Rakousko-Uherska. Most byl vystavěn jako součást Jihoseveroněmecké spojovací dráhy, která sloužila pro export a import zboží. Účelem dráhy bylo spojit tehdejší pevnosti Hradec Králové a Josefov s městem Olomouc. Most byl tedy využíván k hospodářským také však strategickým účelům. Však také o 7 let později, kdy do Čech i na Moravu během prusko-rakouské války vpadly pruské jednotky, hrála nově postavená železnice důležitou roli při přesunech vojenských útvarů.\n\nMost se nachází 132. kilometru na trati, tudíž převádí traťovou kolej a zároveň je na něm umístěna poslední výhybka železniční stanice Sychrov. Oblouky jsou uspořádány ve dvou řadách, kdy řada půlkruhových oblouků je vystavěna nad šesti níže položenými oblouky, které ovšem nejsou půlkruhové jako vrchní patro, ale stlačené. Orientace mostu je od jihovýchodu k severozápadu.\n\nKamenný viadukt je 32 metrů vysoký, 11 metrů široký a jeho osm oblouků dosahuje rozpětí 9,5 metru. Poloměr zakřivení půdorysu (mostovky) -R=386 m. Řada půlkruhových oblouků celkově měří 120 metrů.\n\nMost leží na katastru obcí Radostín a Radimovice, nedaleko samotné obce Sychrov. Zde se nachází jeden z našich nejkrásnějších zámků – novogotický zámek Sychrov. Turisticky zajímavá místa v blízkém okolí jsou například městečko Český Dub či obec Třtí. K viaduktu se dá dojít pěší chůzí z vlakové zastávky Sychrov, kam se dostanete přímým spojem z města Turnov či Liberec.\n\n"}
{"id": "1279789", "url": "https://cs.wikipedia.org/wiki?curid=1279789", "title": "Resort sv. František", "text": "Resort sv. František\n\nResort sv. František je skupinou horských bud, která se nachází pod horou Malý Šišák v hlavním hřebeni Krkonoš. Tvoří ho pět budov Erlebachova bouda, Josefova bouda, penziony \"Martin\" a \"David\", a vila \"Tereza\". Náleží k základní sídelní jednotce Špindlerovka v obci Špindlerův Mlýn.\n\nResort tvoří pět budov a kaplička:\n\nResort založili manželé Martina a Jiří Tomáškovi, kteří si nejprve v roce 1998 pronajali Erlebachovu boudu a poté ji odkoupili, načež ji spojili s Josefovou boudou a dalšími budovami do komplexu pod jedním vedením. Následoval rychlý rozvoj, přičemž je viditelná snaha o aspoň symbolické navrácení hospodářských zvířat, o rozšíření duchovní stránky rekreace a o estetické úpravy hotelového komplexu.\n\nV letech 2009 a 2010 byla opravena a zmodernizována Josefova bouda, dílčí a stále razantnější úpravy hlavní budovy přešly v důkladnou přestavbu Erlebachovy boudy v roce 2011, v letech 2013 až 2014 byla dostavěna veranda směrem k silnici (napodobující styl tradičních krkonošských staveb) a nakonec je plánována dostavba prostor pro wellness směrem proti svahu.\n\nPro katolicky orientované návštěvníky zde byla roku 2007 vystavěna a vysvěcena kamenná Kaplička sv. Františka z Assisi. Kaplička byla medializována např. v Českém rozhlase.\n\nPro příznivce moderních technologií byla na střechu domu po rekonstrukci umístěna otočná webkamera společnosti COMAnet, poskytující celodenní streamové video. Na přilehlé Josefově boudě je umístěna pevná webkamera, která naopak nabízí pevný pohled na samotnou Erlebachovu boudu, a to v HD kvalitě.\n\n"}
{"id": "1279804", "url": "https://cs.wikipedia.org/wiki?curid=1279804", "title": "Golden Horseshoe", "text": "Golden Horseshoe\n\nGolden Horseshoe (\"Zlatá podkova\") je region v jižní části kanadské provincie Ontario, součást koridoru Québec-Windsor. Celá spádová oblast, nazývaná \"Greater Golden Horseshoe\", má rozlohu okolo 32 000 km² a žije v ní 9,3 milionu obyvatel (rok 2016). Region je pojmenován podle svého tvaru podkovy, lemující západní pobřeží Ontarijského jezera. Jeden konec podkovy se nachází u města Peterborough, druhý tvoří hranice s USA na řece Niagaře. Termín jako první použil v roce 1954 šéf společnosti Westinghouse Herbert H. Rogge, ujal se v běžné řeči a od roku 2004 začal být používán i v oficiálních materiálech kanadské vlády.\n\nV oblasti Golden Horseshoe se nacházejí velká průmyslová města Toronto, Mississauga, Brampton, Oshawa, Hamilton, St. Catharines a Kitchener. Je hospodářským a společenským centrem anglofonní části Kanady: zaujímá pouze 0,3 % celkové rozlohy země, ale žije v ní více než čtvrtina všech Kanaďanů, počet obyvatel nadále roste díky bohaté nabídce pracovních míst. Vedle tradičního strojírenského a automobilového průmyslu se rozvíjejí digitální technologie, díky příznivému podnebí se zde také pěstuje ovoce a vinná réva. V sousedství urbanizovaných částí se nachází pás chráněných přírodních území zvaný \"Greenbelt\", k němuž patří zalesněná vyvýšenina ledovcového původu Oak Ridges Moraine nebo bažinatá oblast Cootes Paradise, kde hnízdí množství vzácných ptáků. Nejvýznamnějšími turistickými atrakcemi jsou Niagarské vodopády a zábavní park Canada's Wonderland u města Vaughan. K dopravě slouží síť dálnic i Pearsonovo mezinárodní letiště Toronto.\n\n"}
{"id": "1279807", "url": "https://cs.wikipedia.org/wiki?curid=1279807", "title": "Bucine", "text": "Bucine\n\nBucine je italská obec v provincii Arezzo v oblasti Toskánsko.\n\nV roce 2014 zde žilo 10 182 obyvatel.\n\nObec leží u hranic provincie Arezzo s provincií Siena. Sousední obce jsou: Castelnuovo Berardenga (Siena), Civitella in Val di Chiana, Gaiole in Chianti (Siena), Monte San Savino, Montevarchi, Pergine Valdarno a Rapolano Terme (Siena).\n\nZdroj: \n\n"}
{"id": "1279808", "url": "https://cs.wikipedia.org/wiki?curid=1279808", "title": "Moření (kov)", "text": "Moření (kov)\n\nMoření je proces ošetření povrchu kovového materiálu, někdy také nazýván odokujování. Jeho smyslem je odstranění nečistot – anorganických látek, rzi a okují – z povrchu železných a drahých kovů, mědi a hliníkových slitin. K ošetření povrchu se používá mořidlo - roztok se silnými kyselinami. Moření je běžným způsobem ošetřování materiálu při výrobě oceli.\n\nPři tepelném zpracování a dalších procesech prováděných ve vysokých teplotách zůstává na povrchu materiálu zbarvená oxidační vrstva nebo vrstva okují. Pro odstranění této vrstvy je obrobek ponořen do nádrže naplněné mořidlem. Před válcováním za studena prochází za tepla válcovaná ocel mořicí linkou, kde jsou z povrchu odstraněny okuje.\n\nZákladní používanou kyselinou je kyselina chlorovodíková, dříve se používala kyselina sírová. Ačkoliv je kyselina chlorovodíková dražší než kyselina sírová, účinkuje na kov rychleji a tím se snižuje ztráta mořeného kovu. Proti úbytku kovu se také do mořicího roztoku přidávají inhibitory, které lépe působí na rozpouštění oxidů.\n\nUhlíková ocel s příměsí legujících prvků do 6% je obvykle mořena v kyselině chlorovodíkové nebo sírové. Ocel s vyšším podílem příměsí musí být mořena na dvakrát a jsou použity další kyseliny, jako je kyselina fosforečná, dusičná nebo fluorovodíková. Korozivzdorná ocel nebo nerez jsou mořeny v lázni kyseliny chlorovodíkové a dusičné. Většina měděných slitin je mořena v ředěné kyselině sírové, avšak mosaz je mořena v koncentrované kyselině sírové a dusičné smíchané s chloridem sodným a sazemi.\n\nPři výrobě šperků je moření využíváno pro odstranění vrstvy oxidu měďnatého, který vzniká při ohřevu mědi a mincovního stříbra během pájení a žíhání. Tradičně se k moření šperků využívá ředěná kyselina sírová, ale ta může být nahrazena kyselinou citronovou.\n\nOcelový plech, který byl mořen kyselinou, při vystavení vyšší vlhkosti vzduchu oxiduje (rezne). Z tohoto důvodu bývá plech potažen tenkou vrstvou oleje nebo podobného voděodolného nátěru, který vytváří bariéru vlhkosti ve vzduchu. Tento film pak musí být odstraněn ještě před zahájením výrobních, oplechovávacích nebo nátěrových procesů.\n"}
{"id": "1279816", "url": "https://cs.wikipedia.org/wiki?curid=1279816", "title": "NGC 281", "text": "NGC 281\n\nNGC 281 (také IC 11 nebo Sh2-184 ) je jasná emisní mlhovina a součást HII oblasti v souhvězdí Kasiopeji.\nJe vzdálena přibližně 9 500 světelných let od Země, takže patří do ramena Persea Mléčné dráhy. Objevil ji Edward Emerson Barnard 16. listopadu 1881.\n\nSoučástí této mlhoviny o rozměrech 20'×30' je také otevřená hvězdokupa IC 1590, několik Bokových globulí a hvězdný systém B 1. Tyto objekty dohromady tvoří jeden systém nazvaný Sh2-184, který má zdánlivý rozměr 40'.\nMěřením paralaxy vodních maserů na frekvenci 22 GHz, které bylo provedené v roce 2014, byl získán nový odhad vzdálenosti mlhoviny od Země. Naměřená vzdálenost 2,82 ± 0,20 kpc (9 200 světelných let)\nje mírně nižší než obecně uváděná vzdálenost 9 500 světelných let. Díky svému tvaru, který připomíná postavu z počítačové hry, je mlhovina mezi astronomy známa také pod názvem Pacman Nebula (mlhovina Pacman).\n\nEdward Emerson Barnard tuto mlhovinu objevil 16. listopadu 1881 a popsal ji jako \"velkou slabou a velmi rozptýlenou mlhovinu.\" Sherburne Wesley Burnham později v mlhovině objevil vícenásobnou hvězdu 'B 1' (β 1), jejíž hlavní člen HD 5005 (HIP 4121) je velmi zářivou hvězdou osmé magnitudy a spektrální třídy O6 a čtyři společníci jsou od ní vzdáleni 1,4' až 15,7'. Od doby jejich prvního proměření v roce 1875 v tomto pětinásobném systému nenastaly žádné patrné změny.\n\nV místě, které Barnard zaznamenal jako souřadnice objektu IC 11, se mlhovina nenachází, proto některé katalogy považují IC 11 za nenalezený objekt.\nTrojhvězda zmíněná v popisu však naznačuje, že se Barnard při zápisu polohy zmýlil o 30 minut v rektascenzi. NGC 281 i IC 11 je tedy dvojí označení stejného objektu.\n\nMlhovinu je možné vidět amatérským dalekohledem z oblastí s tmavou oblohou. Walter Scott Houston ve své knize \"Deep Sky Wonders\" popsal vzhled mlhoviny v malém dalekohledu: \"V nejbližším okolí vícenásobné hvězdy byla vidět slabá záře a občas jsem měl dojem, že je tam i mnohem větší mlhovina. Její plošná jasnost byla mnohem menší než u Galaxie v Trojúhelníku nebo NGC 205, vzdáleného společníka Galaxie v Andromedě.\"\n\n"}
{"id": "1279824", "url": "https://cs.wikipedia.org/wiki?curid=1279824", "title": "Farchat Mustafin", "text": "Farchat Mustafin\n\nFarchat Achatovič Mustafin ( * 7. září 1950 Maloje Rybuškino, RSFSR) je bývalý sovětský zápasník, reprezentant v zápase řecko-římském. Bronzový z olympijských her, mistr světa a Evropy.\n\nZápasu se věnoval od roku 1964. V reprezentaci debutoval v roce 1973. V roce 1976 vybojoval bronzovou medaili v bantamové váze na hrách v Montréalu. V roce 1974 a 1975 vybojoval zlato, v roce 1977 bronz a v roce 1979 páté místo na mistrovství světa. V roce 1974 a 1976 vybojoval zlato, v roce 1975 stříbro a v roce 1981 bronz na mistrovství Evropy. V letech 1972-1974 a 1981 vybojoval sovětský titul. Po ukončení aktivní sportovní kariéry pracoval jako trenér zápasu v CSKA Moskva.\n\nJeho dcera Alija je úspěšná gymnastka, držitelka čtyř olympijských medailí, z toho jedné zlaté.\n\n"}
{"id": "1279830", "url": "https://cs.wikipedia.org/wiki?curid=1279830", "title": "Čou Süan", "text": "Čou Süan\n\nČou Süan (, rodným jménem Su Pchu ; 1. srpna 1918, Čchang-čou – 22. září 1957, Šanghaj) byla čínská zpěvačka a herečka populární zvláště ve 40. letech 20. století. Nazpívala více než 200 písní a hrála ve více než 40 filmech. Je jednou z nejznámějších postav čínské populární hudby.\n\nJejí původ byl velice záhadný a Čou po něm celý život marně pátrala. Až po její smrti biografové vypátrali, že jejím biologickým otcem byl narkoman (uživatel opia), který ji ve třech letech prodal do rodiny Wangů. Její jméno poté znělo Wang Siao-chung. Rodina ji však nakonec odložila a ona byla adoptována rodinou Čouů, žila pak pod jménem Čou Siao-chung. Ve třinácti letech připojila k rodinnému jménu Čou umělecký pseudonym „Süan“, což v překladu znamená „krásný drahokam“. \n\nV roce 1932 se stala členkou \"Pěvecké a taneční skupiny Jasný měsíc\", kterou vedl Li Ťin-chuej. Ve čtrnácti letech skončila na druhém místě v pěvecké soutěži v Šanghaji, kde si také prvně vysloužila přezdívku „zlatý hlas“ (), která ji pak provázela celou kariéru. Hereckou dráhu nastoupila roku 1935. Velkým průlomem byl rok 1937, kdy ji režisér Jüan Mu-č’ obsadil do filmu \"Anděl z ulice\" (). Ten z ní udělal celočínskou hvězdu. V letech 1946–1950 točila v Hongkongu, poté se vrátila do Šanghaje. Jejím manželem byl hudební skladatel Jen Chua.\n\nTrpěla značně nevyrovnanou psychikou, několikrát byla hospitalizována v psychiatrické léčebně a pokusila se též vícekrát o sebevraždu. Během jednoho z pobytů v psychiatrické léčebně také zemřela, v 39 letech, pravděpodobně v důsledku encefalitidy. Na jejím zhroucení mohla mít podíl i Maova Kampaň proti pravičákům, která v té době probíhala. Její životní příběh je v Číně velmi populární, byl ztvárněn i v televizním seriálu \"Čou Süan\" s hongkonskou hvězdou Cecilií Cheungovou v hlavní roli. Proti seriálu ostře protestovala rodina ztvárněné zpěvačky, která se jím cítila očerněna.\n"}
{"id": "1279831", "url": "https://cs.wikipedia.org/wiki?curid=1279831", "title": "Samuel Crompton", "text": "Samuel Crompton\n\nSamuel Crompton (3. prosince 1753, Bolton – 26. června 1827, Bolton) byl anglický vynálezce a podnikatel. Roku 1779 zdokonalil spřádací stroj vynalezený Jamesem Hargreavesem (tzv. spinning jenny) a sestrojil stroj, který s pomocí 48 vřeten předl stejnoměrně pavučinovou přízi (tzv. spinning mule). Tento stroj poté způsobil revoluci v textilním průmyslu. Cromptonovi se však nepodařilo získat patent a takřka nic na vynálezu nevydělal. Až roku 1812 požádal britský parlament o ocenění a bylo mu vyplaceno 5000 liber. S nimi se pokusil poté podnikat, avšak neúspěšně.\nPřást se zjemňuje ve válečkovém průtahovém ústrojí a materiál je veden k rotujícímu vřetenu. Během oddalování vřetenové lavice dochází k vlastnímu předení – stužka vláken se dále zjemňuje (asi o 10 %) a zakrucuje. Po dobu zpětného chodu lavice s vřeteny se zastaví běh průtahového ústrojí a příze se navíjí na cívku. Na původních strojích stavěných (z velké části ze dřeva) až se 48 vřeteny s otáčkami do 1700 za minutu se daly vyrábět velmi jemné (asi do 2,7 tex), stejnoměrné příze. Obsluha byla však velmi náročná na tělesnou zdatnost (přadlák musel mimo jiné vlastní silou pohybovat vůz s vřetenovou lavicí) a profesionální zkušenost. Stroj se používal v původní formě i pro domácké předení a později, s větším počtem vřeten poháněných vodním kolem, asi do poloviny 19. století k tovární výrobě. (Např. v roce 1812 mělo být v provozu 4-5 milionů vřeten). Potom byl postupně nahrazen plně zmechanizovanou variantou selfaktor.\n"}
{"id": "1279853", "url": "https://cs.wikipedia.org/wiki?curid=1279853", "title": "Zaessingue", "text": "Zaessingue\n\nZaessingue je francouzská obec v departementu Haut-Rhin v regionu Grand Est. V roce 2014 zde žilo 384 obyvatel.\n\nSousední obce jsou: Franken, Helfrantzkirch, Jettingen, Kœtzingue, Magstatt-le-Haut, Rantzwiller a Wahlbach.\n\n\"Počet obyvatel\"\n\n\n"}
{"id": "1279855", "url": "https://cs.wikipedia.org/wiki?curid=1279855", "title": "RF konektor", "text": "RF konektor\n\nKoaxiální RF konektor (\"\", tj. \"konektor rádiové frekvence\") je elektrická přípojka určená pro přenos rádiových frekvencí v multi-megahertzovém rozsahu. RF konektory jsou obvykle používány s koaxiálními kabely a jsou konstruovány tak, aby udržovaly stínění, jenž koaxiální design poskytuje. Lepší modely také minimalizují změnu hodnoty impedance linky v místě spojení.\n"}
{"id": "1279860", "url": "https://cs.wikipedia.org/wiki?curid=1279860", "title": "Modlitebna Církve adventistů sedmého dne (Smíchov)", "text": "Modlitebna Církve adventistů sedmého dne (Smíchov)\n\nModlitebna Církve adventistů sedmého dne v Praze na Malvazinkách je moderní budova z roku 1985. Nachází se na adrese Peroutkova 2482/57 v městské části Praha 5-Smíchov v těsném sousedství Nového židovského hřbitova.\n\nKazatelem sboru je br. Václav Vondrášek a s. Soňa Sílová.\n\nSbor se schází na pravidelné bohoslužby vždy v sobotu v 9:30. Nejdříve se studuje Písmo svaté a poté se v 10:45 pokračuje chválami a kázáním. Druhou část bohoslužeb je možné sledovat online na sborovém YouTube kanále.\n\n"}
{"id": "1279862", "url": "https://cs.wikipedia.org/wiki?curid=1279862", "title": "George Garbutt", "text": "George Garbutt\n\nGeorge Garbutt (18. června 1903 Winnipeg – 27. září 1967 Winnipeg) byl kanadský lední hokejista.\n\nNa Zimních olympijských hrách 1932 v Lake Placid získal s kanadskou reprezentací zlatou medaili.\n\n"}
{"id": "1279869", "url": "https://cs.wikipedia.org/wiki?curid=1279869", "title": "Garbutt", "text": "Garbutt\n\nGarbutt je příjmení více osob:\n\n"}
{"id": "1279901", "url": "https://cs.wikipedia.org/wiki?curid=1279901", "title": "Dům U zlaté hvězdy (Olomouc)", "text": "Dům U zlaté hvězdy (Olomouc)\n\nDům U zlaté hvězdy v Olomouci se nachází na Horním náměstí čp. 202. Patřil mezi právovárečné domy a uzavíral skupinu 15 domů označovaných „\"Pod bohatými krámy\"“. Znamení U zlaté hvězdy je poprvé zmiňováno roku 1807, ovšem později z domu zmizelo a jeho tehdejší přesná podoba není známa. Znovu bylo obnoveno roku 2006, kdy byla na průčelí umístěna keramická hvězda zlaté barvy Jany Bébarové.\n\nDům U zlaté hvězdy patří mezi kulturní památky.\n"}
{"id": "1279902", "url": "https://cs.wikipedia.org/wiki?curid=1279902", "title": "Dům Wurmova čp. 526", "text": "Dům Wurmova čp. 526\n\nDům ve Wurmově ulici čp. 526 je historická stavba v Olomouci vyznačující se především dřevěnou polychromovanou sochou svatého Antonína Paduánského s dítětem na ruce, umístěnou v ozdobném výklenku orámovaném štukovými rostlinnými motivy. Nad výklenkem se nachází štuková hlava andílka s ozdobnými festony po stranách. Socha byla pravděpodobně vyrobena v době, kdy bylo postaveno uliční křídlo budovy, tedy někdy po roce 1679. Podle této sochy býval dům v minulosti nazýván „U svatého Antonína v kutně“.\n\nV budově sídlí Konzervatoř Evangelické akademie Olomouc.\n\nBudova Wurmova 526/13, čtyřkřídlá budova kanovnického domu s vnitřním dvorem, je zapsána v Seznamu kulturních památek v Olomouci.\n\n"}
{"id": "1279912", "url": "https://cs.wikipedia.org/wiki?curid=1279912", "title": "Dům Sokolská čp. 534", "text": "Dům Sokolská čp. 534\n\nDům v Sokolské ulici čp. 534 v Olomouci je historická stavba známá především soškou svatého Floriána, umístěnou ve výklenku nad štukovým klenákem malého vchodového portálu. Soška, která zde byla zřejmě umístěna počátkem 19. století tehdejším majitelem Floriánem Habigerem, mohla mít ochranný význam, neboť svatý Florián byl uznávaným patronem hasičů.\n\nPůvodně se jednalo o cechovní dům bednářů. V roce 1597 koupil dům od přísežných cechu bednářů tkadlec Jiří Fischer. Některými dalšími doloženými majiteli jsou: od roku 1709 mydlář Zachariáš Kraus, po něm od roku 1717 další mydlář Antonín Lengsfeld, od roku 1743 pekař Karel Rostock a v letech 1748 až 1749 mydláři otec a syn Langsfeldové.\n\n"}
{"id": "1279929", "url": "https://cs.wikipedia.org/wiki?curid=1279929", "title": "Pleas", "text": "Pleas\n\nPleas je česká akciová společnost se sídlem v Havlíčkově Brodě, výrobní firma produkující denní a noční prádlo. Do obchodního rejstříku byla zapsána v roce 1994, její historie však sahá až do roku 1873. Kromě Havlíčkova Brodu má výrobní závod také v Polné, zaměstnává zhruba 700 pracovníků (k roku 2017).Společnost náleží do skupiny Schiesser, která patří od roku 2012 izraelskému výrobci prádla Delta Galil.\n\nZa rok 2014 coby největší tuzemský výrobce prádla vykázala obrat v hodnotě 1,144 miliardy Kč, miliardovou hranici překročila tehdy již třetím rokem. V témže roce vyprodukovala celkem 14,8 milionu kusů prádla, větší část distribuovala v evropských zemích převážně pod značkou Schiesser, asi šest procent produkce na domácím trhu zejména pod značkou Pleas. Za rok 2016 společnost vykázala obrat 1,183 miliardy korun, vyrobila přitom asi 14,99 milionu kusů.\n\nV roce 1873 založil Josef Mahler v tehdejším Německém Brodě firmu s názvem „Umělé barvířství a výroba všech druhů bavlny a vlny ku pletení a tkaní“. Roku 1887 došlo ke sloučení se společností bratří Veselých, která vyráběla oděvy od punčoch a ponožek až po rukavice.\n\nNacistická okupace Československa a vydání protižidovských zákonů donutila Hanuše Mahlera k tomu, že jeden z akcionářů, pražský advokát Karel Paštika, od něj, za dnes nejasných okolností, získal jeho akcie a stal se tak většinovým majitelem firmy. Hanuš odjel do Holandska, odtud pokračoval před postupujícím nacismem do USA. Květnová valná hromada akcionářů odhlasovala změnu názvu firmy na „Továrna na pletené zboží a pletací stroje, dříve Bratři Mahlerové, akciová společnost, Německý Brod“. Akcie si mezi sebe rozdělilo osm mužů. Byl mezi nimi ředitel vítkovických železáren, ředitel České eskomptní banky i stávající ředitel podniku Alfréd Ulischberger. Firma po vzoru svých konkurentů – firmy Josefa Veselého – v tomto roce zakoupila nové stroje, na nichž byl zahájen zcela nový druh výroby – spodní prádlo. Dne 8. dubna 1940 si bývalý podnik Mahlerů přihlásil svoji obchodní značku – PLEAS. Byla to zkratka: Pletárny, akciová společnost.\n\nV průběhu let 1945–1948 byl pletařský průmysl znárodněn. Od roku 1949 se firma jmenovala Pletařské závody Karla Havlíčka Borovského, národní podnik. Její původní název se vrátil až v roce 1967. V roce 1961 podnik spravoval celkem devět závodů, 80 % výrobků bylo určeno pro tuzemský trh, zbytek pro export. Vyráběl prádlo i pro vojáky Československé armády, pracovníky v průmyslu nebo cvičební úbory na spartakiády.\n\nV rozpadajícím se systému socialistické ekonomiky v roce 1990 mělo vedení podniku v čele s nově jmenovaným ředitelem Ivanem Snížkem jasnou představu o tom, že budoucí ekonomicko-technický rozvoj PLEASu není možný bez podpory silného zahraničního partnera, který by podnik zprivatizoval. Se záměrem jej najít se ředitel se svými třemi spolupracovníky vypravil na cestu do Německa, Švýcarska a Rakouska. V plánu byla setkání s firmami Terrot, Isa, Huber Tricot a Heusler. Jednání s rakouskou společností Huber Tricot o privatizaci PLEASu byla v následujících měsících stále ve hře. V květnu ministerstvo průmyslu organizovalo podnikatelskou misi na japonský veletrh textilních strojů, jíž se účastnil i ředitel Snížek. Potkal se tam se svým starým známým, technickým šéfem švýcarské firmy Heusler, který jej seznámil se zástupcem německé společnosti Schiesser, panem Blaeserem. Slovo dalo slovo a v červnu ředitel podniku tuto firmu navštívil, aby zahájil jednání o možnostech výrobní spolupráce. Na následném jednání v Havlíčkově Brodě si PLEAS a Schiesser vyjasnily podmínky případné privatizace a svůj zájem o vzájemnou výrobní spolupráci si písemně stvrdili 14. listopadu 1990. V prosinci 1990 společnost Schiesser řekla svému investičnímu vstupu do podniku jasné ano. V roce 1990 přišla i nevšední zakázka – trička pro fanoušky strahovského koncertu Rolling Stones. Ekologický aspekt svých výrobků minimálně zatížených chemickou úpravou se PLEAS snažil prosadit již v tomto roce vytvořením výrobkové řady pod značkou EKOúplet, kterou nabízel v síti obchodního domu Prior Brno.\n\nHned v lednu (od 15. 1. do 15. 2.) byla k firmě Schiesser do Radolfzellu u Bodamského jezera vyslána první skupina pracovníků ze závodu Polná a závodu Čáslav v tomto složení: po jedné mistrové, jedné šičce technické kontrole, jednom mechanikovi, které doprovázel vedoucí útvaru řízení jakosti ze správy podniku a dvě tlumočnice. Cílem této mise bylo získat základní zkušenosti z konfekční výroby, přičemž praxe a poznávání technologií probíhalo na závodech v Radolfzellu, Memmingenu a Tengenu. Výsledkem z této návštěvy byl také první společně zpracovaný fotografický katalog vad na výrobcích podle metodiky firmy Schiesser. Na základě tohoto katalogu se potom prováděla klasifikace hotových výrobků produkce Schiesser a následně i PLEASu. PLEAS a Schiesser současně rozbíhají maraton jednání s Fondem národního majetku kvůli žádosti o výjimku na vynětí podniku z první vlny kuponové privatizace a předkládají návrh jeho privatizace přímým odkupem, což je na jaře státem schváleno. Schiesser vysílá do PLEASu tři vedoucí pracovnice svého konfekčního provozu, které v závodech Polná, Luka nad Jihlavou a Havlíčkův Brod začínají školit svůj systém výroby včetně logistiky. V květnu 1991 se v Polné začaly pro firmu Schiesser šít první zkušební zakázky v tzv. kooperační výrobě. Spolupráce byla oboustranně výhodná, protože minuta konfekční práce stávala v Německu 55 feniků a odměna 18 feniků za tento výkon byla pro PLEAS velmi motivující. Stoprocentní kvalita provedení zakázek rozhodla o tom, že zástupci obou firem 2. července podepsali rámcovou smlouvu o spolupráci. Poté začala výroba pro společnost Schiesser postupně narůstat a ke konci roku začal PLEAS spolupracovat i se dvěma dalšími firmami, které patřily do holdingu Schiesser.\n\nVláda ČR ve svém usnesení ze dne 30. března1994 schválila rozhodnutí o privatizaci části majetku podniku PLEAS do právní formy akciové společnosti a prodej devadesáti čtyř procent jejích akcií přímému nabyvateli, firmě Schiesser Eminence Holding AG. Čtyři procenta akcií měla připadnout Restitučnímu investičnímu fondu ČR a město Havlíčkův Brod získalo dvě procenta akcií. Dne 30. září byl státní podnik PLEAS zrušen a k 1. říjnu vznikla akciová společnost PLEAS, jejímž hlavním akcionářem se stal Fond národního majetku České republiky, respektive společnost Schiesser, na niž byly akcie vzápětí po jejich zaplacení převedeny. \n\nSpolečnost PLEAS a.s. v současnosti produkuje ročně cca 15 miliónů kusů vysoce jakostního spodního prádla a zaměřuje se na další neustálý vývoj nových pletenin i designu konfekčních výrobků, aby vyhověla požadavkům a přáním svých zákazníků.\n\nSvé priority stanovili takto: rychlá realizace zakázek, dodávky výrobků v řádných lhůtách a vysoké jakosti – a to jak v případě produktů, tak i v případě procesů. Kvalitní produkci zajišťuje systémem stálých kontrol v rámci celého procesu zásobování a výroby, a rovněž pomocí rozsáhlého komplexu laboratorních testů. Všechny  výrobky mají ekologický certifikát „Ökotex STANDARD 100“. Certifikace podle systému GOTS se právě připravuje.\n\nNa pletárně je 154 nainstalovaných velkoprůměrových strojů a tři ploché pletací stroje. Denní výroba je cca 8t/den. Pracuje ve 3- směnném režimu. Obsluhuje je 62 pracovníků – 39 pletařek (jenom ženy). Provoz je plně klimatizovaný.Stroje se zde nachází, jednolícní, oboulícní, interlockové, žakarové a speciální stroje řízené počítačem od firem Pilotelli, Monarch, Orizio, Terrot, Stoll a Albi.                                          \n\n\nbavlna, micromodal, vlna, hedvábí, viskóza, PES, POP,  Elastany a další speciální materiály. Příze se dováží z Německa, Rakouska, Švýcarska, Turecka, Řecka a Indie.\n\n\nProvoz barevna se zabývá praním, bělením, barvením a finální úpravou úpletů. Upravují se zde úplety především z bavlny, ale i z modalu, micromodalu, polyamidu, polyesteru, viskozy, vlny, hedvábí a veškeré směsi těchto úpletů s podílem elastomeru. Průměrná gramáž upraveného úpletu se pohybuje mezi 120-150 g/m2. Pere, bělí a barví se pletenina převážně v hadici, na nejnovějších moderních strojích i v rozřízlém stavu (plná šíře).\n\nBarevna má nyní 70 zaměstnanců, kteří pracují 5 dnů v týdnu ve 3- směnném provozu. V posledních letech upravuje barevna denně průměrně kolem 6,5 tuny úpletů.\n\nBarvení probíhá tzv. vytahovacím způsobem, bezvýhradně pouze s reaktivními barvivy. K tomu slouží téměř 30 barvicích aparátů. Kapacitní možnosti jednotlivých strojů (velikosti partií) se pohybují mezi 10 – 500 kg.\n\nFinální úprava se dělí na zboží hadicové a úplety v plné šíři. Zde po odstředění, vyskládání, usušení a vysrážení je možno hadicové úplety kalandrovat na různých typech kalandrů. Upravený balík váží kolem 14 kg. Tzv. široké zboží se upravuje především na napínacím rámu. Na tomto stroji se realizuje také veškerá produkce úpletů určených na předfixaci (stabilizaci elastanu). Novinkou se stala v posledních letech úprava na kompaktoru. Tento stroj je využíván především pro zlepšení parametrů srážlivosti. Všeobecně u širokého zboží je finálním produktem 30kilový balík, případně velkonábal v množství až 500 kg určený pro potisk.\nNa provozu střihárny pracuje cca 80 pracovníků ve dvou směnách. Denně je nastříháno kolem 40 tisíc kusů v závislosti na sortimentu střihané výroby.\n\nNa střihárně se zpracovávají jak hadicové úplety, tak úplety v plné šíři. Na stoly se vrství pomocí pokládacích strojů. V roce 2018 byly zakoupeny 2 nové nejmodernější automatické pokládací stroje. Pro vyřezávání jednotlivých dílů jsou k dispozici dva plně automatické cutry. Ručně se stříhá pouze úplet se vzorem proužků, kostek a nebo materiály, které mají motiv, který musí být na určitém místě v hotovém výrobku. Dále se zde nachází tři velké a dva malé nažehlovací lisy na motivy a jeden průběžný lis na vliselín.\n\nKonfekce v Havlíčkově Brodě zaměstnává cca 140 pracovníků v jedné směně, z toho přibližně 120 švadlen a klasifikátorek. Hlavním sortimentem je pánské a chlapecké denní prádlo a funkční prádlo určené pro sport a volný čas. Denně je zde ušito 8.000 ks výrobků, za rok jsou to více než 2.000.000 kusů. Kromě toho se zde šijí prototypy a vzorky nové kolekce. Každý výrobek projde konečnou kontrolou z rubní i lícní strany, aby byla zajištěna co nejlepší kvalita. Na šití prádla z pleteniny se používají speciální stroje s řetízkovými stehy a plochými švy pro větší komfort nošení.\n\nNa balírně se zpracovává výroba z konfekcí z Havlíčkova Brodu a z Polné. Nejprve se nastřelují visačky s označením, potom je výrobek podle požadavků zákazníků zabalen do sáčku, na ramínko nebo do krabičky, vložen do kartonu a odeslán do skladu hotových výrobků, pokud se jedná o výrobky vlastní značky Pleas nebo jsou kartony přímo expedovány, v případě zakázek pro firmu Scheisser. Na některé výrobky se na balírně tisknou až čtyřbarevné motivy na stroji Tampoprint. Ročně se zde zabalí našim zákazníkům více než  3.500.000 ks výrobků.\n"}
{"id": "1279931", "url": "https://cs.wikipedia.org/wiki?curid=1279931", "title": "Předkapela", "text": "Předkapela\n\nPředkapela, někdy také předskokan či (anglicky \"podpora\") znamená při hudebním představení účinkujícího, který vystupuje před hlavní hvězdou celého programu neboli headlinerem. Vzácně předkapela může vystoupit i po headlinerovi. Předkapela slouží hlavní skupině převážně k „zahřátí“ publika a v rockové či metalové hudbě se obvykle jedná o málo známou nebo začínající skupinu. Tyto kapely často jedou na turné headlinera zadarmo.\n"}
{"id": "1280041", "url": "https://cs.wikipedia.org/wiki?curid=1280041", "title": "Seznam dílů seriálu Frequency", "text": "Seznam dílů seriálu Frequency\n\nToto je seznam dílů seriálu \"Frequency\". Americký mysteriózní dramatický televizní seriál \"Frequency\" měl premiéru v letech 2016–2017 na americké stanici The CW.\n\n<onlyinclude></onlyinclude>\n\n"}
{"id": "1280173", "url": "https://cs.wikipedia.org/wiki?curid=1280173", "title": "Seznam postav seriálu Můj malý Pony: Přátelství je magické", "text": "Seznam postav seriálu Můj malý Pony: Přátelství je magické\n\nToto je seznam postav seriálu \"\".\n\nV seriálu Můj malý pony se klade větší důraz na několik hlavních hrdinů a jejich známostí. Jsou to:\n\nTwilight Sparkle je hlavní protagonistka seriálu. Je to jednorožec (od poslední epizody třetí série alicorn) a je mimořádně nadaná schopností magie. Je velmi chytrá, zodpovědná, odhodlaná a racionální. Je i nevlastní neteř a od dvacátého šestého dílu druhé série švagrová princezny Cadance. V prvním díle první série se na příkaz princezny Celestie přestěhuje z Canterlotu (hlavního města Equestrie) do malého městečka Ponyville, aby zde zkontrolovala přípravy na oslavu letního slunovratu, trávila dovolenou a našla si nové přátele. Žije i pracuje v knihovně (od začátku 5.série na hrádku který dostala na konci příhody s Lordem Tirekem) společně se svým dračím asistentem Spikem a sovou Owloysiusem (Sovicií). Twilight pravidelně zaznamenává studium přátelství prostřednictvím dopisů, jež posílá ona nebo její kamarádky princezně Celestii. Od čtvrté série také zaznamenávají tyto poznatky psaním do společného deníku. Od konce třetí série se stává princeznou, a od konce čtvrté serie je známa pod titulem princezny přátelství. Reprezentuje element magie.\n\nRarity je jednorožec se zálibou v módě. Touží se v tomto odvětví proslavit a dostat se do lepší společnosti. Její největší touhou je otevřít si vlastní butik v Canterlotu, což se jí později v páté sérii také skutečně podaří. Potrpí si na společnost vlivných osobností, touží po uznání a slávě a vždy si umí zajistit, to co chce (většinou lichotkami). Je pečlivá (občas až příliš, což se jí velmi hodí když něco např. vyšetřuje), nápaditá, tolerantní, důvtipná a dbá na detaily. Často lze z jejího chování vypozorovat, že pro dobro svých nejbližších je ochotna podstoupit téměř cokoli - i to, co se příčí jejím zvykům a libůstkám. Pracuje jako módní návrhářka a švadlena ve vlastní prodejně Carousel Boutique (která je v Ponyville) a vlastní bílou perskou kočku Opalescence, se kterou však nemá nejlepší vztah. Má mladší sestru jménem Sweetie Belle, která je členkou klubu Cutie mark. Rarity se s ní často neshodne, ale vždy se spolu zas usmíří. Rarity je trochu jako straka, má velkou zálibu v čemkoli blyštivém, hlavně v krystalech, kterými často zdobí své modely. Zná speciální kouzlo, pomocí kterého je umí najít. Nenávidí cokoli jakkoli zmazaného, pokud ovšem nejde například o případ Applejack. Ví se, že má pro ni Spike slabost. Reprezentuje element štědrosti.\n\nRainbow Dash je pegas, žijící v oblačném domě nad Ponyvillem. Je vedoucí pegasího týmu. Miluje rychlost a létání, je velmi sebevědomá, průbojná, naivní a trochu pyšná. Jako jediný pegas na světě dokáže letět rychleji než zvuk a protože má duhovou hřívu a ocas, tak když letí svou oblíbenou rychlostí, vytváří na obloze duhu (odtud odvozeno její jméno). Dokáže zvláštní trik, který se nazývá Sonic Rainboom (Duhové jiskření) který dokáží jen ti nejlepší z nejlepších (pouze ona). Je obrovskou fanynkou Wonderbolts (Zázračné šípy) a sní o tom, že se jednoho dne přidá do této elitní skupiny letců (díky tomu, že je často zkoušena její věrnost, několikrát si však bude muset zvolit namísto Zázračných šípů své přátele). Také velmi obdivuje svou literární hrdinku jménem Daring Do. Jejím mazlíčkem se paradoxně stane těžkopádná želva jménem Tank. Reprezentuje element věrnosti.\n\nFluttershy je stejně jako Rainbow Dash pegas. Oproti ní je však naprosto klidná, trpělivá, empatická, hodná a bojácná, avšak je ochotna riskovat cokoliv pro dobro svých přátel. Nežije jako ostatní pegasové v největším městě na obloze Cloudsdale (česky Mrakodal), ale v chatě na kraji Ponyville, a také oproti ostatním pegasům téměř nikdy nelétá - nebo alespoň chodí mnohem častěji. Má mnoho skrytých talentů, o kterých buď neví, uplatňuje je v soukromí nebo se je stydí nebo bojí použít, jako např. zpěv, šití nebo skládání písniček. Má ale i talent, který používá docela často: svůj hypnotický pohled. Má panickou hrůzu z poníkovských oslav strašidel, podobných lidskému halloween. Rozumí řeči všech druhů zvířat. Často je doprovázena svým svérázným králíkem Angelem (Andílkem). Díky své mírné a laskavé povaze reprezentuje element laskavosti.\n\nApplejack je zemní poník, žijící a pracující na farmě jménem Sweet Apple Acress (česky sladko-jablečné lány) na okraji Ponyville společně se svým starším bratrem Big Macintoshem, babičkou Smithovou, mladší sestrou Apple Bloom a se svou fenou kolie Winonou. Její rodina je však mnohem početnější a věnuje se pěstování a zpracovávání jablek po celé Equestrii. Přestože o tom nikdy nemluvila, pravděpodobně se za zády svých přátel vyrovnává s traumatickými zážitky s rodiči, které prožila v dětství. Na jejich osud se poprvé naráží v 9. díle 3. série, kdy po obloze na začátku epizody; jednou přeletí dvě komety, když má Applejack trému; podruhé na konci epizody, když je šťastná a pyšná na svou rodinu a fotografie dvou mladých, šťastných farmářů, na stěně kuchyně Appleových. V díle Klub věrných Cutie marks (5. série, 19. díl) Applejack dokonce sama prohlásí: ,Kdyby tu byli máma s tátou, dmuli by se pýchou.\" Možnost, že se na její rodiče ještě přivede děj, tedy nelze zcela vyloučit. Mezi její koníčky patří péče o Apple Bloom (z čehož Apple Bloom sama zdaleka takovou radost vždy nemá), péče o farmu, Equestrijské rodeo a v neposlední řadě pomoc přátelům. Velmi nerada sundává svůj klobouk a mluví typickým jižanským přízvukem. Také umí úžasné kousky se svým obočím a její zjev skutečně působí dojmem holky, která vyrostla na farmě. Přirozeně tedy se občas nesnese jak s Rarity, tak s jejím přesvědčením o důležitosti vzhledu. Applejack skutečně nemá ráda přehnané ,fintění\", korzety, šaty ani umytou hřívu a některé parfémy. Jak je trochu znát z jejího jména i klobouku, žije trochu v kovbojském stylu a často používá fráze typu: u všeho sena, u všech jablek, tři nůše příprav, atd.. Na Equestrijském tzv. divokém západě v Applevillu má také vzdálené příbuzné. Několikrát se blýskla neobyčejně excelentními výkony na nejednom Equestrijském rodeu. Stejně jako Rainbow Dash, i ona je totiž velmi pohybově nadaná a obě spolu rády soutěží (např. ve 13. díle 1. série). Je poctivá, upřímná, dobromyslná, velmi soucitná a obětavá, odvážná, rázná, někdy však až příliš tvrdohlavá. Reprezentuje element poctivosti.\n\nPinkie Pie (celým jménem Pinkamena Diane Pie) je poník se zálibou v oslavách, které organizuje při každé příležitosti. Jak odkazuje její jméno, má růžovou hřívu, ocas, i srst. Má veselou, bezstarostnou, často až chaotickou povahu. Navzdory tomu ale vůbec není hloupá - naopak má často lepší informace a důvtipnější a promyšlenější (i když ne vždy nejlepší) reakce než většina poníků v jejím okolí. Pracuje v místním pekařství Sugarcube Corner jako pekařka, pomáhá panu a paní Cakeovým při práci (i zákazníkům při konzumaci jídla), a hlídá jim jejich děti-dvojčata: syna Pound a dceru Pumpkin. Pochází však z kamenné farmy, kde žije i její rodina. Má spoustu sester (např. Maud Pie), a všechny jsou dokonalým zhmotněním jednoho z temperamentů. Například Maud je flegmatik. Pinkie je z nich druhá nejmladší a nejvstřícnější. Ostatní sestry jsou chladné a odtažité, (tyto jejich vlastnosti v celku úspěšně zakrývají jejich ryzí srdce). Naopak Pinkie Pie je živá až běda (navíc je známo, že se pohybuje pomocí skoků vyšších, než je ona sama). Má ve zvyku v celku běžně porušovat fyzikální zákony. Umí nadměrně protahovat končetiny i obličej, zbrzdit pád ještě ve vzduchu a dopadnout hladce jako list a měnit polohu až nadkosmicky rychle. Jinak řečeno je schopná zvládnout cokoli, jen když to pobaví... V celém seriálu je pravděpodobně nejvýraznějším komickým prvkem, zvláště díky svým naprosto neadekvátním reakcím na dané situace. Má také pinkiesmysl - schopnost, s jejíž pomocí dokáže „předpovídat\" budoucnost na několik minut dopředu, a to pomocí pocitů a tiků jednotlivě, nebo v sérii. Většinou předem ví, co to znamená a kde se to stane. Nejznámější z nich je „třesoucí se ocásek\" který předpovídá pád (ať už předmětu nebo bytosti). Ve filmu Equestria girls také ,údajně\" odhadem hned 2x naprosto přesně uhodla to, o čem vlastně nic nevěděla... Jejím mazlíčkem je bezzubý krokodýl Gummy, je s ním spoustu legrace! Je milovnice všech sladkostí. Reprezentuje element smíchu.\n\nSpike je malý mluvící fialový dráček se zelenými ostny, který se v seriálu téměř vždy objevuje buď po boku Twilight jako její asistent a kamarád, nebo po boku Rarity, jako její vášnivý obdivovatel. Do Ponyvillu přijel spolu s Twilight Sparkle se kterou se zná už doslova od narození. Když totiž Twilight nastupovala na Celestiinu akademii pro nadaná hříbata, dostala jako přímací test za úkol, nechat vylíhnout se dračí vejce. Když se jí podařilo zadání splnit, ujala se malého dráčka, který k ní od té doby vzhlíží jako z části ke své kamarádce, z části ke své matce a z části jako ke své princezně. Přesto mu však nechybí pověstná dračí hrdost. Je velmi sebevědomý, odvážný a věrný, zároveň však trochu vychloubačný. Má rád uznání, ať už od křišťálových poníků, jakožto jásajícího davu, tak i od Twilight, jako od dobré kamarádky. Když se tedy Twilight ujala Owloysiuse, nechtěl ho z počátku Spike přijmout. Potrpí si jak na lichotky a komplimenty, tak i na pořádně blyštivé drahokamy, kterými se živí a kterým říká ,šťavnaté\". Do Rarity je bláznivě zamilovaný už od prvního okamžiku, kdy ji spatřil. I ostatní hlavní hrdinky má ale rád. Na Fluttershy se mu líbí, že mu stále lichotí a obdivuje ho pro jeho schopnost mluvit. S Rainbow Dash a s Pinkie Pie sdílí smysl pro humor a Applejack obdivuje pro její obětavost a odvahu. Tyto jeho pocity k ní se ještě vystupňují, když mu v díle Spike k vašim službám ve třetí sérii Applejack zachrání život před tzv. Dřevlky. Spike má zvláštní schopnost, posílat princezně Celestii svitky papíru tím, že je zapálí svým kouzelným, dračím ohněm.\n\nMezi často objevující postavy patří mladá hříbátka Cutie Mark Crusaders - Apple Bloom (mladší sestra Applejack), Sweetie Belle (mladší sestra Rarity) a Scootaloo (veliká fanynka Rainbow Dash), dále Babs Seed (sestřenice Apple Bloom), princezna Celestia, její mladší sestra princezna Luna které společně vládnou celé Equestrii, a princezna Cadance ,(švagrová Twilight), vládnoucí v Kříšťálovém království, dále Maud Pie (starší sestra Pinkie Pie), zebra Zecora žijící v Everfree Forest (Zakázaném lese), Discord (pán chaosu) Starlight Glimmer (zakladatelka takzvané Vesnice rovnosti), Trixie Loolamoon (kočovná kouzelnice), Thorax (changeling, od konce 6. série král changelingů), Shining Armor (starší bratr Twilight a manžel princezny Cadance), Photo Finish (slavná módní fotografka), Hoity Toity (módní kritik), Daring Do (hledačka pokladů a spisovatelka povahově podobná Rainbow Dash), Sapphire Shores (popová hvězda), Fancy Pants (slavná osobnost), Gilda (gryfon), Mare (starostka Ponyvillu), Cherilee (učitelka v Ponyvillské škole), Flurry Heart (dcera princezny Cadance a Shining Armora, neteř Twilight Sparkle), Coco Pomel , Slečna Harshwhinny (inspektorka Equestrijkých her), \nBig Macintosh (starší bratr Applejack a Apple Bloom), Derpy Hooves , Granny Smith (babička Applejack a Apple Bloom), DJ Vinyl Scratch (uměleckým jménem DJ Pon 3), Bon Bon, Lyra Heartstrings, Doctor Whooves a mnoho dalších...\n\nToto je výpis pouze některých záporných postav seriálu. Ve skutečnosti je jich však mnohem víc.\n\nBezcitná příšera, která se, jakožto královna temné stránky noci, zdržuje v podvědomí princezny Luny. Na svět se dostává pouze v jednom případě, kdy princeznu zcela posedne a jejím prostřednictvím se pokouší nastolit věčnou noc. Stejně jako většina padouchů jejího ražení, i ona je temperamentní, vzteky hlasitě křičí, nepřirozeně často, nepřirozeně nahlas, nepřirozeně vysoko a s podivnou ozvěnou se směje a diktuje své podlé úmysly okolní mlze. Je černá, má netopýří křídla a zuby, a hřívu z modré noční mlhy. Ve snaze zamezit přístup k elementům harmonie, tedy k jedinému způsobu jak ji porazit (jak se domnívá), stvořila:\n\n\n\nPán chaosu, což ostatně dokazuje i jeho vzhled: kozlí hlava, jelení paroh, lví tlapa, kuří pařát, netopýří křídlo, modré orlí křídlo, koňská noha, dračí noha, hadí ocas s bílou chocholkou a dvě jasně červené oči se žlutým bělmem - samozřejmě každé jinak velké... Elementy ho dvakrát zaklely do kamene a jednou ho z něj vysvobodily. Je poněkud škodolibý a panovačný. Má schopnost cokoli vyměnit (a nejlépe promíchat) s čímkoli. Jednou toho využil, aby hlavním hrdinkám vzal jejich nejdůležitější „elementární\" vlastnosti. Např.: Fluttershy nastavuje nohy, Applejack lže a s Rarity se zásadně nedělí... Twilight získala ztracenou víru v přátelství pomocí dopisů o studii přátelství, které do té chvíle zaslala princezně Celestii. Fluttershy si ho dokázala i přes nedůvěru ostatních naklonit. Discord má v podstatě problémy s výběrem spojence, a své rozhodnutí neustále mění.\n\n(česky Královna falešnic) - velmi nepoctivá, podrazácká, jízlivá, prolhaná a vlezlá. Zdroj její energie je láska. Aby se k ní dostala, má schopnost změnit podobu. (Když se v seriálu objevila, snažila se nahradit princeznu Cadance.) Její přirozená podoba je velmi odpudivá - je vysoká, vyšší než Celestia, černá až tmavo-zeleno-modrá, její bílo-tyrkysová hříva je slepená v tenkých pramíncích a na hlavě má naraženou černou korunku s malými srdíčky, křídla netopýřího tvaru, „mouchovsky\" průsvitná a plná děr, stejně jako její nohy a roh. Její armáda se skládá z nejméně tisíců tvorů - promíchaných much, poníků a netopýrů, tzv. Changelingů, kteří umí měnit podobu stejně dobře, jako jejich královna. Místo řetězů (jakožto spoutávacího materiálu) používají jakýsi zelenkavý sliz. Nepocházejí z Equestrie, ale z jí velmi vzdálených míst. Jediné, co může Chrysalis porazit je pravá, čistá, neochvějná a opětovaná láska.\n\nTzv. „Jednorožec s temným srdcem\", který se kdysi zmocnil Křišťálové říše a vládne černým krystalům. Před tisíci lety byl pro své skutky poslán do vyhnanství, avšak zároveň ukryl křišťálové srdce a zaklel celou říši do zapomění. Charakteristické jsou pro něj jasně rudé oči, s neonově zeleným bělmem a fialkovým dýmem místo řas. Je obdařen obrovskou magickou mocí, kterou ale neumí používat pozitivně. Stejně jako u Chrysalis, jediný kdo ho může porazit je princezna Cadance a tentokrát její schopnost aktivovat křišťálové srdce. V předposledním díle páté série se dozvídáme, jak by Equestrie vypadala, kdyby princezna Cadance bitvu s ním prohrála. Král Sombra by tzv. zhypnotizoval křišťálové poníky a přinutil by je bojovat, proti princezně Celestii. Padlo by mnoho nevinných poníků na obou stranách a nelítostná válka by nezvratně poznamenala mnoho životů. Nelze vyloučit, že by král Sombra nakonec zvítězil a ponořil celou Equestrii do černých krystalů.\n\nTzv. poní minotaurus - trochu připomíná kentaura. Kdysi se on a jeho bratr Scorpan vypravili do Equestrie ukrást tamní magii. Scorpan si však Equestrijské poníky velmi oblíbil, a pokoušel se bratra přesvědčit, aby se svých plánů vzdal, Tirek však odmítl. Scorpan proto varoval mladé princezny a poté se vrátil do rodné země. Celestia a Luna uvěznily Tireka do hlubin Tartaru (viz níže) a on tam zůstal až do 25. dílu 4. série. Tehdy však Kerberos (trojhlavý pes) opustil své místo u vchodu a Tirekovi se podařilo utéct. Když začal krást magii, začal u jednorožců, protože ti svou magii používají v „dobytné\" formě - magie. Poté se zaměřil na pegase a jejich kouzelnou schopnost létat a ovládat počasí. Pak napadl zemní poníky s úmyslem, vzít jim jejich nadvládu nad zemí a přírodou. Když i s nimi skončil, dokázal se postavit i alicornům a úplně nakonec si nechal Discorda, který ho do té chvíle považoval za spojence. Poslední druh magie - ten nejmocnější - Tirek vstřebat nedokázal - přirozeně: magie přátelství. Tirek přátelství nikdy nepochopil a nemohl tedy jeho magii používat. Twilight naopak dokázala, jak zodpovědně dokáže s touto ohromnou mocí zacházet, a stala se tedy její opatrovnicí a skutečnou, doceněnou, plnohodnotnou a váženou čtvrtou princeznou Equestrie. Byla totiž schopná obětovat poslední naději Equestrie za život svých přátel. Když získaly hlavní hrdinky sílu Rainbow Power ze skříňky přátelství (viz níže), porazily Tireka, znovu ho uvěznily v Tartaru (odkud může mimochodem utéct stejně snadno, jako před tím) a navrátily magii celé Equestrii.\n\nObyčejný jednorožec podobného ražení, jako Twilight Sparkle. Jak se zdá, jejím jediným cílem je šířit v Equestrii přátelství. Kdysi dávno měla přítele Sunbursta, o kterého přišla jen díky jeho Cutie Mark. Tak se naučila kouzlo, které zbaví poníky jejich znamének a nahradí je tzv. znamením rovnosti - dvěma vodorovnými čarami. Tím dokázala smazat odlišnosti a rozdíly mezi poníky, které donutila se svého Cutie Mark vzdát a po té s nimi žila na okraji Equestrie v takzvané ,vísce rovnosti\" coby její zakladatelka. Domnívala se totiž, že veškeré neshody berou svůj původ v rozdílech a rozdílných názorech, zatímco harmonie ne. Aby však oni poníci jejím metodám uvěřili, musela jim nalhat, že se sama také vzdala značky a že ono kouzlo je ukryto v tzv. berle jednoty. Šest hlavních hrdinek, spolu s Double Diamondem, Party Favorem, Sugar Belle a Night Glider, ji porazili a Starlight mizí z vesnice. Později se v seriálu objeví při pokusu Rainbow Dash (s pomocí kouzla pro cestování v čase) provést její první duhové jiskření, díky kterému mají všechny hlavní hrdinky Cutie mark a hlavně se díky němu znají navzájem. Zpřetrhání jejich pout vždy vede pro celou Equestrii k naprosto apokalyptické budoucnosti, jelikož všechny výše i níže uvedené padouchy nemá kdo porazit. Equestrie se pokaždé mění v chaotické království zkázy. Ani Twilight, jakožto reprezentant elementu magie, nedokázala Starlight porazit. Musela ji nakonec přesvědčit, že ztráta Sunbursta není ztráta všech možných dalších přátelství. Starlight tedy nechá provést Rainbow Dash duhové jiskření a vrací se do své doby. Poté se všem omlouvá a příjmá Twilightinu nabídku, studovat u ní, stejně jako kdysi Twilight u princezny Celestie. Její studium končí na začátku 7. série po předávání Equestrianského srdce statečnosti, přesto ale zůstává u Twilight. Ve filmu Equestria girls: Kouzlo Tance (Dance Magic) přesvědčila Juniper Montage, aby se vzdala své moci a osvobodila ze zakletého zrcadla její přátele tím, že si přeje, aby napravila své chyby.\n\nMalá klisnička a dcera úspěšného ponnyvillského podnikatele a obchoníka jménem Filthy Rich. Její rodina je velmi bohatá a může si dovolit najímat sluhy, kteří za Tiaru předvedou ve škole složité cviky, o kterých říká, že jich je také schopna, a po té sklízí veškerou chválu sama. Je přibližně tak ve stejném věku jako Cutie Mark Crusaders, ale na rozdíl od nich svůj spontál využívá k neplechám, často se chová hrubě, panovačně, sebestředně, škodolibě, povýšeně, pyšně, uštěpačně, prostořece, drze a nepoctivě. Často je vidět se svou věrnou, avšak trochu hloupější, slušnější a optimističtější kamarádkou Silver Spoon v zádech a jeden čas se s ní přátelila i Babs Seed aby unikla šikaně z její strany. Později za pomoci Cutie Mark Crusaders pochopí, že má být podle svého znaménka ostatním dobrým vzorem a ne přísnou panovnicí. Od té doby se již chová štědře a laskavě.\n\n(celým jménem Trixie Loolamoon) - šarlatánka, co o sobě šíří falešné zvěsti o neskutečných skutcích a o svém rádoby hrdinství, kouzelnické zručnosti a odvaze. Přesto se ke každému, kdo jí nevěří, chová krutě a sobecky. Je to jedna z největších rivalek Twilight Sparkle. Ta ji posléze poníží, když se Trixie lekne hrdinství, které podle svých řečí už prokázala a následně je vypuzena z Ponyvillu a Twilight si užívá zasloužených pět minut slávy. Později se Trixie do Ponyvillu vrací, ovládána Elementem alicornů (viz níže) a vyhání Twilight z Ponyvillu. Nebýt její věčné touhy po moci, už by ji nic nezastavilo a ovládla by polovinu Equestrie. Je nápaditá, pilná, škodolibá, namyšlená, sobecká a hrubá. Hovoří o sobě ve třetí osobě a jako o „velké a mocné Trixie\". Na konci příhody s Elementem alicornů se polepší a omlouvá všem svým obětem.\n\ndva dospělí hřebci a bratři, živící se prodejem doprovázeným podvody. Vyznačují se svou značnou nepoctivostí a podnikatelským duchem a jsou to ten typ obchodníků, který ,Aby něco prodal, je ochoten udělat úplně všechno.\" Jsou to největší rivalové Applejack (jednou ji chtěli připravit o domov, jednou pošpinit její pravdomluvnost). Jejich jména pochází z anglického flimflam, což znamená podvod/švindl. Prvně se v seriálu objevili se svým Jablečným lisem - to když začínaly poctivé postupy Appleových zklamávat. Jejich stroj byl sice rychlý, ale nedokázal nahradit spoustu lásky, dřiny a času, kterou Appleovi věnovali nejen výrobě jablečného vína, o které v epizodě šlo nejvíc, ale i pěst a jiným náročným zpracováním jablek. Podruhé se pokoušeli prodat jablečný mošt, pod názvem Flimův a Flamův léčivý sirup.\nPo třetí se v seriálu objevují jako zaměstnanci v Las Pegas, háček je ten že se nemůžou vůbec na ničem shodnout, Fluttershy společně s Applejack je udobří a pokusí se napravit i ostatní problémy s přátelstvím v Las Pegas.\n\nNěkteré postavy vyskytující se ve filmech Equestria girls, v seriálu jako takovém nenajdeme. Patří k nim:\n\nSunset Shimmer začala studovat u princezny Celestie jen chvíli před Twilight Sparkle. Když okamžitě nedostala co chtěla, rozhodla se odejít. Odešla do Canterlot high a tam si vybudovala potřebnou autoritu, takže se jí většina studentů bála. Jednou se jí dokonce povedlo pomocí SMS s falešným autorem rozeštvat Applejack, Rainbow Dash, Rarity, Fluttershy a Pinkie Pie. Později se vrátila do Equestrie a ukradla element Magie. Ten našla (na druhé straně portálu) Fluttershy a dala ho ředitelce Celestii. Ta ho použila jako cenu princezny podzimního plesu. Když Twilight kamarádky zase sblížila a porazila Sunset Shimmer, ta poznala, že přátelství je silnější než kouzla. Od té doby s děvčaty spolupracuje. Záhy se ukazuje, že „ta hodná\" Sunset Shimmer se povahově velmi podobá Twilight Sparkle. Jen se výrazně liší ve stále měnících se intervalech dostatku a nedostatku sebedůvěry. Také se ale vyzná v magii, jejích druzích a protikouzlech, ale její nejistota (pramenící z jejího vědomí, že od ní všichni čekají to nejhorší) má často značný vliv na její chování. To však platí, pouze pro film Rainbow Rocks. Při Přátelských hrách je už oficiálně v klubu hlavní pětky. Její rady a názory jsou vyslyšeny a někdy se zdá, že je sebevědomá až moc. V každém filmu se transformuje:\n\n1 - Démon, označitelný za Midnight Shimmer,\n\n2 - Naponění - Extra transformace pro hlavní hrdinky (vlasy se prodlouží do délky ohonu, lidské uši vystřídají poní, pegasové dostanou křídla a v druhém díle i melír)\n\n3 - Daydream Shimmer (viz níže...)\n\nJe zvláštní, že na ni nepůsobí temná magie sirén, přestože (jak se ZATÍM zdá) nereprezentuje žádný element harmonie. Její cutie mark je rozvlněné, šesticípé, červeno - žluté slunce. Když vystupuje společně s Rainbooms, hraje na elektrickou kytaru. V kempu Everfree získala schopnost číst lidem myšlenky, dotkne - li se jich.\n\nFlash Sentry se na Canterlot high objevuje jako hudebník, a to až do založení Rainbooms, nejznámější kapely na Canterlot high. Je známo, že se Twilight líbí a ona jemu také. Seznámili se tak, že do sebe vrazili a stává se jim to teoreticky doteď. Za dvě minuty do sebe dovedou omylem strčit asi čtyřikrát (platí i pro Twilightina dvojníka, který ovšem ke Flashovi nepociťuje to, co Equestrijská Twilight). Flashův dvojník v Equestrii je členem zámecké stráže paláce v Canterlotu.\n\nAsi se budete divit, ale lidé nemají křídla!!! Vzhledem k tomu, že létání není smyslem jejího života, vyniká ve světě lidí v jiném oblíbeném sportu, tj. ve fotbale, (její zálibu okusila i Twilight) hlavně ve filmech Equestria girls a Equestria girls: Rainbow Rocks. Zdá se trochu důvěřivější a méně ambiciózní než její equestrijské já. V kapele Rainbooms hraje na elektrickou kytaru a je její zakladatelkou a frontmankou. V kempu Everfree získala schopnost ohromné rychlosti.\n\nPinkie se od svého dvojníka z Equestrie příliš neliší. Stejně podnikavá a potřeštěná... Místo vyřčených vtipů, vtipkuje tato Pinkie spíš zvláštnímy pohyby. Na Canterlot high má obvykle za úkol pořádat oslavy a diskotéky. Díky tomu, že má husté růžové vlasy, v nich dokáže cokoli schovat (např. ve filmu \"Equestria girls\" propisku nebo v minifilmu \"Equestria girls: Kouzlo filmu\" kyblík čokolády). V Rainbooms hraje na bicí soupravu. V kempu Everfree získaly její konfety, které okolo sebe stále rozhazuje, vysoce výbušné vlastnosti.\n\nJe svému ponímu já také velmi podobná. Pomáhá v tamním útulku a do školy nosí zvířata (která tam nesmí) v batohu. Chová se trochu jistěji a neempatičtěji než ve druhém případě. V Rainbooms hraje na tamburínu a skládá texty písní. V kempu Everfree získala schopnost mluvit se zvířaty.\n\nMá - stejně jako v Equestrii - svůj vlastní krámek s šatstvem. Je stejně nadaná návrhářka a detailistka. Při každé příležitosti má po ruce návrhy pro sebe i své kamarádky. Je trochu pilnější a místo, aby stále nestíhala, má často mnoho modelů v záloze. V Rainbooms má na povel klávesy. V kempu Everfree získala schopnost vyčarovávat kouzelné krystalové disky, které jsou téměř nezničitelné.\n\n- stejný pocuchaný účes - stejný kovbojský klobouk - stejné svaly - stejný pihovatý úsměv - stejná poctivost\n\nApplejack je prostě nenapravitelný profil. Její paralelní rodina zásobuje školní jídelnu. V Rainbooms hraje na basovou kytaru. V kempu Everfree získala schopnost ještě větší fyzické síly, než kterou do té doby už ovládala.\n\nEquestrijská Twilight (jak již bylo uvedeno) na Canterlot High dvojníka nemá. Ten totiž studuje na Crystal Prep. Oproti první Twilight, tato nosí drdol, brýle, školní uniformu a medailonek, který sama vyrobila a který jí měl pomoci pochopit zvláštní energii vycházející z Canterlot High, ze které se nakonec vyklube magie přátelství z fyzického hlediska. Tato Twilight se - stejně jako druhá - totiž zajímá o přírodní vědy (ve kterých je mimochodem nejvyspělejší z Crystal Prep), ale Twilight z Equestrie přátelstvím kdysi pohrdala a odmítala si připustit jeho váhu v životě. Naproti tomu tato Twilight si tuto pravdu (aspoň z části) připouští, a řeší jiný problém - naopak teď nikdo nechce kamarádit s ní. Pravděpodobně zůstává jednorožcem, i když z Twilight z Equestrie udělají alicorna... Equestrijskou Twilight teď na Canterlotu zastupuje Sunset Shimmer, jelikož obě vědí o přátelství a o magii první poslední, zatímco crystal-prepská Twilight neví nic ani o magii, ani o přátelství. Představuje tedy opak nejen Sunset Shimmer, ale i opak sebe sama. Navíc její medailonek vysává všechnu magii, kterou najde. Dá se tedy říci, že magii krade, což je přesně opačná úloha člověka, který reprezentuje element magie. Když pak Twilight medailon pod nátlakem nedobrovolně otevře, promění se v Mindnight Sparkle (viz níže...). Později přestupuje na Canterlot High, a dívky ji ochotně příjmají mezi sebe. V kapele Rainbooms zastává stejnou pozici, jako její dvojník - tedy pozici hlavní zpěvačky. V kempu Everfree získala schopnost telekineze.\n\nI v Equestii je mluvící drak neobvyklý, ale řekněte: Potkali jste někdy mluvícího psa? Jistě uznáte, že taková situace nenastane. Dovedete si tedy představit hysterickou reakci racionální uchazečky stypendia na biologické vysoké škole (na Evertonu), když její nevinně štěkající štěně skočí do díry v prostoru, a z jiné vyskočí do náruče dívky, které před jejíma a očima právě narostly křídla, a lidskou řečí poznamená: „Týýjo!\" Není to sice ten hrdý, šupinatý pomocník číslo jedna z Equestrie, ale Twilight má k němu stejně dobrý vztah jako v druhém případě.\n\nSirény (The Dazzlings) jsou Equestrijské bájné bytosti, které by si ji prý dovedly celou podmanit, podle legendy z ní však byly naštěstí díky Stars Wihrlovi vyhnány do světa lidí. Prý svým zpěvem dovedly mezi poníky zavést nepřátelství a na jejich nedůvěře měly údajně stále silnější vliv. Ve světě lidí neměly mít žádnou magii pod kontrolou. To se však změní jakmile ucítí energii, kterou Twilight a její kamarádky použijí proti Sunset Shimmer. Sirény naneštěstí tu energii zachytí a opět se stávají skutečnou a nemalou hrozbou. Jsou tři - Adagio Dazzle, Sonata Dusk a Aria Blaze.\n\nTato žena, má funkci ředitelky v akademii Crystal Prep, a je skutečným vzorem své školy. Tamní studenti, se totiž proslavili svou vzájemnou nenávistí - jinak řečeno, vládne tam vše, jen ne harmonie. Je zvyklá nad ostatními vítězit a neváhá proto vydírat, podvádět a dokonce riskovat životy. Na konci třetího filmu, jí je funkce pravděpodobně odebrána a nejspíš předána děkance Cadance.\n\nTato dívka je studentka z Crystal Prep a jak se zdá, je mezi tamními studenty v čele. Snadno se do něj se všemi svými talenty dokáže dostat. Je cholerická, temperamentní, sobecká, pesimistická a arogantní. Když něco říká, většinou větu začne úlisně, a konec doslova zařve. Příklad: „No jasně drahoušku, rozhodně si nech radit od člověka, se kterým soupeříš!!!!!“ Vtipně tento zvyk použije na konci Přátelských her, kdy se nejdřív přiznává a poté svádí největší vinu na svou ředitelku slovy: ,Vlastně za to můžeme my všichni. Ale hlavně ona´´. Obecně se pokládá za jakousi „AntiFluttershy\".\n\nTo je spolužačka Sour Sweet, která má asi tak stejně soutěživého ducha, nezvladatelnou kštici a lásku ke zlaté medaili, jako Rainbow Dash. Je jí však nepodobná v klíčové vlastnosti - věrnost. Indigo je neuvěřitelně sobecká a neempatická. Tato její vlastnost však v závěrečné bitvě mizí, když zachraňuje Rarity před vpádem do časoprostorové trhliny. Nosí oranžové brýle a má pisklavý hlas. Bývá označována za opak Rainbow Dash (stejně na tom však je Fluttershy a Rainbow, Discordem zakletá do podoby, kdy byla schopná opustit přátele).\n\nByla-li Sour Sweet označena za pesimistku, musí vedle Sugar Coat vypadat jako Pinkiino dvojče. Tato Shadowboltka je neskutečně zaujatá na cizí chyby a stále je všem připomíná. Pokud byla označena za lhářku, pak je to jen označení pro řadu jejích ironicky pochvalných poznámek, které však nepoužívá tak často jako prosté vyjádření nedobrého názoru na věc. I tak je však asi nejpovedenější ze všech opaků - je opak Applejack. Nosí tmavo rudé brýle a soustavu vzájemně zapletených, světlých, šedo - modrých culíků. Mluví znuděně a monotónně. Taktéž opak Pinkie Pie.\n\nVe filmu se to příliš neprojevuje, ale tato studentka Crystal Prep je pravděpodobně lakomá a cílevědomá. Navzdory teoriím o opaku je stejně čistotná a marnivá jako Rarity. Spíš jsou si asi vzájemně největšími sokyněmi (stejné to asi je s Indigo Zap a Rainbow Dash). Nosí velmi krátké fialovo - modré mikádo s oranžovou sponou ve tvaru květiny.\n\nTato vášnivá zástupkyně Crystal Prep na Přátelských hrách má tmavě limetkové vlasy a nechutně růžová sluchátka. Pouští si do nich takové úděsnosti, jaké se ještě snad dají pokládat za muziku, a zdánlivě do rytmu u toho dělá zvláštní pohyby a výrazy v obličeji. Navzdory tomu ještě nikdy nikoho nerozesmála. To se však za znamení jedinečnosti pokládat nedá, jelikož je na Crystal Prep nedostatek smíchu přirozenost. Kromě toho však není Lemon zajímavá nijak jinak, a právě to by měl správně být pravý důvod, proč je jejím opakem výstřední a potrhlá Pinkie Pie.\n\nTo je taková twilightí Nigthmare Moon - rival je síla slunce, cíl je od základů změnit současnou situaci světa a zorničky jakoby kočičí... Ani Twilight to nemyslela tak zle, stejně jako Luna. Midnight si kladla za cíl vytvořit co nejvíce trhlin do Equestrie - světa magie - a pochopit a naučit se používat všechnu tamní magii. Ke smyslům ji zpět přivedla láska ke Spikovi a Daydream Shimmer. V tomto případě nebyla Twilight přemožena vlastní touhou po moci, ale nechala se tzv.,vyhecovat\" a dala přednost vítězství, magii, vysněnému stipendiu a vědění před přáteli, ctí a pravidly, harmonií i před sebou samotnou - proto ta negativní energie... Jak už jméno říká, symbolem její magie je noc. Midnight vystupuje několikrát i ve čtvrtém filmu, kdy straší Twilight ve snech a přesvědčuje ji, že magie je špatná věc, a že ji Twilight ze svého nitra nikdy nevypudí. Twilight se ale nakonec sebere a Midnight porazí.\n\nTo je ztělesnění ducha přátelství, světla, naděje a úsvitu. Tvar a řád tomu dodává Sunset Shimmer, do které se tyto elementy vžily, aby mohla porazit Midnight Sparkle. Transformovala se, protože pochopila, že i s nepřítelem se může spřátelit, zjistila jak nebezpečná je hamižnost, došlo jí, že přátelství je nezbytné pro osobní štěstí a naučila se odpouštět chyby. Je tedy jakýmsi symbolem dobroty - nejen že nechce smést Midnight z povrchu zemského, ale také s ní soucítila, protože kdysi byla to samé, čemu v té chvíli čelila. Midnight i Daydream se nepovažují za lidské bytosti, ale jakési nadpřirozeno.\n\nGloriosa a její bratr jsou současnými majiteli kempu Everfree. Dívka je pravděpodobně o něco mladší než její bratr a obě sestry (Celestia a Luna), přesto je však už dospělá. Je sice ochotná, vstřícná, obětavá a tolerantní, ale několikrát za film se nepohodla se svým bratrem, který o ni měl strach. Pro Gloriosu je totiž kemp všechno a když začne krachovat a jeho poslední šancí záchrany před koupí Filthy Riche je zájem hostů, je ochotná udělat pro ně všechno, jen aby se cítili spojeně. Jenže je to na ni příliš a Timberovi se to nelíbí. Když pak Gloriosa objeví v krystalové jeskyni sedm drahokamů (zvané geody), s jejichž pomocí dokáže ovládat přírodní živly, promění se v Gaiu Everfree a pokusí se donutit táborníky ke štěstí násilím. Je však hlavními hrdinkami poražena a geodů zbavena. Za pomoci svých nových přátel nakonec tábor spasí i bez magie.\n\nTak se jmenuje bytost, která podle Timberova příběhu obývá Everfreejské lesy. Když totiž prý jeho praprarodiče založili v lesích kemp Everfree, Gaia ucítila bolest stromů, které příchozí pokáceli, a naštvala se. Timbrovi údajní předkové ji prosili, ať je nechá postavit tábořiště, protože se chtěli o něj podělit s dalšími lidmi. Gaia nakonec souhlasila, ale varovala, že se jednou vrátí a vezme si les zpět. Když potom zmizela, zbyla po ní jen rozvířená drť z drahokamů. Tuto historku si Timber vymyslel, aby nějak vysvětlil zemětřesení, která způsobila jeho sestra. Gaia Everfree má být monstrum, schopné ovládat přírodní živly, které je posedlé lesem. Když se pak Gloriosa nechá pohltit magií sedmi kouzelných krystalů (geodů), promění se za někoho, kdo ze všeho nejvíc připomíná právě Gaiu Everfree. Dokázala probudit i ty nejsušší rostlinky a použít je ke svým potřebám. Snažila se sice ochotně, aby se v kempu ostatním líbilo, ale naprosto postrádala empatii. Když jí hlavní hrdinky vzaly geody, vzaly jí tím i magii a porazily ji. Zároveň tak zachránily Gloriosu ze spárů temné magie a celý kemp před zničením.\n\nTimber je Gloriosin starší bratr, a známost Twilight ze světa lidí. Když chtěl nějak vysvětlit podivné úkazy, které způsobila jeho sestra, vymyslel si historku o Gaie Everfree. Celou dobu Gloriose rozmlouval, co dělá a když se pak jako Gaia Everfree zmocnila kempu, tak byl mimo Sunset a Twilight ten poslední, kdo ještě věřil v její možnou tzv. ,detransformaci\" a také jí jako první odpustil. Twilight jej tajně miluje i když je to poznat z jejího výrazu (červené tváře) a ostatní dívky si z ní proto utahují.\n"}
{"id": "1280194", "url": "https://cs.wikipedia.org/wiki?curid=1280194", "title": "Administrativní dělení Zambie", "text": "Administrativní dělení Zambie\n\nZambie je rozdělena do 10 provincií. Provincie jsou dále rozděleny na 103 okresů.\n\nZápadní Provincie má největší rozlohu (126 386 km²), zatímco provincie Lusaka je nejmenší (21 896 km²). Z hlediska počtu obyvatel, provincie Lusaka je nejlidnatější a s největší hustotou zalidnění, žije tu 2 191 225 obyvatel a hustota zalidnění je tu 100 obyvatel na km². Zemědělství je hlavní zaměstnání ve většině provincií v Zambii. Hlavní plodiny v Zambii jsou kukuřice, fazole, rýže, čirok, sójové boby, slunečnice, povijnice batátová a pšenice.\n\n"}
{"id": "1280200", "url": "https://cs.wikipedia.org/wiki?curid=1280200", "title": "Pokušitel (film)", "text": "Pokušitel (film)\n\nPokušitel (\"Handsome Devil\") je irský hraný film z roku 2016, který režíroval John Butler podle vlastního scénáře. Film zachycuje přátelství dvou spolužáků. Snímek měl světovou premiéru na Mezinárodním filmovém festivalu v Torontu. V ČR byl uveden v roce 2017 na filmovém festivalu Febiofest.\n\nNedův otec s novou manželkou odjíždí do Dubaje a Neda nechává v Irsku v chlapecké internátní škole. Ned školu nesnáší, neboť většina spolužáků se zajímá pouze o rugby, zatímco on má raději hudbu. Tím pádem se stává obětí šikany. Krátce po začátku školního roku do školy nastoupí nový student Connor, který byl z předchozí školy vyloučen kvůli násilnostem. Connor je však úspěšný hráč rugby a má se stát novou hvězdou školního týmu, který chce po deseti letech opět vyhrát pohár školních družstev. Connor je zároveň Tedův spolubydlící. Na školu rovněž nastoupí nový učitel angličtiny Dan Sherry, který šikanu ve své třídě nestrpí. Ned a Connor se i přes rozdílnost skamarádí díky hudbě. Po jednom ze sportovních zápasů ve městě uvidí Ned Connora, jak vstupuje do gay baru. Connor zde narazí na učitele Sherryho, který je zde se svým přítelem. Connor se na nátlak svých spoluhráčů zřekne přátelství s Nedem, proto ho Ned před celou školou vyoutuje. Connor je následně vyloučen z týmu, což ovšem ohrozí šance družstva na celkové vítězství v soutěži. \n"}
{"id": "1280205", "url": "https://cs.wikipedia.org/wiki?curid=1280205", "title": "Seznam dílů seriálu Vzhůru ke hvězdám", "text": "Seznam dílů seriálu Vzhůru ke hvězdám\n\nToto je seznam dílů seriálu \"Vzhůru ke hvězdám\". Americký dramatický seriál \"Vzhůru ke hvězdám\" měl premiéru 18. dubna 2017 na americká stanice Freeform.\n\n<onlyinclude>\n</onlyinclude>\n\n"}
{"id": "1280206", "url": "https://cs.wikipedia.org/wiki?curid=1280206", "title": "Slash (film)", "text": "Slash (film)\n\nSlash je americký hraný film z roku 2016, který režíroval Clay Liford podle vlastního scénáře. Film zachycuje trable středoškoláka s láskou. V ČR byl uveden v roce 2017 na filmovém festivalu Febiofest.\n\nNeilovi je 15 let a jeho tajnou zábavou je psaní fanouškovských sci-fi povídek s homoerotickým podtextem. Když se tato skutečnost mezi spolužáky provalí, začne se o jeho tvorbu zajímat spolužačka Julia, která také píše a na webu publikuje svoje práce. Přemluví Neila, aby i on začal své výtvory zveřejňovat. V Houstonu se koná sraz fanoušků sci-fi a Julia je pozvána na autorské čtení. Pozvání obdrží i Neil, protože na webu zalhal, že je mu už 18 let. Neil se během víkendu sblíží s Julií a stráví spolu noc. Nicméně si není jistý svými city. Moderátorem autorského čtení je Denis, se kterým chce Nail mít sex, aby se ujistil, zdali je gay či nikoliv. Denis poté, co se dozví Nailův pravý věk, odmítne. Neil se nemůže zúčastnit ani autorského čtení.\n\n"}
{"id": "1280207", "url": "https://cs.wikipedia.org/wiki?curid=1280207", "title": "Kamenné srdce", "text": "Kamenné srdce\n\nKamenné srdce (\"Hjartasteinn\") je islandsko-dánský hraný film z roku 2016, který režíroval Guðmundur Arnar Guðmundsson podle vlastního scénáře. Film zachycuje přátelství dvou chlapců na islandském venkově. V ČR byl uveden v roce 2017 na filmovém festivalu Febiofest.\n\nÞór bydlí s matkou a dvěma staršími sestrami ve vesničce na břehu moře. Nejvíc času tráví se svým nejlepším kamarádem Kristjánem a dívkami Betou a Hannou. Rád by si začal chodit s Betou, ale neví, jak jí svých citech říct. Þór také netuší, že city, které vůči němu chová Kristján, jsou více než jen kamarádské.\n\n\n"}
{"id": "1280209", "url": "https://cs.wikipedia.org/wiki?curid=1280209", "title": "Jesús (film)", "text": "Jesús (film)\n\nJesús je koprodukční hraný film z roku 2016, který režíroval Fernando Guzzoni podle vlastního scénáře. Film zachycuje život problematické mládeže. Snímek měl světovou premiéru na Mezinárodním filmovém festivalu v Santiagu de Chile 24. srpna 2016. V ČR byl uveden v roce 2017 na filmovém festivalu Febiofest.\n\nJesús byl vyloučen ze školy a nyní se jen bezcílně poflakuje se svými kumpány po městě. Jeho otec, který nebývá často doma, si s ním neví rady. Jednou v noci Jesús a jeho dva kamarádi potkají v městském parku opilého mladíka, kterého zmlátí. Druhého dne zjistí ze zpráv, že oběť leží v kómatu v nemocnici. Jesús zpanikaří a neví, co má dělat. Svěří se otci, který ho dočasně odveze na opuštěnou chatu za město. Po několika dnech napadený mladík umírá v nemocnici a otec se rozhodne pro definitivní řešení.\n\n"}
{"id": "1280210", "url": "https://cs.wikipedia.org/wiki?curid=1280210", "title": "Ukraine International Airlines", "text": "Ukraine International Airlines\n\nUkraine International Airlines (UIA) (ukrajinsky: \"Міжнародні Авіалінії України\", česky \"Mezinárodní aerolinie Ukrajiny\") je vlajková a největší letecká společnost Ukrajiny. Sídlí v Kyjevě, kde má na mezinárodním letišti Boryspil také hlavní leteckou základnu. Operuje vnitrostátní lety a mezinárodní lety do Evropy, Asie, Středního Východu a Severní Ameriky. Tato společnost vznikla v roce 1992 po rozpadu Sovětského svazu a konec závislosti na ruské společnosti Aeroflot. Kromě osobních letů provozuje také nákladní společnost UIA Cargo. V roce 2015 přepravila tato společnost 4,8 milionů cestujících.\n\nUIA operuje desetkrát týdně pravidelnou linku do hlavního města Česka, Prahy (2017). Tato linka byla převzata po již zaniklé ukrajinské společnosti Aerosvit, první let UIA na této lince se konal 31. března 2013. Od června 2016 byly k této lince přidány další dvě frekvence týdně. Tuto linku běžně obshluhují Boeingy 737 verzí -500, 800 i 900ER.\n\nNákladní pobočka UIA, Ukraine International Airlines Cargo od 3. srpna 2015 létá pravidelně také do Prahy. Letadlo Boeing 737-300F dopravuje zásilky pro společnost TNT. Létá linku Kyjev – Praha – Lutych (Liege) s dvěma frekvecemi týdně.\n\n\nFlotila UIA čítala v březnu 2017 následující letadla:\n\n"}
{"id": "1280216", "url": "https://cs.wikipedia.org/wiki?curid=1280216", "title": "Allar Levandi", "text": "Allar Levandi\n\nAllar Levandi (* 28. prosince 1965 Tallinn) je bývalý estonský reprezentant v severské kombinaci.\n\nV letech 1981 až 1983 získal tři tituly juniorského mistra SSSR, jako reprezentant této země se stal v roce 1985 juniorským mistrem světa v týmové soutěži, se sovětskou štafetou, v níž byli kromě něj Sergej Červjakov a Andrej Dundukov, skončil na třetím místě na mistrovství světa v klasickém lyžování 1987 v Oberstdorfu a na Zimních olympijských hrách 1988 v Calgary vybojoval bronzovou medaili v individuálním závodě, když byl čtvrtý nejlepší ve skoku a třetí v běžecké části. Ve své kariéře byl šestkrát druhý a pětkrát třetí v závodech Světového poháru, v celkové klasifikaci obsadil 2. místo v roce 1990 a 5. místo v letech 1991 a 1993.\n\nOd roku 1992 reprezentoval samostatné Estonsko, na olympiádě 1992 byl šestý mezi jednotlivci a devátý v soutěži družstev, na olympiádě 1994 obsadil 12. místo v individuálním závodě a 4. místo s estonským týmem. V roce 1994 byl také vlajkonošem estonské výpravy.\n\nKariéru ukončil 1994, od té doby působí jako trenér a obchodník se sportovními potřebami. Jeho manželkou je bývalá vicemistryně světa v krasobruslení Anna Kondrašovová, mají tři děti. V roce 1988 byl vyhlášen nejlepším sportovcem Estonska, v roce 2001 obdržel vyznamenání Estonský červený kříž.\n\n"}
{"id": "1280220", "url": "https://cs.wikipedia.org/wiki?curid=1280220", "title": "Úmluva Rady Evropy o prevenci a potírání násilí vůči ženám a domácího násilí", "text": "Úmluva Rady Evropy o prevenci a potírání násilí vůči ženám a domácího násilí\n\nÚmluva Rady Evropy o prevenci a boji proti násilí na ženách a domácímu násilí (známá těž jako Istanbulská úmluva) je mezinárodní smlouva Rady Evropy zaměřená na potírání a prevenci násilí na ženách a domácího násilí. Úmluva se zaměřuje na prevenci, ochranu obětí a stíhání pachatelů genderově podmíněného násilí, tj. násilí páchaného na ženách, protože jsou ženy. Úmluva také nově definuje některé trestné činy a požaduje po státech, aby je zavedly do svého trestního řádu. Leč úmluva mluví přímo o ženách, jakožto primárních obětech domácího násilí (podle odhadů se ve více než 90 procentech případů stávají jeho obětmi ženy), hned v čl. 2 vybízí smluvní strany k aplikaci stanovených zásad na všechny oběti domácího násilí, tedy i na muže, děti nebo seniory. Dne 14. března 2012 jako první ratifikovalo úmluvu Turecko, ke kterému se k září 2018 připojilo dalších 32 států. V platnost vstoupila 1. srpna 2014.\n\nPočátkem devadesátých let se Rada Evropy začala zasazovat o ochranu žen před genderově motivovaným násilím. Její Výbor ministrů vydal několik doporučení, což dalo vzniknout v období 2006–2008 celoevropské kampani za boj proti násilí na ženách včetně domácího násilí. Zásadně odmítavý postoj k tomuto druhu násilí vyjádřil i Evropský parlament přijetím řady rezolucí a doporučení vyzývající ke schválení právně závazných norem v oblasti prevence, ochrany a stíhání nejzávažnějších a nejrozšířenějších forem genderově podmíněného násilí.\n\nNárodní zprávy, studie a průzkumy následně poukázaly na závažnost tohoto problému v Evropě. Kampaň v první řadě odhalila značně rozdílné reakce jednotlivých států na násilí na ženách a domácí násilí. Objevila se evidentní potřeba harmonizace právních norem s cílem zajistit, aby oběti mohly požívat stejné úrovně ochrany napříč celou Evropou. Politická vůle jednat vzrostla. Ministři členských států Rady Evropy začali diskutovat o nutnosti posílení ochrany obětí domácího násilí, zejména pak násilí partnerského.\n\nVědoma si své role, rozhodla se tedy Rada Evropy vytvořit jednotné standardy pro prevenci a potírání násilí na ženách a domácího násilí. V prosinci roku 2008 Výbor ministrů zřídil expertní skupinu pověřenou přípravou návrhu úmluvy v této oblasti. Zhruba během dvou let skupina, pojmenovaná CAHVIO (\"Výbor pro prevenci a boj s násilím na ženách a domácím násilím\"), vypracovala návrh textu. Návrh byl dokončen v prosinci roku 2010.\n\nÚmluva byla přijata Výborem ministrů Rady Evropy dne 7. dubna 2011 a k podpisům byla otevřena 11. května 2011 u příležitosti 121. zasedání Výboru ministrů v Istanbulu. V platnost úmluva vstoupila po ratifikaci prvními deseti státy, dne 1. srpna 2014. Za Evropskou unii ji 13. června 2017 podepsala eurokomisařka Věra Jourová. K 1. září 2018 ji ratifikovalo 33 států (Albánie, Andorra, Rakousko, Belgie, Bosna a Hercegovina, Chorvatsko, Kypr, Dánsko, Estonsko, Finsko, Francie, Gruzie, Německo, Itálie, Řecko, Island, Lucembursko, Malta, Monako, Černá Hora, Nizozemsko, Norsko, Polsko, Portugalsko, Rumunsko, San Marino, Srbsko, Slovinsko, Španělsko, Švédsko, Švýcarsko, Makedonie, Turecko) a dalších 12 států, včetně Česka, ji zatím jen podepsalo. Podpis úmluvy dosud odmítají pouze Rusko a Ázerbájdžán.\n\nZa přijetí smlouvy se dlouhodobě zasazovala Liga lidských práv a Česká ženská lobby společně s členskými organizacemi (proFem, Český svaz žen, Rosa). Přijetí úmluvy rovněž dlouhodobě podporoval bývalý ministr pro lidská práva, rovné příležitosti a legislativu Jiří Dienstbier, který v lednu 2016 přijal za vládu petici organizace Amnesty International za její přijetí. Česká republika nakonec podepsala smlouvu (jako jedna z posledních zemí EU) dne 12. května 2016. Podpis připojil její velvyslanec při Radě Evropy Emil Ruffer. Samotná ratifikace smlouvy měla dle plánů proběhnout do poloviny roku 2018.\n\nKromě samotné ochrany a trestání domácího a jiného násilí si úmluva klade za cíl prevenci proti těmto činů. Tu spatřuje hlavně v boji s genderovými stereotypy, které ženy společensky profilují jako slabší a submisivní vůči mužům, a stereotypními genderovými rolemi, například vyšší akceptací násilí u mužů než u žen, což se ve výsledku může promítat právě v domácím násilí (pocit ztráty „mužskosti“). Dosáhnout toho chce pomocí:\n\n\nV případě selhání preventivních opatření je nezbytné podniknout veškerá opatření k ochraně obětí před násilím ze strany pachatele. Toho se dosáhne zejména:\n\nStrany jsou povinny definovat nové trestné činy, jestliže je dosud trestní řád neobsahuje (např. fyzické týrání, psychické týrání, nebezpečné pronásledování, sexuální násilí a znásilnění, sexuální obtěžování, vynucený sňatek, mrzačení ženského genitálu, vynucený potrat a nucená sterilizace). Mimo to mají státy povinnost zajistit, aby kulturní zvyklosti a obyčeje nesloužily jako záminka k ospravedlňování výše uvedeného chování (včetně takzvaných zločinů ze cti). Dále mají povinnost zajistit řádné vyšetření všech projevů násilí vůči ženám a domácího násilí.\n\nJe založena na myšlence, že žádná organizace, úřad či jednotlivec nemůžou zvítězit v boji proti násilí páchaném na ženách osamoceně. Smlouva motivuje ke koordinovanému a promyšlenému úsilí všech orgánů státní správy i nevládních organizací. Je třeba vyslat společnosti jasný signál jako celku, aby každý člověk pochopil, že násilí není adekvátním řešením žádného problému. Každý musí pochopit, že násilí proti ženám a domácí násilí nebude nikdy tolerováno.\n\nÚmluva má vytvořený vlastní monitorovací mechanismus, jehož úkolem je podpora zavádění smlouvy do praxe. Je postaven na dvou pilířích. Na jedné straně stojí patnáctičlenná skupina expertů proti násilí vůči ženám a domácímu násilí (GREVIO), zastupujících obě pohlaví a různé regiony. Aktuální poměr zastoupení obou pohlaví je 12:3. Členové GREVIO a jejich případný odborný doprovod je vybaven výjimkami z omezení svobody pohybu, celních a devizových kontrol i doživotní imunitou s souvislosti s výkonem jejich funkce, která může být omezena Generálním tajemníkem rady Evropy. Na straně druhé je Výbor smluvních států (\"The Committee of the Parties\"), který je sestaven z politických zástupců jednotlivých smluvních stran.\n\nLidskoprávní a ženské organizace, v čele s Českou ženskou lobby, ratifikaci Istanbulské úmluvy dlouhodobě podporuje. Podle její ředitelky Hany Stelzerové „úmluva popisuje nástroje pomoci, které vychází z dobré praxe odborníků a odbornic na tuto problematiku, a díky komplexnímu přístupu žádná oběť nezůstane bez pomoci“, přičemž zdůrazňuje samotný preventivní rozměr úmluvy jako zcela zásadní.\n\nDle socioložky Kateřiny Šaldové, vedoucí advokačního oddělení Amnesty International ČR, z výzkumu veřejného mínění zadaného Amnesty International a Českou ženskou lobby a zpracovaného agenturou Focus vyplývá, že „(…) přes 70 % dotázaných si myslí, že současná situace v oblasti násilí na ženách v Česku je problém. Ještě silněji vnímají lidé potřebu zesílení prevence – po větším zaměření ČR na prevenci násilí na ženách volá 84 % všech dotázaných. Je tedy více než jasné, že lepší právní rámec si přeje i většina Čechů a Češek.“ Z výzkumu současně vyplynulo, že jedna třetina respondentů a až polovina dotázaných mužů se domnívá, že si žena v některých případech může za znásilnění sama (pokud je například opilá, prochází sama opuštěným místem nebo se „vyzývavě obléká“).\n\nStatistiky počtu znásilnění se různí. Odhaduje se, že každoročně je v Česku znásilněno zhruba 7–20 tisíc lidí (v 90 % ženy), přičemž nahlášen je kvůli možným obavám a předsudkům jen zlomek, pouze 2 % pachatelů těchto činů pak soudy reálně potrestají. Až 90 % znásilnění se odehraje mezi lidmi, kteří se znají. V polovině případů je pachatelem manžel nebo partner. Znásilnění zažije v průběhu svého života každá desátá česká žena, sexuální nebo fyzické násilí všeobecně pak dle Agentury EU pro základní práva dokonce každá třetí. Co do počtu domácího násilí, to dle \"Akčního plánu prevence domácího a genderově podmíněného násilí na léta 2019 až 2022\", který v květnu 2019 schválila česká vláda, zažívá v průběhu svého života na základě mezinárodních a českých studií přibližně každá třetí žena.\n\nZ českých politiků vyjádřili nesouhlasný postoj s úmluvou například tehdejší ministři z KDU-ČSL Pavel Bělobrádek a Marian Jurečka. Podle nich zákon „pro naši republiku nepřináší nic nového mimo zavedení prvků tzv. genderové ideologie do školní výchovy“. Podobné snahy vnímají spíše jako „útok na tradiční podobu rodiny, definování třetího pohlaví a projev sociálního inženýrství“. Podle Pavla Bělobrádka již zákony proti domácímu násilí máme, jen nejsou dostatečně využívány.\n\nProti tomu se ohradila Česká ženská lobby, která ve svém prohlášení připomněla, že „gender je jeden ze základních sociologických pojmů, jehož používání má ve společenských vědách dlouholetou tradici a nejedná se tudíž o nic nového“ a současně poukázala na to, že „v současných diskuzích se často zaměňuje pojem gender za pojem pohlaví, což jsou ale termíny, mezi kterými je třeba rozlišovat“. V reakci na dostatečnou právní úpravu ČŽL oponovala, že „v úmluvě nejde jen o trestněprávní rovinu a stíhání pachatelů, ale o komplexní řešení v otázkách násilí, přičemž v řadě zmíněných oblastí Česká republika stále zaostává (například chybí specializované azylové domy pro oběti násilí, oběti násilí se často setkávají s bagatelizací a zpochybňováním jejich zkušenosti, viz průzkum agentury Focus, a podobně).“\n\nVůči Bělobrádkovým výrokům se ohradila i ministryně práce a sociálních věcí Michaela Marksová, která připomněla, že text úmluvy třetí pohlaví vůbec nezmiňuje.\n\nKritika Istanbulské úmluvy zaznívá zejména ze strany římskokatolické církve a sociálně konzervativních kruhů, proti jejímu přijetí se oficiálně postavila celá Česká biskupská konference, Řeckokatolická církev, Jednota bratrská, Církev adventistů sedmého dne, Evangelická církev metodistická, Slezská církev evangelická augsburského vyznání a Církev bratrská. Mediální pozornost vyvolalo kázání Mons. Petra Piťhy v katedrále sv. Víta u příležitosti svátku svatého Václava, který úmluvu ostře kritizoval. Proti tomu Česká ženská lobby podala trestní oznámení pro úmyslné šíření poplašné zprávy, naproti tomu Piťhu jménem celé České biskupské konference podpořil kardinál Duka.\n\nNaopak Synodní rada Českobratrské církve evangelické je pro ratifikaci úmluvy.\n\nDne 13. května 2018 čeští katoličtí biskupové vydali pastýřský list, ve kterém kritizují „rozmělňování přirozené identity pohlaví“.\n\nProti přijetí Istanbulské úmluvy se postavila politička a předsedkyně Unie rodinných advokátů Daniela Kovářová. Ta jako „riziko pro advokacii“ označila článek 28, podle něhož „strany učiní nezbytná opatření, aby pravidla důvěrnosti vyplývající ze zákonů dané země nebránila pracovníkům určitých profesí (…) ohlásit kompetentním organizacím či úřadům, že mají důvodné podezření, že došlo ke spáchání závažného násilného činu, spadajícího do působnosti této úmluvy, a lze do budoucna očekávat, že budou spáchány další závažné násilné činy.“ Podle Kováčové proto hrozí prolomení advokátní mlčenlivosti.\n\nNa druhé straně Daniel Bartoň, advokát a přednášející na Evangelické teologické fakultě UK, ve své analýze shrnuje: „(…) Istanbulská úmluva je relativně standardní mezinárodní lidskoprávní úmluvou. Její obsah při zohlednění běžných pravidel právní interpretace nijak zásadně nevybočuje ze současného mezinárodního lidskoprávního diskurzu.“ K problematice prolomení advokátní mlčenlivosti uvádí: „(…) článek 28 Istanbulské úmluvy není o ,ohlašovací povinnosti odborníků', jak by se mohlo jevit z nevhodného českého překladu, ale o takovém nastavení vnitrostátních pravidel, které by umožňovalo některým profesionálům (neadvokátům) překazit páchání závažných násilných činů, které jsou předmětem úmluvy. Toto ustanovení míří na země, které mají takové nastavení profesní mlčenlivosti, které překažení spáchání takových činů neumožňuje. To však není případ České republiky.“\n\nOponenti úmluvy byli opakovaně obviněni z misinterpretace a šíření dezinformací s cílem zmanipulovat veřejné mínění proti jejímu přijetí. Rada Evropy ve své tiskové zprávě z listopadu 2018 uvedla, že „navzdory jejím jasně definovaným cílům, se Istanbulská úmluva potýká s mnohými falešnými informacemi, které o ní šíří některé náboženské a ultrakonzervativní skupiny“. Prohlášení uvádí, že úmluva se nikomu nesnaží vnucovat konkrétní styl života, pouze se v rámci prevence snaží předcházet násilí na ženách a domácímu násilí. Istanbulská úmluva se dle prohlášení Rady Evropy „nesnaží stírat tělesné rozdíly mezi muži a ženami a nikde v textu se ani nezmiňuje o tom, že muži a ženy jsou nebo by měli být stejní“. Stejně tak se úmluva „nesnaží regulovat a určovat něčí rodinný život, neboť jednak neobsahuje definici toho, co je rodina nebo jak by měla vypadat.“ (Poslední prohlášení se nepřímo týkalo rozhodnutí bulharského ústavního soudu, který v červenci 2018 uvedl, že je Istanbulká úmluva neslučitelná s bulharskou ústavou, protože by mimo jiné znamenala formální uznání stejnopohlavních manželství.)\n\nV reakci na nejčastější dezinformace a mýty vydal v září 2018 Úřad vlády ČR informativní brožuru o Istanbulské úmluvě, na které mimo jiné spolupracovali odborníci a odbornice z Výboru pro prevenci domácího násilí a násilí na ženách a Odboru rovnosti žen a mužů.\n\n\n"}
{"id": "1280222", "url": "https://cs.wikipedia.org/wiki?curid=1280222", "title": "Přibáň", "text": "Přibáň\n\nPříjmení Přibáň nosí více různých osob:\n\n"}
{"id": "1280223", "url": "https://cs.wikipedia.org/wiki?curid=1280223", "title": "Silnice II/161", "text": "Silnice II/161\n\nSilnice II/161 je komunikací II. třídy v Jihočeském kraji, v okrese Český Krumlov.\n\nPropojuje mezi sebou silnici II/163 ve městě Vyšší Brod s Vyšebrodským průsmykem a s hraničním přechodem Studánky / Weigetschlag do Rakouska.\n\nJejí celková délka je zhruba 6,7 km. Počátek silnice je ve výšce cca 573 m n. m., a pozvolna vystoupá až na 752 m n. m. na hraničním přechodu.\n\nPřímo na trase je čerpací stanice na jižním okraji obce Studánky.\n\nVzdálenosti uvedené v tabulce jsou přibližné.\n\n"}
{"id": "1280224", "url": "https://cs.wikipedia.org/wiki?curid=1280224", "title": "Mojmír Fadrný", "text": "Mojmír Fadrný\n\nMojmír Fadrný (* 6. února 1947 Moravský Lačnov) je český regionální historik, cyklista a vynálezce, zabývající se zejména historií Svitavska, Moravskotřebovska a Kunštátska.\n\nNarodil se 6. února 1947 do zemědělské rodiny rodičům Aloisovi a Marií Fadrným v Moravském Lačnově (dnes součástí Svitav). Společně s bratry Pavlem a Jiřím prožili dětství v prostředí obce nově osidlované českým obyvatelstvem. V letech 1962-1966 absolvoval střední zemědělskou a technickou školu v Moravské Třebové. Poté nastoupil na dvouletou základní vojenskou službu v Nepomuku u Plzně, kde se stal v hodnosti četaře velitelem protiletadlového děla. Takřka celou profesní kariéru spojil s Ústředním kontrolním a zkušebním ústavem zemědělským v Hradci nad Svitavou, kde se stal hlavním referentem pro trávy, krmnou kapustu a pohanku. Významně se podílel na procesu schvalování řady pícních a trávníkových odrůd trav v České republice. Při zaměstnání studoval Agronomickou fakultu Vysoké školy zemědělské v Brně, kterou zakončil v roce 1989, kdy byl promován inženýrem.\n\nOd dětství projevoval velký zájem o historii. Zabýval se zejména raným osídlením českých zemí, historií českých šlechtických rodů, barokním sochařstvím a architekturou, českými legionáři za 1. světové války a 2. světovou válkou. Od počátku 90. let 20. století se intenzivně věnoval genealogii rodu Fadrný s posledním doloženým předkem v roce 1629. Příchod prvního předka rodu Fadrných na česká území ze severního Německa je pravděpodobně na základě srovnávacích DNA testů datován do 13. století. Dále zpracoval velké množství rodokmenů rodů pocházejících z Kunštátska. \n\nPo ukončení profesní kariéry se začal naplno věnovat lokální historiografii Svitavska, Moravskotřebovska a Kunštátska. Jeho některá zjištění jsou podložena vlastním průzkumem a výzkumem podložené závěry o variantě trasy tzv. Trstenické stezky na Svitavsku, přepadení biskupa Jindřicha Zdíka na Svitavsku, podobě středověkého opevnění Svitav detailní rozbor barokního sochařství na Svitavsku a Moravskotřebovsku. (Jiří František Pacák, Jan Sturmer, Severin Tischler, Jiří Antonín Heinz a další) či studium díla a života blahoslaveného kněze Engelmara Unzeitiga. Významně se podílel na vzniku samostatné biografie o obci Hradec nad Svitavou. \n\nV současné době připravuje biografii o rodné obci Moravský Lačnov. Rovněž se příležitostně věnuje přednáškové činnosti.\n\n"}
{"id": "1280225", "url": "https://cs.wikipedia.org/wiki?curid=1280225", "title": "Faded", "text": "Faded\n\n„Faded“ je píseň norského diskžokeje Alana Walkera. Vydána byla jako singl (zpoplatněné stažení a kompaktní disk) dne 3. prosince 2015. Singl se vyšplhal do první desítky hitparád v mnoha zemích, přičemž v mnoha zemích (Česko, Belgie, Norsko, Švédsko a další) dosáhl první příčky. Píseň nazpívala Iselin Solheim. Součástí singlu byla rovněž instrumentální verze písně. K písni byl rovněž natočen videoklip (natáčelo se v Estonsku a vystupoval v něm Shahab Salehi).\n"}
{"id": "1280231", "url": "https://cs.wikipedia.org/wiki?curid=1280231", "title": "Buddhistické svátky", "text": "Buddhistické svátky\n\nBuddhistické svátky se určují měsíční fází, takže datum svátků je každý rok proměnlivý. Některé totožné svátky jsou pozorovány v různých časových obdobích v různých částech Asie, jejichž důsledkem je různé datum Buddhových narozenin.\n\nBuddhistické svátky jsou často směsicí světských a náboženských praktik. Způsoby jakými se slaví se mohou značně lišit podle tradic. Je mnoho významných dnů, které se v Buddhistických zemích slaví. Často se jedná o kulturní svátky zmíněného náboženství, tudíž nemají tak velký význam pro západní kulturu.\n\nVesākha (Pali, Sanskrit: Vaisakha), také známý jako \"Buddha Purnima\" a \"Buddhův den\", je svátek oslavován tradičně buddhisty v různé dny v Indii, na Srí Lance, v Číně, Japonsku, Jižní Koreji, Tchaj-wanu, Nepálu, Tibetu, Bangladéši, Bhútánu, Indonésii, Singapuru, Vietnamu, Thajsku, Kambodži, Laosu, Malajsii, Myanmaru a na dalších místech po celém světě. Někdy se  mu neformálně říká „Buddhovy narozeniny“, to připomíná narození, osvícení (buddhovstvím) a smrt (paranirvány) Buddhy v Theravadě.\n\nMakha Bucha je důležitý buddhistický svátek, který se slaví při úplňku dne Māgha v Kambodži, Laosu, Thajsku a na Srí Lance a při úplňku dne Tabodwe v Myanmaru. Duchovním cílem dne je nespáchat jakýkoliv druh hříchů; činit pouze dobro; očistit svoji mysl. Makha Bucha je veřejný svátek, kdy buddhisté mají ve zvyku jít do chrámu a provádět zasloužené aktivity.\n\nBuddhovy narozeniny je svátek tradičně slaven v Mahayanském Buddhismu k uctění památky narození prince Siddhártha Gautamy, později Gautama Buddhy a zakladatele buddhismu. Podle svatých písem Théreváda Tripataka se Gautama narodil v Lumbini v současném Nepálu, kolem roku 563 před Kristem, a vyrůstal v Kapilavastu.\n\nPodle této legendy, krátce po narození mladého prince Gautamy, astrolog jménem Asita navštívil jeho otce Šuddhódana a prorokoval, že Siddhártha se buď stane velkým králem nebo se vzdá všeho majetku světa, aby se stal svatým mužem, kvůli tomu, aby viděl, jaký je život mimo zdi paláce.\n\nŠuddhódana byl odhodlaný vidět svého syna jako krále a tak mu zabraňoval v odchodu z paláce. Nicméně, jako devětadvacetiletý se princ navzdory otcovým snahám několikrát odvážil mimo palác. Dozvěděl se tak o utrpení obyčejných lidí, narazil na starého muže, nemocného člověka, mrtvolu a konečně na asketicky svatého muže, který je spokojený a smířený s celým světem. Tyto zkušenosti vyzvaly Gautama k opuštění královského života a vydání se duchovní cestou.\n\nAsalha Puja  (známý jako \"Asanha Bucha\" v Thajsku) je buddhistický svátek, který se obvykle koná v červenci při úplňku osmého lunárního měsíce. Slaví se v Kambodži, Thajsku, Laosu, Myanmaru, na Srí Lance a v dalších buddhistických zemích. Asalha Puja, také známý jako \"den Dhamma\", je jedním z nejvýznamnějších buddhistických svátků. Oslavuje Buddhovo první kázání. Toto první stěžejní kázání, často označováno jako „uvedení kola Dhammy do pohybu“, je učení, které je zapouzdřeno pro buddhisty ve čtyřech ušlechtilých pravdách: existuje utrpení (dukkha); utrpení je způsobeno touhou (tanhá); existuje stav (nibbána) mimo utrpení a touhu; a konečně cesta k nirváně via osmidílná stezka. Všechny různé buddhistické školy a tradice se točí kolem ústřední doktríny čtyř ušlechtilých pravd.\n\nUposatha je buddhistický den dodržování, existuje již dob Buddhy (500 př.n.l) a v buddhistických zemích se dnes stále udržuje. Buddha učil, že den upósatha slouží pro „očištění poskvrněné mysli,“ což má za následek vnitřní klid a radost. Je to den pro nácvik učení a meditace Buddhy.\n\nKathina je buddhistický svátek, který přichází na konci Vassy, tříměsíčního období, při, kterém buddhističtí mniši zůstávají na jednom místě.Svátek se slaví v Bangladéši, Kambodži, Laosu, Myanmaru, na Srí Lance a v Thajsku. Období, během něhož může klášter držet Kathinu trvá jeden měsíc, začíná po úplňku jedenáctého měsíce lunárního kalendáře (obvykle říjen).\n\nJe to čas pro světské buddhisty, aby vyjádřili vděčnost bhikkhus (buddhistickým mnichům). Světští buddhisté nosí dary do chrámů, zejména nové šaty pro mnichy.\n\nDen Abhidhammy je buddhistická tradice, která se slaví především v Myanmaru. Den Abhidhammy slaví Buddhův vzestup do nebe, aby učil svou matku Abhidhammu. Slaví se na úplněk sedmého měsíce barmského lunárního roku, který začíná v dubnu. Sedmý měsíc odpovídá říjnu, datum pro tuto událost je 16. října \n\nLoi Krathong je svátek slaven každoročně v Thajsku, Laosu, Shanu, Tanintharyi, Kelantanu, Kedahu a Xishuangbanně. Název by se dalo přeložit jako „plující koš“, a vychází z tradice výroby krathongů neboli zdobených košů, které pak plují po řece\n\nLoi Krathong se koná večer při úplňku 12. měsíce v tradičního thajského lunárního kalendáře. Přesné datum svátku se každý rok mění. V západním kalendáři to obvykle bývá v listopadu. V roce 2015 svátek připadl na 25. listopadu; v roce 2016 byl svátek 14. listopadu.\n\nSvátek je slaven pod různými jmény v jiných asijských zemích. V Myanmaru jako „Tazaungdaing“, na Srí Lance jako „Il Úplněk Poya“ a v Kambodži jako „Bon Om Touk“.\n\nMadhu Purnima, také známý jako Honey Full Moon Festival nebo“ svátek nabízení medu“ je buddhistický svátek, který se slaví v Bangladéši, a to zejména v oblasti Chittagong a Mon lidmi v Thajsku.Slaví se v den úplňku v měsíci Bangla Bhadro (srpen / září).\n\nModhu Purnimase slaví jako radostný den jednoty a lásky. Všichni buddhisté nosí do klášterů dary, nejčastěji med či ovoce.\n\nObřad královské orby (anglicky \"Royal Ploughing Ceremony\")  také známý jako svátek orby je starobylý královský rituál konající se v mnoha asijských zemích u příležitosti začátku vegetačního období rýže.\n\nV obřadu, jsou dva posvátní voli zavěšeny na dřevěném pluhu a orají. Po orbě jsou volům nabízeny talíře potravin, včetně rýže, kukuřice, zelených fazolí, sezamu, čerstvé posečené trávy, vody a rýžového whisky.\n\nKandy Esala Perahera, také známý jako „svátek zubu“ je velkolepý svátek, který se slaví s elegantními kostýmy a koná se v červenci a srpnu v Kandy na Srí Lance. Tento historický průvod se koná každý rok, aby se vzdal hold „relikvii posvátného zubu“ Buddhy, která je umístěna na Sri Dalada Maligawa v Kandy.Průvod se skládá z mnoha tradičních místních tanců. Svátek končí tradičním diya-kepeema rituálem, který se koná na řece Mahaweli na Getamb v Kandy\n\nSvátek duchů (anglicky the \"Ghost Festival\" nebo \"the Hungry Ghost Festival\") je tradiční buddhistický a taoistický svátek konající se v asijských zemích. Podle čínského kalendáře se Svátek duchů slaví 15.noci sedmého měsíce (14. v jižní Číně).\n\nV čínské kultuře, patnáctý den sedmého měsíce v lunárním kalendáři se nazývá Den duchů a sedmý měsíc je obecně považován za Měsíc duchů, ve kterém duchové, včetně zemřelých předků přicházejí ze záhrobí.\n\nDen Bodhi je buddhistický svátek, který připomíná den, kdy historický Buddha, Siddhártha Gautama zažil osvícení také známé jako bodhi v sanskrtu a páli. Podle tradice, Siddhártha nedávno upustil od roků extrémních asketických praktik a rozhodl se sedět pod stromem peepal a jednoduše meditovat, dokud nenajde kořen utrpení, a jak z něj sebe sama osvobodí.\n\n"}
{"id": "1280232", "url": "https://cs.wikipedia.org/wiki?curid=1280232", "title": "Balachna", "text": "Balachna\n\nBalachna () je město v Nižněnovgorodské oblasti v Ruské federaci. Při sčítání lidu v roce 2010 měla přes padesát tisíc obyvatel.\n\nBalachna leží na pravém, západním břehu Volhy přibližně 32 kilometrů severně, proti proudu, od Nižného Novgorodu, správního střediska oblasti.\n\nBalachna byla založena v roce 1474, v roce 1536 zničena nájezdem Kazaňského chanátu a poté obnovena jako dřevěná pevnost proti dalším nájezdům. Od založení byla důležitým centrem solného průmyslu, což ji v období Smuty vyneslo mezi dvanáctku největších ruských měst. V 18. a 19. století zde bylo také významné středisko loďařství.\n\nV severním sousedství Balachny bylo od roku 1932 do roku 1993 sídlo městského typu Pravdinsk vzniklé na místě starších vesnic a významné svou papírnou. Ta vyráběla mimo jiné papír pro noviny Pravda a podle nich bylo sídlo pojmenováno. V roce 1993 se stalo ze správního hlediska součástí Balachny, čímž se počet jejích obyvatel skoro zdvojnásobil.\n\n"}
{"id": "1280234", "url": "https://cs.wikipedia.org/wiki?curid=1280234", "title": "Hejnice (Staré Hobzí)", "text": "Hejnice (Staré Hobzí)\n\nStatek Hejnice () se nachází v katastru Starého Hobzí. Jedná se o objekt (brownfield) bývalého statku, který je situován ve volné krajině a sestává ze tří rozpadlých křídel s vnitřním dvorem. Dvě křídla tvoří pouze obvodové zdi. Třetí křídlo má propadlé stropy, které podpírají klenuté oblouky. Střecha třetího křídla je v havarijním stavu a zatéká do ní. Nedaleko statku jsou vybudované povrchové silážní nádrže a objekt s několika byty. Celková plocha brownfieldu čítá 16 700 m², z toho 1 700 m² zastavěné plochy. Objekt je elektrifikován, má napojení na pitnou vodu a kanalizaci. Podle národní databáze brownfieldů se zde počítá s ekologickou zátěží. Majitelem objektu je společnost ZEMSPOL DEŠNÁ\n\nPoplužní hospodářský dvůr Hejnice (německy Hönitzhof) vznikl z bývalé vsi Hodice (také Hodětice, německy Hoditz), písemně zmiňované před rokem 1447. V roce 1688 jej vlastnili rovným dílem Jindřich Burkhard a Anton Josef von Schneidau. Urbář panství zde uváděl zprvu ovčín pro mateční ovce (až 800 kusů). V 17. století je doloženo i pěstování chmele. Od roku 1841 byl v majetku markraběcí rodiny Pallavicini. V roce 1924 byl Alexandru Pallavicini při pozemkové reformě vyvlastněn.\n\nPo roce 1945 patřil pod Československý státní statek Dačice a od 1. ledna 1978 byl statek Hejnice přidělen pod Jednotné zemědělské družstvo (JZD) Dyje ve Starém Hobzí. Po sametové revoluci spadalo JZD – statek Hejnice do konce roku 1991 pod zákon 162/1990 Sb. o zemědělském družstevnictví a od 1. 1. 1992 se řídilo paragrafy v novém obchodním zákoníku 513/1991 Sb. a transformačním zákonem 42/1992 Sb., který nabyl účinnosti 28. ledna 1992. Nástupnickou organizací se stala firma ZEMSPOL DEŠNÁ (sídlo v obci Dešná), která je součástí firmy Rhea Holding.\n"}
{"id": "1280243", "url": "https://cs.wikipedia.org/wiki?curid=1280243", "title": "Oleksandr Kostyliev", "text": "Oleksandr Kostyliev\n\nOleksandr Kostyliev, známý jako s1mple, (* 2. října 1997) je ukrajinský profesionální hráč počítačové hry . V současnosti (2019) působí v týmu Natus Vincere.\n\nNa počátku kariéry nejprve začínal v roli riflera v týmu HellRaisers. V dalších letech se mu začalo dařit i v roli AWPera. Dalšími týmy, kde působil byly FlipSid3 Tactics či Team Liquid. V roce 2013 přešel k týmu Lan Dodgers a později ke Courage Gaming, Hashtag a Amazing Gaming.\n\nV září 2014 podepsal smlouvu v týmu Hellraisers, se kterým se probojoval do čtvrtfinále DreamHack Winter 2014. V lednu 2015 z důvodu zákazu hraní na všech ESL turnajích opustil tým Hellraisers, tento zákaz byl zrušen v únoru 2016 a tak vstoupil do týmu dAT Team, který se po necelém měsíci přejmenoval na FlipSid3 Tactics. Zde působil do 17. července 2015, důvodem jeho odchodu bylo vypadnutí v semifinále turnaje ESWC 2015 a neshody v týmu. Během turnaje ESWC 2015 hrál za tým FlipSid3 Tactics náhradník, americký hráč Martin Spencer (Hiko). S1mple poté působil v týmech Evolution, Worst Players a vrátil se také do Hellraisers a FlipSid3 Tactics, kde působil jako náhradník.\n\nV lednu 2016 se přestěhoval do Spojených států amerických a podepsal smlouvu v Team Liquid, za který hraje také Martin Spencer. Mezi jeho úspěchy patří 3. a 4. místo v turnaji MLG Major Championship: Columbus, kde byl vybrán do all-star zápasu Evropy proti Americe, dále 2. místo v ESL One: Cologne 2016. V srpnu 2016 se vrátil na Ukrajinu, kde hraje v týmu Natus Vincere, se kterým zvítězil v turnaji ESL One: New York 2016. V lednu 2017 byl vyhlášen 4. nejlepším hráčem v Top 20 players of 2016. V dubnu roku 2017 činí vydělané peníze z odehraných turnajů 132 457 amerických dolarů.\n\nCrosshair: cl_crosshairalpha 255; cl_crosshaircolor 4; cl_crosshairdot 1; cl_crosshairgap -3; cl_crosshairsize 3; cl_crosshairstyle 5; cl_crosshairusealpha 1; cl_crosshairthickness 0; cl_crosshair_drawoutline 0; cl_crosshair_sniper_width 1;\n\nViewmodel: viewmodel_fov 68; viewmodel_offset_x 2.5; viewmodel_offset_y 0; viewmodel_offset_z -1.5; viewmodel_presetpos 3; cl_viewmodel_shift_left_amt 1.5; cl_viewmodel_shift_right_amt 0.75; viewmodel_recoil 0; cl_righthand 1;\n\n\n"}
{"id": "1280244", "url": "https://cs.wikipedia.org/wiki?curid=1280244", "title": "Rayhon", "text": "Rayhon\n\nRayhon (* 16. září 1978, Taškent, Uzbecká SSR) je uzbecká zpěvačka a herečka, dcera zasloužilé umělkyně Tamary Šokirovové. Je podruhé vdaná a má dva syny.\n\n\n\n"}
{"id": "1280247", "url": "https://cs.wikipedia.org/wiki?curid=1280247", "title": "Fritz von Herzmanovsky-Orlando", "text": "Fritz von Herzmanovsky-Orlando\n\nFritz von Herzmanovsky-Orlando (narozen jako Friedrich Josef Franz Ritter von Herzmanowsky 30. dubna 1877 Vídeň - 27. května 1954 zámek Rametz nedaleko Merana) byl rakouský spisovatel, dramatik a kreslíř. \n\nNarodil se v rodině Emila Josefa rytíře von Herzmanowského a jeho ženy Aloisie von Orlando, která pocházela z Kosmonos. Vystudoval Tereziánskou akademii ve Vídni () a poté pokračoval v letech 1896–1903 ve studiu architektury na vídeňské technice (). Pro bolestivé chronické onemocnění se svého povolání v roce 1912 vzdal a - vzhledem k tomu, že byl hmotně nezávislý - dále se zabýval pouze literaturou a kreslením.\n\nJeho celoživotním přítelem byl malíř Alfred Kubin, jejich vzájemná korespondence vyšla knižně.\n\n"}
{"id": "1280251", "url": "https://cs.wikipedia.org/wiki?curid=1280251", "title": "Štítarský klen", "text": "Štítarský klen\n\nŠtítarský klen je památný strom javor klen (\"Acer pseudoplatanus\"), který roste v remízku mezi lesem a železniční tratí 800 m severovýchodně od železniční zastávky Štítary. Strom má vysoký přímý kmen, pravidelnou korunu tvoří dlouhé, vysoko nasazené paprskovité kosterní větve.\nKoruna stromu sahá do výšky 26 m, obvod kmene měří 327 cm (měření 2014).\nOd stromu je hezký výhled na 3,5 km vzdálený vrch Háj (758 m), nejvyšší horu české části Smrčin.\n\nStrom je chráněn od roku 2005 jako esteticky zajímavý strom, krajinná dominanta s významným vzrůstem a historicky důležitý strom, připomínající zaniklou obec Štítary.\n\n"}
{"id": "1280252", "url": "https://cs.wikipedia.org/wiki?curid=1280252", "title": "Zedwitzův javor", "text": "Zedwitzův javor\n\nZedwitzův javor je památný strom javor klen (\"Acer pseudoplatanus\"), který roste ve svahu na zahradě pod budovou městského muzea v Aši, která byla původně zámkem šlechtického rodu Zedwitzů. \n\nStrom roste na tzv. \"Mikulášském vrchu\", jenž je považován za místo prvního osídlení města a bývalo kdysi i správním centrem Aše.\nPojmenování památného stromu připomíná rod Zedwitzů (též Zedtwitzů), jehož příslušníci začali v 15. století budovat svá panství na Ašsku.\nStrom má přímý kmen, vysoká pravidelná koruna na vrcholu prosychá.\nStrom dosahuje výšky 24 m, obvod kmene měří 405 cm (měření 2015).\n\nStrom je chráněn od roku 2015 jako esteticky zajímavý strom, významný krajinný prvek s významným vzrůstem.\n\n"}
{"id": "1280254", "url": "https://cs.wikipedia.org/wiki?curid=1280254", "title": "Marie Tudorovna (Hugo)", "text": "Marie Tudorovna (Hugo)\n\nMarie Tudorovna (1833, Marie Tudor) je romantická divadelní hra o třech jednáních francouzského prozaika, dramatika a básníka Victora Huga. Hra je napsaná v próze a její titulní postavou je anglická královna Marie I. Tudorovna, nazývaná \"Krvavá Marie\" (Bloody Mary).\n\nHra měla premiéru 6. listopadu roku 1833 v pařížském divadle Théâtre de la Porte-Saint-Martin a ještě téhož roku vyšla knižně. Jedná se o jakési historické melodrama. V dramatu vystupují historické i smyšlené postavy a historická kulisa je jen záminkou k rozvíjení příběhů plných děsivých scén a efektů. Setkáváme se zde se scénami z vězení a z popraviště, se zvoněním umíráčku, s třeskem dělových ran atp. Pod melodramatickým povrchem se však skrývá romantický princip dvou světů, aristokratického a světa prostých lidí. Proti bezohledné, nemorální, bezcharakterní a sobecké královně stojí v protikladu čistý a nezištný charakter prostého londýnského řemeslníka zvysoka převyšující královnu a jejího milence svou nezištností, poctivostí, odvahou, obětavostí i pojetím lásky.\n\nHra se odehrává v Londýně během tří dnů roku 1553. Katolická anglická královna Marie Tudorovna udržuje milostný vztah s italským dobrodruhem Fabianem Fabianim, Šlechtici na královském dvoře se snaží Fabiana odstranit a spoléhají přitom především na Simona Renarda, španělského velvyslance v Anglii, který zde organizuje svatbu Marie Tudoroivny s princem Filipem, pozdějším španělským králem Filipem II.\n\nFabiano však svádí dívku jménem Jeanne, sirotka, kterého vychovává řezbář Gilbert. Fabiano totiž zjistil, že Jeanne je dědičkou zavražděného lorda Talbota, který svůj majetek svěřil koruně. Gilbert Jeanne miluje, chce si jí vzít a nechtěně se stane nástrojem Simona Renarda. Ten mu vymůže slyšení u královny, kde Gilbert odhalí Fabianovo počínání a žádá pro Jane její majetek a sňatek s Fabianim. Královna, zaslepená bolestí nad zradou svého oblíbence, nechá Fabiana a Gilberta uvěznit v Toweru jako spiklence.\n\nFabiano je odsouzen k smrti, ale královna se rozhodne jej zachránit. Snaží se namísto něho dostat na popraviště Gilberta. Jeden z vězňů je v masce vyveden z vězení a popraven. Zoufalá královna doufá, že byl popraven Gilbert, Jane, která si uvědomí, že Gilberta miluje, doufá, že obětí je Fabiano. Přichází Simon Renard a oznamuje, že z důvodů záchrany Anglie nechal popravit Fabiana.\n\n"}
{"id": "1280258", "url": "https://cs.wikipedia.org/wiki?curid=1280258", "title": "Prstnatec bezový", "text": "Prstnatec bezový\n\nPrstnatec bezový (\"Dactylorhiza sambucina\") je hlíznatá, zemní orchidej, která je v české přírodě velmi vzácná. Tato nevysoká bylina patří k nejčasněji rozkvétajícím orchidejím a je zvláštní svým výrazným polymorfismemː květy má zbarvené buď tmavě nachově, nebo světle žlutě. Jedinci s oranžovými květy jsou kříženci obou barevných forem.\n\nEvropský druh, jehož souvislý areál zahrnuje hlavně střední, jižní a východní Evropu. Na západě se hranice jeho rozšíření pouze dotýká východu Francie, na severu prochází Německem a jihem Polska a na východě sahá až po východ Ukrajiny; na jihu vede podél Středozemního moře. Izolované arely se vyskytují na jihu Skandinávie.\n\nV České republice se dříve prstnatec bezový řídce vyskytoval v pahorkatinách na většině území. V 60. letech 20. století začal ustupovat a dnes je na velké části území Čech vzácný nebo zcela vyhynul. Na východě Moravy se dosud drží, hlavně v Beskydech, Vsetínských vrších a Bílých Karpatech. Za východní státní hranicí, na Slovensku, je v karpatské oblasti poměrně hojný.\n\nSvětlomilný druh rostoucí na suchých, kamenitých, na živiny chudých, nevápnitých nebo slabě kyselých půdách. Bývá k vidění na loukách, pastvinách a po okrajích světlých lesů v podhorských a horských oblastech. Nesnáší hnojení stanovišť, které narušuje symbiotický vztah s mykorhizními houbami. Kvete v dubnu a květnu.\n\nRostlina má současně dvě nebo více hlíz. Loňskou, plnou výživných látek, ze které na jaře rostlina raší, a novou, která roste, sílí a bude rostlinu vyživovat v následujícím roce. Za příhodných podmínek se vyvine nových, drobných hlíz několik a tyto mohou posloužit k rozmnožování. Pokud hlíza nenakumuluje dostatek živin, rostlina neroste do květů. Stará hlíza současně se zaschnutím rostliny na konci sezony zcela vyčerpaná uhyne.\n\nVytrvalá, 10 až 25 cm vysoká rostlina, která má v podzemí obvykle dvě zploštělé, prstovitě dělené hlízy (odtud název rodu \"prstnatec\"). Lodyha je přímá, dutá a někdy mělce rýhovaná, olistěná je pouze ve spodní polovině. Na bázi lodyhy vyrůstá čtyři až šest od lodyhy odstávajících, kopinatých, na vrcholu tupých listů, výrazně žilnatých, zelených a vždy beze skvrn. Listy jsou úzce obvejčité a na vrcholu tupé, nejvýše postavený list je kopinatý a dosahuje až ke spodu květenství.\n\nKvětenství je hustý, válcovitý klas dlouhý až 9 cm a je tvořený mnoha světle žlutými nebo tmavě nachovými květy se žlutou bázi pysku. Listeny se třemi až pěti podélnými žilkami, příčně pospojovanými, bývají kopinaté, zelené nebo mají červenofialový nádech, jsou delší než semeník a jejich vrcholy přečnívají nad květy. Ze tří vnějších okvětních lístků dva odstávají, třetí společně se dvěma menšími, vnitřními lístky jsou k sobě přikloněné a vytvářejí přilbu. Plochý, po okraji vlnitý pysk je okrouhlý, mělce trojlaločný a má alespoň u báze nachové tečky. Ostruha je kyjovitá, tupá, dlouhá jako válcovitý semeník a obvykle směřuje dolů. Květenství voní po květech bezu černého (\"Sambucus nigra\"), z čehož je odvozeno druhové jméno byliny.\n\nKvěty jsou opylovány hlavně včelami a čmeláky, kteří přistávají na širokém pysku. Po vsunutí sosáku do ostruhy, kde hledají nektar, se uvolní brylky pylu a pomoci lepkavých terčíků se opylovačům přilepí na hlavu. Tam zůstanou až do návštěvy dalšího květu, kde brylky ulpí na lepkavé blizně. Po opylení se v květu vyvíjí elipsoidní tobolka s četnými drobnými semeny, která po vyklíčení potřebují k vytvoření semenáče podporu symbiotické mykorhizní houby.\n\nPrstnatec bezový začal z české krajiny ustupovat následkem mizení pastvinářství a kosení luk. Řada jeho tradičních lokalit zarostla agresivními vyššími travinami nebo náletovými dřevinami, jimž tento konkurenčně slabý druh není schopen odolat.\n\nJe v České republice chráněnou rostlinou a byl přiřazen k silně ohroženým druhům, jejichž stavy v posledních letech výrazně poklesly, a to jak ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb\" (§2), tak i v \"Červeném seznam cévnatých rostlin České republiky z roku 2012\" (C2t).\n\n"}
{"id": "1280263", "url": "https://cs.wikipedia.org/wiki?curid=1280263", "title": "Serinda Swan", "text": "Serinda Swan\n\nSerinda Swan (* 11. července 1984, West Vancouver, Britská Kolumbie, Kanada) je kanadská herečka. Během let 2011–2012 hrála roli Ericy Reed v seriálu \"Breakout Kings\". Poté si zahrála agentku Paige Arkin v seriálu \"Graceland\". V roce 2017 získala jednu z hlavních rolí v seriálu \"Inhumans\".\n\nSwan se narodila ve West Vancouver v Britské Kolumbii v Kanadě. Její otec Scott Swan je kanadským divadelním režisérem a hercem, který na severním pobřeží vlastní herecké studio. Její matka je herečka, často jí brávala na natáčení, když byla malá. Její první role přišla v jejích tří letech s filmem \"Cousins\" (1989) s Tedem Dansonem a Isabellou Rosselliniovou. Poté si zahrála v reklamách na Milky Way, Mucuh Music, Macy's a další.\n\nV dubnu 2008 si zahrála v hudebním videoklipu skupiny So Happy k písničce „Theory of a Deadman“. Objevila se ve dvou dílech seriálu \"Smallville\" v roli Zatanny Zatary. V šesté řadě seriálu \"Lovci duchů\" měla roli bohyně Veritas. V roce 2009 si zahrála ve filmu \"The Break-Up Artist\". Během let 2011 až 2012 hrála roli Ericy Reed v seriálu \"Breakout Kings\". V seriálu \"Chicago Fire\" si zahrála ve čtyřech dílech. Ve roce 2017 bylo oznámeno, že si zahraje v seriálu Inhumans, který bude od září 2017 vysílat stanice ABC.\n"}
{"id": "1280266", "url": "https://cs.wikipedia.org/wiki?curid=1280266", "title": "Vavro Hajdů", "text": "Vavro Hajdů\n\nVavro Hajdů (8. srpna 1913 Senica nad Myjavou, Slovensko – 15. července 1977 Mnichov, Německo) byl člen československé armády, československý komunistický politik, zástupce Československa v OSN, náměstek ministra zahraničních věcí Vladimíra Clementise.\n\nNarodil se v roce 1913 v Senici nad Myjavou na Slovensku v rodině židovského advokáta. Studoval na Masarykově reálném gymnáziu a poté na Právnické Fakultě UK v Bratislavě, postgraduálně se vzdělával na Institut des hautes études internationales a École libre des sciences politiques v Paříži. Dále byl na studijní cestě v Londýně. Po studiu byl advokátským koncipientem. Posléze pracoval v právní kanceláři Vladimíra Clementise, spolu s kterým v roce 1939 odešel do emigrace do Francie.\n\nSvou spolupráci s komunisty začal již před rokem 1939. Po 15. březnu 1939 byl pro svou komunistickou činnost zatčen a poté emigroval do Francie, kde spolupracoval s dalšími emigranty, např. s Vladimírem Clementisem a Marií Švermovou. Svou činnost rozvíjel jako člen komunistické buňky v československé armádě. Po porážce Francie odjel spolu se svou jednotkou do Anglie, kde byl držen v internačním táboře. Po 8 měsících znovu vstoupil do československé armády a nadále působil v komunistické buňce. Po svém zranění a následném odchodu z armády pracoval nejen na Ministerstvu zahraničních věcí v Londýně, ale také zde vedl československý rozhlas. Po návratu do ČSR začal pracovat, již jako člen komunistické strany, na Ministerstvu zahraničních věcí v Praze. Jako vedoucí nebo člen československých delegací se účastnil mezinárodních konferencí, např. v Paříži, v Londýně, v Bělehradě nebo ve Varšavě. Byl také zástupce vedoucího československé delegace v OSN. Dále pracoval jako náměstek ministra zahraničních věcí. Hajdů byl za svou práci vyznamenán československými i mezinárodními řády a vyznamenáními. Od roku 1949 vedl katedru mezinárodního práva na Právnické fakultě Univerzity Karlovy. Po svém zatčení roku 1951 a následné rehabilitaci roku 1956 pracoval na Ústavu státu a práva na Akademii věd ČSR. Pracoval také jako redaktor časopisu pro mezinárodní právo. V neposlední řádě byl uznávaným odborníkem na Německo: účastnil se mezinárodních konferencí a publikoval vědecká díla o německé otázce a také díla týkající se evropské bezpečnosti.\n\nRozsudek z 27. listopadu 1952 obvinil Vavra Hajdů ze špionáže a odsoudil ho k doživotnímu trestu odnětí svobody. Dalších 13 bylo obviněno z velezrady, vyzvědačství, sabotáže a vojenské zrady. K trestu smrti bylo odsouzeno 11 z nich. Zbylí dostali stejný trest jako Hajdů. Obžalovaní se neodvolali a jejich žádost o milost nebyla vyslyšena. Hajdů byl roku 1956 zbaven obžaloby a následně rehabilitován, díky stížnosti generálního prokurátora pro porušení zákona.\n\nZemřel v červenci roku 1977 při cestě do Mnichova na mozkovou mrtvici\n\nJeho otec byl advokát. Hajdů měl tři děti. Dva syny, Ing. Pavla (* 1940) a Ivana, a dceru Evu.\n\nZa působení na Ministerstvu zahraničních věcí vydal 21 vědeckopopularizačních publikací.\n\nDále se zabýval otázkou Německa a evropské bezpečnosti.\n\n\n\n"}
{"id": "1280276", "url": "https://cs.wikipedia.org/wiki?curid=1280276", "title": "Les Républicains", "text": "Les Républicains\n\nLes Républicains (česky \"Republikáni\", anglicky \"Republicans\") je francouzská středopravicová politická strana. Vznikla v květnu roku 2015 jako nástupnická strana Unie pro lidové hnutí \"(Union pour un Mouvement Populaire, UMP),\" které vzniklo v roce 2002 pod vedením bývalého francouzského prezidenta Jacquese Chiraca. V současnosti je společně s prezidentskou stranou La République en marche jednou z hlavních politických stran ve Francii. Les Républicains je členem Evropské lidové strany, Centristické demokratické internacionály a Mezinárodní demokratické unie.\n\nV primárních volbách na prezidenta Francie 2017 zvítězil ex-premiér François Fillon.\n\nV listopadu 2014 byl předsedou Unie pro lidové hnutí zvolen bývalý francouzský prezident Nicolas Sarkozy. Ten následně podal generálními výboru návrh na změnu názvu strany na \"Republikáni\" (\"Les Républicains\") a změnu stanov. Místopředsedkyně strany Nathalie Kosciusko-Morizet následně Sarkozymu a předsednictvu strany předložila návrh nových stanov. Nové stanovy mimo jiné umožňovaly volby předsedy departmentských organizací strany přímou volbou, ukončení politických proudů a dohadování členů volební nominaci.\n\nKritici Sarkozymu vyčítali název strany. Podle nich nebylo nelegální pojmenovat stranu \"Republikáni\", protože podle nich je republikánem každý francouzský občan, který hájí hodnoty a myšlenky Francouzské republiky, které pocházejí už z dob Francouzské revoluce. Takový termín je podle nich něco víc než jen název nějaké politické strany. Nový název byl předsednictvem přijat 5. května 2015 a po rozhodnutí soudu ve prospěch Sarkozyho schválen členy strany online 28. května 2015. Z celkové účasti 45,7% bylo 83,3% členů pro. Nové stanovy byly přijaty 96,3% hlasů a nové složení předsednictva 94,8%.\n\nZměna názvu byla oficiálně přijata na ustavujícím kongresu nové strany 30. května 2015 v Paris Event Center v Paříži za účasti 10 000 aktivistů. Angela Merkelová, německá kancléřka a předsedkyně CDU, poslala kongresu gratulační dopis. Republikáni se tak stali legitimním nástupcem UMP a přední středopravicovou stranou ve Francii.\n\nOrganizace byla vyhlášena v prefektuře v Saône-et-Loire 9. dubna 2015. Na základě tohoto prohlášení má strana za cíl \"Podporovat myšlenky pravice a středu, být otevřena všem, co si přejí stát se členy a diskutovat v duchu politické strany s republikánskými ideály ve Francii nebo mimo ni\". Toto ustanovení bylo publikováno v \"Journal officiel de la République française\" 25. dubna 2015.\n\n3. července 2016 Nicolas Sarkozy oznámil, že tento rok rezignuje jako lídr strany, aby se mohl stát pravicovým kandidátem ve volbě prezidenta republiky 2017.\n\n27. listopadu 2016 se prezidentským kandidátem strany stal bývalý premiér Francois Fillon, který zvítězil ve stranických primárních volbách.\n\nV prvním kole prezidentských voleb 23. dubna 2017 se Francois Fillon umístil na třetím místě s 20% hlasů, tudíž nepostoupil do druhého kola. Následně ve své koncesní řeči podpořil ve druhém kole Emmanuela Macrona.\n\n"}
{"id": "1280277", "url": "https://cs.wikipedia.org/wiki?curid=1280277", "title": "Chotouňský potok", "text": "Chotouňský potok\n\nChotouňský potok je pravostranný přítok řeky Sázavy v okresech Praha-východ a Praha-západ ve Středočeském kraji. Délka toku činí 7,9 km. Plocha povodí měří 16,0 km².\n\nPotok vytéká z rybníka, který se nachází v polích východně od Nechánic v nadmořské výšce okolo 415 m. V pramenné oblasti teče nejprve západním směrem. Protéká výše zmíněnou vsí, u níž napájí tři místní rybníky a postupně mění směr toku na jihozápad. V Chotouni napájí vodní nádrž a poté přijímá zprava Jílovský potok. Odtud až ke svému ústí tvoří potok hranici mezi katastrálním územím \"Jílové u Prahy\" a katastrálními územími \"Pohoří u Prahy\", \"Borek nad Sázavou\" a \"Kamenný Přívoz\". Na středním a dolním toku proudí jižním až jihozápadním směrem hlubokým údolím, jehož svahy jsou z části zalesněné. Východně a jihovýchodně od Jílového u Prahy se na březích potoka rozprostírají chatové osady. Do Sázavy se vlévá v Žampachu na 9,7 říčním kilometru v nadmořské výšce okolo 220 m. Část osady na levém břehu Chotouňského potoka je součástí obce Kamenný Přívoz, část Žampachu na pravém břehu potoka je součástí města Jílové u Prahy.\n\n"}
{"id": "1280278", "url": "https://cs.wikipedia.org/wiki?curid=1280278", "title": "Modřejka", "text": "Modřejka\n\nModřejka je pravostranný přítok Hrádeckého potoka v okrese Příbram ve Středočeském kraji. Délka toku činí 5,4 km. Plocha povodí měří 6,7 km².\n\nPotok vytéká z malého rybníka na západním okraji Modřovic v nadmořské výšce okolo 550 m. Kromě výše zmíněné vodní plochy napájí v obci ještě \"Hrádecký rybník\" a další bezejmenný rybník níže po proudu. Po celé své délce teče napřímeným korytem mezi poli převážně jihovýchodním směrem. Pod Modřovicemi se na toku nachází další rybník, který je nazýván \"Postodolský rybník\". Zhruba na čtvrtém říčním kilometru zadržuje vody potoka \"Nový rybník\". Po jeho hrázi je vedena silnice spojující Modřovice s Chrástem. Po několika dalších stech metrem přijímá Modřejka zleva krátký přítok od Mýtského rybníka. Na dolním toku protéká Tochovicemi, kde napájí rybník \"Pančák\" v zámeckém parku. Na jihovýchodním okraji obce podtéká železniční trať č. 200 a po několika dalších desítkách metrech těleso zaniklé vlečky Tochovice–Orlík. Do Hrádeckého potoka se vlévá na 8,5 říčním kilometru, jihovýchodně od Tochovic, v nadmořské výšce okolo 475 m.\n\nPotok nemá žádné větší přítoky.\n"}
{"id": "1280284", "url": "https://cs.wikipedia.org/wiki?curid=1280284", "title": "Xantusie pouštní", "text": "Xantusie pouštní\n\nXantusie pouštní (\"Xantusia vigilis\") je druh ještěra z čeledi xantusiovitých, pojmenované podle maďarského zoologa Jánose Xántuse, který po porážce maďarské revoluce uprchl do Spojených států.\n\nXantusie pouštní obývá aridní a semiaridní oblasti Kalifornie na východ od San Gabriel Mountains, Arizony, Nevady, Utahu a severního Mexika, kde žije ve skalách nebo v porostech juky. Je dlouhá maximálně 12 centimetrů včetně ocasu, zbarvená nenápadně šedozeleně až šedohnědě s drobnými černými skvrnami. Má plochou hlavu a svislé zornice, oční víčka jsou srostlá a průhledná jako u hadů, šupiny na hřbetě a bocích poněkud odstávají.\nXantusie bývaly dříve označovány jako „noční ještěrky“, ve skutečnosti jsou zpravidla aktivní přes den, žijí však velmi skrytě mezi spadaným listím a kameny; pouze v extrémních vedrech mohou přejít na noční způsob života. Jsou obratnými lezci a lovci hmyzu, který je jejich hlavní potravou. Jsou živorodé, v období od srpna do prosince rodí od jednoho do tří mláďat. Xantusie vytvářejí rodinná společenství, která zůstávají pohromadě i několik let, což je u plazů neobvyklé chování.\n\n"}
{"id": "1280294", "url": "https://cs.wikipedia.org/wiki?curid=1280294", "title": "Karol Kohúcik", "text": "Karol Kohúcik\n\nKarol Kohúcik (25. června 1925 – 9. července 2001) byl slovenský fotbalista. S aktivní kariérou musel skončit po operaci menisku.\n\nV československé lize hrál za TŠS/Kovosmalt Trnava. Dal 14 ligových gólů.\n\n\n"}
{"id": "1280295", "url": "https://cs.wikipedia.org/wiki?curid=1280295", "title": "The Rolling Bridge", "text": "The Rolling Bridge\n\nThe Rolling Bridge je lávka v oblasti Paddington Basin v Londýně. \n\nMost byl navržen Thomasem Heatherwickem a zbudován v roce 2004 jako součást přestavby oblasti Paddington Basin. Skládá se z osmi trojúhelníkových částí, které mají dřevěnou mostovku a ocelové zábradlí. V zábradlí je vestavěný hydraulický systém, díky kterému se most může „složit“ do osmiúhelníkového tvaru s průměrem cca 6 m. The Rolling Bridge je jediným mostem na světě, který se tímto způsobem pohybuje. Celková délka mostovky je 12 m.\n\nV roce 2005 získal most ocenění \"British Structural Steel Design Award\".\n"}
{"id": "1280300", "url": "https://cs.wikipedia.org/wiki?curid=1280300", "title": "Baikiaea plurijuga", "text": "Baikiaea plurijuga\n\nBaikiaea plurijuga je druh dřeviny z čeledi bobovité. Je to poloopadavý, až 20 metrů vysoký strom se sudozpeřenými listy a dvoustranně souměrnými, růžovými až purpurovými květy s pomačkanými korunními lístky a žlutými tyčinkami. Plody jsou dřevnaté, ploché, explozivně se otevírající lusky. Druh je rozšířen na písčitých podkladech v tropické jižní Africe a v některých oblastech tvoří dominantní složku lesních porostů a stromových savan. Je zdrojem kvalitního, ceněného, červenohnědě zbarveného dřeva, známého nejčastěji pod názvem \"rhodesian teak\". Má též význam v domorodé medicíně a občas i pěstován v tropech jako okrasná dřevina.\n\n\"Baikiaea plurijuga\" je poloopadavý, pomalu rostoucí strom, dorůstající výšky až 20 metrů a šířky kmene až 120 cm. Koruna je rozložitá, hustá a bohatě větvená. Borka je nejčastěji hrubá a síťovitě rozpukaná. Listy jsou sudozpeřené, asi 5 až 10 cm dlouhé, složené ze 4 až 5 párů úzce eliptických lístků. Palisty jsou vlnaté, až 9 mm dlouhé. Květy jsou dvoustranně souměrné, oboupohlavné, stopkaté, uspořádané v až 35 cm dlouhých hroznech. Květy i listy jsou celkově menší než u jiných druhů rodu. Kalich je čtyřčetný, kožovitý, 15 až 20 mm dlouhý, na vnější straně rezavě plstnatý, s jedním lístkem větším než ostatní. Koruna je světle růžová až purpurová, asi 3 cm dlouhá a 2,5 cm široká, složená z 5 obvejčitě lžicovitých, pomačkaných korunních lístků. Tyčinek je 10, jsou žluté a nápadné. Jedna z nich je volná, zbývající v dolní části srostlé do skupinky. Semeník je velmi krátce stopkatý, až 1,5 cm dlouhý, zploštělý, plstnatý, nesoucí protáhlou, až 2,5 cm dlouhou čnělku. Plodem je dřevnatý, zploštělý, obkopinatý lusk dosahující délky 9 až 14 cm a šířky 3,5 až 4,5 cm. Plody jsou na povrchu rezavě pýřité až plstnaté. Chlopně plodu se po puknutí spirálně svinují. Semena jsou tmavě hnědá, silně zploštělá, lesklá, asi 2 cm dlouhá.\n\nDruh roste v jižní tropické Africe na kalaharských píscích na území jihovýchodní a jižní Angoly, Botswany, severovýchodní Namibie, jihozápadní Zambie a západního Zimbabwe. Vyskytuje se v suchých opadavých lesích a v savanových lesích v nadmořských výškách od 900 do 1200 metrů. Perioda sucha trvá v těchto oblastech 6 až 8 měsíců. Nezřídka je dominantní dřevinou a vytváří souvislé řídké či hustší porosty. Roste na hlubokých, chudých, písčitých půdách.\nPorosty s \"B. plurijuga\" jsou součástí 2 ekoregionů, označovaných jako \"Kalahari Acacia-Baikiaea Woodland\" a \"Zambezian Baikiaea woodlands\".\nV pozdních třetihorách byl celý tento region součástí jihoafrické pouště.\n\nV severní části areálu je \"B. plurijuga\" složkou suchých tropických opadavých lesů, označovaných jako \"Zambezian Baikiaea woodlands\". Ve většině oblastí daného ekoregionu tento druh dominuje a vytváří hustý zapojený lesní porost o výšce až 20 metrů, v některých částech je ve stromovém patru hojně zastoupen též křídlok \"Pterocarpus stevensonii\" (bobovité). Podrost je v této vegetaci silně vyvinutý a je tvořený zejména různými liánami a keři: uzlence (\"Combretum\"), vrcholáky (\"Terminalia\"), kulčiby (\"Strychnos\"), ochna (\"Ochna\"), parinari (\"Parinari\"), krutikvět (\"Strophanthus\"), \"Canthium\", \"Popowia\", \"Pteleopsis\", \"Diplorhynchus\" a četné bobovité (dalbergie, křídloky, dialium, kopaiva, bauhínie, akácie, \"Guibourtea\", \"Baphia\", \"Burkea\" aj.).\nV některých oblastech je podrost téměř neprostupný. Povrch půdy je pokrytý spadanými listy, bylinný podrost téměř chybí a objevuje se pouze v období dešťů. Epifyty a mechy v podstatě chybějí. Dochovaných původních lesů tohoto typu je menšina, na většině území byly narušeny zejména požáry, korunní patro těchto degradovaných lesů je rozvolněné a bylinný a travinný podrost je v nich četnější. Svým charakterem připomínají tyto narušené porosty jižnější a sušší ekosystém, \"Kalahari Acacia-Baikiaea woodland\". Na severu na oblast těchto lesů navazují lesy s převažujícími dřevinami rodu brachystegie (\"Brachystegia\") a \"Isoberlinia\", odkud byl druh \"Baikiaea plurijuga\" pravděpodobně vytlačen konkurenčně silnějšími druhy.\n\nJižní část areálu \"B. plurijuga\" tvoří v podstatě savanový les. Je tvořen dřevinami roztroušenými v hojném travinném podrostu. V některých oblastech stromovému patru dominuje \"B. plurijuga\" a podrost je tvořený keřovitými, nepopínavými druhy (\"Bauhinia macrantha\", \"Baphia obovata\", \"Popowia obovata\"), jinde převažuje smíšený les, kde tento druh roste zejména spolu s druhy \"Copaifera coleosperma\", \"Burkea\", křídlok (\"Pterocarpus\"), \"Ricinodendron rautanenii\", případně i \"Pteleopsis anisoptera\" či \"Brachystegia spiciformis\". Na jihu na areál daného druhu navazuje poušť Kalahari, kde je výskyt \"B. plurijuga\" omezen nedostatkem srážek. Na jihovýchodě se mění geologické podloží a navazují zejména mopanové lesy a savany.\n\nKvěty jsou opylovány hmyzem. Dřevina je zejména v zapojeném porostu poměrně odolná vůči periodickým požárům vegetace. I dvouleté semenáče jsou schopny po zničení nadzemní části ohněm znovu obrazit z kořene. Porosty jsou nejvíce poškozovány pozdními požáry, objevujícími se v pokročilém období sucha. Na rozdíl od většiny ostatních bobovitých nemá na kořenech hlízkové bakterie fixující vzdušný dusík. Strom kvete každoročně, bohatá násada plodů má periodu 2 až 4 let. Semena jsou z pukajících plodů vystřelována na vzdálenost asi 30 metrů. Ptáci ani zvířata k šíření semen příliš nepřispívají, neboť je při konzumaci zničí. Semena jsou téměř ze 100 % klíčivá a klíčí záhy po příchodu období dešťů. Semenáč vyráží dlouhý hlavní kořen, který ke konci období dešťů již dosahuje do hloubky přes 2,5 metru, čímž uniká kompetici o vláhu s podrostovými druhy. Kořeny vzrostlých exemplářů dosahují značné hloubky. Při pokusech bylo kopáno do hloubky až 9 metrů, aniž by se dosáhlo konce kořene. Semena a mladé semenáče jsou ve velkém množství shromažďována hlodavci, kteří je uskladňují jako zásobu potravy na období sucha.\n\nPorosty s \"Baikiaea plurijuga\" byly vesměs silně narušeny těžbou dřeva, která velmi zintenzivněla zejména v horizontu posledních 50 let. Výskyt starých exemplářů je v těchto lesích již poměrně řídký a převažuje porost s nezapojeným korunním patrem, který je váce ohrožován požáry. Na původních místech výskytu je však druh schopen přirozené regenerace a není ani zařazen mezi ohrožené druhy.\n\nStrom je ekonomicky významný jako zdroj atraktivního a ceněného dřeva, které je považováno za jedno z nejlepších komerčních dřev. Nejčastěji je obchodováno pod názvy \"rhodesian teak\" nebo \"zambesian redwood\". Jádrové dřevo je červenohnědě zbarvené s tmavými skvrnami či pásy a jemnou strukturou, ostře oddělené od světle hnědorůžové běli. Jádrové dřevo je tvrdé a těžké, velmi trvanlivé vůči rozkladu a dřevokaznému hmyzu, středně odolné vůči termitům. Opracování je vzhledem k tvrdosti a přítomnosti křemičitých tělísek poněkud obtížné a nástroje se při něm rychle otupují. Používá se zejména na mostní konstrukce, podlahy, železniční pražce, výdřevu dolů, nábytek a v některých oblastech i na ohrady. Většina vytěženého dřeva se vyváží, neboť je pro domorodé nástroje příliš tvrdé. Používá se také jako kvalitní palivo a poskytuje velmi výhřevné dřevěné uhlí.\n\nBorka je užívána v místní medicíně při léčení syfilis a bolestí zubů, je zdrojem tříslovin a slouží k výrobě posilujících nápojů. Velká plochá semena používají domorodci jako korále. Květy jsou jedlé. Strom je poměrně pohledný a občas je v tropech pěstován jako okrasná dřevina.\n\n"}
{"id": "1280301", "url": "https://cs.wikipedia.org/wiki?curid=1280301", "title": "Erik Bruhn", "text": "Erik Bruhn\n\nErik Bruhn, rodným jménem Belton Evers (3. října 1928, Kodaň – 1. dubna 1986, Toronto) byl dánský baletní tanečník a choreograf.\n\nBalet studoval od devíti let v Královském dánském baletu. Na prknech Kodaňské královské opery debutoval v roce 1947, v osmnácti letech, v baletu Haralda Landera \"Thorvaldsen\". V roce 1949 se stal sólistou kodaňské scény. Toho roku však prvně tančil též v American Ballet Theatre v New Yorku, kde strávil největší část kariéry (ačkoli formálně zůstával dlouho absentujícím členem kodaňské opery, do roku 1961). Vystřídal ale i mnoho dalších scén v severní Americe a Evropě (New York City Ballet, Pařížská opera, Královský balet v Londýně, National Ballet of Canada). Občas se objevil i ve filmu, nejvíce se proslavil v taneční pasáži amerického filmu \"Hans Christian Andersen\" z roku 1952. Díky dánské tradicionalistické škole a vrozené eleganci (pro niž byl označován tradičním titulem \"danseur noble\") se nejvíce uplatnil v klasických romantických rolích (\"Labutí jezero\", \"La Sylphide\" apod.). \n\nV letech 1967–1972 byl ředitelem Švédské královské opery. Od roku 1983 až do své smrti pak Kanadského národního baletu. V roce 1963 byl vyznamenán dánským řádem Dannebrog. \n\nByl homosexuálem, jeho dlouholetým životním partnerem (1961–1986) byl ruský tanečník Rudolf Nurejev.\n\n"}
{"id": "1280303", "url": "https://cs.wikipedia.org/wiki?curid=1280303", "title": "Emilia Fernández Rodríguez", "text": "Emilia Fernández Rodríguez\n\nBlahoslavená Emilia Fernández Rodríguez de Cortés (13. dubna 1914 – 25. ledna 1939) je mučednice z dob Španělské občanské války, která zemřela v důsledku krutého zacházení v republikánském vězení. Blahořečena byla papežem Františkem v březnu 2017 v rámci 115 španělských mučedníků. Je první blahořečenou Romkou. \n\n"}
{"id": "1280306", "url": "https://cs.wikipedia.org/wiki?curid=1280306", "title": "Peter Gade", "text": "Peter Gade\n\nPeter Høeg Gade (* 14. prosince 1976, Aalborg) je bývalý dánský badmintonista a v současnosti trenér. V letech 1998-2001 a krátce roku 2006 byl světovým hráčem č. 1. Roku 1999 vyhrál prestižní All England Open Badminton Championships, nejstarší badmintovový turnaj s podobnou pozicí, jakou má Wimbledon v tenise. Celkem vyhrál 22 turnajů světové série. Pětkrát se stal mistrem Evropy v mužském singlu (1998, 2000, 2004, 2006, 2010), na mistrovství světa dosáhl ve stejné kategorii na stříbro (2001) a čtyřikrát na bronz (1999, 2005, 2010, 2011). Zúčastnil se čtyř olympijských her (2000, 2004, 2008, 2012), ale ani jednou neuspěl. Kariéru ukončil v roce 2012. Roku 2015 se stal hlavním trenérem francouzské badmintonové reprezentace. Jeho manželkou je dánská házenkářka Camilla Høegová, jejíž příjmení přijal ke svému. \n\n"}
{"id": "1280307", "url": "https://cs.wikipedia.org/wiki?curid=1280307", "title": "Mikve (Třebíč)", "text": "Mikve (Třebíč)\n\nMikve v Třebíči je mikve v okrese Třebíč, vybudována byla v 17. století.\n\nMikve ve Skalní ulici č.p. 85 je od roku 2001 zapsána jako součást Židovské čtvrti v Třebíči v seznamu světového dědictví UNESCO a je chráněnou kulturní památkou.\n\nMikve je umístěna v bývalém chudobinci židovské komunity a v několika posledních letech byla zrekonstruována. Dům s celým areálem patří k \"Hotelu Joseph 1699\".\n\n\n"}
{"id": "1280312", "url": "https://cs.wikipedia.org/wiki?curid=1280312", "title": "Proč? 13x proto", "text": "Proč? 13x proto\n\nProč? 13x proto (v anglickém originále 13 Reasons Why) je americký televizní seriál inspirovaný románem \"Proč? 13x proto\" od Jaye Ashera. Scénář k seriálu napsal Brian Yorker, režíroval jej Tom McCarthy. První řada se skládá ze třinácti dílů, které byly zveřejněny 31. března 2017 prostřednictvím Netflixu. V květnu 2017 byla potvrzena druhá série, jejíž premiéra proběhla 18. května 2018.\n\nDne 6. června 2018 Netflix prodloužil seriál o třetí řadu, která by měla být zveřejněna dne 23. srpna 2019. V srpnu 2019 byla Netflixem objednána čtvrtá řada, jež bude zároveň finální řadou seriálu.\n\nStudent Clay Jensen se jednoho dne vrátí domů ze školy. Na krabici, jež se nachází na zápraží jeho domu, je napsané jeho jméno. Otevře ji a uvnitř objeví 7 audiokazet, jež nahrála Hannah Bakerová. Ta byla jeho bývalou spolužačkou a tajnou láskou, avšak před dvěma týdny spáchala sebevraždu. Na nahrávkách od Hannah odkrývá Clay emocionální deník popisující třináct důvodů (v každém díle seriálu se nachází jeden důvod), kvůli kterým se rozhodla ukončit svůj život. Tyto důvody poukazují na dvanáct lidí, kteří ji nějakým způsobem dohnali až k ukončení života. S nahrávkami přichází i instrukce, aby je Clay poslal dalším studentům a vytvořil řetězový dopis.\n\nSpolečnost Universal Studios zakoupila filmová práva 8. února 2011. Selena Gomez měla hrát hlavní roli Hannah Baker. 29. října 2015 bylo oznámeno, že Netflix bude vytvářet seriálovou adaptaci knihy s Gomez jako výkonnou producentkou. Seriál produkují společnosti Anonymous Content a Paramount Television. Výkonní producenti jsou Gomez, McCarthy, Joy Gorman, Michael Sugar, Steve Golin, Mandy Teefey a Kristel Laiblin. \n\nSeriál se natáčel v Kalifornii během léta 2016. Byl zveřejněn 31. března 2017.\n\n7. května 2017 Netflix oznámil pokračování v podobě druhé série, jež bude mít premiéru 18. května 2018. Na svém facebookovém účtě zveřejnil krátké promo video.\n"}
{"id": "1280316", "url": "https://cs.wikipedia.org/wiki?curid=1280316", "title": "Friesova bouda", "text": "Friesova bouda\n\nFriesova bouda () je horská bouda v Krkonoších, která leží v katastrálním území obce Strážné. Nachází se v Krkonoších v nadmořské výšce 1200 m na louce nad levým břehem Malého Labe nad prameny Friesovy strouhy pod Světlým vrchem. Funguje jako horský hotel Friesovy boudy, který je hlavní budovou horského střediska Friesovy Boudy\n\nPůvodním majitelem horského hospodářství byl August Thomas Fries, potom jeho bratr Josef. Od něj dům získal Vinzenz Lahr z Klínovek č. 84, který usedlost po požáru kolem roku 1910 znovu vybudoval. Prodal dům Josefu Buchbergrovi a odstěhoval se. V roce 1921 se odstěhoval i Buchberger, pocházející z Lahrovek č. 82 a to do Darre u Tannwald – Polaum. (dnešní obec a přehrada Souš v Jizerských horách). Dům od něj koupil Josef Hoffman, přebudoval jej a přikoupil ještě pozemky sousedního domu č.p. 96. Hospodářství tak čítalo pět hektarů luk, pět krav, jalovici a tažného koně. V roce 1935 získal Josef Hoffman licenci k provozování pohostinství. Hostinec se tak stal oblíbeným místem jak pro usedlíky, tak pro hosty (bylo zde 5-6 hostinských pokojů). V příjemné hospodě se často scházeli mladí i staří k posezení při pivě a víně, přičemž se nepohrdlo ani tvrdým alkoholem (nejčastěji to byl šnaps). Při oblíbených tanečních večírcích hrála Rennerova kapela. Dne 19. června 1945 byl manželský pár se dvěma dcerami a vnuky odsunut.\n\nKoncem podzimu 1945 bylo stavení přiděleno českému podnikateli jako hostinec a ubytovna. Po roce 1948 byla budova vyvlastněna a stala se majetkem pražských Škodových závodů. V roce 1987 byla budova kompletně zbourána a nově vystavěna jako „Friesova bouda“ blíže k lesu. Hans Adolf ví ještě od svého otce, že v době „Hof-Winza-Seffa“, tam bydlela také rodina Wenzela Lahra. Tento, ve své době, nejúspěšnější běžec na lyžích padl v první světové válce. Po roce 1920 se jeho vdova Anna Lahrová přestěhovala se svými dvěma syny do Harrachova. Starší z nich (roč. 1913), Hans Lahr, se později stal velmi známým běžcem na lyžích a světovým rekordmanem ve skoku na lyžích.\n\nMotorovým vozidlem je dostupná ze Strážného po cestě, která vede kolem Hříběcích Bud, Husích Bud a Předních Rennerovek, za nimiž se odbočí doleva.\n\nPěší přístup je možný po turistických trasách:\n\n"}
{"id": "1280320", "url": "https://cs.wikipedia.org/wiki?curid=1280320", "title": "Solentská úžina", "text": "Solentská úžina\n\nSolentská úžina ( \"The Solent\") je průliv, který odděluje ostrov Wight od vlastní Velké Británie. Je asi 33 km dlouhá a její šířka je různá, od 4 do 8 km, ačkoli v místě štěrkové Hurstské kosy (Hurst Spit), která vybíhá téměř 2,5 km do úžiny, je široká jen kolem 1,6 km.\n\nÚžinou vedou hlavní trasy lodí pro osobní dopravu i obchodních a vojenských plavidel, neboť v jejích vodách se nachází přístav Portsmouth. Je to však také významná rekreační oblast pro provozování vodních sportů, zejména jachtingu. Každoročně se zde v srpnu koná tradiční jachtařská regata Cowes Week. Úžina je chráněná ostrovem Wight a má komplikované přílivové vzorce. Díky takzvanému dvojnásobnému přílivu, který prodlužuje čas, během něhož mohou připlouvat lodě s hlubokým ponorem, se mohl ze Southamptonu stát úspěšný přístav. Rejda Spithead poblíž města Gosportu je místo, kde se konají přehlídky Britského královského námořnictva před panovníkem.\n\nCelá oblast úžiny je po ekologické a krajinně ekologické stránce velmi významná vzhledem ke zdejším pobřežním a estuárním biotopům. Značná část jejího pobřeží má status evropsky významné lokality. Sousedí anebo je součástí řady významných chráněných zón včetně národního parku New Forest a chráněného území AONB Isle of Wight.\n\n"}
{"id": "1280324", "url": "https://cs.wikipedia.org/wiki?curid=1280324", "title": "Vladimír Kočandrle", "text": "Vladimír Kočandrle\n\nVladimír Kočandrle (13. července 1933 Ostrava – 30. března 2017) byl český kardiovaskulární a transplantační chirurg, ředitel pražského Institutu klinické a experimentální medicíny (IKEM). Byl ustanoven vedoucím týmu, který v Československu i v celém východním bloku v roce 1984 provedl úspěšnou transplantaci srdce.\n\nVladimír Kočandrle vystudoval lékařskou fakultu Univerzity Karlovy. Absolvoval roční stáž v USA. V IKEM začal pracovat v 60. letech, v roce 1966 se podílel na první úspěšné československé transplantaci ledviny.\n\nJako ředitel vedl IKEM po sedm let od roku 1983. Pod jeho vedením provedl v roce 1984 tým kardiochirurga profesora Pavla Firta první úspěšnou transplantaci srdce nejen v Československu, ale i v tehdejším východním bloku. Technik Josef Divina, kterému bylo 44 let, při ní získal srdce o devět let mladšího muže, se kterým žil dalších 13 let.<ref name=\"idnes 31/3\"></ref>\n\nOd roku 1962 byl Kočandrle členem KSČ, od roku 1986 kandidátem ÚV KSČ. V roce 1990 byl z IKEM bez zdůvodnění odvolán.\n\nV letech 1991 až 1993 pak pracoval ve vojenské nemocnici Walter Reed Army Medical Center ve Washingtonu, kde zavedl program kombinovaných transplantací slinivky břišní a ledvin.\n\nJeho manželkou byla česká basketbalistka Zdeňka Kočandrlová-Moutelíková. Jeho syn Vladimír je hudebník, skladatel, producent a hudební podnikatel.\n"}
{"id": "1280331", "url": "https://cs.wikipedia.org/wiki?curid=1280331", "title": "Christian d'Oriola", "text": "Christian d'Oriola\n\nChristian d'Oriola (3. října 1928 Perpignan – 29. října 2007 Nîmes) byl francouzský sportovní šermíř, čtyřnásobný olympijský vítěz, nazývaný \"moderní D'Artagnan\". Šermoval levou rukou, byl členem klubu Racing Paříž. V roce 2001 ho Mezinárodní šermířská federace vyhlásila nejlepším šermířem dvacátého století. Byl zvolen nejlepším francouzským sportovcem roku 1947, v roce 1956 obdržel od Francouzské sportovní akademie \"Prix Marie-Christine Ubald-Bocquet\" a v roce 1972 mu byl udělen Řád Čestné legie.\n\nPochází z drobné okcitánské šlechty, vlastnící rodinné vinařství, jeho bratrancem byl Pierre Jonquères d'Oriola, olympijský vítěz v jízdě na koni. Na mistrovství světa v šermu získal čtyři zlaté medaile ve fleretu jednotlivců (1947, 1949, 1953 a 1954) a čtyřikrát byl členem vítězného družstva (1947, 1951, 1953 a 1958). Spolu s dalším šermířem Lucienem Gaudinem je nejúspěšnějším francouzským olympionikem v historii: na Letních olympijských hrách 1948 byl první v soutěži družstev a druhý mezi jednotlivci, na Letních olympijských hrách 1952 vyhrál obě soutěže a na Letních olympijských hrách 1956 získal zlato v individuální a stříbro v týmové soutěži. Byl vlajkonošem Francie na Letních olympijských hrách 1960, kde skončil mezi jednotlivci na sedmém místě. Na Středomořských hrách získal tři zlaté medaile: v roce 1951 vyhrál mezi jednotlivci a v roce 1955 soutěž jednotlivců i družstev. Ještě v roce 1970 se stal mistrem Francie mezi kordisty. Po ukončení kariéry byl rozhodčím a místopředsedou francouzské šermířské federace.\n\n"}
{"id": "1280334", "url": "https://cs.wikipedia.org/wiki?curid=1280334", "title": "Frederick Ashton", "text": "Frederick Ashton\n\nFrederick William Mallandaine Ashton (17. září 1904, Guayaquil – 18. prosince 1988, Eye) byl anglický baletní tanečník, který se proslavil zejména jako choreograf a tvůrce moderních baletních představení (\"Cinderella\", 1948; \"Sylvia\", 1952; \"Romeo and Juliet\", 1955; \"Ondine\", 1958; \"La fille mal gardée\", 1960). Tvořil choreografie i pro film (zejm. \"The Tales of Beatrix Potter\", 1970). V letech 1933-1963 úzce spolupracoval s Ninette de Valois, jejíž soubor byl nakonec znám jako Královský balet (dříve též Vic-Wells Ballet a Sadler’s Wells Ballet). Ashton v něm tančil (zejm. mimické role), ale především byl v letech 1933-1970 jeho hlavním choreografem, po odchodu Ninette do důchodu, v letech 1963-1970, pak i ředitelem. Pro balet se nadchl, když viděl roku 1917 tančit ruskou balerínu Annu Pavlovovou. Byl žákem Léonida Massina a Marie Rambertové. Ta ho přiměla soustředit se na choreografii. Je autorem tanečního kroku zvaného „Fred step“. Roku 1962 byl uveden do šlechtického stavu. Narodil se v rodině britského diplomata v Ekvádoru. V Jižní Americe žil až do roku 1919. Byl homosexuálem.\n"}
{"id": "1280335", "url": "https://cs.wikipedia.org/wiki?curid=1280335", "title": "Alija Nametak", "text": "Alija Nametak\n\nAlija (event. Ali) Nametak (7. března 1906 Mostar, Bosna a Hercegovina – 8. listopadu 1987 Sarajevo, Socialistická federativní republika Jugoslávie) je bosenskohercegovský spisovatel, novinář a folklorista bosňáckého původu. Sám se považoval za Chorvata islámské víry.\n\nNarodil se do rodiny mostarského islámského duchovního Hasan-efendiji Nametka (1871–1953), který zplodil syny Aliju a Abdurrahmana (1908–1982), pedagoga a spisovatele, a dcery Đulsu a Šefiku. \n\nV rodném Mostaru dokončil mekteb a ruždii, nižší islámské konfesní školy, a klasické gymnázium. Mezi lety 1925 a 1929 studoval slavistiku na Filozofické fakultě Univerzity v Záhřebu, k níž si přibral vedlejší předměty francouzský a ruský jazyk a historii. Poté se usadil v Sarajevu, kde se zaměstnal jako učitel ve Státní střední technické škole (\"Državna srednja tehnička škola\"; učitelem 1930–1933). Vedle toho v bosenskohercegovské metropoli vedl redakci kulturního časopisu \"Novi behar\" (Nový květ, jako šéfredaktor 1931–1933) a kalendář spolku \"Narodna uzdanica\" (Lidová opora). Ve 30. letech přispíval i do záhřebského Sborníku lidového života a obyčejů jižních Slovanů (\"Zbornik za narodni život i običaje Južnih Slavena\").\n\nPro své politické názory, konkrétně pro ideovou blízkost s Jugoslávskou muslimskou organizací a jejími opozičními názory, byl povolán jako učitel do Podgorice, kde strávil ve vynuceném exilu pět let. Po návratu do Sarajeva roku 1937 vyučoval na Učitelské škola a pak v Gazi-Husrev-begově medrese. K tomu od roku 1937 redigoval věstník nejvyššího stařešinstva Islámského společenství (od 1933 pod názvem \"Glasnik Vrhovnog starješinstva Islamske vjerske zajednice Kraljevine Jugoslavije\", od 1936 \"Glasnik Islamske vjerske zajednice Kraljevine Jugoslavije\" a konečně od 1941 \"Glasnik Islamske vjerske zajednice Nezavisne države Hrvatske\").\n\nPo německé agresi na Jugoslávii v dubnu 1941 udržoval intenzivní styky s představiteli fašistického Nezávislého státu Chorvatsko. Sám v tu dobu získal místo hlavního správce (tuto funkci vykonával několik měsíců, než byl jmenován za ředitele Ahmed Muradbegović) a nato lektora Národního divadla v Sarajevu, tehdy přejmenovaném na Chorvatské státní divadlo v Sarajevu. Za války znovu vedl \"Novi behar\", a to společně s horlivým ustašovcem Maksimem Svarou, a působil v redakci literárního měsíčníků Chorvatská idea (\"Hrvatska misao\", 1943–1944), nad nímž převzala záštitu Matice chorvatská a který měl propagovat muslimsko-chorvatskou vzájemnost.\n\nPo převzetí moci komunistickými partyzány roku 1945 byl zatčen a následně odsouzen na 15 let žaláře (trest mu začal běžet 8. dubna 1945). Jeho situace ve vazbě přitížilo nalezení tajně vedeného deníku, v němž popisoval hrůzy vězeňského života. Trest vězení mu byl nakonec snížen na 10 let, na svobodu byl propuštěn po 9 letech 6. května 1954. Od té doby žil v nechtěné izolaci, jeho práce v Bosně a Hercegovině nesměly vycházet. Po propuštění roku 1954 našel zaměstnání v sarajevském Ústavu pro studium folkloru (\"Institut za proučavanje folklora u Sarajevu\"), působícím při Zemském muzeu v Sarajevu. Poté získal místo knihovníka v Akademii múzických umění v Sarajevu. Roku 1973 odešel do penze.\n\nJako praktikující muslim byl trnem v oku ateistických komunistů, bosňácké straníky nevyjímaje. Roku 1966 sepsal a rozeslal otevřený dopis reisu-l-ulemovi Sulejman-efendiji Kemurovi, v němž ostře kritizoval podíl tohoto nejvyššího muslimského duchovního na rozkladu Islámského společenství v Jugoslávii a úpadku islámské morálky obecně.\n\nKoncem 60. let se společně s arabistou a turkologem Omerem-efendijou Mušićem pustil do redakce překladu Kurʼánu, který roku 1937 vydali bosenskohercegovští duchovní Mehmed Džemaluddin-efendija Čaušević a Muhammed-efendija Pandža. Díky Nametkovým znalostem došlo k významným úpravám překladu kurʼánských pasáží, neboť ten se neopíral o arabský originál, ale o jeho tureckou interpretaci. Výsledný text vyšel v Záhřebu roku 1969 (pak v Záhřebu 1972, 1978, 1984, 1985, 1989, 1990, Dubaji 1993 a Sarajevu 2011, 2012, 2014).\n\nAlija pojal za manželku Salihu (?–1982), dceru duchovního Fehima-efendiji Spaha, s níž zplodil syna Fehima (*1943), významného bosenskohercegovského a chorvatského turkologa, a dcery Zejnebu (1933–1966), Suadu a ?. Zemřel 8. listopadu 1987 v Sarajevu. Zádušní mše proběhla hned 10. listopadu před mešitou v sarajevské čtvrti Faletići, spisovatelovy tělesné ostatky byly uloženy na nedalekém muslimském hřbitově.\n\nPublicistické a odborné práce\nEdiční činnost\n"}
{"id": "1280340", "url": "https://cs.wikipedia.org/wiki?curid=1280340", "title": "Daniela Jaworská", "text": "Daniela Jaworská\n\nDaniela Jaworská (4. ledna 1946) je bývalá polská atletka, mistryně Evropy v hodu oštěpem z roku 1971.\n\nDvakrát startovala na olympiádě – v Mexiku v roce 1968 skončila v soutěži oštěpařek pátá, v Mnichově o čtyři roky později nepostoupila z kvalifikace. Čtyřikrát se zúčastnila mistrovství Evropy. Největšího úspěchu dosáhla v Helsinkách v roce 1971, kde v hodu oštěpem zvítězila. Celkem desetkrát se stala v této disciplíně mistryní Polska, její osobní rekord 62,30 m pochází z roku 1973.\n\n"}
{"id": "1280348", "url": "https://cs.wikipedia.org/wiki?curid=1280348", "title": "CanSat", "text": "CanSat\n\nCanSat - česky \"\"satelit z plechovky\"\" - je název soutěže pro studentské týmy, kteří mají postupovat podobně, jako při vývoji skutečných satelitů. Cílem je sestrojit, naprogramovat a prezentovat miniaturní satelit či sondu (\"nanosatelit\") o omezených rozměrech a váze, který je následně vynesen dronem či raketou 500 až 1500 metrů nad zem. Musí pak regulovat svůj pád pomocí padáku, vrtule či jiných prostředků na předem stanovenou rychlost a zároveň s frekvencí nejméně 1 Hz měřit a odesílat data o teplotě a tlaku.\n\nMyšlenka CanSatu se poprvé objevila na prvním \"University Space Systems Symposium\", kde Bob Twiggs položil ideové základy budoucích nanosatelitů. První ročník soutěže se konal v Japonsku a dále se rozšířil v různých obměnách po celém světě.\n\nSoutěže CanSat se pořádají po celém světě a velikou tradici mají zejména v Japonsku a Severní Americe. Dalším velkým organizátorem je Evropská vesmírná agentura, každoročně pořádající tuto soutěž pro studenty středních škol. Do této evropské soutěže se kvalifikují týmy, které zvítězily v národním kole některé členské země ESA.\n\nČeská soutěž, sloužící jako kvalifikační kolo pro soutěž Evropskou, je pořádána sdružením ESERO. Důraz je kladen nejen na samotnou konstrukci sondy, ale i na schopnost prezentace projektu a výsledků jak porotě, tak veřejnosti.\n\nV národním finále, jež se uskutečnilo zatím 4× (aktuálně 23. května 2019), se na prvních třech příčkách umístily týmy:\n\n\n\n\n\n"}
{"id": "1280353", "url": "https://cs.wikipedia.org/wiki?curid=1280353", "title": "Chasdaj Kreskas", "text": "Chasdaj Kreskas\n\nChasdaj ben Abraham Kreskas (1340, Barcelona - 1411, Zaragoza) byl španělsko-židovský filozof, talmudista, halachista a aragonský rabín. V rámci judaismu kritizoval aristotelovský proud, který reprezentoval zejména Maimonides. Jeho nejvýznamnější filozofické dílo se nazývá \"Or Adonai\" (\"Světlo Pána\"), vyšlo roku 1410. Roku 1398 napsal rovněž známý traktát O\"dmítnutí základních principů křesťanství\". Byl žákem Nissima Ben Reubena. Měl vliv na mladého Barucha Spinozu. Jeho přímým žákem byl Josef Albo. Roku 1378 byl uvězněn kvůli obvinění, že zneuctil křesťanskou hostii. Jeho jediný syn byl zavražděn během velkého pogromu v Barceloně roku 1391. Kreskas o masakru sepsal zprávu, která měla formu dopisu souvěrcům v Avignonu, a která je dnes cenným historickým zdrojem. \n\n"}
{"id": "1280377", "url": "https://cs.wikipedia.org/wiki?curid=1280377", "title": "Vardar (monitor)", "text": "Vardar (monitor)\n\nVardar byl monitor třídy \"Sava\" postavený pro Rakousko-uherské námořnictvo jako SMS \"Bosna, později přejmenovaný na SMS \"Temes. Během první světové války sloužil jako vlajková loď rakousko-uherské Dunajské flotily, v jejímž rámci se zapojil do bojů proti srbské, rumunské a francouzské armádě. V květnu 1917 byl jeho název změněn zpátky na SMS \"Bosna\", jelikož byl původní SMS \"Temes\" vyzdvihnut, opraven a vrácen do služby. Po válce byl krátce ve službě u Maďarské republiky rad a poté předán do rukou nově vzniklého Království Srbů, Chorvatů a Slovinců a přejmenován na \"Vardar\". Loď zůstala ve službě po celé meziválečné období, avšak kvůli omezenému rozpočtu ne vždy v plné službě.\n\nBěhem německé invaze do Jugoslávie z dubna 1941 byl vlajkovou lodí 1. divize monitorů a spolu s monitorem \"Sava\" pokládal miny na Dunaji poblíž hranic s Rumunskem. Dvojice odrazila několik útoků Luftwaffe, ale byla přinucena se stáhnout do Bělehradu. Nakonec byl dne 11. dubna potopen vlastní posádkou. Část jeho posádky zahynula při pádu mostu na jejich člun. Další se pokusili uprchnout skrze zemi na jižní pobřeží Jaderského moře, avšak většina z nich se dne 14. dubna vzdala v Sarajevu. Zbytku se podařilo dosáhnout Boky Kotorské, kde byli 17. dubna zajati Italy.\n\n\"Vardar\" byl říční monitor třídy \"Sava\" postavený pro Rakousko-uherské námořnictvo společností Stabilimento Tecnico Triestino. Kýl byl položen v Linci v roce 1914 v rámci rakousko-uherského námořního programu pro roky 1914–1915. Loď byla původně pojmenována po řece Bosna, ale ještě během výstavby přejmenována na \"Temes\" poté, co se původní SMS \"Temes\" dne 23. října 1914 potopil po nárazu na minu na řece Sávě. Stejně jako její sesterská loď SMS \"Sava\" měla celkovou délku 62 metrů, šířku 10,3 metrů a standardní ponor 1,3 metru. Její výtlak činil 580 tun, posádka sestávala z 91 mužů. Monitor byl poháněn dvojicí trojexpanzních parních strojů o výkonu 1750 ihp (1300 kW) využívajících páru vytvořenou ve dvou kotlích Yarrow. Zásoba paliva činila 75 tun topného oleje. Maximální rychlost dosahovala 13,5 uzlu.\n\nPrimární dělostřelecká výzbroj sestávala z dvojice škodováckých 120mm děl umístěných ve věži na přídi a dvojice 120mm houfnic ve věži na zádi. Monitor byl taktéž vybaven 66mm protiletadlovým dvojčetem, dvěma 47mm děly a sedmi kulomety. Dostřel 120mm děl činil 15 kilometrů, houfnic pak 6,2 kilometrů. Boční pás a přepážky měly 40mm pancéřování, paluba 20mm, velitelská věž, dělové věže a kupole pak 50mm. Loď byla dokončena dne 9. července 1915.\n\n\"Temes\" vstoupil do služby u Dunajské flotily v roce 1915. Na začátku řijna byl nasazen proti srbské armádě u Bělehradu za srbské evakuace města při rakousko-uherském útoku. \"Temes\" poskytoval palebnou podporu rakousko-uherským vojskům při překročení řeky a vytvoření předmostí. Během tohoto úkolu se pokusil stáhnout na sebe palbu a ochránit poškozený monitor SMS \"Enns\", ale po přímém zásahu ubikace posádky na zádi odplul mimo dosah nepřátelského dělostřelectva. \"Temes\" najel na břeh, aby posádka uhasila ohně a utěsnila trup. Následně byl odtažen z bojiště ozbrojeným parníkem a podstoupil v Budapešti opravy.\n\nV listopadu 1915 byly ostatní monitory shromážděny v bulharském Ruse. Geopolitická pozice Rumunska byla nejistá, Centrální mocnosti si byly vědomy rumunského vyjednávání o vstupu země do války na straně Dohody. Dunajská flotila zřídila svou chráněnou základnu v Belenském kanálu, aby mohla ochránit 480 kilometrů dlouhou dunajskou hranici mezi Rumunskem a Bulharskem. Když Rumuni 27. srpna 1916 vstoupili do války, kotvily monitory, nyní již s opraveným \"Temesem\", opět v Ruse. Lodě byly ihned napadeny trojicí improvizovaných torpédových člunů operujících z rumunského přístavu Giurgiu. Vypuštěná torpéda monitory minula, zasáhla ale nákladní člun naložený palivem. 1. divize monitorů včetně \"Temese\" byla pověřena eskortou zásobovacích lodí zpět do belenského kotviště, což bylo doprovozeno výpady východně a západně od Belene, během kterých byly ostřelovány města Turnu Măgurele a Zimnicea.\n\nDne 9. května 1917 byl \"Temes\" přejmenován na SMS \"Bosna\", jelikož byl původní \"Temes\" vyzdvižen, přestavěn a zařazen znovu do služby. V dubnu 1918 utvořila \"Bosna\" spolu s dalšími třemi monitory, dvěma hlídkovými loděmi a remorkérem Oddíl loďstva Wulff (\"Flottenabteilung Wulff\") pod velením kapitána Olava Wulffa. Oddíl byl vyslán přes ústí Dunaje a Černé moře do Oděsy, kde strávil několik měsíců podporou rakousko-uherských jednotek dohlížejících na prosazení mírové dohody s Ruskem. Na konci srpna se vrátil na Dunaj, dne 12. září zakotvil v Brăile. Dne 16. října se \"Bosna\" a zbytek 1. divize monitorů přesunuly z Brăily do Belene. Dunajská flotila poté kryla ústup rakousko-uherských vojsk k Budapešti před francouzskými a srbskými jednotkami a dorazila zde 6. listopadu.\n\nPo příměří z Villa Giusti podepsaném Rakouskem-Uherskem 3. listopadu 1918 byla \"Bosna\" ve dnech 6. listopadu až 13. prosince součástí námořnictva Maďarské republiky rad. Poté byla osazena námořníky z nově vzniklého Království Srbů, Chorvatů a Slovinců (později Jugoslávské království). Na základě mírové dohody ze Saint-Germain-en-Laye uzavřené v září 1919 připadla \"Bosna\" spolu s dalšími plavidly, včetně tří dalších říčních monitorů, oficiálně Království SHS. Monitor byl přejmenován na \"Vardar\" a do služby u královského námořnictva vstoupil v roce 1920. V letech 1925 až 1926 podstoupil modernizaci, avšak kvůli nedostatku financí byly následujícího roku v plné službě pouze dva ze čtyř jugoslávských monitorů. V roce 1932 hlásil britský námořní atašé, že jugoslávské lodě podstupují málo cvičení, manévrů a dělostřeleckého nácviku, a to kvůli sníženému rozpočtu.\n\nDne 6. dubna 1941 začala německá invaze do Jugoslávie. \"Vardar\" v té době kotvil v Dubovaci. Byl vlajkovou lodí 1. divize monitorů zodpovědné za obranu dunajské hranice s Rumunskem a podřízené 3. pěší divizi. Velel mu korvetní kapitán Milivoj Kockar. Toho dne \"Vardar\" a monitor \"Sava\" odrazily několik útoků letadel Luftwaffe na jejich základnu. Následující tři dny oba monitory pokládaly miny na Dunaji poblíž rumunských hranic.\n\nDne 11. dubna se monitory pod opakovanými útoky německých střemhlavých bombardérů Junkers Ju 87 stáhly z Dubovace směrem k Bělehradu. Nepoškozeny zakotvily na soutoku Dunaje a Sávy poblíž Bělehradu kolem 20:00. Zde se k nim připojil monitor \"Morava\". Po poradě se všichni kapitáni shodli, že kvůli zvýšené hladině řeky a nízkým mostům a tudíž i ztížené navigaci raději své lodě potopí. Posádky byly přemístěny na dva remorkéry, avšak když jeden z nich podplouval železniční most, demoliční nálože na mostě náhodně explodovaly a ten se na loď zřítil. Ze 110 námořníků na palubě zahynulo celých 95.\n\nPo potopení se 450 námořníků z \"Vardaru\" a ostatních lodí shromáždilo v Obrenovaci. Vyzbrojeni pouze ručními zbraněmi a několika kulomety vyrazili ve dvou skupinách na jih do Boky Kotorské. Menší z obou skupin svého cíle bezpečně dosáhla, ale větší byla nucena se dne 14. dubna vzdát v Sarajevu Němcům. Boka Kotorska byla obsazena italským XVII. sborem 17. dubna.\n\n"}
{"id": "1280390", "url": "https://cs.wikipedia.org/wiki?curid=1280390", "title": "Burndown chart", "text": "Burndown chart\n\nBurndown Chart (též Burn down chart, Burndown report) je graf používaný při agilním řízení projektu, který ukazuje množství práce kolik zbývá dodělat v rámci jednoho sprintu. Je tím vizualizováno tempo práce, což mimo jiné podporuje tým v udržení rychlosti dodávek.\n\nBurndown graf má na ose Y množství práce kterou zbývá udělat do konce sprintu. Práce se může sledovat například pomocí jednotky nazývané story point. Na Ose X je čas. Interval osy X je jeden sprint projektu. První hodnota na ose Y je množství práce naplánované pro celý sprint.\nJak práce postupuje, vkládá se do grafu kolik práce zbývá udělat. Tedy odčítá se hodnota “spálené” práce – z čehož je odvozen název grafu. Čára spojující tyto hodnoty v grafu pak vyznačuje množství skutečně zbývající práce.\n\nDo grafu může být vyznačena linie ukazující ideální průběh. Ideálním průběh je takový, že je práce prováděna rovnoměrně po celou dobu sprint, co je graficky vyjádřeno jako úsečka. Tato úsečka začne na bodu daném hodnotou práce naplánované pro celý sprint. Koncový bod je dán nulovým množstvím zbývající práce a časem trvání sprintu.\n\nV některých případech se do grafu vyznačují i další hodnoty ukazující například okamžik dokončení a hodnotu práce jednotlivých úkolů.\n\nV případě, že je linie ukazující reálně odvedenou práci nad linií ideálního průběhu, je project za plánem. Naopak v případě, že je tato linie pod čarou ideálního průběhu běží project rychleji než bylo odhadováno.\nBurndown graf ukazuje pokrok v práci a rychlost jakou je pokrok dosahován. Graf slouží k prezentaci postupu práce pro zákazníka. Zvolená forma by také měla podporovat tým ve snaze udržet tempo dodávek.\nNa základě dosahovaného výkonu může projektový manažer udělat revizi původních odhadů, kterou aplikuje při plánování. S postupem projektu získává tým zkušenosti s řešenou problematikou, technologií a hlubší porozumění pro zadání projektu a jeho úkolů. V agilním projektu bývají jednotlivé požadavky obvykle popsány volněji, například ve formě tak zvaných user story. Zkušenosti a znalost reálně dosahované rychlosti realizace vede k tomu, že odhady se mohou v průběhu postupu projektu zlepšovat.\n\nAgilní řízení projektu\n\n"}
{"id": "1280397", "url": "https://cs.wikipedia.org/wiki?curid=1280397", "title": "Volská louka", "text": "Volská louka\n\nVolská louka je luční enkláva na Černé hoře v Krkonoších v katastru obce Janské Lázně. Vznikla v roce 1566, kdy tyrolští dřevorubci začali kácet horský prales. Dřevo bylo používané ve stříbrných dolech v Kutné Hoře. Krávy pasoucí se na louce dávaly málo mléka a tak sloužila především k pastvě volů, po nichž také dostala své jméno.\n\nBudovy postavené na Volské louce se nazývaly Volské boudy. Po jejich zániku na nich byly postaveny Sokolská bouda, Horský hotel Desítka a chata Sport.\n\nAž do roku 1875 patřila Volská louka k Velké Úpě, poté jí převzala obec Černá Hora. \n\nPozemky i s vrcholem Černé hory až do 20. let 20. století patřily hraběti Jaromíru Czerninu-Morzinovi, od kterého je odkoupila společnost Wiesner Chrudim pro výstavbu kabinkové lanovky.\n\nNa konci roku 1944 byla na Volské louce postavena chata Sport. Kvůli utajení byl celý vrchol Černé hory vyhlášen vojenskou zónou se zákazem vstupu civilistů.\n\nNa začátku roku 1945 byla v rámci výcviku Volská louka překopávána a byla na ní umístěna skládka vojenského odpadu. Louka byla vybavena protiletadlovým dělem a celá oblast Černé hory posloužila pro ukrytí velkého množství diverzního materiálu, který se nepodařilo všechen objevit. Počátkem února 1945 se na louce cvičilo 300 mužů a žen.\n\nSovětskou rozvědkou zachycení absolventi záškodnické školy na Černé hoře prozradili její umístění a proto zde 6. 3. 1945 seskočila osmičlenná rusko-česká skupina výsadkářů (tzv. skupina \"CHAN\"). 2. 4. 1945 pak došlo k prvnímu střetu výsadkářů s nacisty, který polovina výsadkářů nepřežila, ostatní se z obklíčení probojovali. 9. 4. 1945 došlo k další přestřelce, beze ztrát na straně výsadkářů, kteří se pak stáhli do Podkrkonoší a spojili se se skupinou VOLK od Českého Dubu. Od 5. 5. 1945 již posádka Sokolské boudy a Horského hotelu likvidovala dokumenty a 300 frekventantů se v civilním oblečení a s falešnými osobními doklady rozptýlilo po okolí. Jako poslední opustili všechny objekty velitel střediska Herbert Giehl, jeho zástupce Ernest Brass a další důstojníci SS dne 8. 5. 1945, na ústupu zapálili dolní stanici lanovky na Černou horu a odjeli z Janských Lázní. Když na Volskou louku dorazili příslušníci československých ozbrojených sil, nalezli již jen trosky vysílaček a fragmenty dokumentů.\n\n"}
{"id": "1280404", "url": "https://cs.wikipedia.org/wiki?curid=1280404", "title": "Plachtění (loď)", "text": "Plachtění (loď)\n\nPlachtění je metoda jízdy založená na větrném pohonu pomocí plachet, používaná především na vodě u plachetnic. Hovoří se však o plachtění i u jiných podobných systémů pohonu, např. u lední jachty na ledě nebo u hypotetické sluneční plachetnice poháněné tlakem slunečního záření namísto větrem. Před nasazením parního stroje počátkem 19. století bylo plachtění hlavní metodou pohonu u dálkové námořní dopravy, zatímco dnes se používá v podstatě jen pro sportovní, rekreační a cvičné účely.\n\nVítr vytváří na návětrné straně plachty přetlak a na závětrné podtlak. Součet obou sil je celková aerodynamická síla působící na plachtu. Tato síla se pak zčásti přenáší do pohybu lodi kupředu. Jízda přímo proti větru je nemožná, systém oplachtění běžných plachetnic však umožňuje jízdu pod ostrým úhlem proti větru. To se dá využít k cestování ve směru přímo proti větru s pomocí dráhy ve tvaru písmene Z složené z úseků šikmo proti větru střídavě na levou a pravou stranu a ostrých obratů.\n"}
{"id": "1280427", "url": "https://cs.wikipedia.org/wiki?curid=1280427", "title": "Základní škola nám. Curieových", "text": "Základní škola nám. Curieových\n\nZákladní škola nám. Curieových je základní škola nacházející se na adrese nám. Curieových 2 v Praze 1.\n\nO výstavě budovy, kde se dnes škola nachází, bylo rozhodnuto Radou královského hlavního města Prahy v roce 1893, poté co se zjistilo, že obecná škola u sv. Haštala nestačí počtu žáků ve školním obvodu. Do nové budovy se nastěhovaly dvě školy. Škola obecná pro chlapce u sv. Kříže Většího a Škola obecná pro dívky u sv. Haštala. Dále se v budově nacházela mateřská škola s opatrovnou.\n\nOd roku 1893 kdy byla budova školy postavena, se v ní vystřídala mnoho různých škol a bylo provedeno mnoho změn, ať už pouze v názvu, či přímo ve změně tříd.\n\nŠkola nabízí velké množství zájmových kroužků, jako např. florbal, řezbářství, vaření, keramika, mažoretky a spousta další. Dále je zde také možnost, pro úspěšné žáky 1. stupně, účasti v tzv. programu mimořádně nadaných žáků, kde se tito žáci budou scházet ve skupinkách a dále, podrobněji probírat látku z běžných hodin, jako např. výuka matematiky na dvou úrovních. Žáci mají také možnost se jednou za dobu jejich studia zúčastnit lyžařského kurzu, na kterém se naučí lyžovat každý. Škola se také pravidelně zúčastňuje různých akcí, podporující žáky ve třídění, jako například sběr papíru, nebo sběr hraček a drobných elektrozařízení, ve kterém se dokonce škola umístila na krásném 3. místě v roce 2007/2008 v soutěži základních školy v Praze. Školu také na začátku každého roku navštíví nějaká význámná osoba, například v roce 2015 nové žáky do školy přivítal, sám pan prezident Miloš Zeman.\n\n"}
{"id": "1280428", "url": "https://cs.wikipedia.org/wiki?curid=1280428", "title": "Jen Fu", "text": "Jen Fu\n\nJen Fu , 8. ledna 1854, Chou-kuan, Fu-ťien — 27. října 1921, Fu-čou) byl čínský učenec a překladatel, představitel prozápadních trendů. Uvedl do čínského myšlení řadu evropských myšlenek, mj. i Darwinovu teorii přírodního výběru. \nPocházel z rodiny džentry z okresu Chou-kuan v provincii Fu-ťien, nedaleko fuťienské metropole Fu-čou (dnešní okres Min-chou v městské prefektuře Fu-čou). Připravoval se na úřednické zkoušky. Smrt otce roku 1866 uvrhla rodinu do finanční tísně a Jen Fu nemohl nadále studovat. Místo toho získal placené místo žáka v navigační škole při státních loděnicích a arsenálu ve Fu-čou se západním způsobem výuky a získal vzdělání v angličtině, aritmetice, geometrii, algebře, trigonometrii, fyzice, chemii, astronomii i navigaci. Právě zde se nadchl pro západní vědu. Absolvoval roku 1871 a následujících pět let sloužil v čínském vojenském námořnictvu. V letech 1877–1879 studoval na Royal Naval College v anglickém Greenwichi. Po návratu do Číny začal učit na škole arsenálu, kde sám kdysi studoval, a později též na námořní akademii v Tchien-ťinu. V této době se rovněž stal závislý na opiu. \n\nPo porážce Číny v čínsko-japonské válce (1895) se v Číně uvolnily poměry a otevřel prostor pro modernizační a „westernizační“ snahy. Jen Fu se v této době proslavil jako překladatel a také jako teoretik překladu. Uvedl na čínský knižní trh a do čínského myšlení dílo Adama Smitha \"Bohatství národů\", traktát \"O svobodě\" Johna Stuarta Milla, \"Ducha zákonů\" Charlese Louise Montesquieua či \"Studii o sociologii\" Herberta Spencera. Jen Fu seznámil čínské čtenáře též s Darwinovým učením, sám s ním však plně nesouhlasil a nepřekládal samotného Darwina, ale Thomase Huxleyho, s nímž více souzněl. Ideu přírodního výběru uvedl do čínské tradice pod názvem \"tchien-ce\" (). Své myšlenky šířil také jako šéfredaktor novin \"Kuo-wen pao\". Zapojil se i do politiky, do prvního moderního politického hnutí v Číně zvaného Kung-čche šang-šu, které vedl Kchang Jou-wej, a jež nakonec vyústilo ve „sto dní reforem“. V roce 1912, v souvislosti se Sinchajskou revolucí, byl Jen Fu zvolen rektorem Pekingské univerzity. Navzdory tomu zůstal přesvědčeným monarchistou a podporoval Jüan Š’-kchaje.\n\n"}
{"id": "1280436", "url": "https://cs.wikipedia.org/wiki?curid=1280436", "title": "SES-10", "text": "SES-10\n\nSES-10 je lucemburská geostacionární telekomunikační družice vyrobená společností Boeing Satellite Systems pro SES S.A. Po dosažení pozice nad 67. stupněm západní délky na geostacionární oběžné dráze Země bude poskytovat televizní a datové služby v Jižní Americe. První signální větev je určena pro Mexiko a Karibik, druhá je určena speciálně pro Brazílii.\n\nSES-10 byl uveden na přechodovou dráhu ke geostacionární dráze pomocí nosné rakety Falcon 9 v1.1 FT společnosti SpaceX, sídlem v kalifornském Hawthornu. SES S.A. umožnilo při tomto letu použití již jednou letěného prvního stupně, tím získala údajně slevu 30 %.\n\nK vynesení byl použit první stupeň s označením B1021, který jako první v historii přistál 8. dubna 2016 na autonomní přistávací plošině ASDS v Atlantském oceánu. Při tomto letu vynášel již osmou zásobovací loď Dragon k Mezinárodní vesmírné stanici. Při tomto, již druhém letu stejného prvního stupně, byl vynášen těžší náklad na přechodovou dráhu ke geostacionární než kdy před tím Falcon 9 v1.1 FT vynášel. Při tomto letu došlo také k prvnímu pokusu záchrany aerodynamických krytů. Pokus proběhl jen na jedné polovině krytu, která byla vybavena manévrovacími tryskami a řiditelným padákem. Polovina krytu úspěšně dosedla na mořskou hladinu a byla vyzvednuta. Přistání do slané vody ale kryty poškodí, proto se v budoucnu bude nejspíše přistávat na velkou nafukovací plochu umístěnou na hladině.\n"}
{"id": "1280437", "url": "https://cs.wikipedia.org/wiki?curid=1280437", "title": "Dělení Afriky", "text": "Dělení Afriky\n\nDělení Afriky, dobývání Afriky nebo závod o Afriku byla invaze a kolonizace afrických území evropskými mocnostmi v epoše neoimperialismu zejména mezi roky 1881 a 1914. V roce 1870 ovládali Evropané jen 10 % území Afriky, zatímco roku 1914 to bylo 90 %. Nezávislými státy tehdy v Africe byly již jen Habeš, Dervišský stát a Libérie.\n\nJako počátek dělení Afriky se obvykle udává Berlínská konference z přelomu let 1884 a 1885, jež regulovala evropskou kolonizaci a obchod s Afrikou. Vzhledem k napětí a rivalitě mezi evropskými mocnostmi té doby byla dohoda o rozdělení sfér vlivu v Africe cestou, jak se vyhnout válce. V posledních letech 19. století pak neformální hegemonie přerostla v přímé ovládnutí a anexi dotčených území Evropany.\n"}
{"id": "1280445", "url": "https://cs.wikipedia.org/wiki?curid=1280445", "title": "The Drain", "text": "The Drain\n\nThe Drain je pražská glamrocková kapela, která vznikla v roce 2007. V roce 2016 vydali své nejnovější album Bangolia, které produkoval významný americký producent Greg Gordon.\n\nKapela vznikla v Českých Budějovicích již v roce 2007, kdy nahrála první demo skladby. Ty se na alternativní scéně těšily velkému úspěchu, což dokazuje 1. místo v hitparádě Radia Music Oasis, nebo druhé místo v hitparádě serveru i-legalne.cz. V této době se The Drain vydali na tour společně s londýnskou kapelou The Foxes.\n\nVelké změny přišly v roce 2009, kdy se kapela přesunula do Prahy. Při této příležitosti se značně obměnilo složení kapely a The Drain začali připravovat debutové album „\"Get Back To The Swamps, Death!“,\" které vyšlo v roce 2010 na labelu Drug me Records.\n\nPo vydání tohoto alba kapela koncertovala v klubech po celé České republice. Krátce poté, v roce 2011, vydali The Drain druhou desku s názvem „\"Boy Boy Girl Girl Boy“.\"\n\nZlom přišel v roce 2013, kdy kapela vydala album s názvem \"\"We, Love, We.“\" Podle slov frontmana kapely, Daniela Šubrta, se The Drain právě na této desce poprvé definovali. Našli si totiž svůj vlastní styl, který je postavený na mohutném kytarovém „soundu“, ve kterém se mísí prvky glam rocku a garage rocku. Album bylo nahrané ve studiu Golden Hive v Praze pod vedením zvukaře a producenta Amaka Golden, kterého sami The Drain označují za nejlepšího studiového zvukaře v České republice. O mix se postaral rovněž Amak Golden ve spolupráci s Jiřím Tomáškem.\n\nV létě roku 2016 hráli The Drain na řadě českých i zahraničních hudebních festivalů.\n\n16. srpna 2016 postihla The Drain smutná událost. Zemřel baskytarista kapely Přemysl Černík, mimo jiné také spoluzakladatel multižánrového festivalu Mighty Sounds.\n\nV roce 2016 vydali The Drain zatím svoji nejnovější desku „\"Bangolia“,\" kterou produkoval americký producent Greg Gordon. Deska byla nahrána opět v pražském Golden Hive studiu ve spolupráci Grega Gordona a Amaka Golden za asistence Jiřího Schmitzera. Kvůli mixu desky se frontman Daniel Šubrt vydal do soukromého domácího studia Wood Hollow producenta Grega Gordona v městečku Sewickley blízko Pittsburghu. Greg Gordon má v portfoliu spolupráci s kapelami jako Red Hot Chilli Peppers, Oasis nebo System Of A Down. O mastering se postaral věhlasný Howie Weinberg, který v minulosti masteroval například desky Nevermind (Nirvana), Black Holes and Revelations (Muse), Master of Puppets (Metallica) nebo Louder Than Love (Soundgarden).\n\nBangolia obsahuje devět písní, ve kterých se prolíná megalomanský glam-rock, punkový garage-rock a temný stoner-rock.\n\nSeznam vydaných písní:\n\nThe Drain natočili videoklipy k písním \"Give It A Go\", \"Missing Out\" a Love Myself z alba \"We, Love, We\" a poté \"Spank A Skank And Bang z alba Bangolia.\" Od začátku roku 2016 režíruje kapele klipy Kateřina Husáková, studentka režie na Filmové akademii Miroslava Ondříčka v Písku. Její klipy k písním Love Myself a A Spank A Skank And Bang jsou inspirované stylem vystupování kapely při koncertech.\n\nČlenové kapely jsou celkem čtyři:\n\n"}
{"id": "1280447", "url": "https://cs.wikipedia.org/wiki?curid=1280447", "title": "Igor Plotnickij", "text": "Igor Plotnickij\n\nIgor Venědiktovič Plotnickij (, ; * 24. června 1964) je státním a vojenským představitelem separatistické, samozvané a nikým neuznané Luhanské lidové republiky. Od 4. listopadu 2014 je hlavou LLR (s plněním povinností od 14. srpna 2014). Byl předsedou Rady ministrů LLR (od 20. srpna do 26. srpna 2014), ministrem obrany LLR (od 23. května do 14. srpna 2014). Je majorem v záloze.\n\nNarodil se 24. června 1964 v sídle městského typu Kelmenci v Černovické oblasti Ukrajinské SSR.\n\nOd roku 1982 do roku 1991 sloužil v Ozbrojených silách SSSR. V roce 1987 dokončil Penzenské vyšší dělostřelecké inženýrské učiliště hlavního maršála dělostřelectva N. N. Boronova. Službu již ukončil, v současnosti je majorem v záloze.\n"}
{"id": "1280454", "url": "https://cs.wikipedia.org/wiki?curid=1280454", "title": "Barbara Tuchmanová", "text": "Barbara Tuchmanová\n\nBarbara Wertheim Tuchmanová (30. ledna 1912, New York – 6. února 1989, Greenwich) byla americká historička a spisovatelka židovského původu. \n\nAčkoli nikdy nevystudovala historii na univerzitě, napsala několik historických bestsellerů. Dvakrát za ně získala Pulitzerovu cenu, roku 1962 za \"The Guns of August\" věnovanou začátku první světové války, a roku 1971 za knihu \"Stilwell and the American Experience in China\", což byla biografie generála Josepha Stilwella, který pomáhal s budováním Čankajškovy armády. V roce 1980 navíc obdržela National Book Award za knihu \"A Distant Mirror\" o 14. století. Jejím otcem byl bankéř Maurice Wertheim, mj. majitel nejstaršího týdeníku v USA \"The Nation\" a prezident Amerického židovského kongresu.<br> \nRoku 1978 byla zvolena členkou American Academy of Arts and Sciences. O rok později byla zvolena první prezidentkou American Academy of Arts and Letters.\n\n\n\n[Kategorie:Úmrtí v Greenwichi (Connecticut)]\n"}
{"id": "1280459", "url": "https://cs.wikipedia.org/wiki?curid=1280459", "title": "Mefistofeles (opera)", "text": "Mefistofeles (opera)\n\nMefistofeles (v originálu Mefistofele) je opera o prologu, čtyřech dějstvích a epilogu, jediná dokončená opera italského skladatele a libretisty Arriga Boita z roku 1868.\n\nArrigo Boito byl kromě hudby i autorem libreta, což nebylo v té době zvykem. Chtěl se tak přiblížit svému vzoru, hudebnímu skladateli Richardu Wagnerovi. Jako námět si zvolil faustovské téma, které již bylo zhudebněno Charlesem Gounodem v jeho opeře \" Faust\" z roku 1859. Boito považoval libreto této opery za pouze povrchní zpracování mnohovrstevnaté Goethovy dramatické předlohy. Sám využil text německého básníka takřka doslovně, včetně méně uváděného druhého dílu.\n\nOpera měla premiéru 5. března 1868 v milánské La Scale pod taktovkou skladatele, i přesto, že neměl dostatek zkušeností a dovedností jako dirigent. Představení se nesetkalo s úspěchem a opera byla okamžitě stažena po pouhých dvou představeních. Boito, kterému bylo v době premiéry 26 let, se nedal prvním neúspěchem odradit a operu přepracoval a podstatně zkrátil. Druhá premiéra opery se konala 4. října 1875 v Teatro Comunale v Bologni s dirigentem Emiliem Usigliem, zaznamenala úspěch a opera byla provedena v Londýně dne 6. července 1880 a 16. listopadu téhož roku v USA v Bostonu. Konečnou podobu dostal Mefistofeles v roce 1881 při svém, nyní již vítězném, návratu do La Scaly.\n\nV Národním divadle v Praze byl\" Mefistofeles\" poprvé uveden v roce 1885 a poté byl nově nastudován v letech 1936 a 1942 s basistou Vilémem Zítkem v titulní roli.\n\nNebeský chór chválí Boha Stvořitele. Mefistofeles, který přichází z podsvětí, pohrdavě prohlašuje, že může vyhrát duši Fausta, který touží především po vědění a vyzývá Boha k sázce. Jeho výzva je přijata.\n\nStarý doktor Faust a jeho žák Wagner sledují Velikonoční oslavy na hlavním náměstí ve Frankfurtu nad Mohanem. Faust má pocit, že je sleduje tajemný mnich, ve kterém tuší něco zlého. Wagner uklidňuje svého pána a s nastupujícín večerem se vracejí domů.\nFaust je ve své pracovně v hlubokém rozjímání. Je vyrušen příchodem tajemného mnicha, který mu odhalí svou pravou totožnost. Je to Mefisto, který přišel proto, aby výměnou za mládí a letmou chvíli naprostého štěstí Faust zaprodal po smrti svoji duši ďáblu. Faust se nechá v diskusi s ním přesvědčit a souhlasí.\n\nOmlazený Faust je představen mladé venkovské dívce Margheritě, která se do něho okamžitě zamiluje. Slíbí, že nechá vypít matce uspávací nápoj, aby za ní mohl přijít do její ložnice a prožít s ní láskyplnou noc. Mezitím se Mefistofeles baví s Margheritinou sousedkou Martou.\n\nZa Valpuržiny noci přenese Mefistofeles Fausta na čarodějnický sabat na hoře Brocken v pohoří Harz, kde rozpoutá orgie. Při nich Faust spatří ve své vizi Margheritu v řetězech a s podříznutým hrdlem. Mefistofele ho ujišťuje, že jeho vize byla jen falešná iluze.\n\nFaustova vize byla pravdivá. Margherita se nachází v cele, její mysl je ve stavu zmatku a zoufalství. Byla uvězněna pro otravu její matky uspávacím prostředkem a utopení dítěte, které porodila a jehož otcem byl Faust. Faust žádá Mefistofela, aby jim pomohl společně uniknout. Vstupují do cely a na první pohled je Margherita nepoznává. Její náhlá radost ze setkání s Faustem se změní v hrůzu, když vidí, že s ním je Mefistofeles a poznává, že on je Ďábel. Margherita odmítá podlehnout dalšímu zlu a prosí o boží odpuštění. Zhroutí se v cele na zem a nebeský chór hlásá její vykoupení.\n\nMefistofeles přenese Fausta zpět v čase do starověkého Řecka. Trojská Helena a její stoupenci se těší z luxusního a exotického prostředí na břehu řeky. Faust, oblečen velkolepěji než kdy jindy, je snadno schopen získat srdce princezny. Ve vášnivé rozmluvě si dokazují svou nehynoucí lásku a oddanost k sobě navzájem.\n\nFaust, opět jako starý muž, je zpět ve své pracovně a poznává, že ani v reálném světě ani ve světě iluzí nebyl schopen najít dokonalý zážitek, po kterém toužil. Cítí, že se blíží konec jeho života, ale Mefistofeles ho naléhavě žádá, aby se vydali na další exotické dobrodružství. Faust na chvíli váhá, ale najednou vezme do ruky Bibli a žádá Boha o odpuštění. Mefistofelův plán byl zmařen a on zmizí zpět do země. Faust umírá a nebeský sbor opět zpívá o konečném vykoupení.\n\n\n\n"}
{"id": "1280462", "url": "https://cs.wikipedia.org/wiki?curid=1280462", "title": "FC Attack Vrútky", "text": "FC Attack Vrútky\n\nFC Attack Vrútky (celým názvem: Futbalový club Attack Vrútky) je slovenský fotbalový klub, který sídlí ve městě Vrútky v Žilinském kraji. Založen byl v roce 1909. Od sezóny 2017/18 působí v I. triede Turčianského futbalového zväzu Martin (6. nejvyšší soutěž).\n\nSvé domácí zápasy odehrává na fotbalovém stadionu Vrútky.\n\nZaložen byl v roce 1909 pod názvem Ruttkai TC. V roce 1928 se sloučily dva nejsilnější vrútecké kluby ŠK Vrútky a ŠK Rudá hviezda v jeden větší sportovní klub, a to FC Vrútky. Pod tímto názvem také zažíval nejslavnější éru v celé jeho historii. Na počátku čtyřicátých let dvacátého století patřil mezi nejlepší fotbalové kluby na území Slovenska. V této éře se stal mj. dvakrát slovenským vicemistrem, když se v sezónách 1940/41 a 1941/42 umístil na druhém místě za mistrovským ŠK Bratislava (pozdější Slovan).\n\nV posledním válečném ročníku slovenské nejvyšší soutěže se umístil na sestupovém jedenáctém místě. Po zániku prvního samostatného slovenského státu se klub již znovu nedokázal dostat do nejvyšších republikových soutěží a nenavázal na slavné válečné ročníky. Po obnovení Československa tak hrál pouze v regionálních středoslovenských soutěžích, kterých je součástí i po založení Druhé slovenské republiky.\n\nZdroj: \n\n\n\nZdroj: \n\n\n\nZdroj: \n\n"}
{"id": "1280464", "url": "https://cs.wikipedia.org/wiki?curid=1280464", "title": "Marge versus jednokolejka", "text": "Marge versus jednokolejka\n\nMarge versus jednokolejka (\"Marge vs. the Monorail\") je 12. díl 4. řady amerického animovaného seriálu Simpsonovi, který měl premiéru v USA 14. ledna 1993.\n\nNa městské schůzi se řeší, k jakému účelu využít 3 milióny dolarů, které Springfield získal z pokuty pana Burnse. Objeví se neznámý člověk Lyle Lanely, který celé město nadchne pro projekt jednokolejky. Homer se přihlásí jako strojvedoucí vlaku. Marge osobně zajede do jednoho z měst, kterým Lanely pomohl zavést jednokolejku. Zjistí, že všechna přišla na mizinu. Lanely odvedl fušerskou práci a s většinou peněz utekl. Když se Marge vrací do Springfieldu, podvodník už je pryč a Homer řídí vlak, který nejde zastavit, na trati, která se rozpadá. Naštěstí se mu podaří vlak zastavit pomocí kotvy. Lanelyho letadlo při cestě na Tahiti provede krátkou zastávku a náhodou v jednom z měst, které zničil. Místní obyvatelé už se těší na odplatu.\n"}
{"id": "1280468", "url": "https://cs.wikipedia.org/wiki?curid=1280468", "title": "Ogoni", "text": "Ogoni\n\nOgoni nebo Ogoniové jsou příslušníci domorodé etnické skupiny v nigerijském státě Rivers. Jejich počet se odhaduje v různých zdrojích mezi půl milionem a dvěma miliony, Organizace nezastoupených států a národů uvádí 850 000. Hlavním městem Ogonilandu je město Bori. Obyvatelé hovoří ogonijskými jazyky Khana, Tee, Gokana, Eleme a Baan, které patří do nigerokonžské jazykové rodiny.\n\nZemě Ogonů, zvaná Ogoniland, má rozlohu okolo 1 000 km² a leží ve východní části delty Nigeru. Je rovinatá a bažinatá, většina původních pralesů byla přeměněna na zemědělskou půdu. Ogoni, kteří v oblasti žijí nepřetržitě nejméně pět století, se věnovali převážně rybolovu a pěstování palmy olejné. Roku 1956 zahájila v deltě firma Royal Dutch Shell těžbu ropy, která vedla k devastaci životního prostředí a likvidaci původních způsobů obživy. V roce 1990 bylo založeno Hnutí za přežití ogonského lidu (MOSOP), které vedl spisovatel Ken Saro-Wiwa. Hnutí zorganizovalo vlnu stávek a demonstrací, usilovalo o širší samosprávu oblasti a chtělo zahájit vyjednávání s ropnými společnostmi o nových podmínkách těžby, které budou výhodnější pro místní obyvatelstvo. V roce 1994 zahájil nigerijský vojenský režim násilnou kampaň za pacifikaci oblasti, devět nejvyšších představitelů MOSOP bylo zatčeno a 10. listopadu 1995 v Port Harcourtu popraveno.\n\n"}
{"id": "1280479", "url": "https://cs.wikipedia.org/wiki?curid=1280479", "title": "Zola Budd", "text": "Zola Budd\n\nZola Buddová, provdaná Pieterseová (* 26. května 1966 Bloemfontein) je bývalá jihoafrická atletka, v letech 1985 a 1986 vítězka mistrovství světa v přespolním běhu. Od roku 2008 žije v USA.\n\nJako jihoafrická reprezentantka nemohla kvůli apartheidu startovat na mezinárodních soutěžích, nebyl ani uznán její světový rekord na 5000 m 15:01,83, který vytvořila jako sedmnáctiletá. V roce 1984 proto přijala britské občanství a svoji novou zemi reprezentovala na olympiádě 1984. Zde byla aktérkou skandálního finále na 3000 metrů, v němž po kolizi s ní musela ze závodu odstoupit domácí favoritka Mary Deckerová. Buddová závod dokončila, ale z vedoucí pozice se propadla na sedmé místo. V roce 1985 znovu zlepšila světový rekord na pětikilometrové trati. Na mistrovství Evropy v atletice 1986 skončila čtvrtá na 3000 m a devátá na 1500 m. V roce 1988 dostala distanc za porušení sportovního bojkotu JAR. Až po změně režimu v Jihoafrické republice reprezentovala rodnou zemi na olympiádě 1992, kde vypadla na tříkilometrové trati v rozběhu. Později se zaměřila na maratonský běh, vyhrála Kloppers Marathon 2007 a Run Hard Columbia Marathon 2015, v roce 2014 vyhrála veteránskou kategorii na jihoafrickém ultramaratonu Comrades Marathon, ale o prvenství přišla kvůli tomu, že neměla na startovním čísle veteránské označení. \n\nByla známá tím, že jako poslední ze špičkových atletek běhala závody bosa. \n\nNa MS v krosu 1986 jí místopředseda IAAF Senegalec Lamine Diack kvůli jejímu jihoafrickému původu odmítl předat zlatou medaili, dostala ji až po dvaceti letech.\n\nJihoafrická zpěvačka Brenda Fassie jí věnovala píseň „Zola Budd“. \n\n\n"}
{"id": "1280483", "url": "https://cs.wikipedia.org/wiki?curid=1280483", "title": "Penny's Farm", "text": "Penny's Farm\n\nPenny's Farm je společné studiové album amerických hudebníků Jima Kweskina a Geoffa Muldaura. Vydáno bylo dne 23. září 2016 společností Kingswood Records. Oba hlavní hudebníci spolu hráli již v šedesátých letech – Muldaur byl členem jugbandu Jima Kweskina. Na desce se podílela řada dalších hudebníků, mezi něž patří například Van Dyke Parks a Juli Crockett. Deska obsahuje interpretace starých amerických tradičních písní.\n"}
{"id": "1280527", "url": "https://cs.wikipedia.org/wiki?curid=1280527", "title": "Emilie Marie Nereng", "text": "Emilie Marie Nereng\n\nEmilie Marie Nereng, známá také pod pseudonymem Voe (* 3. listopadu 1995 Hønefoss) je norská modelka, zpěvačka a bloggerka. Její blog, který začala psát v březnu 2009, se stal v roce 2010 nejčtenějším blogem v Norsku (jen za říjen roku 2009 měl 3,5 milionu přístupů).\n\nV červnu 2010 uspořádala koncert na náměstí Rådhusplassen v Oslo, který navštívilo okolo 80 000 osob. Jako modelka pózovala pro norské časopisy \"Top\" a \"Julia\". Vedla kurs o sociálních médiích na Høgskolen i Lillehammer, ve čtrnácti letech byla nejmladším přednášejícím v historii této vysoké školy. V lednu 2011 přestala svůj blog aktualizovat, v březnu 2015 ho opět obnovila. \n\nNavzdory tomu, že její blog byl psán v norštině, získala řadu příznivců v anglicky mluvících zemích, včetně fanouškovských stránek na Redditu a dalších sítích. V roce 2010 vydala singl s písní „Do Not Talk to Me“.\n\n"}
{"id": "1280528", "url": "https://cs.wikipedia.org/wiki?curid=1280528", "title": "Sabotage (rozcestník)", "text": "Sabotage (rozcestník)\n\nSabotage může být:\n\n"}
{"id": "1280529", "url": "https://cs.wikipedia.org/wiki?curid=1280529", "title": "Ludwik Cienciała", "text": "Ludwik Cienciała\n\nLudwik Cienciała [ludvik čenčaua] (10. ledna 1922 Dolní Líštná – 14. června 1984 Třinec) byl aktivista \"Polského kulturně-osvětového svazu\", lidový vyprávěč působící na Těšínsku, tvůrce známé postavy Matěje (Maciej). \n\nNarodil se 10. ledna 1922 v Dolní Líštné na Třinecku. Stejně jako rodiče, pracoval celý život v mechanických dílnách Třineckých železáren. Za okupace byl několik měsíců vězněn a poté deportován do Říše na nucené práce. Po skončení války se vrátil do vlasti a aktivně se začal angažovat v oblasti kultury - pořádání divadelních představení, společných setkání s různými programy, kterých se i sám zúčastnil. Už jako chlapec se začal zajímat o amatérské divadlo v rodné vesnici a Třinci. Ve svém okolí a i ve škole vynikal nevšedním humorem a již v mládí ho doprovázela přezdívka \"Švejk\". Svůj jadrný humor celý život sdílel s veřejností. V padesátých letech zorganizoval v rámci místní skupiny PZKO v Dolní Lištné divadélko satiry a humoru \"Smyk\". Jednalo se o první skupinu malých forem na Těšínsku. A protože měl kolem sebe mnoho dobrých zpěváků, Ludwik Cienciała se rozhodl uspořádat v Lištné akci \"Naše písnička\". Vzhledem k obrovskému úspěchu proběhla v Třinci repríza, ale už s názvem \"Festival polské písně\" (\"Festiwal Piosenki Polskiej\"). Postupem času došlo k pokračování těchto akcí v Třinci. V souvislosti se vznikem, nyní dobře známého v oblasti Těšínska i mimo něj souboru \"Gorol\" od roku 1950 se stává Ludwik Cienciała jeho členem. V roce 1952 soubor \"Gorol\" uvedl divadelní představení \"Gorolsko błyskawica\" (\"Gorolský blesk\"), ve kterém hrál jednu z hlavních rolí - postavu Matěje (Maciej). Vytvořil tak nezapomenutelnou postavu, která bavila diváky k slzám (hrál vedle statného horala Jury spod Gronia (W. Niedoba)) na mnoha akcích v místních skupinách PZKO, na \"Gorolskich Świętach\" v Jablunkově, v průběhu \"Týdne beskydské kultury\" ve Wisle, v Jaszowci a folklorních festivalech v Zakopaném. Jednalo se o průlom v činnosti Ludwika Cienciały. Postupem času došlo k vytvoření nezávislé formy, která se stala symbolem těšínského humoru. Cienciała hostoval na vystoupeních jiných souborů jako pěvecké sbory \"Hasło\", \"Świbica\", \"Hutnik\", a to jak na Těšínsku tak i v Polsku. Více než dvacet let působil v hlavní radě PZKO, zejména v jeho folklorní sekci. Za obětavou práci v této organizaci obdržel řadu svazových ocenění a \"Medaili za zásluhy o polskou kulturu\".\n\nZemřel za tragických okolností při explozi plynu v bytovém domě v Třinci dne 14. června 1984.\n\nAž po jeho smrti byla publikována sbírka jeho průpovídek, vtipů a humorných scének pojmenovaná \"\"Śmiych Macieja\"\"\n\n\n\n"}
{"id": "1280530", "url": "https://cs.wikipedia.org/wiki?curid=1280530", "title": "Silnice II/168", "text": "Silnice II/168\n\nSilnice II/168 je komunikací II. třídy v Jihočeském kraji, v okrese Prachatice.\nPropojuje mezi sebou silnici II/169 v obci Kvilda se silnicí II/145 ve Vimperku.\nJejí celková délka je zhruba 14,7 km. Počátek silnice je ve výšce cca 1085 m n. m., vystoupá nejvýše na 1140 m n. m. a na konci klesne zhruba na 860 m n. m. Převážná část silnice prochází zalesněnou krajinou.\nPřímo na trase není žádná čerpací stanice. Nejbližší se nachází až ve Vimperku.\n\nVzdálenosti uvedené v tabulce jsou přibližné.\n\n"}
{"id": "1280531", "url": "https://cs.wikipedia.org/wiki?curid=1280531", "title": "Kostel na dědině a v městečku", "text": "Kostel na dědině a v městečku\n\nKostel na dědině a v městečku : 615 fotografií církevních lidových staveb v Republice Československé je fotografická kniha fotografií Bohumila Vavrouška, který v letech 1909-1928 během svých dovolených dokumentoval lidovou architekturu na území Československa. Úvodní stať napsal Zdeněk Wirth.\n\nPředchozí publikací byla kniha \"Dědina : 516 fotografií lidových staveb v Republice Československé\" z roku 1925.\n\n"}
{"id": "1280550", "url": "https://cs.wikipedia.org/wiki?curid=1280550", "title": "Antonie Lucemburská", "text": "Antonie Lucemburská\n\nAntonie Lucemburská (7. října 1899 - 31. července 1954) byla členkou lucemburské větve dynastie Nassau-Weilburg a sňatkem s Ruprechtem Bavorským poslední bavorskou korunní princeznou.\n\nAntonie se narodila ve Schloss Hohenburg, v Lenggries, v Horním Bavorsku jako čtvrtá dcera Viléma IV. Lucemburského, vládnoucího v letech 1905-1912, a Marie Anny, princezny z portugalskédynastie Braganza.\n\nByla mladší sestrou dvou budoucích lucemburských velkovévodkyňː Marie Adély a Šarloty. Rodina Antonii říkala \"Toni\".\n\nAntonie se stala druhou manželkou Ruprechtem Bavorským. Pár byl zasnouben 26. srpna 1918. Ruprecht byl generálním polním maršálem v císařské německé armádě a úspěšně velel německému šestému vojsku v bitvě o Lotrinsko. To v době německé okupace Lucemburska vedlo ke kritice úzkých vazeb mezi lucemburskou velkovévodskou rodinou a Německým císařstvím. 10. ledna 1919 byla velkovévodkyně Marie Adéla nucena abdikovat. I přesto se mladší sestra Marie Adély, Antonie, provdala 7. dubna 1921 za Ruprechta Bavorského.\n\nAntonie měla s Ruprechtem šest dětíː\n\n\nJako odpůrci Nacismu byla Antonie s Ruprechtem v roce 1939 nucena odejít do exilu v Itálii. Odsud odešli do Maďarska. Když Německo v roce 1944 obsadilo Maďarsko, byla Antonie s dětmi zatčena, zatímco Ruprecht, zůstávající v Itálii, se zatčení vyhnul. Byli vězněni v koncentračním táboře Sachsenhausen. Na začátku dubna 1945 byli přemístěni do koncentračního tábora Dachau. Přestože byli v tomtéž měsíci osvobozeni, vězení podlomilo Antoniino zdraví; což vedlo k jejímu slibu, že již nikdy nevstoupí na německou půdu a zemřela o devět let později v Lenzerheide ve Švýcarsku.\n\n\n\n"}
{"id": "1280551", "url": "https://cs.wikipedia.org/wiki?curid=1280551", "title": "Konopí v Japonsku", "text": "Konopí v Japonsku\n\nKonopí v Japonsku je od roku 1948 nelegální. Užití či držení konopí je trestáno až 5 lety vězení a pokutou. Pěstování, prodej, či dovoz konopí se trestá až 7–10 lety vězení. Japonsko aktuálně patří k zemím s nejpřísnějšími protidrogovými zákony.\n\nNejstarší nálezy, dokazující přítomnost a využití konopí na tkané textilie v Japonsku, spadají až do doby Džómon (10 000 - 300 př. n l.). První semeno bylo nejspíše dovezeno z Číny nebo Korejského poloostrova. Původní japonský termín pro konopí je \"taima\" 大麻, odvozený od čínského slova \"ta mà\".\n\nKonopí mělo význam i v šintoismu. Mniši vyháněli svazkem konopí, kvůli svým čisticím schopnostem, zlé duchy. Také např. nevěsty, na důkaz své čistoty, nosily ve svůj svatební den závoje vyrobené z konopí. \n\nNa počátku 20. stol. americký historik George Foot Moore zaznamenal, jak japonští cestovatelé, pro jistotu bezpečné cesty, zanechávali u svatyní drobné dary z konopných listů.\n\nJe zřejmé, že konopí mělo v japonské historii velké využití, ale stále není jisté, zda bylo kouřeno. Je také možné, že jako droga bylo využíváno pouze ve vyšších společenských třídách. Dnes se konopí běžně užívá pro své psychedelické účinky a velké oblibě se začalo těšit v 70. letech 20. století. \n\nZákon o konopí se utvářel od roku 1930, v roce 1948 byl ustanoven pod kontrolou USA, a pozměněn roku 1963. Obsahuje podmínky držení a manipulace s konopím a případné tresty za jeho porušení.\n\nMuzeum konopí (\"Taima hakubucukan\" 大麻博物館) bylo založeno v roce 2001, Džuničim Takajasou, za účelem prezentovat propojení konopí s japonskými kulturními kořeny. Jedná se o jediné muzeum svého druhu v Japonsku a je situované ve městě Nasu, v prefektuře Točigi.\n"}
{"id": "1280553", "url": "https://cs.wikipedia.org/wiki?curid=1280553", "title": "Kostel Nejsvětější Trojice (Horní Dunajovice)", "text": "Kostel Nejsvětější Trojice (Horní Dunajovice)\n\nKostel Nejsvětější Trojice je římskokatolický chrám v obci Horní Dunajovice v okrese Znojmo. Je chráněn jako kulturní památka České republiky. Je farním kostelem farnosti Horní Dunajovice.\nPrvní kostel v obci byl postaven v roce 1540, během třicetileté války zpustl. Ruina byla opravena roku 1702, roku 1783 došlo k opravě a rozšíření kostela. V tomto roce také proběhlo svěcení na kostel Nejsvětější Trojice. Roku 1818 byla nově zastropena loď. \nJedná se o jednolodní stavbu s odsazeným kněžištěm, k němuž v severním koutě přiléhá poněkud odkloněná hranolová věž, a obdélníkovou lodí.Hladké fasády jsou prolomeny úzkými, půlkruhově završenými okny. Kněžiště je zaklenuto křížově s lunetovým závěrem. V západní části je hudební kruchta nesená hranolovými pilíři.\n\nJednou ze zajímavostí kostela je věž, která je nejvychýlenější kostelní věží v České republice.\n"}
{"id": "1280556", "url": "https://cs.wikipedia.org/wiki?curid=1280556", "title": "Kaple svatého Josefa na Riebelsbergu", "text": "Kaple svatého Josefa na Riebelsbergu\n\nRiebelsberg je vrch na Špitálském předměstí v Kadani. Nachází se v zahradě alžbětinského kláštera svaté Rodiny. Na jeho vrcholu stojí kaple svatého Josefa. \n\nPro vrch, nacházející se v rozlehlé zahradě alžbětinského kláštera a tyčící se nad původním údolím Bystřického (Prunéřovského) potoka, je od roku 1465 doložen místní název \"Ruhelsberg\". Později se lokalita až do poloviny 20. století označovala jako \"Am Riebelsberg\" (česky \"Na kopečku\").\n\nV letech 1465 až 1723 zde stál takzvaný \"Vogelstang\", dřevěná konstrukce se vztyčeným otesaným kamenem, na jehož vrcholek byl umisťován dřevěný pták. Vždy o letnicích se na kopci scházeli kadaňští měšťané a provozovali zde takzvanou \"střelbu ku ptáku\". Tato kratochvíle sloužila jako cvičení ve střelbě z kuší a samostřílů a později z ručnic. Vzhled kadaňského \"Vogelstangu\" je snadné si představit díky jeho vyobrazení na vedutě od Jana Willenberga z roku 1602.\nRoku 1748 byl kopec zahrnut do vznikajícího areálu alžbětinského kláštera. Při té příležitosti byl na jeho úpatní objeven pramen, jenž byl poté nazýván studánkou svatého Adalricha. V roce 1853 byl v sousedství kláštera vystavěn sirotčinec svatého Josefa (v současnosti areál Domova pro seniory Kadaň).\n\nNa vrcholu stojí od 2. poloviny 19. století malá kaple svatého Josefa, k níž přiléhá budova márnice a malý hřbitov. V prosté novogotické kapli jsou jen dvě lavice s klekátkem, zbytek kříže a umělecky nehodnotná sádrová socha svatého Josefa s Dítětem Ježíšem, restaurovaná roku 1933 malířem Rudolfem Müllerem.\n\nJako první byla na malém hřbitově u kaple svatého Josefa roku 1893 pohřbena Wenceslava Anna Wauriková, matka představená sester alžbětinek a rodačka ze saského Miltitz. Pohřbívalo se zde ještě koncem 19. století.\nZadní zeď alžbětinské zahrady ohraničující vrch Riebelsberg je pozůstatkem původního předměstského opevnění z druhé poloviny 15. století.\n\nBěhem výstavby silničního průtahu v současné Rokelské ulici v 60. letech 20. století byla skalnatá část kopce odstřelena, čímž byl nenávratně změněn jeho původní vzhled.\n\n\n"}
{"id": "1280558", "url": "https://cs.wikipedia.org/wiki?curid=1280558", "title": "Šubrtka (usedlost na Žižkově)", "text": "Šubrtka (usedlost na Žižkově)\n\nŠubrtka (\"Czubertka\") je zaniklá usedlost v Praze 3-Žižkově, která se nacházela v místech dnešní ulice Seifertova východně od náměstí Winstona Churchila.\n\nUsedlost doložená k roku 1785 stála při cestě z Prahy do Olšan. Na severu sousedila s rozsáhlým dvorem Miranka, na jihu přes silnici s usedlostí Boudečka.\n\nRoku 1843 se zde uvádí dvůr. Při silnici stála dvě stavení, třetí pak v severovýchodním rohu dvora, ze kterého vycházely dvě cesty na vinice a k sadu.\n\nŠubrtka zanikla koncem 19. století.\n\nStejný název Šubrtka nesla i samota v Nebušicích (viz též ulice \"K Šubrtce\"). \n\n\n"}
{"id": "1280560", "url": "https://cs.wikipedia.org/wiki?curid=1280560", "title": "Špitálské předměstí", "text": "Špitálské předměstí\n\nŠpitálské předměstí je historickou čtvrtí města Kadaně.\n\nŠpitálské předměstí je historickou předměstskou čtvrtí města Kadaně. Osou původní zástavby byla říčka Bystřice (Prunéřovský potok). V písemných pramenech je předměstí zmiňováno již koncem 12. století, centrem bylo náměstí s tržištěm v blízkosti kostela Stětí svatého Jana Křtitele a jeho součástí bylo rovněž několik dalších významných sakrálních objektů. Rozloha čtvrti byla vymezena předměstskou hradbou. Historicky lze ke Špitálskému předměstí počítat tyto současné ulice: Říční, Zeyerova, Sukova, Skalní, Věžní, Rokelská, Pastýřská studánka, Koželužská, Na Příkopě, Žatecká, Svatojánská ulička a Klášterní schody. \n\nK výraznému urbanistickému znehodnocení předměstí došlo v 60. až 80. letech 20. století. Na základě asanačního plánu z roku 1959 došlo tehdy nejen k demolici většiny původní historické zástavby, ale také byla pod povrch zatrubněna říčka Bystřice (pomyslná osa předměstské zástavby), také byl vybudován silniční průtah v dnešní Rokelské ulici. Během výstavby tohoto průtahu došlo k odstřelu části kopce v blízkosti alžbětinského kláštera, čímž byl naprosto zničen původní reliéf předměstí. V místech, kde došlo k zatrubnění Bystřice, vznikala postupně panelová zástavba v Koželužské a později Sukově ulici (zde dokonce až v 80. letech 20. století). Devastace Špitálského předměstí nejenže zničila původní historické předměstí, ale také zanechala přímo v centru města nesouvisle zastavěný pás, jehož návaznost se Starým Městem a novodobou předměstskou čtvrtí Kaolinkou, vznikající postupně po roce 1880, byla razantně eliminována řadou proluk. Většina území Špitálského předměstí a zástavby, která přežila komunistické řádění, je od roku 1978 vyhlášena jako městská památková rezervace. \n\nJiž od středověku byl život na Špitálském předměstí úzce spjat s řekou Ohří a jejím přítokem, Bystřicí. Nacházely se zde mlýny, koželužny, bělidla a přívozy a provozoval se rybolov či těžba říčního písku. Po řece Ohři tudy proplouvali voraři plavící dřevo z Krušných hor. Vztah k řece se projevil také v místních názvech, kterými jsou například nyní již neexistující fortifikační prvky Říční branka a Vodní brána, Mostní ulice, hostinec Kotva, nebo dům U Kamenné ryby. Špitálské předměstí je poprvé vyobrazeno na panoramatické vedutě královského města Kadaně od Jana Willenberga z roku 1602. Od dob komunismu, které nenávratně změnily tvář předměstí a měly na jeho vzhled totálně destruktivní vliv, došlo také ke vzniku nových urbanistických prvků, jakým je například Nábřeží Maxipsa Fíka. \n\nPřirozené centrum předměstí představuje kostel Stětí svatého Jana Křtitele se špitálem rytířského Řádu johanitů (Maltézští rytíři), v jehož blízkosti se až do 60. let 20. století nacházelo historické Kovářské náměstí (dříve nazývané také Soumarské tržiště či Vlašské náměstí). Dominantou městského hradebního systému na Špitálském předměstí je barbakán Žatecké brány z roku 1458, který jej odděluje od Starého Města. Naproti centru města přes údolí říčky Bystřice stojí alžbětinský klášter s kostelem svaté Rodiny pocházející z 2. poloviny 18. století. Další architektonickou zajímavostí je pak kostel svaté Anny, vybudovaný okolo roku 1600, pozdně gotická polygonální bašta, takzvaný Katův dům (čp. 190 nedaleko Katovy uličky), nebo kamenný Bystřický můstek na soutoku Bystřice a Ohře, poprvé doložený roku 1474 a obnovený roku 2004. \n\nK historickému vymezení Špitálského předměstí náleží levý břeh řeky Ohře přibližně v prostoru mezi současným silničním mostem a budovou kulturního zařízení Střelnice. Nedaleko Střelnice, v dnešní Čechově ulici (v prostoru za někdejší Vodní branou, zbořenou roku 1831), je doložen již na vedutě Jana Willenberga z roku 1602 první kadaňský most, dřevěný na kamenných podpěrách, který spojoval Staré Město s Kostelním Dvorem na pravém břehu řeky Ohře. Roku 1477 odkázal měšťan Hans Österreicher dva zlaté na opravu tohoto mostu. Roku 1485 vydal král Vladislav Jagellonský městu Kadani privilegium na výstavbu kamenného mostu. Měšťané pak sháněli finanční prostředky na stavbu a například roku 1487 odkazuje ve svém testamentu kadaňský měšťan Endres Stiber sumu šedesáti rýnských zlatých na tento nový mostu. K realizaci plánované stavby však nakonec nedošlo. \n\nV současné Čechově ulici (dříve Vodní), především v její dolní části v blízkosti Vodní brány, se na přelomu 15. a 16. století koncentrovalo židovské obyvatelstvo, které se zde pod ochranou zástavního pána Kadaně, Jana Hasištejnského z Lobkowicz, věnovalo obchodu. Proto se také této části někdy říkalo Židovská ulice. \n\nOd silničního mostu dále po levém břehu řeky Ohře se nachází Krvavá skála s pozůstatky předměstské hradby z roku 1618. Směrem po proudu řeky pak na levém břehu pokračují kamenné terasy někdejších vinohradů z 15. až 17. století, místy s původními klenutými vinnými sklepy. U silničního mostu, kde od pradávna býval brod přes řeku, stávala dříve Mostní branka, která jako součást předměstské fortifikace plnila také funkci mýtního domku. Clo a později mostné zde město vybíralo až do roku 1782, následně do roku 1834 stát a v letech 1834 až 1945 opět město. Roku 1880 byl vystavěn úplně nový most, jehož ocelovou konstrukci nesly kamenné podpěry. Most byl osazen plynovými lampami a nesl jméno tehdejšího Rakousko-Uherského monarchy císaře Františka Josefa I. Demontován byl teprve v 60. letech 20. století, kdy byl nahrazen novým železobetonovým silničním mostem. Během těchto stavebních prací došlo k demolici historického Kareisova domu (čp. 273) pocházejícího z 16. století. \n\nNábřeží, po němž tehdy vedla Kovářská ulice (dnes Žatecká), bylo zvýšeno a upraveno. Roku 1707 zde byla nově instalována barokní socha svatého Jana Nepomuckého, která byla restaurována roku 2005. V místech naproti současnému silničnímu mostu ve Špitální ulici (dnes Zeyerova), stávala až do roku 1990 historická budova jednoho z městských špitálů z 18. století, který byl roku 1888 přebudován na nemocnici. V dolní části Hrnčířské ulice (dnes Sukova), vedle domu čp. 245, stával až do 60. let 20. století dům U Kamenné ryby. Do jeho čelní fasády byla vsazena kamenná ryba, která ukazovala, kam až dosáhla voda během velké povodně roku 1682. Nedaleko Bystřického můstku jsou od roku 1596 zmiňovány rovněž městské lázně, roku 1602 je pak poprvé doložen dodnes stojící Český, později Steinkopfův mlýn (čp. 283). \n\nZa třicetileté války po můstku mašírovala jak císařská, tak švédská vojska. Mnohokrát byl také zaplaven při povodních, například v letech 1655, 1682, 1862, 1940 a 1957. Pro dostupnost vodních toků bylo Špitálské předměstí od 15. století centrem koželuhů, od konce 18. století pak centrem kadaňského rukavičkářství, které, ač dnes téměř zapomenuto, svého času slavilo úspěchy po celé Evropě od Londýna přes Paříž a Vídeň, až po Moskvu. V úseku mezi Dolním jezem a železničním mostem se v korytě řeky nacházelo několik mohutných balvanů, které měly i svá historická pojmenování, jako například Hladový, Kadaňský a Žatecký kámen. \n\nZa zmínku stojí i osobitost místních slavností, jejichž tradice se na Špitálském předměstí udržovala až do 2. světové války. Oslavovalo se například posvícení špitálského kostela svatého Jana ve dni 29. srpna o svátku Stětí svatého Jana Křtitele, nebo Masopust v Kožné ulici (dnes Říční), který je zmiňován v místní literatuře. Významným místem se od konce 18. století stal zájezdní hostinec U Kotvy (čp. 293), který poskytoval odpočinek a obveselení rybářům, vorařům a všem ostatním, kteří se pohybovali v okolí řeky Ohře. V písemných pramenech je kadaňské rybářství zmiňováno již od poloviny 15. století. Od 80. let 19. století existuje v Kadani rybářský spolek, který mimo jiné podporoval obnovu populace kaprů a lososů. Jen roku 1888 jich prý bylo do řeky nasazeno na deset tisíc. Dalšími druhy ryb typickými pro kadaňský úsek řeky Ohře jsou například karas, bolen, pstruh, úhoř a řada dalších. Od 17. století je v městských kronikách u Dolního jezu zmíněna existence vodníka. Na ostrově Písečná hlava měla žít divoženka Violanta a dle barokní pověsti se v blízkosti hostince U Kotvy měl zjevovat přízračný rytíř s halapartnou. V místech kulturního zařízení Střelnice (čp. 315), v někdejším městském příkopu, bylo roku 1756 zřízeno několik dřevěných stavů s terči, kde se kadaňští měšťané cvičili ve střelbě z pušek – odtud název Střelnice. Sklad střelného prachu si zřídili v takzvaných Ptačích domcích. \n\nVýrazné proměny Špitálského předměstí během 20. století lze dokumentovat na plánech města Kadaně z přelomu 19. a 20. století. Nejdůležitějším je z tohoto hlediska kolorovaný situační plán z doby okolo roku 1890. Ten zachycuje ještě nezbořené předmostí, nebo neupravené nábřeží v okolí Steinkopfova mlýna. Kožná ulice (dnes Říční) v prostoru pod Kadaňským hradem je zde ještě z obou stran obklopena zástavbou, která je oddělována spojovacími uličkami vedoucími k řece. Dalším významným dokumentem pro zkoumání urbanistického řešení špitálského předměstí před jeho destrukcí v druhé polovině 20. století je také další kolorovaný plán města z roku 1912, který obsahuje řadu místních názvů a pojmenování.\n"}
{"id": "1280566", "url": "https://cs.wikipedia.org/wiki?curid=1280566", "title": "Mistrovství České republiky v nočním orientačním běhu", "text": "Mistrovství České republiky v nočním orientačním běhu\n\nMistrovství České republiky v nočním orientačním běhu je pořádáno každoročně od roku 1993 a navazuje na předcházející Mistrovství Československa v nočním orientační běhu. Obtížnost závodů je dána jeho noční formou, přičemž součástí vybavení závodníka je světlo, zpravidla čelovka. Díky technologickému vývoji v oblasti LED diod a akumulátorů je tato disciplína stále populárnější, neboť výkonné světlo je běžně dostupné a oproti dřívější době nemá tak velký vliv na výsledky.\n\nKromě hlavní ženské a mužské kategorie se soutěží v mnoha dalších věkových a výkonnostních kategoriích. Součástí závodu je Veteraniáda ČR.\n\nPořadí závodníků podle získaných medailí (tzv. olympijského hodnocení) v hlavní mužské a ženské kategorii (H21 a D21) na Mistrovství ČR v nočním orientačním běhu v letech 1993 až 2019 (včetně).\n\n\n"}
{"id": "1280567", "url": "https://cs.wikipedia.org/wiki?curid=1280567", "title": "Vladimir Čeboksarov", "text": "Vladimir Čeboksarov\n\nVladimir Vasiljevič Čeboksarov ( * 30. prosince 1951 Ťumeň, RSFSR) je bývalý sovětský zápasník, reprezentant v zápase řecko-římském. Zápasu se věnoval od roku 1965, členem reprezentačního týmu se stal v roce 1974. Vybojoval stříbro na olympijských hrách, zlato a bronz na mistrovství světa a zlato a stříbro na mistrovství Evropy. V roce 1976 vybojoval titul sovětského šampiona. Reprezentační kariéru ukončil v roce 1981, poté se věnoval trenérské práci ve svém domovském klubu Dynamo Ťumeň.\n\n"}
{"id": "1280569", "url": "https://cs.wikipedia.org/wiki?curid=1280569", "title": "Kostel svatého Vavřince (Horní Bojanovice)", "text": "Kostel svatého Vavřince (Horní Bojanovice)\n\nKostel svatého Vavřince je římskokatolický farní kostel farnosti Horní Bojanovice v okrese Břeclav. Je chráněn jako kulturní památka České republiky.\n\nKostel prošel několika stavebními úpravami. Stavba má původní gotické jádro a nynější podoba chrámu pochází z konce 16. století. Roku 1792 byl přistavěn vstupní útvar s věží, sakristie vybudován schodišťový válec, prolomena nová okna a zazděn původní vstup.\nVe zvonici se ukrývají zachovalé renesanční zvony. Zvon svatý Vavřinec pochází z roku 1562 a je vysoký 105 cm. Druhý, ještě starší zvon pochází z roku 1504, na plášti je zdoben reliéfem Panny Marie s Ježíškem a vysoký je 85 cm. Vzácnou památkou, která se však v kostele nenachází, je gotická hornobojanovická Madona. Ve stěně pod kůrem je vsazen renesanční náhrobek měšťana pana Michala Wahilaba z Vizovic z roku 1603.\n"}
{"id": "1280571", "url": "https://cs.wikipedia.org/wiki?curid=1280571", "title": "Ladislau Şimon", "text": "Ladislau Şimon\n\nLadislau Şimon (25. září 1951 Târgu Mureș, Rumunsko - 12. května 2005) byl rumunský zápasník, volnostylař. V roce 1976 na olympijských hrách v Montréalu, v kategorii nad 100 kg vybojoval bronzovou medaili. Je mistrem světa z roku 1974 a bronzovým z roku 1973. Na mistrovství Evropy vybojoval titul v roce 1976, v roce 1974 byl stříbrný a v roce 1975 bronzový.\n"}
{"id": "1280572", "url": "https://cs.wikipedia.org/wiki?curid=1280572", "title": "Ladislav Štorek", "text": "Ladislav Štorek\n\nLadislav Štorek (5. ledna 1897 – květen 1945) byl český fotbalový brankář.\n\nS fotbalem začínal v pražské Spartě (1915–1919). Větší uplatnění nalezl v SK Kladno (1920–1928), jehož branku hájil i v nejvyšší soutěži (1925–1927). Za Kladno celkem (i mimo ligu) odchytal 309 zápasů a dokonce vstřelil jednu branku, působil i jako klubový funkcionář.\n\n"}
{"id": "1280574", "url": "https://cs.wikipedia.org/wiki?curid=1280574", "title": "Liliochvostec nádherný", "text": "Liliochvostec nádherný\n\nLiliochvostec nádherný (\"Eremurus spectabilis\") je hlíznatá rostlina se stvolem přes metr vysokým, na kterém ve spirále vyrůstá několik stovek květů. Je to druh rodu liliochvostec, který je v České republice pěstován jako solitérní zahradní okrasná rostlina.\n\nRostlina je původní druh na Ukrajině, Krymu, v oblasti Kavkazu, v Turecku, Izraeli, Jordánsku, Libanonu, Sýrii, Iráku Íránu a Turkmenistánu. Roste tam ve stepích a na travnatých kamenitých svazích do nadmořské výšky až 2700 m. V minulosti se v tamní přírodě vyskytovaly v nemalém množství, mladé rašící rostliny byly prodávány na tržištích a po uvaření se konzumovány jako jarní zelenina. Usušené a rozemnuté dužnaté kořeny starých rostlin se zase používaly jako spolehlivé přírodní lepidlo.\n\nPostupně se liliochvostce nádherné koncem 19. a počátkem 20. století dostaly do širšího povědomí v Evropě i na jiných kontinentech a začaly se na mnoha místech uměle pěstovat a vysazovat. V některých domovských zemích se rostlinám dostalo i zákonné ochrany.\n\nLiliochvostec nádherný preferuje hlinito-písčité půdy, které jsou dostatečně bohaté na humus i minerály a mají hodnotu blízkou pH 7. Důležitou podmínkou je, aby stanoviště bylo na plném slunci a bylo dostatečně odvodněno. I když během růstu potřebují dostatek vláhy, po odkvětu již žádají sucho, nadměrné vlhko během zimního období způsobuje zahnívání kořenů. Nepříznivé období sucha rostlina spolehlivě přečkává pomocí hlízy, která je zdrojem zásobních látek.\n\nPo odkvětu koncem srpna nadzemní část rostliny uschne. Hlíza již tehdy začíná zakládat v podzemí nový pupen, který po přečkání zimy brzy raší; případné mrazíky přicházející po nástupu jarního počasí mohou způsobit jeho poškození. Starší hlízy za příznivých podmínek vytvoří i více pupenů a pak mají více lodyh.\n\nDlouhověká rostlina je při kvetení vysoká 70 až 150 cm, ojediněle i 200 cm. Lodyha i přízemní listy rostou z pupenu na hlíze, která má hvězdicovitě vyrůstající tlusté, tmavě hnědé a za vlhka lepkavé kořeny. Lysé kopinaté až řemenovité listy, rostoucí v počtu 8 až 20, bývají dlouhé až 60 cm a široké 5 cm. Lodyha je přímá, nevětvená, lysá a má mírně modrý nádech.\n\nV horní části lodyhy je bohaté hroznovité květenství dosahující délky od 15 do 70 cm, které obsahuje stovky asi 2 cm velkých, oboupohlavných květů. Kopinaté listeny jsou obvykle kratší než 2 cm dlouhé, šikmo vzhůru směřující květní stopky. Nálevkovité okvětí má šest plátků asi 12 mm dlouhých, které jsou bílé až zelenožluté a mají po vnější straně purpurové nebo zelenavé žilky. Šest dlouhých tyčinek nesoucí oranžově červené prašníky ční z okvětí. Květy nakvétají postupně od spodu, ve středoevropských podmínkách kvetou v květnu a červnu. Opylovány jsou nejčastěji včelami, které ve květech nacházejí mnoho pylu. Plody jsou tobolky velké asi 8 mm.\n\nLiliochvostec nádherný se v přirozených podmínkách rozmnožuje rozrůstáním hlíz a také semeny. Při pěstování jako okrasná rostlina je množen ve specializovaných zahradnictvích často dělením starších, rozrostlých hlíz. Rozdělování hlíz je spojeno s rizikem zahnívání, které se objevuje po každém poškození křehkých kořenů, rostliny všeobecně špatně snášejí přesazování. Nejjednodušeji se množí semeny, kterých rostlina produkuje velké množství, mají ovšem nestejnou dobu dormance. Při teplotě 15 °C klíčí v rozmezí jednoho až dvanácti měsíců. Dvouleté semenáče se na jaře sadí na trvalá stanoviště, kde obvykle vykvetou do čtyř roků.\n\nTento druh se stejně jako další z jeho rodu pěstuje v mnoha oblastech jako dominantní prvek vhodný ke kombinaci s dalšími trvalkovými nebo smíšenými květinovými záhony. Protože je poměrně oblíbený, je stále šlechtěn na nové, vzhlednější a trvanlivější kultivary.\n\n"}
{"id": "1280578", "url": "https://cs.wikipedia.org/wiki?curid=1280578", "title": "Goniurosaurus", "text": "Goniurosaurus\n\nGoniurosaurus je rod asijských gekonů, který společně s rody \"Coleonyx\", \"Eublepharis\", \"Holodactylus\", \"Hemitheconyx\" a \"Aeluroscalabotes\" patří do čeledi gekončíkovitých (Eublepharidae). Celkem je popsáno třináct druhů, vyskytujících se v Číně, Vietnamu a na ostrovech japonském souostroví Rjúkjú.\n\nStejně jako ostatní druhy čeleni gekončíkovitých (Eublepharidae) nemají srostlá víčka a jsou schopni mrkat. Na konci končetin nemají jako jiní gekoni přísavné lamely, ale mají špičaté drápy, které jim velmi dobře slouží ke šplhání a k pohybu ve strmém terénu. Celé tělo je posero tuberkulovitými šupinami.\n\nNěkteří zástupci (\"Goniurosaurus\" \"araneus\") mohou dorůstat s ocasem až 21 centimetrů. Přibližně 40–50% délky tvoří ocas, do kterého si ukládají zásoby tuku. V případě napadení predátorem dochází k autotomii ocasu, který regeneruje, ale nemá již původní tvar, délku ani zbarvení.\n\nV průběhu ontogeneze je u nich zřejmá barvoměna. Mláďata bývají kontrastněji zbarvená a během dospívání ztrácí svoji barevnou intenzitu.\n\n\nGekončíci rodu \"Goniurosaurus\" obývají subtropické a tropické deštné lesy. V přírodě bývají často nacházeni v blízkosti krasových jeskyní, štěrbin skal a různých balvanů.\n\nTyto gekončíky v přírodě ohrožuje nejvíce člověk svými aktivitami, ničením přirozeného prostředí (vypalováním a kácením lesů), introdukcí nepůvodních druhů, ilegálním odchytem pro tradiční medicínu a obchod se zvířaty.\n\nDruhy \"Goniurosaurus\" \"kuroiwae\" a \"Goniurosaurus\" \"catbaensis\" jsou zapsáni na Červeném seznamu ohrožených druhů (IUCN Red List) jako ohrožené druhy.\n\nOd konce 90. let se tito gekončíci stali populárními chovanci v zájmových chovech. Chov i odchov nečiní potíže a tito gekončíci jsou proto také doporučováni i začínajícím teraristům.\n\nJedná se o noční živočichy, kteří přes den zůstávají skrytí v úkrytech. Velmi dobře šplhají, a proto bychom terárium měli vybavit kusy kůry, kořeny, obrácenými květináči, glazurovanými miskami nebo kokosovými skořápkami. Při instalaci interiéru terária musíme dát pozor na to, aby gekončíky nemohl při pádu ohrozit na zdraví. Jako substrát dobře poslouží zahradní rašelina bez hnojiv smíchaná s pískem v poměru 1:1. Řada chovatelů používá také kokosové stelivo (lignocel) nebo lesní hrabanku smíchanou s rašelinou.\n\nGekončíci dobře snášejí teploty od 20–28 °C. Dlouhodobé vystavení teplotám vyšším než 30 °C může způsobit neochotu přijímat potravu, zdravotní komplikace nebo i smrt jedince. Během chladnější periody (listopad – březen) může teplota klesnout na 20 °C přes den a až na 18 °C v noci. Během tohoto období bývají zvířata méně aktivní a přijímají méně potravu.\n\nProtože se jedná o noční živočichy, kteří jsou během dne schovaní v úkrytech, není třeba svítit speciální UV zářivkou.\n\nGekončíci dobře přijímají přiměřenou velikost nejrůznějších druhů cvrčků, švábů a jiného hmyzu. V letních měsících jim můžeme zpestřit stravu venku smýkaným hmyzem (sarančaty apod.).\n\nPohlavně dospělí bývají přibližně ve stáří jednoho a půl až dvou roků. Pohlavní dimorfismus se zřejmý podle preanálních šupin na břišní straně těla a podle zduřelých hemipenisálních kapes u samců. Gekončíci se obvykle rozmnožují od března do listopadu. Samice kladou snůšku dvou kožovitých vajec do vlhkého substrátu. K inkubaci vajec se nejlépe osvědčil vermikulit. Délka inkubace je závislá na teplotě a mezi druhy se příliš neliší, čím vyšší je teplota během inkubace, tím dříve se malí gekončíci líhnou. Při teplotě 25 – 27 °C trvá inkubační doba 75–82 dní.\n\n\n"}
{"id": "1280579", "url": "https://cs.wikipedia.org/wiki?curid=1280579", "title": "Benzinov", "text": "Benzinov\n\nBenzinov (někdy též Benzínov) je základní sídelní jednotka obce Bechlín, patřící do okresu Litoměřice v Ústeckém kraji.\n\nVznikla 1. prosince 1970. Lokalita byla do roku 2015 zásobována pitnou vodou ze zdroje u osady Předonín a voda následně procházela čištěním v úpravně v Bechlíně. Protože již ale svým výkonem bechlínský vodohospodářský provoz nedostačoval vzrůstajícím nárokům na odběr a kvalitu vody, došlo k jeho odstavení a do Benzinova teče voda z rozvodné sítě města Štětí, které leží na protilehlém břehu Labe a vodovodní potrubí tak musí vést pod dnem řeky. Severozápadně od obce je vedena silnice III/24049, z níž na křižovatce severně od Bechlína odbočuje jednak spojovací komunikace do sídla a vedle toho též komunikace ke skladům benzinu provozovaným společností ČEPRO, u něhož se nachází také čerpací stanice pohonných hmot této společnosti.\n\n"}
{"id": "1280581", "url": "https://cs.wikipedia.org/wiki?curid=1280581", "title": "Gilbert Baker", "text": "Gilbert Baker\n\nGilbert Baker (2. června 1951 Chanute, Kansas – 31. března 2017 San Francisco, Kalifornie) byl americký umělec a lidskoprávní aktivista, tvůrce duhové vlajky jako symbolu LGBT hnutí.\n\nJako vojenský odvedenec se dostal v roce 1970 do San Francisca, kde zprvu (do r. 1972) pracoval jako zdravotník v ortopedické nemocnici pro válečné veterány. Po odchodu z armády ještě v průběhu vietnamské války se spřátelil s aktivistou a otevřeným gay politikem Harveym Milkem, jenž ho vyzval k vytvoření symbolu, který by nahradil dřívější nacistický symbol růžového trojúhelníku, zatížený negativními konotacemi.\n\nV červnu 2015 zařadilo jeho duhovou vlajku do svých sbírek designu Muzeum moderního umění (MoMA) v New Yorku.\n\nZemřel koncem března 2017 ve věku 65 let.\n\n"}
{"id": "1280586", "url": "https://cs.wikipedia.org/wiki?curid=1280586", "title": "Zákon č. 2013-404", "text": "Zákon č. 2013-404\n\nZákon č. 2013-404, celým označením zákon č. 2013-404 ze 17. května 2013 zpřístupňující manželství párům stejného pohlaví (francouzsky: Loi n° 2013-404 du 17 mai 2013 ouvrant le mariage aux couples de personnes de même sexe), je francouzský zákon, který od 18. května 2013 umožňuje stejnopohlavním párům uzavírání sňatku a společnou adopci dětí.\n\nVe francouzském Národním shromáždění byl takový zákon prvně představen 7. listopadu 2012 jako návrh č. 344 (francouzsky: Projet de loi n° 344). 12. února 2013 byl v Národním shromáždění tento návrh přijat poměrem hlasů 329:229. Senát jej přijal těsnou většinou hlasů 171:165 12. dubna s menšími pozměňovacími návrhy. 23. dubna byl tento pozměněný návrh přijat Národním shromážděním v poměru 331:225. Po následném schválení Ústavní radou Francouzské republiky jej 17. května podepsal prezident François Hollande. Ve Sbírce zákonů Francouzské republiky (\"Journal officiel de la République française\") byl tento zákon publikován 18. května 2013 s tím, že první svatební obřady podle něj by měly být naplánovány na 29. května.\n\nStejnopohlavní sňatky byly předmětem diskusí v prezidentských volbách r. 2007, kdy je konzervativní UMP odmítala, zatímco Parti socialiste podporovala. Kandidáti za obě strany byli zajedno v postoji k občanskému paktu solidarity (francouzská obdoba registrovaného partnerství), který podporovali. Francouzské LGBT organizace se domnívaly, že nepřípustnost stejnopohlavních sňatků je v rozporu se zákonem, a proto se obrátily na Ústavní radu, která měla přezkoumat, zda je zákonná definice manželství jako svazku muže a ženy obsažená v občanském zákoníku ústavní. 28. ledna 2011 rozhodl Ústavní soud, že zákonná definice manželství v občanském zákoníku není v rozporu s ústavou, a že je pouze v kompetenci parlamentu ji měnit.\n\n14. června 2011 hlasovalo Národní shromáždění proti přijetí návrhu č. 586 legalizujícího stejnopohlavní sňatky v poměru hlasů 293:222. Předkladatelem tohoto zákona byl socialistický poslanec Patrick Bloche. Proti přijetí návrhu hlasovali z velké části poslanci UMP, kteří měli v Národním shromáždění většinu, zatímco poslanci Parti socialiste hlasovali zpravidla pro.\n\nSocialistický kandidát na francouzského prezidenta François Hollande deklaroval stejnopohlavnímu manželství a adopcím dětí páry stejného pohlaví podporu již ve své předvolební kampani. Zahrnul je dokonce do svých 60 vládních priorit. 6. května 2012 vyhrál Hollande volby a přislíbil přijetí zákona o stejnopohlavním manželství do jara 2013. O měsíc později slíbil francouzský premiér Jean-Marc Ayrault, že stejnopohlavní sňatky a homoparentální adopce budou legalizovány, co nejrychleji. 17. června získala Hollandova strana absolutní většinu v Národním shromáždění, na což reagovala vládní mluvčí Najat Vallaud-Belkacem při příležitosti dne hrdosti sexuálních menšin slovy, že manželství pro všechny bude ve Francii přijato nejpozději do jara 2013. 3. července při svém prvním projevu před Bourbonským palácem (sídlo Národního shromáždění) oznámil Ayrault, že se Francie v prvním pololetí 2013 zařadí po bok zemí, které přijaly manželství a adopce pro všechny. V srpnu 2012 oznámil premiér Ayrault, že návrh zákona o stejnopohlavním manželství bude představen ve francouzském parlamentu v říjnu 2012.\n\nNávrh zákona byl prezentován v parlamentu 7. listopadu 2012 ministryní spravedlnosti Christiane Taubira. Ve své důvodové zprávě vláda poznamenala následující: \"Manželství je sice tradičně vnímáno jako trvalý svazek tvořený svobodným prohlášením jednoho muže a jedné ženy, jehož vznik, následky a rozvod upravuje občanské právo. Je však zapotřebí jít s dobou, v níž se zpřístupnění manželství párům tvořeným osobami stejného pohlaví dostává rostoucí podpory od přijetí legislativy, která již takovým párům dává určitý právní status, a tudíž je nezbytné učinit další krok k jejich plnému zrovnoprávnění.\" Návrh je průlomovou změnou celé naší civilizace,\" uvedla ten samý den pro deník \"Sud-Ouest\" ministryně Taubira.\n\nNávrh:\n\nS návrhem nedošlo ke vzniku žádného nového práva adoptovat děti, ani k jeho rozšíření, restrikci nebo budoucí modifikaci. Již stávající legislativa garantovala homosexuálním manželům stejná adopční práva jako mají heterosexuální manželé, nebo jednotlivci. Pouze znovu potvrdila, že (jak pravila Ústavní rada) rodičovství není přímo vázané na pokrevní příbuzenství, což je garantované stávajícími zákony republiky i její současnou ústavou a preambulí. Nedošlo ani ke zneplatnění stávajících mezinárodních dohod a smluv, z nichž lze vycházet v zahraničí.\n\nV Národním shromáždění byl návrh vrácen Právní komisi, kde byl jmenován hlavním zpravodajem Erwann Binete. 14. listopadu 2012 se Marie-Françoise Clergeau stala zpravodajskou pro veřejné mínění při Komisi sociálních věcí.\n26. října 2012 oznámil bývalý premiér a pařížský zastupitel François Fillon (UMP), že pokud jeho strana vyhraje příští volby, tak zákon zruší. Valérie Pécresse, taktéž z UMP, zaujala stejný postoj. 27. listopadu 2012 řekl poslanec UMP Nicolas Dhuicq, že návrh zákona o stejnopohlavním manželství a adopcích souvisí s terorismem, který se tou dobou projednával. Vládní mluvčí Najat Belkacem-Vallaud tento názor odsoudila. Následující den při příležitosti vládní schůze poznamenal Marc Le Fur (UMP), že legalizace adopce dětí páry stejného pohlaví znamená jejich postavení na úroveň \"komodity\", se kterou si vláda může \"libovolně nakládat\" bez ohledu na jejich skutečné zájmy. Dominique Bertinotti, ministryně pro rodinu, reagovala na jeho slova tak, že nejsou hodna členům zákonodárného sboru. Když se přijímal zákon o občanském paktu solidarity, tak jste proklamoval konec světa, který nenastal,\" odpověděla ministryně Bertinotti na slova Le Fura.\"\n\nOd listopadu 2012 pořádala Právní komise pravidelné týdenní debaty na téma stejnopohlavního manželství. Na nich se diskutovalo o zemích, které už homosexuálním párům manželství zpřístupnily, reprezentanty institucí, antropology, filozofy, lékaři, právníky a LGBT rodinami. Asociace odmítající návrh metody zpravodaje Erwanna Bineta odmítaly.\n\n6. prosince 2012 se mluvčí Inter-LGBT Nicolas Gougain při příležitosti projevu před komisí ostře vymezil proti homofobním narážkám typu: \"protože jste gay rodiče, znamenáte potenciální nebezpečí pro vaše děti, které musejí vyrůstat ve vaší přítomnosti\".\n\n13. prosince 2012 oznámi při debatě s Justiční komisí při Národním shromáždění veřejný ochránce práv Dominique Baudis, že celý obsah zákona končí s nerovností a nepřímou diskriminací, a dává dětem vychovávaným homosexuálními páry lepší právní postavení, než mají doposud. Měl však určité výhrady k metodě zpracování návrhu. Ačkoli nejsou rodičovské manželské stavy a všichni manželé identičtí ve všem, tak celý projekt znamená určité zmatky. Neblahým důsledkem těchto zmatků může být právní nejistota pro všechny děti.\n\n15. a 16. ledna se vedla diskuse s Právní komisí ohledně textu návrhu, včetně novely zpravodaje Erwanna Bineta, jíž se mění článek 4 návrhu, který v občanském zákoníku praví: \"stejnopohlavními rodiči jsou ve stejném postavení s matkou a otcem, nikoli s prarodiči.\"\n\n29. ledna 2013 se konala panelová debata. Ze strany pravicově opozičních skupin bylo předloženo 5362 pozměňovacích návrhů, které jej zařadily mezi rekordní 10 zákonů s jejich největším množstvích v posledních 30 letech. Rekord si drží energetický zákon se 137 655 pozměňovacích návrhů ze strany levicových parlamentních skupin. Nový energetický zákon v r. 2006 privatizoval Gaz de France. Návrh na vypsání referenda ze strany 60 členů parlamentu byl 30. ledna 2013 298 hlasy proti 184 zamítnut. Pozměňovací návrh o výhradě svědomí byl odmítnut 2. února poměrem hlasů 244:101.\n\n2. února 2013 přijalo Národní shromáždění článek č. 1 návrhu, který definuje manželství jako trvalý svazek dvou osob vzniklý zákonným způsobem za jejich vzájemného svobodného prohlášení, poměrem hlasů 249:97. 12. února 2013 přijalo Národní shromáždění celý návrh v poměru hlasů 329:229.\n\nPo přijetí v Národním shromáždění se návrhem zabýval Senát. 20. března hlasovala Právní komise při Senátu pro návrh v poměru hlasů 23:21. Od 4. dubna se návrhem zabýval Senát jako celek. Senát odmítnul návrh na vypsání celonárodního referenda o stejnopohlavním manželství. Senát přijal návrh jako celek 12. dubna v poměru hlasů 171:165 s drobnými pozměňovacími návrhy.\n\nNárodní shromáždění hlasovalo o návrhu bez dalších pozměňovacích návrhů s tím, že pokud bude přijat, jeho text bude definitivní. 23. dubna 2013 přistoupilo Národní shromáždění na verzi návrhu pozměněnou Senátem poměru hlasů 331:225 a s 10 zdrženími. Krátce před hlasování se odpůrci nového zákona pokusili před Bourbonským palácem rozvinout transparent.\n\nVýsledné hlasování bylo předmětem bujarých oslav vítězství \"rovnosti\" (\"égalité\") ze strany příznivců návrhu. Ministryně spravedlnosti Christiane Taubira, autorka návrhu, řekla: \"Všichni, kteří jste dnes proti, budete zajisté mile překvapeni a plni emocí, až uvidíte první právoplatně oddaný pár.\n\nOdpůrci nového zákona v UMP dali okamžitě po jeho přijetí podnět k Ústavní radě Francouzské republiky. Jako důvod svých pochybností jeho ústavnosti uvádějí nedostatečnou konzultaci s náboženskými představiteli, rozpor s Úmluvou o právech dítěte a přijetí bez celonárodního referenda. Rovněž poukazovali na ustanovení návrhu povolující zaměstnancům bez ohledu na sexualitu odmítat služební cesty do států, kde je riskantní být otevřený homosexuál, na základě toho, že by se takové věci vůbec nemusely řešit, kdyby nebyli takto nepřímo \"vyoutování\" v rozporu s právem na soukromí obsaženém v Článku 8 Úmluvy o ochraně lidských práv a základních svobod. Další spornou částí bylo odmítání automatického práva dárců spermií být zmíňován v oficiálních dokumentech u lesbických rodičů. Podle právních expertů existovala malá šance na pozastavení návrhu z výše uvedených příčin. Tuto možnost nevyloučil ani předseda Ústavní rady Jean-Louis Debré.\n\n17. května 2013 byla oficiálně potvrzená ústavnost návrhu.\n\n17. května 2013 byl zákon podepsán prezidentem François Hollandem. Ve Sbírce zákonů Francouzské republiky (\"Journal officiel de ale République française\") byl publikován ihned následující den. 24. května zveřejnila vláda dekret implementující zákon. 28. května 2013 byl zveřejněn ve vládní sbírce.\n\nMětstská hala Montpellier oznámila 18. května, že je již plně připravená k vykonání svateb (za použití publikace přijatého zákona ve Sbírce zákonů opravňující k tomu) bez dlouhé čekací lhůty, a že první homosexuální svatba ve Francii (mezi dvěma muži) může proběhnout hned 29. května.\n\nZpoačátku se zákon netýkal občanů Alžírska, Bosny a Hercegoviny, Černé Hory, Kambodži, Kosova, Laosu, Maroka, Polska, Srbska, Slovinska a Tuniska kvůli existujícím bilaterálním dohodám, podle nichž má v těchto aspektech přednost před francouzskými zákony země původu. 28. ledna 2015 shledal Kasační dvůr tato ustanovení diskriminačními a nekompatibilními s francouzskými zákony, čímž se manželství pro všechny stalo ve Francii absolutně legálním.\n\nV lednu 2013 se tři velké demonstrace shromáždily na Champs-de-Mars, veřejném parku před Eiffelovou věží. Demonstranti manifestovali se slogany \"Nestojíme o váš zákon, François\" a \"Ruce pryč od mého občanského zákoníku\". Francouzská komediantka Frigide Barjot, která stála za organizací protestů, řekla, že se znovuzrodila katoličkou. Ve francouzské televizi řekla, že stejnopohlavní manželství nemá smysl, protože dětí mají právo na matku a otce. V pozadí hnutí proti stejnopohlavnímu manželství stála Alliance VITA, konzervativní protipotratová organizace založená bývalou poslankyní Christine Boutine. \n\nProtesty se staly jedněmi z největších v historii Paříže od r. 1984. Mezi demonstrujícími byli kromě náboženských představitelů (katolíci, protestanti, buddhisté, židé a muslimové) také asociace na obranu práv dětí a rodin, ateisté a dokonce i samotní homosexuálové odmítající stejnopohlavní manželství.\n\nRoztržky mezi demonstranty a policií vyeskalovaly 24. března 2013, když se protestující odchýlili z povolené trasy, a pokusili projít policejní blokádou na Champs-Élysées. Policie na to pak následně reagovala použitím slzného plynu, aby je zahnala zpátky.\n\nPo oznámení výsledků hlasování francouzského parlamentu v dubnu 2013 vyšli odpůrci legalizace stejnopohlavního manželství ve Francii do ulic znovu. Jak v Paříži, tak i Lyonu, se násilí vystupňovalo, když se protestující postavili policii na odpor. Celá záležitost zmobilizovala několik pravicových skupin, včetně neonacistů. V reakci na to Hollande poznamenal: \"Vidím a slyším, jak by všichni chtělí žít v míru. Ten spočívá v respektu a uznání. Je nutné vše zkoncentrovat a dát dohromady tak, jak je potřeba: ekonomický úspěch naší země a národní koheze.\n\n26. května 2013 uspořádali odpůrci zákona další masový protest v Paříži. Podle francouzské policie byl počet demonstrantů 150 tisíc. Organizátoři uvádějí, že byl v ulicích milion Francouzů. Při pokusu o rozehnání demonstrace došlo ke střetu mezi policisty a 500 demonstranty, z nichž 293 zatkli a 6 zranili. Demonstrace se zúčastnilo i několik prominentních politiků a aktivistů, včetně předsedy UMP Jeana-Francois Copeho.\n\nV reakci na protesty se 27. ledna 2013 uskutečnil první pochod na podporu návrhu. Podle BBC byli odpůrci zákona v přesile: 340-800 tisíc odpůrců se 13. ledna shromáždilo v Paříži v porovnání s 125-400 tisíci podporovatelů v neděli.\n\nDemonstranti manifestovali s nápisy \"Rovnost před zákonem není hrozbou\" a \"Liberté, égalité, fraternité. Ani víc, ani míň!\" Pařížský starosta Bertrand Delanoë, otevřený homosexuál, řekl pro francouzskou televizi následující: \"Je velký rozdíl mezi dnešní demonstrací a tou, která se odehrála před dvěma týdny. Ta jedna byla za bratrství, nikoli za nenávist.\" Později uvedl, že většina Francouzů přeje všem párům rovnost v lásce a rodičovství.\n\n\n\n"}
{"id": "1280588", "url": "https://cs.wikipedia.org/wiki?curid=1280588", "title": "Návrh č. 586", "text": "Návrh č. 586\n\nNávrh č. 586, předložený Patrickem Blochem, byl první návrh zákona o stejnopohlavním manželství, o němž hlasoval francouzský parlament. Jeho zpracování a předložení bylo reakcí na nález Ústavní rady Francouzské republiky, která potvrdila, že změna definice manželství v občanském zákoníku spadá plně do kompetence parlamentu. Socialistická strana se rozhodla tuto záležitost použít ve své následné politické kampani. Dne 14. června 2011 hlasovalo Národní shromáždění poměrem hlasů 293:222 proti přijetí návrhu.\n\n"}
{"id": "1280594", "url": "https://cs.wikipedia.org/wiki?curid=1280594", "title": "Bradava", "text": "Bradava\n\nBradava je pravostranný přítok řeky Úslavy v okrese Plzeň-jih v Plzeňském kraji. Délka toku činí 21,7 km. Plocha povodí měří 103,3 km².\n\nŘíčka pramení severovýchodně od Míšova, v lesích Středních Brd na území CHKO Brdy, v nadmořské výšce okolo 685 m. V pramenné oblasti směřuje tok na jihozápad k výše zmíněné obci, kde podtéká silnici I/19, která v tomto úseku je umělou hranicí mezi Středními a Jižními Brdy. V lesích pod Míšovem se tok stáčí na západ a napájí tři rybníky. Jižně od Borovna protéká okrajem Chráněné krajinné oblasti Brdy ke vsi Hořehledy, kde napájí místní vodní nádrž a následně opouští území CHKO. U Hořehled přijímá zleva Mítovský potok a poté opět podtéká silnici I/19. Od ústí Mítovského potoka proudí zhruba kilometr na severozápad k Labežskému Mlýnu, kde přibírá zprava Bojovku. Pod ústím Bojovky směřuje Bradava na západ ke Spálenému Poříčí, východně od něhož zadržuje její vody rybník Hvížďalka. Ve Spáleném Poříčí je přes říčku vedena nejprve silnice I/19, která sleduje tok říčky téměř po celé její délce a poté silnice II/117 spojující Spaléné Poříčí s Blovicemi a Mirošovem. Od Spáleného Poříčí se říčka klikatí na západ až severozápad k Žákavě a dále k Nezvěsticím. Zde se Bradava vlévá do Úslavy na 26,6 říčním kilometru v nadmořské výšce 357 m.\n\n\nPrůměrný průtok Bradavy u ústí činí 0,59 m³/s.\n\nOperativní profil:\n"}
{"id": "1280595", "url": "https://cs.wikipedia.org/wiki?curid=1280595", "title": "Mítovský potok", "text": "Mítovský potok\n\nMítovský potok je levostranný přítok říčky Bradavy v okrese Plzeň-jih v Plzeňském kraji. Délka toku činí 9,3 km. Plocha povodí měří 32,5 km².\n\nPotok pramení severovýchodně od Chynína, v lesích Jižních Brd, v nadmořské výšce okolo 675 m. Na horním toku směřuje převážně na severozápad k obci Nové Mitrovice, východně od níž zadržuje jeho vody rybník Drahota. V samotné obci spolu s Dožínským potokem napájí rybník \"Kolářík\" a níže po proudu další dvě vodní plochy. Od Nových Mitrovic směřuje potok dále na severozápad, protéká Mítovem, pod nímž teče okolo stejnojmenného kamenolomu a krátce i samotným areálem v jeho jihozápadní části. Odtud proudí dále na sever až severozápad zalesněnou krajinou ke vsi Hořehledy. Na dolním toku se po obou jeho březích rozprostírá přírodní památka Hořehledy. Do Bradavy se Mítovský potok vlévá u Hořehled na 11,9 říčním kilometru v nadmořské výšce okolo 450 m.\n\n\nPrůměrný průtok Mítovského potoka u ústí činí 0,19 m³/s.\n\n"}
{"id": "1280624", "url": "https://cs.wikipedia.org/wiki?curid=1280624", "title": "Spider-Man (filmová série)", "text": "Spider-Man (filmová série)\n\nSpider-Man měl dohromady spoustu filmových zpracování. Objevil se ve svých sólových filmech, ale i v jiných superhrdinských filmech.\n\nV roce 1978 byl natočen seriál The Amazing Spider-Man s hlavní rolí Nicholase Hammonda.\nO rok později 1979 bylo natočeno pokračování Spider-Man Strikes Back a hlavní roli si opět zahrál Nicholas Hammond.\nPoslední pokračování bylo natočeno v roce 1981 s názvem Spider-Man Dragon`s Challenge hlavní roli si naposledy zahrál Nicholas Hammond.\n\nV roce 2002 firma Sony Pictures Entertainment (které Spider-Man od roku 1995 patří) film Spider-Man (film) a hlavní roli si zahrál tehdy ne moc známý Tobey Maguire. V roli záporáka (Green Goblina/Normana Osborna) byl Wilem Dafoe. Film měl obrovský úspěch a hned bylo naplánované pokračování.\n\nV roce 2004 bylo natočeno pokračování s názvem Spider-Man 2. V hlavní roli se opět představil Tobey Maguire. Roli záporáka získal Alfred Molina a zahrál si Dr.Octopuse. Film měl opět značný úspěch.\n\nDíky značnému úspěchu předchozího dílu bylo v roce 2007 natočeno třetí pokračovaní s názvem Spider-Man 3.V hlavní roli se zase představil Tobey Maguire a role záporáků získali Topher Grace který hrál Venoma a Tomas Haden Church, který hrál Sandmana. Film již neměl moc velký úspěch a tak se další pokračování netočilo. Tobey Maguire se stal po ztvárnění role Spider-Mana hvězdou.\nSony se rozhodl, že uvede na plátna nový snímek o pavoučím muži. Ovšem celé odznova-reebot celé Raimiho série. V roce 2012 tak na plátna vstoupil Amazing Spider-Man s nepříliš sympatickým Andrew Garfieldem v hlavní roli. Roli záporáka (Lizard) získal Rhys Ifans.Film neměl moc úspěch, ale Sony doufal, že pokračování bude mít větší úspěch.\n\nSony tedy natočil v roce 2014 pokračování s názvem Amazing Spider-Man.V hlavní roli se znovu objevil Andrew Garfield. Role záporáku měli Jamie Foxx jako Electro a Dane Deehan jako New Goblin.Z důvodu obrovského neúspěchu nebylo plánované pokračování.\nV roce 2015 se Sony dohodl s Marvelem, že se Spider-Man může objevit v několika filmech MCU. Prvním z nich .V těchto filmech bude hrát Spider-Mana Tom Holland.\n\nDalším filmem v dohodě je film (2017) .Tento film, měl jako hlavního padoucha Vultura a objevil se zde několikrát i Tony Stark (Iron Man). Byla oznámena práce na sequelu.\n\nSpider-Man se zde objeví vedle velké řady postav z MCU, jako například Avengers (komiks), Strážci Galaxie, Doctor Strange, Ant-Man, ...Objeví se zde v speciálním obleku který mu Stark vyrobil.\n\nVe světě ve kterém Thanos zabil půlku všech žijících stvoření se bude odehrávat nejnovější díl Avengers. Zde se objevil až ve finální bitvě, kdy přišli ostatní oživení hrdinové spolu s čaroději. Vyšel 25.04.2019.\n\nJe pátý film s Tomem Hollandem, Tento film se odehrává krátce po událostech z předchozího snímku, Avengers: Endgame ve kterém bude cestovat po Evropě, hlavně Londýn, Paříž, Berlín, Benátky a Praha. (Díky tomu se natáčelo i v České republice, v Praze a Liberci.) Agent Nick Fury ho zkontaktuje a požádá ho jako Spider-Mana na pomoc kvůli nové hrozbě způsobenou lusknutím rukavice nekonečna. Vychází 04.07.2019 \n"}
{"id": "1280642", "url": "https://cs.wikipedia.org/wiki?curid=1280642", "title": "Triturus", "text": "Triturus\n\nTriturus je rod obojživelníků patřící do čeledi mlokovití (Salamandridae). Původně čítal většinu čolků žijících v Evropě, některé rody, například \"Ichthyosaura\", \"Lissotriton\" a \"Ommatotriton\" však byly odděleny a tak je rod Triturus složen z těchto druhů: \"Triturus anatolicus\", \"Triturus carnifex\" (čolek dravý), \"Triturus cristatus\" (čolek velký), \"Triturus dobrogicus\" (čolek dunajský), \"Triturus ivanbureschi\", \"Triturus karelinii\" (čolek balkánský), \"Triturus macedonicus\", \"Triturus pygmaeus\" (čolek portugalský) a vyhynulého \"Triturus opalinus\". Jednotlivé druhy navzájem mohou tvořit hybridy.\n\nČlenové rodu se vyskytují na území od Velké Británie, přes většinu kontinentální Evropy až k Sibiři, Anatolii a Kaspickému moři. Jedná se o velké druhy mloků, dosahují velikosti 10 až 16 cm, některé z nich i 20 cm. Velikost je závislá na pohlaví a životním prostředí. Zbarvení je tmavohnědé, s černými skvrnami na bocích, u některých druhů se vyskytují světlé tečky. Břicho je zbarveno žlutě až žlutooranžově s černými skvrnami. Během období rozmnožování hlavně samci čolků změní své zbarvení.\n\nČolci draví se vyvíjejí ve vodě jako larvy a pak se zde každoročně vracejí za účelem rozmnožování. U čolků dochází k vnějšímu oplození ve vejcovodu. Samice klade vajíčka na vodní rostliny a za dva až pět týdnů se z nich vylíhnou larvy. Dospělci se z nich stanou za dva až čtyři týdny.\n\nNebezpečí pro čolky představuje převážně ztráta přirozeného prostředí. Mezi přirozené nepřátele pak patří například vodní ptáci, dravé ryby, užovka obojková a různí savci.\n\n"}
{"id": "1280668", "url": "https://cs.wikipedia.org/wiki?curid=1280668", "title": "Kostel Panny Marie Matky jednoty křesťanů (Tavíkovice)", "text": "Kostel Panny Marie Matky jednoty křesťanů (Tavíkovice)\n\nKostel Panny Marie Matky jednoty křesťanů se nachází na návrší v centru obce Tavíkovice. Je to farní kostel římskokatolické farnosti Běhařovice. Jde o jednolodní novodobý zděný kostel postavený na přelomu 20. a 21. století, do roku 2008 byl nejmladším kostelem v okrese Znojmo, v roce 2008 byl postaven kostel svatého Ducha v Šumné, ten se tak stal nejmladším kostelem.\n\nV obci se plánoval postavit nový kostel již v době po první světové válce, k tomu ale nedošlo. Další pokusy o stavbu kostela proběhly v roce 1969, kdy již bylo připraveno i stavební místo a všechny náležitosti, ale z důvodu příchodu normalizace a zákazu budování církevních staveb se kostel nepodařilo vybudovat. V roce 1993 však bylo opět vydáno stavební povolení ke stavbě kostela, které bylo později zrušeno a znovu obnoveno až 25. září 1995. Dne 21. května téhož roku byl základní kámen pro stavbu kostela požehnán Janem Pavlem II. a na jaře 1996 začaly stavby základů kostela. \n\nZákladní kámen pak byl položen 1. června 1997 a umístěn je poblíž vchodu do kostela. Stavbu a projekt mezi lety 1994 a 2002 vedli architekti Vladimír Šlapeta a Jiří Mojžíš a celkové náklady dosáhly přibližně 8 milionů Kč. Při stavbě bylo nutné nehotovou budovu v roce 1998 zakrýt, byly získány příspěvky dárců z celé republiky a stavba byla v roce 1998 provizorně pokryta měděnou střechou, v roce 1999 pak byla střecha lodi dokončena a byla zastřešena termálním dvojsklem. Kostel pak byl 18. května 2002 vysvěcen Vojtěchem Cikrlem. O stavbu se zasloužil dlouholetý běhařovický kněz Josef Fiala (v Běhařovicích sloužil od roku 1956 do 2008).\n\n\n"}
{"id": "1280675", "url": "https://cs.wikipedia.org/wiki?curid=1280675", "title": "Beverly Sills", "text": "Beverly Sills\n\nBeverly Sills, rodným jménem Belle Miriam Silvermanová (25. května 1929, New York – 2. července 2007, New York) byla americká operní zpěvačka židovského původu. Bývala označována za koloraturní či dramatický soprán.\nNarodila se v Brooklynu, její rodiče byli židovští imigranti z Evropy, z Oděsy a Bukurešti. Jako dítě získala přezdívku \"Bubbles\" a pod ní také vyhrála soutěž \"Miss Beautiful Baby\". Vzápětí, již ve čtyřech letech, vystupovala prvně v rozhlase, v pořadu \"Uncle Bob’s Rainbow House\", jehož se stala pravidelnou dětskou hvězdou. Následovaly další rozhlasové pořady, jako \"The Original Amateur Hour\", \"Major Bowes Capitol Family Hour\" a dokonce i dramatický seriál \"Our Gal Sunday\". V osmi letech se prvně objevila ve filmu (\"Uncle Sol Solves It\", 1938) a právě pro něj producenti vymyslely nový pseudonym Beverly Sills, který si už ponechala do konce života, a to navzdory tomu, že ve dvanácti letech kariéru dětské hvězdy ukončila, aby se mohla soustředit na studium. Již od sedmi let ji zpěv učila Estelle Lieblingová, ale hlavní školení získala na Professional Children's School na Manhattanu. Školu absolvovala roku 1945. Vzápětí nastoupila do operní společnosti Gilbert a Sullivan, s níž \"kočovala\" po amerických a kanadských městech. O dva roky později zažila operní debut v kamenném divadle, na prknech Philadelphia Civic Opera, a to jako Frasquita v Bizetově \"Carmen\". V roce 1952 zpívala v San Francisco Opera. V roce 1955 se stala členkou New York City Opera. Rok poté se vdala za clevelandského novináře a otěhotněla. Obě její děti se však narodili postižené, jedno neslyšící, druhé autistické. To ji přivedlo k angažování se v charitativních organizacích bojujících za prevenci vrozených vad. Také kvůli náročné výchově svých dětí v roce 1961 přerušila pěveckou kariéru. Po návratu však zažila její nejhvězdnější část. Roku 1969 debutovala v La Scale, v roce 1973 v Covent Garden v Londýně. Využívala také nadále svých zkušeností ze šoubyznysu, jež měla od dětství, a byla nejen pravidelným hostem talk-shows, ale na NBC měla i vlastní: \"Lifestyles with Beverly Sills\". Získala za něj i cenu Emmy. Teprve roku 1975, ve svých 46 letech, zažila debut na nejslavnější americké scéně, v Metropolitní opeře v New Yorku, a to jako Pamíra v Rossiniho \"Dobytí Korintu\". Šlo o velký úspěch. Rok poté získala cenu Grammy za desku \"Music of Victor Herbert\". V roce 1980 jí byla udělena Presidential Medal of Freedom. Brzy poté ukončila pěveckou kariéru. Její poslední vystoupení se uskutečnilo roku 1980 v opeře v San Diegu, po boku Joan Sutherlandové. V letech 1979-1989 pak byla ředitelkou New York City Opera. V letech 1994-2002 předsedala správní radě Lincolnova centra, v letech 2003-2005 stejnou funkci zastávala v Metropolitní opeře. Napsala též dvě autobiografie: \"Bubbles: A Self-Portrait\" (1976) a \"Beverly\" (1987).\n\n\n"}
{"id": "1280695", "url": "https://cs.wikipedia.org/wiki?curid=1280695", "title": "Třída Island (1973)", "text": "Třída Island (1973)\n\nTřída Island jsou oceánské hlídkové lodě postavené pro Skotský úřad pro ochranu rybolovu a britské královské námořnictvo. Jejich hlavním úkolem byla ochrana rybolovu a ropných nalezišť v Severním moři a hlídkování ve výlučné ekonomické zóně země. Celkem bylo pro britské námořnictvo postaveno devět jednotek této třídy. Vzorem pro tuto třídu byly lodě na ochranu rybolovu \"Jura\" a \"Westra\", přičemž část pramenu je považuje za první dvě jednotky třídy \"Island\". Spojené království již všechny vyřadilo. Nahradily je hlídkové lodě třídy \"River\". Pět lodí poté koupila Bangladéš a po jedné civilní uživatelé – environmenrální organizace Sea Shepherd Conservation Society a Pobřežní stráž Trinidadu a Tobago.\n\nPo vyhlášení 200mílové výlučné námořní ekonomické zóny britské námořnictvo hledalo vhodná plavidla pro její ochranu. Námořnictvo si roku 1975 za účelem testování pronajalo hlídkovou loď úřadu pro ochranu rybolovu \"Jura\". Plavidlo bylo pro potřeby námořnictva upraveno v Rosythu (instalace 40mm kanónu a komunikačního vybavení) a operovalo ze základny HMS Lochinvar ve Firth of Forth. Na základě úspěšných zkoušek bylo rozhodnuto postavit sedm velmi podobných plavidel třídy \"Island\". Když byla tato plavidla k dispozici, byla \"Jura\" vrácena původnímu provozovateli.\n\nVšech sedm jednotek této třídy postavila britská loděnice Hall, Russell & Company v Aberdeenu. Pět jich bylo objednáno v červenci 1975 a další dva v říjnu 1977.\n\nJednotky třídy \"Island\":\nTrup plavidel vycházel z konstrukce rybářských trawlerů. Plavidla byla vybavena radarem typu 1006 a sonarem Simrad. Původně byla vyzbrojena jedním 40mm kanónem a dvěma 7,62mm kulomety. Byla vybavena rychlými inspekčními čluny RHIB (např. pro přepravu zásahové jednotky Royal Marines). V 90. letech byl původní kanón vyměněn za moderní víceúčelový 30mm kanón na lafetě DS-30B. Pohonný systém tvoří dva diesely o celkovém výkonu 5640 hp, pohánějící jeden lodní šroub. Nejvyšší rychlost dosahuje 16 uzlů. Dosah je 11 000 námořních mil při rychlosti 12 uzlů.\n\nSedm plavidel královského námořnictva tvořilo jednotku Fishery Protection Squadron (FPS) jejíž hlavní činností bylo hlídkování, ochrana rybolovu a nalezišť ropy v Severním moři. Během služby byla plavidla kritizována kvůli malým rozměrům, nízké rychlosti a absenci palubního vrtulníku.\n"}
{"id": "1280705", "url": "https://cs.wikipedia.org/wiki?curid=1280705", "title": "Zija Dizdarević", "text": "Zija Dizdarević\n\nZija Dizdarević (18. února 1916 Vitina, okres Ljubuški, Bosna a Hercegovina – 1942 koncentrační tábor Jasenovac, Nezávislý stát Chorvatsko), vlastním jménem Zijah, byl bosenskohercegovský prozaik bosňáckého původu.\n\nNarodil se do rodiny úředníka Šefkiji (?–30. května 1943), pocházejícího z hercegovské vsi Vitina, a Selimy Saliagić (?–8. května 1943), původem z Fojnice, kteří přivedli na svět syny Ziju (1916–1942), Rešada (1919–2011), Nijaze (1920–1989), Nusreta (1922–květen 1942), Hasana (1924–1945?), Raifa (1926), Faika (1929–2012) a tři dcery, Šaćiru (Šaću, ?–2017, vdanou Skorin), Mubu (*1934, vdanou Peleš) a Hatidžu (Điđu, *1936, vdanou Krnjević).\n\nVe Fojnici roku 1926 dokončil základní školu, v Sarajevu pak navštěvoval Šarí‘atské gymnázium (do 1930) a Učitelskou školu (do 1936). Roku 1937 se zapsal na Filozofickou fakultu Univerzity v Bělehradě, obory psychologie a pedagogika. V jugoslávské metropoli se mimo jiné spřátelil s Brankem Ćopićem, budoucím úspěšným spisovatelem. Již v mladickém věku inklinoval k levicově smýšlející mládeži, roku 1937 se přidal ke žákovským protestům v Státní technické škole a Gazi-Husrev-begově medrese, po německé agresi na Jugoslávii v dubnu 1941 se připojil ke komunistickým partyzánům a pracoval v ilegalitě. Krátce před odchodem na osvobozené partyzánské území byl ale zatčen a převezen do koncentračního tábora Jasenovac, kde byl zavražděn.\n\nSpolupracoval s mnohými jugoslávskými periodiky, mezi nimiž nechybí \"Politika, Mlada kultura, Pregled, Zora\" a \"Odjek\". Jeho práce vyšly v knižní podobě až posthumně. Na popularizaci díla Ziji Dizdareviće po druhé světové válce měla podstatný vliv skutečnost, že se hlásil ke komunistickému hnutí, a současně politická angažovanost jeho sourozenců za nového režimu; v řadách partyzánů padli jeho bratři Nusret a Hasan, Rešad se věnoval politice, Nijaz a Raif diplomacii a Faik žurnalistice.\n\n"}
{"id": "1280715", "url": "https://cs.wikipedia.org/wiki?curid=1280715", "title": "Dziewiętlice", "text": "Dziewiętlice\n\nDziewiętlice (německy \"Heinersdorf\", česky \"Pruský Jindřichov\") je vesnice v Polsku, součást gminy Paczków, jejímž sídlem je město Paczków. Nachází se na hranicích s Českem, státní hranice ji odděluje od obce Bernartice v okrese Jeseník.\n\nPrvní písemná zmínka o vsi pochází z roku 1284, kdy byla součástí Niska. Společně s ním se v polovině 14. století stala lénem České koruny. Za husitských válek byl zničen místní kostel svaté Máří Magdalény, jenž byl následně obnoven. Po první slezské válce připadly v roce 1742 současné Dziewiętlice s větší částí Slezska Prusku, zatímco jižně navazující Bernartice zůstaly součástí českých zemí. V roce 1893 byla zprovozněna železniční trať z Otmuchówa, která byla o tři roky později prodloužena přes hranice do Bernartic, kde se napojila na tehdy otevřenou trať z Lipové-lázní do Javorníka.\n\nNa přelomu 20. a 30. let 20. století byl přestavěn a rozšířen kostel svaté Máří Magdalény. Po druhé světové válce se pruské Slezsko stalo součástí Polska, tehdejší Heinersdorf získal polské jméno Dziewiętlice a německé obyvatelstvo bylo vysídleno. Zároveň bylo zrušeno přeshraniční železniční propojení do Bernartic. Provoz na trati z Otmuchówa do Dziewiętlic byl zastaven v roce 1961, zlikvidována byla roku 1977.\n\n"}
{"id": "1280719", "url": "https://cs.wikipedia.org/wiki?curid=1280719", "title": "Jan Vondrák", "text": "Jan Vondrák\n\nJméno a příjmení Jan Vondrák nese více osobností:\n\n"}
{"id": "1280727", "url": "https://cs.wikipedia.org/wiki?curid=1280727", "title": "Jan Vondrák (astronom)", "text": "Jan Vondrák (astronom)\n\nJan Vondrák (* 12. září 1940 Písek) je český astronom, popularizátor astronomie. V letech 2010 až 2017 byl předsedou České astronomické společnosti.\n\nNarodil se 12. září 1940 v Písku. V letech 1957–1962 studoval geodézii na Stavební fakultě Českého vysokého učení technického v Praze se zaměřením na geodetickou astronomii. Kandidátskou práci z geodetické astronomie obhájil v roce 1973, doktorskou disertaci v roce 1985. V roce 1983 absolvoval čtvrtroční stáž v Bureau International de l’Heure v Paříži a v roce 1989 rovněž tříměsíční studijní pobyt v oddělení časové služby a zemské rotace U. S. Naval Observatory ve Washingtonu. Mezi lety 1991–1992 byl na půlročním pracovním pobytu v Pařížské observatoři.\n\nPo promoci nastoupil do astronomického oddílu bývalého Geodetického a topografického ústavu (GTÚ), kde zůstal do roku 1964. Poté přešel na Geodetickou observatoř Pecný v Ondřejově, kde pracoval pro Výzkumný ústav geodetický, topografický a kartografický (VÚGTK) a zabýval se pozorováním změn světového času a pohybu pólu na pasážníku, cirkumzenitálu a vizuálním zenitteleskopu. Na observatoři působil v letech 1965–1977.\n\nV roce 1977 přešel do Astronomického ústavu Československé akademie věd (ČSAV, později AV ČR) v Praze, kde se v oddělení galaxií a planetárních systémů zabýval tzv. fundamentální astronomií (tj. výpočty rotace Země, astrometrie, výpočty efemerid, nebeskou mechanikou, kosmickou geodézií ad.). V letech 1991–1994 vedl oddělení dynamiky sluneční soustavy Astronomického ústavu a poté byl do roku 2000 vedoucím reorganizovaného oddělení dynamické astronomie. Následně se stal zástupcem ředitele pro zahraniční styky.\n\nPo penzionování v roce 2005 zůstal emeritním pracovníkem Akademie věd České republiky.\n\nOd roku 1981 se stal členem redakční rady \"Hvězdářské ročenky\". Stal se také místopředsedou Zákrytové a astrometrické sekce České astronomické společnosti. V letech 1998–2004 byl předsedou Českého národního komitétu astronomického. V letech 2001–2004 předsedal řídící radě mezinárodní organizace pro sledování rotace Země IERS. V březnu 2010 byl zvolen předsedou České astronomické společnosti a nahradil v této funkci Evu Markovou. Funkci zastával do dubna 2017, kdy mu skončilo funkční období. Jeho nástupcem se stal Petr Heinzel.\n\nKolektiv pod jeho vedením z let 1992–1997 získal v roce 2000 Cenu Akademie věd ČR. Byl též členem týmu, který v roce 2003 obdržel Descartesovu cenu Evropské komise za studium problematiky souřadných systémů. Roku 2007 mu Česká astronomická společnost udělila Nušlovu cenu za jeho celoživotní dílo a zásluhy o rozvoj astronomie. V dubnu 2011 obdržel titul doktora honoris causa Pařížské observatoře.\n\nPo Janu Vondrákovi je také pojmenována planetka (35356) Vondrák.\n\n"}
{"id": "1280739", "url": "https://cs.wikipedia.org/wiki?curid=1280739", "title": "Anna Verouliová", "text": "Anna Verouliová\n\nAnna Verouliová (řecky Άννα Βερούλη) (* 13. listopadu 1956 Kavala) je bývalá řecká oštěpařka, mistryně Evropy z roku 1982.\n\nNejvětším úspěchem se pro ni stal titul mistryně Evropy v hodu oštěpem v roce 1982. O rok později při premiéře mistrovství světa v atletice vybojovala v této disciplíně bronzovou medaili. Na olympiádě v Los Angeles v roce 1984 byla diskvalifikována pro doping. Po dvouletém trestu opět startovala na mezinárodních soutěžích, na stupně vítězů se už však při vrcholných soutěžích nedostala.\n"}
{"id": "1280743", "url": "https://cs.wikipedia.org/wiki?curid=1280743", "title": "Boudečka", "text": "Boudečka\n\nBoudečka je zaniklá usedlost v Praze 3-Žižkově. Nacházela v místech parku mezi ulicí Seifertova a fotbalový stadionem Viktorie Žižkov včetně plochy stadionu.\n\nBoudečka stála při silnici vycházející z Prahy Novou branou a směřující do Olšan. Na své severní straně přes tuto silnici sousedila s Šubrtkou, na východě s Dolní Sklenářkou a na západě s Dirixkou. Usedlost je doložena nejpozději roku 1785, v polovině 18. století byly stavby s polnostmi v majetku Marie Terezie Hronové. Při domu v jižní části pozemku bývala velká barokní zahrada s kašnou na centrální ose.\n\nRoku 1865 byla na pozemcích Boudečky a Dirixky, ležících tehdy v katastrální obci Viničné Hory, zřízena pražská obecní plynárna, první obecní plynárna v českých zemích. Usedlost se dostala do areálu plynárny a byla využívána pro její potřeby. Plyn určený k osvětlení veřejných budov, domácností, továren a veřejných ulic se zde vyráběl od roku 1866 do roku 1926 (žižkovské ulice byly od roku 1889 osvětlovány elektřinou). Usedlost zanikla spolu s celým areálem v letech 1931-1933.\n\n\n\n"}
{"id": "1280745", "url": "https://cs.wikipedia.org/wiki?curid=1280745", "title": "Rose Amal", "text": "Rose Amal\n\nRose Amal (* 1965, Medan) je chemická inženýrka v současné době působící na University of New South Wales v Austrálii, kde vede Výzkumnou skupinu částic a katalýzy. Předtím byla ředitelkou ARC Centre of Excellence for Functional Nanomaterials (2010–2013). V letech 2012–2015 byla na seznamu 100 nejvýznamnějších australských inženýrů podle Engineers Australia a v roce 2014 se stala první inženýrkou zvolenou do Australské akademie věd.\n\nAmal se narodila v Medanu v Indonésii a po střední škole se v roce 1983 přestěhovala do Austrálie. V roce 1988 získala na University of New South Wales titul Bachelor of Engineering a v roce 1991 titul PhD v oblasti chemického inženýrství. Od roku 1992 zde přednášela a v roce 1997 se stala vedoucí Centra technologie částic a katalýzy (později z něj vznikla Výzkumná skupina částic a katalýzy). V roce 2004 se stala profesorkou.\n\nBěhem své kariéry se Amalina práce soustředila na jemné shluky částic, fotokatalýzu a syntézu nanočástic a jejich využití v oblastech jako regulace znečištění vody, znečištění ovzduší, udržitené energetiky a biotechnologie. Částečně se zabývá také návrhem nanomateriálů a strojírenských systémů pro solární a chemickou energetickou přeměnu. Některé z jejích nejcitovanějších publikací obsahují zhodnocení role nanočástic ve fotokatalýze a využití upraveného grafenu pro vylepšení fotoelektrochemického štěpení vody.\n"}
{"id": "1280746", "url": "https://cs.wikipedia.org/wiki?curid=1280746", "title": "Päivi Alafranttiová", "text": "Päivi Alafranttiová\n\nPäivi Alafranttiová (nepřechýleně Päivi Jaana Maarit Alafrantti) (* 8. května 1964 Tervola) je bývalá finská oštěpařka, mistryně Evropy z roku 1990.\n\nNa olympiádě v Soulu v roce 1988 obsadila v soutěži oštěpařek desáté místo. Největším úspěchem se pro ni stal titul mistryně Evropy v hodu oštěpem v roce 1990 výkonem 67,68 m. Na světovém šampionátu v Tokiu o rok později skončila v této disciplíně osmá.\n\n"}
{"id": "1280754", "url": "https://cs.wikipedia.org/wiki?curid=1280754", "title": "Hermine Schröderová", "text": "Hermine Schröderová\n\nHermine Schröderová (* 12. února 1911 Ludwigshafen – 9. srpna 1978) byla německá atletka, mistryně Evropy ve vrhu koulí z roku 1938.\n\nV roce 1938 se při premiéře ženských disciplín na evropském šampionátu stala mistryní Evropy ve vrhu koulí výkonem 13,29 m. Dvakrát se v této disciplíně stala mistryní Německa.\n"}
{"id": "1280762", "url": "https://cs.wikipedia.org/wiki?curid=1280762", "title": "San Antonio Riders", "text": "San Antonio Riders\n\nSan Antonio Riders byl tým amerického fotbalu, který sídlil ve městě San Antonio ve státě Texas. Tým působil v lize WLAF v letech 1991-1992 a domácí zápasy odehrával na univerzitním stadionu Bobcat Stadium. Průměrná návštěvnost na domácí zápasy týmu Riders byla kolem 15 000 diváků. Za sezóny 1991 a 1992 dosáhl tým bilance 11 výher a 9 porážek.\n"}
{"id": "1280791", "url": "https://cs.wikipedia.org/wiki?curid=1280791", "title": "Stejnopohlavní svazky v Rusku", "text": "Stejnopohlavní svazky v Rusku\n\nRuská federace nepřiznává homosexuálním párům právo na sňatek, ani na jinou právní úpravu jejich soužití. Nicméně podle slov aktivistů by Rusko mohlo uznávat stejnopohlavní manželství uzavřené v zahraničí. Ruské zákony mají několik ustanovení týkajících se zahraničních manželství, která lze uznat, a která ne. O stejnopohlavním manželství se nijak nezmiňují.\n\nVeřejná podpora stejnopohlavních svazků jako takových je v zemích bývalého Sovětského svazu velmi limitovaná, což tamní vlády nijak nemotivuje k přijímání takové legislativy.\n\nV r. 2005 se v Rusku uskutečnily dva průzkumy na téma stejnopohlavního manželství. Nikdo ze zkoumaných se nevyslovil pro registrované partnerství. Oba dosáhly přibližně stejných výsledků, ačkoli se jejich dotazy od sebe lišily:\n\nV r. 2016 řekl moskevský patriarcha Kirill, že stejnopohlavní manželství je formou sovětského totalitarismu. Během návštěvy Kyrgyzstánu v květnu 2017 ho dokonce začal porovnávat s nacismem a vyzval k obraně tradičních rodinných hodnot.\n\nV dubnu 2009 zahájil gay aktivista Nikolaj Alexejev kampaň za stejnopohlavní manželství v Rusku. Již předtím v r. 2005 a znovu v r. 2008 se o tom zmínil ve svém projektu LGBT Human Rights Project Gayrussia.ru, v němž také hledal dobrovolníky z řad gay a lesbických párů, kteří chtěli, aby Rusko uznalo jejich rodinná a manželská práva.\n\n12. května 2009 žádal lesbický pár Irina Fedotova (Fet) a Irina Šipitko o sňatek na Tverském úřadu pro registraci civilních aktů v centru Moskvy. Ve své žádosti uvádí: \"\"Ruská ústava a rodinné právo stejnopohlavní manželství nezakazují\".\" \"Máme se rády, jsme spolu šťastné, chceme spolu žít šťastně až do smrti, a chceme tak učinit zde v Rusku\",\" uvedly obě ženy pro The New York Times.\n\nCelý akt se odehrál souběžně se Slavic Pride a Eurovision Song Contest 2009 dne 16. května v Moskvě. Moscow Pride 2009 konaný pod názvem \"Slavic Pride\" se nesl v duchu hesla \"Gay rovnost - žádný kompromis\" s požadavkem na stejnopohlavní manželství a adopci dětí. Místo konání protestů bylo na poslední chvíli naplánované v blízkosti Moskevské státní univerzity, což je oblíbené místo pro konání svateb. Toto místo tímto podtrhávalo motto protestů.\n\nŽadatelský pár byl ředitelkou úřadu Světlanou Potamyšněvou odmítnut. Své odůvodnění nezaregistrovat manželství odůvodnila tak, že bod 3 článku 1 zákona o rodině říká, že regulace rodinných vztahů musí spočívat na principu dobrovolného svazku muže a ženy. V červnu 2009 se pár proti úřednímu rozhodnutí odvolal. V odůvodnění obě odpůrkyně stále trvaly na tom, že ruská ústava a rodinné právo nezakazují stejnopohlavní manželství. Kromě toho jsou rodinná a manželská práva homosexuálních párů garantovaná Články 8 a 12 Evropské úmluvy o lidských právech, k níž Ruská federace přistoupila. Soudní líčení naplánované na 26. srpna 2009 bylo odloženo na 9. září 2009 a později na 6. října 2009. Odvolací soud rozhodl v neprospěch žalobkyň. Nikolaj Alexejev sdělil novinářům, že se případ dostane až k Nejvyššímu soudu, a pokud ani ten nevyhoví, tak do Štrasburku. Caroline Mecary, francouzská právnička, která už u Evropského soudu pro lidská práva zastupovala francouzský gay pár v kauze podobného typu, řekla v červnu 2009, že si vezme na starosti i ruský případ. Nikolaj Alexejev, právní zástupce lesbického páru, pro tisk uvedl, že je nechá oddat v Kanadě, a později zažádá o uznání jejich sňatku ze strany Ruska.\nPár uvedl, že uzavře manželství v kanadském Torontu 23. října 2009, kde je manželství otevřené i pro nerezidenty, a že později ruskou vládu o právní uznání jejich svazku. K svatbě lesbiček došlo přesně dle plánu 23. října. Obřad proběhl pod záštitou prvního otevřeně homosexuálního soudce Harveyho Brownstona. Při této příležitosti se shromáždilo několik médií i lokálních aktivistů. Novomanželky získaly kanadský manželský certifikát, který hodlaly předložit ruským úřadům se žádostí o jeho uznání. Přestože zákon o rodině omezuje manželství pouze na heterosexuální páry, tak v části o zahraničním manželství není o pohlaví manželů žádná zmínka. Pár se spolu s právníkem Nikolajem Alexejevem a místními aktivisty zúčastnil tiskové konference v Toronto City Hall před svatebním obřadem. Kanadští aktivisté ocenili jejich snahu o dosažení manželské rovnosti s tím, že je nutná mezinárodní solidarita mezi LGBT hnutími v jiných zemích, včetně Ruska.\n\nDne 21. ledna 2010 potvrdil Odvolací soud v Moskvě rozhodnutí soudu nižší instance z 6. října 2009. V červenci 2010 podaly Irina Fedotova (Fet) a Irina Šipitko žalobu na Ruskou federaci u Evropského soudu pro lidská práva.\n\n\n"}
{"id": "1280793", "url": "https://cs.wikipedia.org/wiki?curid=1280793", "title": "Havran (rozhledna)", "text": "Havran (rozhledna)\n\nRozhledna Havran se nachází na stejnojmenném vrchu (něm. Rabenberg) Českého lesa, asi 12 km západně obce Lesná. Jedná se o rekonstruovanou vojenskou věž z roku 1963.\n\nV roce 1963 na vrchu Havran byla vybudována první vojenská věž, sloužící k radiotechnickému odposlechu vojenských cílů v Německu. Původní výška byla 46 metrů, z toho 25 metrů ocelová konstrukce, nad ní dřevěná nástavba s anténami. Věž měla 11 pater, vlastní kuchyň a kotelnu. Na konci 80. let byla snížena na 26 metrů a zároveň došlo k zastřešení věže. V roce 1992 byla věž armádou opuštěna, chátrala a mělo dojít k její demolici. \nZásluhou členů občanského sdružení „Klub vojenské historie a sportů Tachov“ došlo po převodu areálu do majetku klubu k opravě věže. Ponechána byla pouze nosná konstrukce, doplněno schodiště a nový vyhlídkový ochoz. Náklady z větší části kryla dotace z ROP Jihozápad, zbylé náklady nesl Klub. Volně přístupná je rozhledna od počátku roku 2014, oficiálně byla v rámci slavnosti Dne Českého lesa otevřena v sobotu 14. června 2014.\n\nZhlédnout je možné vrch a hrad Přimda, vojenskou pozorovací věž na kótě Velký Zvon, Kurzovu rozhlednu na vrchu Čerchov, vysílač (bývalá pozorovací a odposlouchávací věž) na vrchu Dyleň a za ním vrcholky Slavkovského lesa Lesný a Lysinu. Na německé straně je to rozhledna Böhmerwaldaussichtsturm, kostel na vrchu Fahrenberg, hrady Schellenberg a Flossenbürg. Za vhodného počasí lze spatřit Alpy.\n\nNejkratší přístup autem je do obce Silberhütte na německé straně, odtud pěšky 2,5 km přes Křížový kámen po zelené turistické značce. Asi 400 metrů pod vrcholem vede cykloturistická trasa č. 2175. \n"}
{"id": "1280802", "url": "https://cs.wikipedia.org/wiki?curid=1280802", "title": "Miloslav Druckmüller", "text": "Miloslav Druckmüller\n\nMiloslav Druckmüller (* 24. září 1954 Brno) je český matematik, vedoucí Odboru počítačové grafiky a geometrie Ústavu matematiky Fakulty strojního inženýrství Vysokého učení technického v Brně. Věnuje se matematickému zpracování digitálních fotografií a proslul zejména fotografiemi sluneční koróny při úplných zatměních Slunce, které sám pořizuje speciální technikou během astrofotografických expedicí.\n\nNarodil se roku 1954 v Brně. V roce 1978 absolvoval obor odborná matematika na Přírodovědecké fakultě Masarykovy univerzity, kde o rok později získal titul doktora přírodních věd. Následně získal místo asistenta a od roku 1982 odborného asistenta v oboru matematiky na Fakultě strojního inženýrství VUT. V roce 1986 získal titul kandidáta věd v oboru procesní inženýrství. Roku 1995 byl jmenován docentem a od roku 2001 je profesorem pro obor aplikovaná matematika.\n\nPředmětem jeho vědeckovýzkumné činnosti jsou numerické metody analýzy a zpracování obrazů, počítačová grafika, vícehodnotová logika, teorie fuzzy množin a expertní systémy, analýza v komplexním oboru a ortogonální transformace a jejich aplikace.\n\nV letech 2006–2014 působil jako člen Vědecké rady VUT, od roku 2003 je členem Vědecké rady Fakulty strojního inženýrství VUT. Na fakultě byl v letech 1990–2006 členem akademického senátu a od roku 2003 předsedá oborové radě DS Matematické inženýrství.\n\nMezi jeho koníčky patří fotografie, hory, astronomie, pěstování kaktusů, matematika a programování.\n\nJe ženatý s manželkou Zuzanou, mají dvě dospělé dcery.\n\nJako mladík se v šedesátých letech 20. století na brněnské hvězdárně seznámil se základy astronomické fotografie. Nejdříve pořizoval fotografie s využitím tam dostupné techniky, později v roce 1986 již fotografoval návrat Haleyovy komety vlastní improvizovanou paralaktickou montáží, díky které mohl začít fotografovat i mimo přesvětlené město.\n\nV roce 1999 zorganizoval malou expedici do Maďarska k pozorování úplného zatmění Slunce 11. srpna, které spolu s dalšími účastníky fotografoval. Pořízené fotografie však nedovedly dostatečně věrně zachytit tak vysoký kontrast a po této zkušenosti začal Miloslav Druckmüller hledat matematické postupy umožňující zachytit zatmění Slunce na fotografii tak, aby výsledek působil co nejrealističtěji. Na popud své dcery Hany začal vytvářet specializovaný software ke zpracování digitálních fotografií sluneční koróny a podařilo se mu vyřešit problém vysokého kontrastu i problém přesného navazování snímků pořízených z různých stanovišť. Na rozšíření jeho práce mezi odbornou veřejností má podíl astronom Jiří Grygar. Zpracování astronomických dat se Druckmüller postupem dalších let začal intenzivně věnovat a v současnosti na používání matematických metod ke zpracování obrazů spolupracuje i s dalšími zahraničními astronomy. Spolupracuje mj. s Havajskou univerzitou a zpracovával i snímky pořízené expedicemi SAROS.\n\nČasto cestuje do oblastí, ve kterých právě probíhá zatmění Slunce, a své fotografie zveřejňuje na internetu. Několik jeho fotografií převzala NASA jako Astronomický snímek dne a v roce 2009 se jeho snímek sluneční koróny z pouště Gobi objevil na titulní straně časopisu Nature. Svou prací pomohl k objevu nových struktur ve sluneční koróně a prokázal i některé doposud jen teoretické poznatky studia slunečního magnetického pole.\n\nV roce 2006 byl Miloslav Druckmüller za své snímky zatmění Slunce z tohoto roku oceněn Českou astronomickou společností jako „Astrofotograf roku 2006“.\n\nDne 27. listopadu 2010 mu Česká astronomická společnost v budově Akademie věd České republiky v Praze za jeho výsledky při matematickém zpracování obrazů sluneční koróny udělila ocenění „Kopalova přednáška za rok 2010“.\n\nDne 2. dubna 2017 byl na jejím sjezdu v Brně zvolen čestným členem České astronomické společnosti.\n\n"}
{"id": "1280810", "url": "https://cs.wikipedia.org/wiki?curid=1280810", "title": "Vladimír Kočandrle mladší", "text": "Vladimír Kočandrle mladší\n\nVladimír Kočandrle mladší (* 28. ledna 1961, Liberec) je český hudební skladatel, textař, producent a bývalý ředitel firmy EMI pro Českou republiku a Slovensko. \n\nJe synem basketbalistky Zdeňky Kočandrlové-Moutelíkové a chirurga Vladimíra Kočandrleho. Veřejně známým se stal zejména během svého působení v popové hudební skupině OK Band.\nSpolečně s Josefem Přibem založili v roce 1991 gramofonovou společnost Monitor, ve které zastával funkci ředitele. Když v roce 1994 firma splynula s koncernem EMI, stál v čele nově vzniklé firmy EMI Czech Republic.\n"}
{"id": "1280819", "url": "https://cs.wikipedia.org/wiki?curid=1280819", "title": "UU Comae Berenices", "text": "UU Comae Berenices\n\nUU Comae Berenices (UU Com / 21 Comae Berenices / HD 108945 / HR 4766) je proměnná hvězda v souhvězdí Vlasy Bereniky.\nNěkteré rané rukopisy naznačují, že tato hvězda dříve získala název Kissīn, což je typ břečťanu, opletníku plotního nebo popínavé divoké růže. Má hvězdnou velikost 5,44 a nachází se 311 světelných let od sluneční soustavy.\nJe součástí hvězdokupy Coma (Melotte 111).\n\nUU Comae Berenices je hvězda klasifikovaná jako A2pv, která ukazuje specifické spektrum, označené písmenem \"p\". U této třídy hvězd se vyskytuje nadbytek některých prvků – v případě UU Comae Berenices stroncia – a intenzivních hvězdných magnetických polí. Průměrná hodnota magnetického pole UU Comae Berenices je tak 537 G. \n\nJejí efektivní teplota je 8750 K, má poloměr tří poloměrů Slunce a její rotační perioda trvá 1,92 dne. Má světelnost 51krát vyšší než Slunce a je 2,4krát těžší.\nJejí stáří se odhaduje na 500 milionů let.\n\nKatalogizována je jako hvězda typu  Alpha2 Canum Venaticorum a hvězda typu Delta Scuti a její jas se mění v rozsahu 5,41 až 5,46. Zdá se, že hlavní období o délce 2,1953 dne s druhotnými obdobími, každý 1,0256 a 0,9178 dne, i když mezi různými pozorovateli existují rozpory.\n"}
{"id": "1280837", "url": "https://cs.wikipedia.org/wiki?curid=1280837", "title": "Dylan Minnette", "text": "Dylan Minnette\n\nDylan Christopher Minnette (* 29. prosince 1996, Evansville, Indiana, Spojené státy americké) je americký herec a muzikant. Nejvíce se proslavil rolemi v seriálech \"Božská mrcha\", \"Ztraceni\" a \"Probuzení\" a rolemi ve filmech \"Husí kůže\" nebo \"Smrt ve tmě\". V roce 2017 se objevil v hlavní roli v seriálu \"13 Reasons Why\".\n\nMinnette se narodil v Evansville v Indianě. Je jedináček. Je synem Robyn (za svobodna Maker) a Craiga Minnette. V pěti letech se přestěhoval do Champaign v Illinois a později za hereckou kariérou do Los Angeles.\n\nPrvní role přišla se seriálem \"Drake a Josh\", kde si zahrál v jednom díle. Objevil se v televizním filmu stanice NBC \"Vánoce bez Santy\" a ve filmu \"Dívčí parta\". V seriálu \"Útěk z vězení\" ztvárnil mladší verzi hlavní postavy Michaela Scofielda. V říjnu 2010 měl premiéru film \"Ať vejde ten pravý\". Za roli Kennyho získal nominaci na ocenění Young Artist Award v kategorii nejlepší filmový herecký výkon ve vedlejší roli - mladý herec. Jednu z hlavních rolí hrál v seriálu \"Procitnutí\". V roce 2015 si zahrál ve filmu \"Husí kůže\" a o rok později v hororovém snímku \"Smrt ve tmě\". V roce 2017 získal hlavní roli v netflixovském seriálu \"13 Reasons Why\". V roce 2018 si zahrál ve filmu \"The Open House.\"\n\nJe zpěvákem a kytaristou kapely The Narwhals, ve které hraje se Zackem Mendenhallem, Colem Prestonem a Braedenem Lemastersem. Kapela vyhrála souboj kapel v roce 2010 sponzorovaným rádiem 98.7 M. Od té doby hráli v nejznámějších klubech po Los Angeles. Jejich skladba „Bleeding Man“ byl použita k promu druhé řady seriálu \"Hodina duchů\". Na začátku roku 2014 kapela změnila své jméno z The Feaver na The Narwhals.\n\n \n"}
{"id": "1280845", "url": "https://cs.wikipedia.org/wiki?curid=1280845", "title": "Inge Deutschkronová", "text": "Inge Deutschkronová\n\nInge Deutschkronová (* 23. srpna 1922 Finsterwalde) je německo-izraelská novinářka a spisovatelka.\n\nByla dcerou židovského středoškolského učitele, který se přestěhoval se svou rodinou do Berlína v roce 1927. Ale v roce 1933 byl její otec vyhozen z práce, uprchl do Velké Británie a Inge s její matkou zanechal v Berlíně. V letech 1941 až 1943 pracovala v kartáčovně pro Otto Weidta, který zaměstnával slepé a hluché dělníky (z nich převážná část byli Židé). Díky Ottovi Weidovi se jí podařilo uniknout deportaci. Od ledna 1943 žila Inge v Berlíně ilegálně a se svou matkou se ukrývaly, aby přežily.\n\nV roce 1946 se přestěhovala se svou matkou do Londýna, kde se věnovala studiu cizích jazyků a stala se sekretářkou Mezinárodní socialistické organizace. Od roku 1954 odcestovala do Indie, Barmy, Nepálu a Indonésie. Nakonec se vrátila v roce 1955 do Německa a začala pracovat v Bonnu jako nezávislá novinářka. V roce 1958 ji izraelské noviny Ma'ariv přijali jako korespondentku a v roce 1963 jako svou pozorovatelku u soudu frankfurtského soudu osvětimskými nacistickými zločinci. V roce 1966 získala izraelské státní občanství. V roce 1972 se přestěhovala do Tel Avivu a pracovala pro noviny Maariv noviny až do roku 1988. Zde se věnovala mezinárodní politice a otázkám Středního východu. V prosince 1988 se vrátila Berlína, kde se hrála divadelní adaptacce její autobiografie „Nosila jsem na žlutou hvězdu“. Od roku 1992 žije jako spisovatelka na volné noze v Tel Avivu a Berlíně.\n\nPři své činnosti se snaží upozornit na mlčící hrdiny – lidi, kteří zachránili Židy při pronásledování za nacistického režimu, dohlíží na činnost Muzea Otty Weidta a muzea Mlčících hrdinů v Berlíně. Napsala řadu knih pro děti i dospělé o svém životě i o životě Otto Weidta.\n\nV roce 1994 jí byly uděleny \"Moses Mendelssohn Prize\" a \"Rahel Varnhagen von Ense Medal\". Opakovaně však odmítla německý Spolkový kříž za zásluhy, ale v roce 2002 získala v Berlíně Řád za zásluhy o stát. Řád byl udělován jako „uznání a ocenění vynikajících příspěvků pro město Berlín“.\n\nV roce 2008 jí byla udělena cena Carl-von-Ossietzkého za soudobé dějiny a politiku, který uvedl její „životní dílo je znamení pokračujícího závazku k demokracii a lidským právům a proti všem formám rasismu.“ Zároveň jí byla dána v roce 2008 medaile Louise Schroederové. Tato medaile je každoročně udělována z odkazu Louise Schroeder za „zvláště vynikající příspěvky pro demokracii, mír, sociální spravedlnost a rovnost.“\n\nNapsala řadu knih v němčině:\n\n"}
{"id": "1280849", "url": "https://cs.wikipedia.org/wiki?curid=1280849", "title": "AF Draconis", "text": "AF Draconis\n\nAF Draconis (AF Dra / 73 Draconis / HD 196502 / HR 7879) je proměnná hvězda v souhvězdí Draka. Má hvězdnou velikost 5,19 a nachází se 417 světelných let od sluneční soustavy.\n\nKlasifikována je jako spektrální typ A0p, kde písmeno \"p\" označuje, že AF Draconis má specifické spektrum, a patří tak do třídy hvězd, které vykazují nadbytek některých prvků – v případě AF Draconis jde o stroncium, chrom a europium – a intenzivní hvězdné magnetické pole. Účinné magnetické pole <Be> u hvězdy AF Draconis dosahuje 492 G.\n\nJejí efektivní teplota byla odhadnuta na 8500 K, i když jiný zdroj uvádí až 8842 K, což  je důsledkem obtížnosti hodnocení tohoto parametru v této třídě hvězd. Má poloměr 4,8 krát větší než poloměr Slunce, její rotační perioda je 20,3 dne. Svítí jasem 120krát větším než Slunce a je ve srovnání  s ním 2,87krát hmotnější. Existují důkazy o relativním obsahu železa jednoznačně vyšším, než je jeho obsah u Slunce ([Fe/H] = +0,28).\nJejí stáří se odhaduje na 370 milionů let a brzy u ní dojde k dovršení jaderné fúze jader vodíku.\n\nKatalogizována je jako hvězda typu Alpha2 Canum Venaticorum, její jas kolísá mezi +5,15 a +5,22 po dobu 20,2747 dní.\n"}
{"id": "1280850", "url": "https://cs.wikipedia.org/wiki?curid=1280850", "title": "Vondrák", "text": "Vondrák\n\nVondrák je příjmení, které nese více osobností:\n\n\n"}
{"id": "1280859", "url": "https://cs.wikipedia.org/wiki?curid=1280859", "title": "Sergej Antonovič Klyčkov", "text": "Sergej Antonovič Klyčkov\n\nSergej Antonovič Klyčkov, rusky Серге́й Анто́нович Клычко́в ( Dubrovki — 8. dubna 1938 Moskva) byl ruský básník, spisovatel a překladatel. Byl popraven v době stalinských procesů.\n\nSergej Antonovič Klyčkov se narodil ve vsi Dubrovki, asi 100 km severně od Moskvy (dřív Tverská gubernie, dnes Taldomský rajón Moskevské oblasti). Otec byl švec, starověrec. Na radu místního učitele odvezl Sergeje v roce 1899 do Moskvy, aby pokračoval ve studiu. Tam zažil revoluci roku 1905, které se aktivně zúčastnil. V roce 1906 mu byly otištěny první verše na revoluční téma.\n\nV roce 1908 vycestoval s pomocí Modesta Iljiče Čajkovského (1850—1916, bratr Petra Iljiče Čajkovského) do Itálie. Tam se seznámil s Maximem Gorkým a A. V. Lunačarským. Po návratu začal studovat historicko-filozofickou fakultu Moskevské univerzity, byl ale vyloučen v roce 1913.\n\nPrvní světovou válku prožil nejprve v Helsinkách, potom na západní frontě a nakonec v Balaklavě na pobřeží Krymu. Válečné zkušenosti využil v románu \"Cukrový Němec\".\n\nPo říjnové revoluci roku 1917 žil v Moskvě v domě Proletkultu, v jedné místnosti se Sergejem Jeseninem. S ním a dalšími autory založili vydavatelství \"Moskevské prácovní družstvo umělců slova\" (Московская трудовая артель художников слова), ve kterém vyšlo několik jeho děl. V letech 1919—1921 žil na Krymu, poté se vrátil do Moskvy. Ve třicátých letech se věnoval překladům děl národů Sovětského svazu (např. díla gruzínského klasika Šoty Rustaveliho, kyrgyzský lidový epos Manas).\n\nSergej Klyčkov byl dvakrát ženat. První manželka, Jevgenie Alexandrovna Lobova (1888—1978, Евгения Александровна Лобова), byla jeho dávná láska, která za ním přicestovala již v době 1. světové války do Balaklavy. Druhá manželka se jmenovala Varvara Nikolajevna Kazakova (Варвара Николаевна Казакова).\nS první manželkou měl dceru Jevgenii (1923—2001), s druhou syna Georgie (1932—1987).\n\nV roce 1937 byl nepravdivě obviněn, jako člen antisovětské organizace \"Rolnická strana práce\" (Трудовая крестьянская партия). 8. října 1937 byl odsouzen k trestu smrti a téhož dne popraven. V roce 1956 byl rehabilitován. (Ve zprávě o rehabilitaci bylo uvedeno falešné datum úmrtí - 21. ledna 1940, které bylo převzato i do některých publikací.)\n\nV rodném domě ve vsi Dubrovki je od roku 1992 jeho muzeum.\n\n\nČasopisecky byly verše Sergeje Klyčkova česky zveřejněny již za jeho života. Zmíněn byl i v Rozpravách Aventina. Jednalo se však o ojedinělé počiny. Knižně vyšlo česky:\n\n\n"}
{"id": "1280860", "url": "https://cs.wikipedia.org/wiki?curid=1280860", "title": "Is This the Life We Really Want?", "text": "Is This the Life We Really Want?\n\nIs This the Life We Really Want? je sólové studiové album anglického hudebníka Rogera Waterse. Vydáno bylo 2. června roku 2017, týden po zahájení turné Us + Them. Jde o Watersovo první studiové album po pětadvaceti letech – poslední nazvané \"Amused to Death\" vydal roku 1992. Mezitím, v roce 2005, vyšel záznam jeho opery \"Ça Ira\". Na produkci alba se podílel Nigel Godrich.\n\n"}
{"id": "1280863", "url": "https://cs.wikipedia.org/wiki?curid=1280863", "title": "William LeBaron Jenney", "text": "William LeBaron Jenney\n\nWilliam LeBaron Jenney (25. září 1832, Fairhaven – 14. června 1907, Los Angeles) byl americký architekt, někdy nazývaný \"otec amerických mrakodrapů\". To proto, že roku 1884 postavil Home Insurance Building v Chicagu, jež byla první stavbou s plně ocelovou skeletovou konstrukcí a je označována za první mrakodrap na světě (dnes již neexistuje, zbořena byla roku 1931). Architekturu vystudoval na École Centrale Paris. Absolvoval roku 1856. Do USA se vrátil v roce 1861, aby se zapojil do občanské války návrhy několika pevnostních systémů pro severní armádu. Po válce, v roce 1867, se usadil v Chicagu, kde si otevřel architektonické studio. Krom \"prvního mrakodrapu\" v Chicagu postavil Ludington Building či Manhattan Building, obě budovy byly zařazeny na seznam National Historic Landmark (obdoba české národní kulturní památky). Postavil také známý pavilon (Horticultural Building) na světové kolumbovské výstavě v Chicagu v roce 1893. Později učil na Michiganské univerzitě. Mnoho jeho žáků vytvořilo tzv. chicagskou architektonickou školu. Jenney je k ní také někdy řazen, jako její průkopník. \n\n"}
{"id": "1280865", "url": "https://cs.wikipedia.org/wiki?curid=1280865", "title": "Us + Them", "text": "Us + Them\n\nUs + Them je šesté sólové koncertní turné anglického hudebníka Rogera Waterse. Jeho první koncert proběhl dne 26. května 2017, týden před vydáním hudebníkova nového alba \"Is This the Life We Really Want?\". Turné bylo oznámeno v říjnu 2016, kdy Waters rovněž uvedl, že přibližně 75 procent písní, které bude hrát, bude tvořit starší materiál, zatímco 25 procent nový. Název turné pochází z písně „Us and Them“ z alba \"The Dark Side of the Moon\" (1973) skupiny Pink Floyd.\n\nTurné bude v roce 2018 pokračovat v Oceánii a Evropě.\n"}
{"id": "1280868", "url": "https://cs.wikipedia.org/wiki?curid=1280868", "title": "Centrum přírodních věd – Hvězdárna Jičín", "text": "Centrum přírodních věd – Hvězdárna Jičín\n\nCentrum přírodních věd – Hvězdárna Jičín je hvězdárna a vzdělávací centrum v Jičíně. Nachází se v Raisově ulici na západním okraji města. Spadá pod městské středisko volného času K-klub.\n\nJičínská hvězdárna vznikla v 60. letech 20. století, kdy město v roce 1965 získalo budovu muničního skladu a nechalo ji přestavět na hvězdárnu, otevřenou o rok později. Stala se místním centrem popularizace astronomie, zrcadlový dalekohled o průměru 300 mm zapůjčila Astronomická společnost v Praze. Činnost hvězdárny byla ukončena 1969, kdy areál zabrali polští vojáci. Obnovena byla v 80. letech, ovšem jen na krátkou dobu. Po sametové revoluci využívali městský objekt skauti a také hudebníci.\n\nK obnově hvězdárny došlo zásluhou Josefa Kabeláče na přelomu 20. a 21. století, zejména v souvislosti se zatměním Slunce v roce 1999. Tento rok byla budova vyklizena a byla zahájena její postupná renovace. Dalekohled s průměrem objektivu 100 mm byl zapůjčen ze sbírek Fakulty stavební ČVUT. Na jičínské Střední průmyslové škole vznikl také astronomický kroužek. Ke zpřístupnění hvězdárny došlo v roce 2000. Díky podpoře Nadace Českému ráji byl v roce 2001 zakoupen nový zrcadlový dalekohled konstrukce Newton s průměrem primárního zrcadla 500 mm. V roce 2005 převzalo provoz hvězdárny jičínské středisko volného času K-klub. Objekt hvězdárny se v roce 2009 nacházel ve špatném technickém stavu, začala se však připravovat celková přestavba a modernizace, po které se měla stát díky postavení přednáškové místnosti výukovým střediskem pro školy z celého regionu. Náklady byly odhadovány na 1,5 milionu korun. V letech 2011 a 2012 proběhla dílčí rekonstrukce kopule a následně se projekt modernizace hvězdárny změnil v realizaci centra přírodních věd a environmentálního vzdělávání s odhadovanými náklady do 10 milionů korun.\n\nKomplexní přestavba areálu hvězdárny podle projektu architektky Michaely Chvojkové proběhla v letech 2015 a 2016, náklady dosáhly výše 13,1 milionu korun. Místo nevyhovující budovy vedle pozorovací kopule byl vybudován objekt s přednáškovým sálem s kapacitou 40 osob. Kopule byla osazena novým zrcadlovým dalekohledem o průměru primárního zrcadla 500 mm a čočkovým refraktororem o průměru 185 mm. V areálu byla zřízena i zahrada s jezírky, úly a hmyzím hotelem. Slavnostní otevření Centra přírodních věd se uskutečnilo 15. ledna 2016 za účasti Jiřího Grygara.\n\nKromě pravidelného pozorování noční oblohy pořádá hvězdárna pro veřejnost také pozorování Slunce, environmentální poradnu, studovnu s půjčovnou literatury a také několik kroužků: přírodovědecký, bylinkářský (v rámci přírodovědeckého), astronomický a včelařský.\n\nHvězdárna je vybavena zrcadlovým dalekohledem konstrukce Newton o průměru primárního zrcadla 500 mm a ohniskové vzdálenosti 2 m od anglické firmy Orion Optics a čočkovým refraktororem o průměru 185 mm a ohniskové vzdálenosti 1260 cm od výrobce CFF z Maďarska. Oba se nachází na polovidlicové alt-azimutální montáži vyrobené na zakázku. Třetím velkým přístrojem na hvězdárně je chromosférický sluneční dalekohled Lunt LS60.\n\n"}
{"id": "1280871", "url": "https://cs.wikipedia.org/wiki?curid=1280871", "title": "Alula Australis", "text": "Alula Australis\n\nAlula Australis (Ksí Ursae Majoris, zkráceně ξ UMa) je vícenásobná hvězda v souhvězdí Velké medvědice. Jedná se o vizuální dvojhvězdu složenou ze dvou žlutých trpaslíků vzdálených od sebe v průměru 21 au. Alula Australis B (ξ UMa B) o zdánlivé velikosti +4.80 oběhne jasnější proměnnou hvězdu Alula Australis A (ξ UMa A) o velikosti +4.33 (nebo +3.4) jednou za 59,878 let. Vzdálenost systému Alula Australis od Země je 27 (nebo 25) světelných let.\n\nS tímto systémem se pojí dvě astronomická prvenství. Roku 1780 určil William Herschel, že jde o dvouhvězdu. V roce 1802 (či 1804) se Alula Australis stala prvním systémem, který byl určen jako fyzická dvojhvězda. Herschel to vyvodil z toho, že od roku 1780 se změnil poziční úhel mezi ξ UMa A a ξ UMa B téměř o 60°, a jejich blízkost tak není jen zdánlivá kvůli pozorování ze Země, nýbrž jedna obíhá druhou. V roce 1828 se Alula Australis stala první dvojhvězdou, u níž byla oběžná doba vypočítána, když Félix Savary určil, že doba oběhu ξ UMa B je necelých 60 let a rozestup mezi hvězdami se pohybuje od 0.9 do 3.1 úhlových vteřin.\n\nPozdější měření ukázala, že ξ UMa A i ξ UMa B jsou samy o sobě spektroskopické minimálně dvojhvězdy. \nAlula Australis je tak alespoň čtyřnásobná hvězda, možná ale jde i o pěti- či dokonce šestinásobný systém.\n\nShrnutí spektrální klasifikace, velikosti a oběžných dob hvězd systému Alula Australis:\n"}
{"id": "1280873", "url": "https://cs.wikipedia.org/wiki?curid=1280873", "title": "Chance futsal liga 2016/17", "text": "Chance futsal liga 2016/17\n\nV soubojích 25. ročníku 1. české futsalové ligy 2016/17 (sponzorským názvem Chance futsal liga) se utká v základní části 12 týmů dvoukolovým systémem podzim - jaro. Do vyřazovací částí postupuje prvních osm týmů v tabulce. Nováčky soutěže se staly týmy Gardenline Litoměřice (vítěz 2. ligy - sk. Západ) a SKP ČR Ocel Třinec (vítěz 2. ligy - sk. Východ). Vítězem základní části soutěže se stal tým FK ERA-PACK Chrudim. Sestupujícími se po skončení základní části staly týmy FC Tango Hodonín a MADOS MT Hradec Králové.\n\n\nZdroj: \n\nZdroj: \n"}
{"id": "1280876", "url": "https://cs.wikipedia.org/wiki?curid=1280876", "title": "Namibijské letectvo", "text": "Namibijské letectvo\n\nNamibijské letectvo () je letecká složka ozbrojených sil Namibie. Bylo založeno 13. března 2005.\n\nTabulka obsahuje přehled letecké techniky ozbrojených sil Namibie podle Flightglobal.com.\n\n"}
{"id": "1280877", "url": "https://cs.wikipedia.org/wiki?curid=1280877", "title": "Vitalij Milonov", "text": "Vitalij Milonov\n\nVitalij Valentinovič Milonov (rusky:Виталий Валентинович Милонов, * 23. ledna 1974 Leningrad, Sovětský svaz) je ruský politik a poslanec Státní dumy za stranu Jednotné Rusko.\nPo skončení studií na Severozápadní Akademii veřejné administrativy v Petrohradě, obor místní samospráva, v r. 2006 začal dálkově studovat na Pravoslavné univerzitě Sv. Tichona v Moskvě.\n\nSvojí politickou kariéru začal v r. 1991, kdy vstoupil do Svobodné demokratické strany Ruska. V letech 1994-1995 vykonával funkci asistenta Vitalije Viktoroviče Savického, předsedy Křesťanskodemokratické unie Ruska fungující v 90. letech. Během této doby byl Milonov také předsedou \"Mladých křesťanských demokratů\", mládežnického křídla Křesťanskodemokratické unie. Později se spřátelil s političkou Galinou Starovojtovou, která podporovala jeho politické aktivity. Po její vraždě z politické scény odešel. Vrátil se až v r. 2004, kdy zahájil politickou kariéru na obecní úrovni jako člen rady za komunitu \"Dachnoe\" a v r. 2005 jako předseda městské administrativy \"Krasenkaya rechka\". V r. 2007 byl úspěšně zvolen do zastupitelstva Sankt Petersburgu, kde zaujal pozici předsedy Komise pro rozvoj vlády, místní samosprávy a teritoriálního managementu. V r. 2009 se stal předsedou Komise pro legislativu. V r. 2011 byl zvolen znovu. Během svého působení přijímal Milonov vyhlášky kriminalizující homosexuální propagandu mezi dětmi a mládeží. Ve volbách r. 2016 byl zvolen poslancem Státní dumy za Jednotné Rusko.\n\nJe ženatý a má dvě děti. V r. 1991 vstoupil do Baptistické církve. Od r. 1998 konvertoval k Ruské pravoslavné církvi.\n\nV r. 2013 sdělil Milonov, že se gay sportovci můžou stát během Zimních olympijských her subjektem trestního stíhání, pokud budou šířit informace o homosexualitě mezi mládeží. Pokud zákon zákon projde federální legislativou a bude podepsán prezidentem, pak vláda nemá žádné právo jej rušit. Není k tomu zplnomocněna,\" uvedl Milonov. Milonov se taktéž zúčastnil protestů proti LGBT filmovému festivalu v listopadu 2013 Side by Side.\n\n30. října 2014 se Milonov vyjádřil ke coming outu generálního ředitele Apple Tima Cooka na webových stránkách FlashNord takto: \"Jaký bude mít přínos pro nás? Ebolu, AIDS, kapavku? Ti všichni mají zhobuný liv na všechno!\"\n\nMilonov poskytnul rozhovor pro dokumentární film 2014 \"Campaign of Hate: Russia and Gay Propaganda\".\n\n19. března 2014 měl údajně mít Milonov během zasedání zastupitelstva St. Petersburgu používat antisemistský projev Podle webových stránek svodka.net řekl Milonov následující: Neoddělitelnou součástí 2000leté židovské tradice je hanobení svatých počínaje ukřižováním Spasitele a konče obviněním Svatého Jana Kronštadtského z antisemitistmu.\" Proslýchá se, že Svatý Jan Kronštatský měl být náboženský vůdce a podporovatel Černosotněnců. Milonov tato tvrzení odmítá se slovy, že jsou založená na lžích a moderních neoliberálních povídkách, jejichž zdrojem je satanismus. \n\nV r. 2015 navrhnul Milonov Ministerstvu vnitra přijmout zákon o povinném řidičském oprávnění pro cyklisty kvůli jejich nevhodnému chování v silničním provozu.\n\n15. června 2016 poslal Milonov oficiální správu ruskému premiérovi Dmitriji Medvěděvovi, aby se ve všech ruských médiích a mapách přestal používat slovo Istanbul a nahradilo Konstantinopolí.\n\nMilonov byl ženatý s Evou Liburkinou v letech 2008-2011, ale nyní je rozvedený. Oba vychovali tři děti - dceru Marfu, syna Nikolaje a nevlastního syna. Milonov je také známý jako hluboce věřící křesťan. Jednou se demonstrativně oblékl do trika se sloganem \"Pravoslaví nebo smrt!\".\n\nMilonov je také znám svojí zálibou ve stolních hrách. Pravidelně hraje počítačovou hru \"\" od Blizzard Entertainment.\n\n"}
{"id": "1280878", "url": "https://cs.wikipedia.org/wiki?curid=1280878", "title": "Katarské letectvo", "text": "Katarské letectvo\n\nKatarské letectvo (, někdy známé také pod označením v angličtině jako \"Qatar Emiri Air Force\", Katarské emírské letectvo, zkratkou QEAF) je letectvo ozbrojených sil emirátu Katar. Vzniklo v roce 1968 pod označením Letecké křídlo bezpečnostních sil Kataru a současný název získalo v roce 1974.\n\n\nTabulka obsahuje přehled letecké techniky ozbrojených sil Kataru podle Flightglobal.com.\n\n\n"}
{"id": "1280883", "url": "https://cs.wikipedia.org/wiki?curid=1280883", "title": "Amedeo Natoli", "text": "Amedeo Natoli\n\nAmedeo Natoli (23. září 1888, Palermo – 1. června 1953, Paříž) byl francouzsko-italský bankéř, člen finanční dynastie Natoli (de Nanteuil). Jeho pravnuk Paolo Biotti Natoli.\n\nNatoli byl italsko-francouzský bankéř, podnikatel, spisovatel a filantrop, který významně ovlivnil moderní pojišťovnictví. Většinou žil a působil v Paříži. \n\nNatoli pocházel z rodiny, příbuzné s francouzskými králi. Zdědil velmi starou rodinnou banku a založil rovněž rodinnou pojišťovnu \"Alleanza Securitas Esperia\". Je pokládán za \"za otce moderního pojišťovnictví\". Byl ženatý s Nicolettou Perez a měli jednoho syna Aldo.\n\n\n\n\n"}
{"id": "1280884", "url": "https://cs.wikipedia.org/wiki?curid=1280884", "title": "Into the Badlands", "text": "Into the Badlands\n\nInto the Badlands je americký akční televizní seriál tvůrců Alfreda Gougha a Milese Millara, který měl premiéru 15. listopadu 2015 na stanice AMC. Seriál se zaměřuje na bojovníka a chlapce, kteří putují nepokojmi zmítanou zemí, ovládanou feudálními barony. Jejich cílem je nalézt osvícení. Roku 2017 bylo stanicí AMC oznámeno, že seriál získal druhou řadu s deseti díly, která měla premiéru 19. března 2017. 25. dubna 2017 seriál získal třetí řadu s 16 díly, jejíž premiéra se uskutečnila 22. dubna 2018.\n\nV Česku je seriál premiérově vysílán od 16. listopadu 2015 na české verzi stanice AMC. Dne 9. února 2019 stanice AMC zrušila seriál po třech řadách. Devátý díl třetí řady měl premiéru 24. března 2019 a poslední šestnáctý díl měl premiéru 6. května 2019.\n\nÚvodní vyprávění namluvil M.K. (Aramis Knight): \n\nSeriál se odehrává v postapokalyptickém světe přibližně 500 let od válek, které zanechaly původní svět a civilizaci v ruinách. Mnoho z dřívějších technologií tuto apokalypsu přežilo, například elektřina či vozidla, avšak současná společnost zakázala používání střelných zbraní a zaměřila se na meče, katany, sekery a kuše.\n\nNa území známém jako Badlands, kde se nacházel bývalý stát Oklahoma, vznikla nová feudální společnost. Aby se zde udržel mír, tak baroni, kteří ovládají veškerou půdu a monopoly, mezi sebou obchodují – například palivem či opiem. Každému baronu slouží řady otroků/Cogs a prostitutky/Dolls. Zkušení a věrní bojovnicí nazývající se Smrťáci/Clippers zas slouží baronu k udržování míru a moci – Smrťáci mají zakázáno mít děti, aby byli vždy loajální svému baronu. Více Smrťáků pak tvoří skupiny, které mají na starosti regenti.\n\nMimo hierarchii baronů žijí v Badlands i Nomádi, kteří často přepadávají obchodní karavany. Někdy však tvoří i civilizované a neutrální kmeny. Říční Král/The River King spolu s jeho muži zajišťuje obchod přes řeku a jsou považování za neutrální stranu. Asketické náboženské hnutí nazývající se Totemisté žije na okraji společnosti, ale v civilizovaných komunitách, kde uctívají totemy (symboly). Vdova/The Widow vede proti ostatním baronům revoluci. Ačkoli zabila svého manžela barona a stala se tak baronkou, ostatní strany ji neuznávají a pohrdají jí.\n\nO území mimo Badlands je známo málo, ale předpokládá se, že tam vládne chaos a příroda je zcela zničená. Někteří se však domnívají, že se tam nachází mýtické utopické město Azra. To je většinou lidí odmítáno a bráno jako legenda.\n\n\n\nV Austrálii měl seriál premiéru dne 17 listopadu 2015 na australské verzi stanice Showcase. V Německu, Rakousku, Itálii a Spojeném království je seriál dostupný skrze Amazon Prime Instant Video, přičemž každý díl je přístupný den po americké premiéře. BBC America začalo seriál vysílat po dvou dílech od 20. srpna 2016 ve 22:00 EST.\n\nV Česku je seriál premiérově vysílán od 16. listopadu 2015 na české verzi stanice AMC. První řada měla premiéru 16. listopadu 2015, druhá 20. března 2017 a třetí 23. dubna 2018.\n\nSeriál je popisován jako „série žánrových bojových umění“ a je volně založen na několika čínských příbězích, jako je například \"Into the West\" nebo \"Shogun Assassin\". Producenti se také rozhodli seriál zasadit do budoucnosti a to bez střelných zbraní, přičemž k tomutu se vyjádřil jeho tvůrce Alfred Gough: „Jak sakra můžeš udělat dobré bojové umění, když všichni mají zbraně?“ Dne 11. července 2014 stanice AMC objednala šest hodinových dílů akčního dramatu u produkční společností AMC Studios, jejichž premiéra byla stanovena na konec roku 2015 či 2016. Výkonný producent Stephen Fung pracoval na seriálu také jako režisér akčních a bojových scén spolu s Ku Huen-chiu, hongkongským veteránem v choreografii.\n\nDne 19. srpna 2016 byl do role hlavní postavy druhé řady Bajieho obsazen Nick Frost. V průběhu srpna 2017 bylo oznámeno, že se k hlavnímu obsazení třetí rady připojila Lorraine Toussaint, představitelka Cressidy. Dne 26. září 2017 bylo oznámeno, že součástí hlavního obsazení třetí řady bude Babou Ceesay jako Pilgrim a Ella Rae-Smith jako Nix. Sherman Augustus, který se poprvé objevil ve druhé řadě, byl povýšen na hlavní postavu. Mezi vedlejší postavy pak přibyly Dean-Charles Chapman jako Castor a Lewis Tan jako Gaius Chau.\n\nTvůrcům trvalo nejméně čtyři měsíce, než našli do role Sunnyho Daniela Wu. Desítky žadatelů pocházely jak se Spojených států, tak i z Evropy, Asie a Austrálie, avšak nikdo z nich nedokázal propojit bojové umění a herectví. Daniel Wu započal svou kariéru v bojových uměních, ale odešel a začal hledat svoji finální roli, než by se stal příliš starým na požadované bojové scény. Zpočátku byl neochotný přijmout roli kvůli fyzické námaze: „Když jsem začal se seriálem, tak mi bylo 40 let a nebyl jsem si jistý, jestli to moje tělo zvládne“. Dodal, že potřeboval zintenzívnit své tréninky, aby se připravil na svou roli. \n\nNatáčení první řady probíhalo v New Orleans a poblíž bývalé vojenské základny Fort Macomb ve státě Louisiana. Druhá řada se natáčela v Dublinu a přístavním městě Wicklow, které sloužilo pravděpodobně jako kulisa pro mýtické město Azra. Natáčení druhé řady začalo v srpnu 2016 a trvalo 16 týdnů. Poslední scény se natáčely v okolí Moherských útesů na západě Irska. Původně se plánovalo natáčet druhou řadu na Novém Zélandě.\n\nMike Shinoda, člen studia Linkin Park, je tvůrcem hlavní znělky seriálu. Na hudbě první řady pracoval skladatel Dave Shephard. Od druhé do tředí řady seriálu pracoval na hudbě i Trevor Yuile. \n\nSoundtrack Shephardovy hudby obsahující 26 skladeb první řady byl vydán 20. dubna 2018 hudebním vydavatelstvím Varèse Sarabande. Dne 10. srpna 2018 byl vydán Varèse Sarabande druhý soundtrack, který obsahuje 26 dílů druhé řady, a složil ho Trevor Yuile.\n\nPropagační plakáty seriálu byly zveřejněny na konci června 2015. Následující měsíc byl uveden trailer na San Diego Comic-Con. Dne 26. března 2018 byl zveřejněn trailer třetí řady.\n"}
{"id": "1280893", "url": "https://cs.wikipedia.org/wiki?curid=1280893", "title": "Cueva de Nerja", "text": "Cueva de Nerja\n\nCueva de Nerja je jeskynní komplex ve španělské Andalusii, pojmenovaný podle nedalekého městečka Nerja. Jeskyně vyhlodala voda ve vápencových skalách před asi pěti miliony let. Celková délka systému chodeb dosahuje pěti kilometrů, objem jeskyní přesahuje 260 000 km³, z toho asi třetina je přístupná veřejnosti. Komplex je zapsán na seznamu španělského kulturního dědictví.\n\nV jeskyních se nachází 32 metrů vysoký stalagnát, který je podle Guinessovy knihy rekordů největší na světě. V hlavním sále, jehož strop dosahuje maximální výšky 68 metrů, se každoročně od roku 1961 koná festival vážné hudby a baletu.\n\nJeskyně objevilo pět místních chlapců při lovu na netopýry 12. ledna 1959. O rok později byl zahájen archeologický průzkum, který odhalil stopy lidského osídlení od neandertálců po dobu bronzovou i pozůstatky vyhynulých zvířat, například hyeny jeskynní. V roce 2012 bylo podle analýzy určeno stáří nástěnných maleb tuleňů na zhruba 42 000 let, jde o jediný nález uměleckého díla pocházejícího z doby před příchodem kromaňonců do Evropy.\n\n"}
{"id": "1280898", "url": "https://cs.wikipedia.org/wiki?curid=1280898", "title": "Ječmeniště (přírodní památka)", "text": "Ječmeniště (přírodní památka)\n\nJečmeniště je přírodní památka ev. č. 5906 v Dyjsko-svrateckém úvalu, podcelku Jaroslavická pahorkatina, u státní hranice s Rakouskem. Chráněné území sestává ze dvou nespojitých území, z nichž jedno se nachází v katastrálním území zaniklé obce Ječmeniště (spadající pod obec Vrbovec) a druhé na rozhraní katastrálních územích obcí Micmanice a Slup. Vyhlášena byla Nařízením č. 9/2013 ze dne 3. října 2013 o zřízení Přírodní památky Ječmeniště a jejího ochranného pásma. \n\nDůvodem ochrany jsou zachovalá teplomilná a suchomilná rostlinná společenstva, především úzkolisté stepní trávníky a širokolisté suché trávníky, polopřirozené facie křovin na vápnitých podložích a nízké xerofilní křoviny a na ně vázaný soubor chráněných a ohrožených rostlinných i živočišných druhů.\n\nMezi kriticky ohrožené druhy patří mandloň nízká (\"Amygdalus nana\"), pampeliška pozdní (\"Taraxacum serotinum\"), lněnka Dollinerova (\"Thesium dollineri\"), jedinou lokalitou v ČR je přírodní památka pro žitňák hřebenitý (\"Agropyron pectinatum\"), dalšími ohroženými druhy jsou trýzel rozkladitý (\"Erysimum repandum\"), jablečník cizí (\"Marrubium peregrinum\"), záraza písečná (\"Orobanche arenaria\"), záraza namodralá (\"Orobanche coerulescens\") a dejvorec velkoplodý (\"Caucalis platycarpos\"). Mezi silně ohrožených druhy patří topolovka bledá (\"Alcea biennis\") s patrně nejsilnější populací v ČR, kosatec nízký (\"Iris pumila\"), sesel pestrý (\"Seseli lasii\"=varium) či střevíčník pantoflíček (\"Cypripedium calceolus\"). Mezi další vzácné plevele patří čistec roční (\"Stachys annua\"), hlaváček letní (\"Adonis aestivalis\") nebo tužanka tvrdá (\"Sclerochloa dura\").\n\nPři inventarizaci bylo zaznamenáno 495 druhů brouků, 33 druhů motýlů a 7 druhů rovnokřídlého hmyzu. Mezi zvláště chráněné patří kriticky ohrožená kudlanka nábožná (Mantis religiosa), silně ohrožení motýli lišaj pupalkový (Proserpinus proserpina) a martináč hrušňový (Saturnia pyri) a ohrožení prskavci rodu Brachinus (B. crepitans a B. explodens), střevlíci Carabus scheidleri a C. ullrichi, svižník Cicindela campestris a majky Meloe proscarabaeus, M. scabriusculus, M. rugosus, M. uralensis (nejzápadnější výskyt v ČR) a M. cf. glazunovi. Z významných brouků byl dále zjištěn střevlík Licinus cassideus (reliktní druh\nvázaný na měkkýše), kvapníci Harpalus flavicornis (stepní druh zjištěný v ČR pouze na Dunajovických kopcích, na Ječmeništi dosahuje západní hranice rozšíšení), Codocera ferrugineum (stepní druh vázaný na podzemní houby, pro který je Ječmeniště jedinou lokalitou v ČR), hnojníci, krasci, slunéčka, mandelinky a nosatcovití brouci. Z denních motýlů je to krom výše uvedených vzácný modrásek jetelový (Polyommatus bellargus). Mezi hnízdícími ptáky najdeme sýčka obecného (Athene noctua), kalouse pustovku (Asio flammeus) (nejpočetněji obsazované zimoviště v ČR), vlhu pestrou (Merops apiaster), pěnici vlašskou (Sylvia nisoria), ťuhýka obecného (Lanius collurio) a bramborníčka černohlavého (Saxicola torquatus).\nZ území je znám výskyt sysla obecného (Spermophilus citellus), a to jak ze zatravněných vinic, tak ze stepní stráňky nad starým zemníkem ve východní části. Jedná se spíše o jednotlivé rodiny, výskyt navazuje na další lokality obdobného charakteru v oblasti (Jaroslavice, Vrbovec, Chvalovice).\n\nProblematický je výskyt expanzivních a invazních druhů – trnovníku akátu (Robinia pseudoacacia), kustovnice cizí (Lycium barbarum), mající za následek značný obsah dusíku v půdě, dále pajasanu žláznatého (Ailanthus altissima), který expanduje do cenných stepních porostů, bezu černého (Sambucus nigra) a růže šípkové (Rosa canina), které dokážou vytvářet hustý zápoj a zcela měnit charakter vegetace, třtiny křovištní (Calamagrostis epigeios), ale i nepůvodních invazních bylin, např. zlatobýlu obrovského (Solidago gigantea).\n"}
{"id": "1280901", "url": "https://cs.wikipedia.org/wiki?curid=1280901", "title": "Europa Plus", "text": "Europa Plus\n\nEuropa Plus () je první ruská komerční radiostanice vysílající ve formátu CHR. Europa Plus začala vysílat 30. dubna 1990. Stanice vysílá na FM/VKV. Vysílá v zemích: Rusko, Ukrajina, Bělorusko, Kyrgyzstán, Kazachstán, Lotyšsko a Moldavsko. Stanici je také možné naladit na internetu. Europu Plus je možné naladit ve více než 300 městech Ruska. Věkový rozsah posluchačů je mezi 18–35 lety.\n"}
{"id": "1280912", "url": "https://cs.wikipedia.org/wiki?curid=1280912", "title": "Rüdiger Helm", "text": "Rüdiger Helm\n\nRüdiger Helm (* 6. října 1956 Neubrandenburg) je bývalý německý rychlostní kanoista.\n\nJako reprezentant bývalé Německé demokratické republiky vyhrál na Letních olympijských hrách 1976 závod jednotlivců na kilometrové trati, bronzovou medaili získal na 500 metrů a ve čtyřkajaku. Na Letních olympijských hrách 1980 vyhrál na kilometru individuální závod i čtyřkajak, ve dvoukajaku s Berndem Olbrichtem byl na poloviční trati třetí. Olympiády 1984 se kvůli bojkotu východoevropských zemí nezúčastnil, místo toho startoval na závodech Družba 84 v Berlíně, kde vyhrál singlkajak i čtyřkajak na 1000 m. Je desetinásobným mistrem světa v rychlostní kanoistice: K-1 1000 m 1978, 1979, 1981, 1982 a 1983, K-2 500 m 1978, K-4 500 m 1983 a K-4 1000 m: 1978, 1979 a 1981. Bylo mu uděleno nejvyšší východoněmecké vyznamenání, Vlastenecký řád za zásluhy. Po ukončení kariéry trénoval německou reprezentaci v kanoistice i v dračích lodích.\n\n"}
{"id": "1280914", "url": "https://cs.wikipedia.org/wiki?curid=1280914", "title": "Patate", "text": "Patate\n\nPatate je řeka v Ekvádoru. Pramenný úsek Cutuchi protéká městem Latacunga. Patate odvádí vody z východní části provincie Cotopaxi a západní části provincie Tungurahua, kde spolu s řekou Chambo vytváří řeku Pastazu.\n"}
{"id": "1280920", "url": "https://cs.wikipedia.org/wiki?curid=1280920", "title": "Piero di Cosimo de' Medici", "text": "Piero di Cosimo de' Medici\n\nPiero di Cosimo de' Medici, podle své nemoci řečený il Gottoso, Dnavý (19. září 1416 – 2. prosince 1469) byl od 1. srpna 1464 do své smrti hlavou rodu Medicejů a faktickým vládcem Florencie. Podle rodové tradice byl významným mecenášem umění, pracovali pro něho například Botticelli, Luca della Robbia a Paolo Uccello. \n\nPřed nástupem do čela rodu byl Piero il Gottoso florentským vyslancem v Miláně, Benátkách a v Paříži. Roku 1461 byl zvolen gonfalonierem jako poslední Medicejský v této funkci. Francouzský král Ludvík XI. mu polepšil erb tím, že prostřední kouli dosavadního medicejského znaku směl Piero ozdobit liliemi rodu Valois.\n"}
{"id": "1280923", "url": "https://cs.wikipedia.org/wiki?curid=1280923", "title": "Franklin Cale", "text": "Franklin Cale\n\nFranklin Cale, známý také jako Bolo (* 10. května 1983), je jihoafrický fotbalista. V letech 2004 až 2010 a znovu 2013 až 2016 hrál za tým Ajax Cape Town. V letech 2009 až 2012 hrál za Mamelodi Sundowns a následně do roku 2013 za SuperSport United. Počínaje rokem 2009 byl členem jihoafrického národního týmu.\n"}
{"id": "1280925", "url": "https://cs.wikipedia.org/wiki?curid=1280925", "title": "Ning-an", "text": "Ning-an\n\nNing-an () je městský okres v městské prefektuře Mu-tan-ťiang v provincii Chej-lung-ťiang v Čínské lidové republice. Leží na řece Mudan, 20 km na jihozápad od Mu-tan-ťiangu.\n\nU městeček Tung-ťing-čcheng a Po-chaj, 25 km jihozápadně od centra Ning-anu, leželo město Sanggjeong (čínsky Šang-ťing, ), v letech 756–485 a 793–926 hlavní město státu Parhe.\n\nÚdolí řeky Mudan patřilo v 16. století k vlasti ťienčouských Džürčenů, pozdějších Mandžuů. Předchůdcem Ning-anu bylo město Ninguta, ležící asi 50 km severozápadně, dnes v městském okrese Chaj-lin. V první polovině 17. století byla Ninguta, významná základna mandžuské říše Čching severně od Vrbové palisády.\n\nV souvislosti s ruským pronikáním do Poamuří poslala roku 1652 mandžuská vláda do dosud chabě obsazené Ninguty dva tiíce vojáků pod velením Šarhudy, zkušeného válečníka pocházejícího od řeky Mudan. Byla to první stálá čchingská posádka severně od Vrbové palisády. Ninguta poté, v 50. letech 17. století, sloužila jako východisko pro protiruská tažení Šarhudových vojsk v rámci prvních fází rusko-čchingských pohraničních srážek v povodí Amuru. Po Šarhudově smrti roku 1659 jeho postavení převzal syn Bachaj.\n\nRole Ninguty záhy poklesla, když od 60. let 17. století vznikaly další čchingské vojenské základny v Ťi-linu a Cicikaru, zůstala však důležitým regionálním centrem. Definitivně ztratila význam v souvislosti s výstavbou Východočínské dráhy na přelomu 19. a 20. století, železniční trať totiž překročila řeku Mudan 20 kn severněji, u Mu-tan-ťiangu, který Ningutu záhy přerostl.\n\nAdministrativně byla Ninguta od roku 1909 sídlem prefektury Suej-fen, rsp. od roku 1910 Ning-an. Od roku 1913 v rámci celkové administrativní reorganizace Číny po vzniku republiky na místě prefektury Ning-an vznikl stejnojmenný okres, ze kterého se roku 1946 vydělila severní část jako okres Sin-chaj (který po sloučení s dalším okresem roku 1948 vytvořil okres Chaj-lin); dočasně (v letech 1946–1948) se vydělil i okres Ťing-po. Okres Ning-an od poloviny 40. let 20. století podléhá Mu-tan-ťiangu. Roku 1993 byl reorganizován v městský okres Ning-an.\n"}
