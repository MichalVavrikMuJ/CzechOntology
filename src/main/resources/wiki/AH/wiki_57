{"id": "1285597", "url": "https://cs.wikipedia.org/wiki?curid=1285597", "title": "Ahuna Mons", "text": "Ahuna Mons\n\nAhuna Mons je největší hora nacházející se na povrchu trpasličí planety Cerery. Hora se tyčí průměrně 4 kilometry nad okolní relativně hladké pláně, maximální převýšení místy dosahuje 5 kilometrů. Na povrchu Cerery se jedná o ojedinělou takto vysokou horu. Hora má základnu o šíři přibližně 17 kilometrů. Na vrcholku se nachází řada tektonických prasklin, na svazích pak stružky a akumulovaný materiál svědčící o probíhajících svahových procesech. Na úbočí hory jsou přítomny také světlé proužky, o kterých se vědci domnívají, že jsou tvořeny směsí solí, podobně jako světlé skvrny v impaktním kráteru Occator. \nPředpokládá se, že celá hora vznikla jako výsledek kryovulkanismu. K roku 2017 se tak jedná o ke Slunci nejbližší známý kryovulkán nalezený ve sluneční soustavě.\n\nHora Ahuna Mons byla objevena v roce 2015 na základě snímků povrchu Cerery, který pořídila americká sonda Dawn. Nachází se přibližně na opačné polokouli než leží velký impaktní kráter Kerwan, což vedlo vědce k úvahám, že by vznik této hory mohl být spojen se seismickou energií uvolněnou během impaktu. Odhad stáří hory za pomoci počítání počtu impaktních kráterů naznačuje, že se jedná o relativně mladý útvar v řádů stovek miliónů let. Ahuna Mons byla pojmenována po tradičním posklizňovém festivalu Ahuna, který slaví indické etnikum Sumi Naga.\n"}
{"id": "1285604", "url": "https://cs.wikipedia.org/wiki?curid=1285604", "title": "Socha Josého de San Martína (Boulogne-sur-Mer)", "text": "Socha Josého de San Martína (Boulogne-sur-Mer)\n\nSocha Josého de San Martína je památník ve městě Boulogne-sur-Mer, ve francouzském departementu Pas-de-Calais. Byla vytvořena sochařem Henrim Allouardem. \n\nCelý pomník měří 8,7 m a je to bronzová jezdecká socha generála Josého de San Martína, osvoboditele Argentiny, Chile a Peru, který ve městě zemřel. U paty podstavce je postava znázorňující alegorii Vítězství a na podstavci jsou dva reliéfy. Odhalena byla v roce 1909 na bulváru Sainte-Beuve.\n\nV roce 2016 proběhlo kompletní zrestaurování památníku, který kromě klimatických vlivů poškodilo i ostřelování během 2. světové války. Protože socha není památkově chráněná, byla část finančních prostředků získána veřejnou sbírkou.\n"}
{"id": "1285610", "url": "https://cs.wikipedia.org/wiki?curid=1285610", "title": "Zombie (píseň)", "text": "Zombie (píseň)\n\n\"Zombie\" je protestní píseň irské rockové skupiny The Cranberries z alba \"No Need to Argue\" z roku 1994. Píseň odsuzuje násilí spojené s konfliktem v Severním Irsku, přičemž naráží zejména na zabití dvou dětí při bombových útocích ve Warringtonu v Anglii. Text napsala zpěvačka skupiny Dolores O'Riordanová. Píseň obsahuje těžký kytarový riff, který není charakteristický pro skupinu a je blízký zvuku post-grunge/alternativního metalu.\n\n\n\n\n"}
{"id": "1285625", "url": "https://cs.wikipedia.org/wiki?curid=1285625", "title": "Shannonův a Weaverův model komunikace", "text": "Shannonův a Weaverův model komunikace\n\nShannonův a Weaverův model komunikace je lineárním modelem komunikace označující přenos informací od odesílatele k příjemci. Spadá do teorie informace. Model byl publikován v roce 1948 v knize \"A Mathematical Theory of Communication\" autorů Claude Shannona a Warrena Weavera. Jde o základní model komunikace, v dnešní době je však již překonán, jelikož lineární model nebral primárně v potaz zpětnou vazbu příjemce čili vzájemnou komunikaci. Taktéž se nezabývá obsahem zprávy, jejím kódováním a dekódováním.\n\nSkládá se ze zdroje, vysílače, kanálu, příjemce a místa určení (pro příchod informace). Na obsah působí šum, který může tvořit zprávu dysfunkční.\nModel byl různě upravován a doplňován, například o prvek signálu (anténa = vysílač, vlny = signál) nebo o zpětnou vazbu od adresáta k podavateli.\n\nTaktéž je možné se setkat s modifikací: zdroj zprávy → zpráva samotná → odesílatel → kódování → vysílač → kanál (kapacita kanálu) + signál + šum → přijímač → cílová destinace / příjemce → dekódování (někde bývá uváděno i zpětné kódování) → informační hodnota a pravděpodobnost chyby.\n\nModel v původním znění opomíjí zpětnou vazbu, taktéž nepracuje s rozložením komunikace v čase, nezaobírá se významem a obsahem přenášené informace.\n\n"}
{"id": "1285634", "url": "https://cs.wikipedia.org/wiki?curid=1285634", "title": "Dukovany (zámek)", "text": "Dukovany (zámek)\n\nZámek Dukovany se nachází v severní části obce Dukovany v okrese Třebíč. Jednopatrový raně klasicistní zámek s bočními hospodářskými křídly byl vystavěn roku 1790. Zámek je chráněn jako kulturní památka.\n\nZákladem současného zámku je zámeček neznámé doby vzniku, který nechala roku 1790 přestavět do současné podoby tehdejší majitelka Dukovan, hraběnka Marie Brigita Malabaile-Canalová, manželka botanika a mecenáše Josefa Emanuela Canala. Přestavbu v jednoduchém pozdně barokním stylu s klasicistními prvky provedl brněnský stavební mistr Jan Amon. Zahrnovala doplnění portiku hlavní budovy, úpravu fasád a interiérů a výstavbu bočních hospodářských křídel. \n\nPo zestátnění sloužil zámek sociálním účelům, byla zde i veterinární ordinace a školicí středisko. Po roce 1989 připadl zámek obci Dukovany, pro kterou znamenal značnou finanční zátěž. Obec se následně několikrát neúspěšně pokusila zámek prodat. V roce 2015 projevil zájem o koupi zámku třebíčský podnikatel Richard Horký, který se v lednu 2015 smluvně zavázal investovat do rekonstrukce zámku zhruba 30 milionů korun. Následně mu měl zámek připadnout v listopadu 2016. Na zámku vznikl hotel a restaurace, pro jeho vytápění nechal Horký vybudovat kotelnu na biomasu o výkonu 1,5 MW. Slavnostní otevření rekonstruovaných částí proběhlo v dubnu 2016.\n\nV květnu 2017 byla zpřístupněna expozice zámeckého bydlení v prvním patře hlavní budovy.V rámci prohlídky s průvodcem jsou představeny některé zámecké pokoje, např. hraběnčina jídelna či pánský salon, součástí expozice je jídelní servis českých prezidentů.\n\nZámek je tvořen jednopatrovou dvoutraktovou budovou na obdélném půdorysu. V ose jejích delších stran vystupují rizality završené štítem. Před rizalit severního, vstupního průčelí vystupuje portikus s balkónem. K severnímu průčelí se připojují přízemní hospodářská křídla tvaru U, která dotvářejí prostor čestného dvora. Fasády zámku člení kordonová římsa a lizény, okna jsou rámována šambránami a doplněna římsami. \n\nMístnosti interiéru jsou převážně plochostropé. Hlavní vstup je portikem v severním průčelí, vedoucím do haly se schodištěm do patra. V rozsahu rizalitů se nachází sala terrena, zdobená malbou al secco z počátku 90. let 18. století s motivy romantické architektury a exotické krajiny. Jejím autorem je pravděpodobně Václav Waitzman. V patře nad salou terrenou se nachází společenský sál, se stěnami a stropem pokrytými grisaillovou malbou antických božstev a hrdinů z roku 1791 od Josefa Winterhaldera a Václava Waitzmana. \n\nU zámku se rozkládá přírodní krajinářský park, vzniklý přeměnou původní barokní zahrady v 90. letech 18. století. \n\n"}
{"id": "1285640", "url": "https://cs.wikipedia.org/wiki?curid=1285640", "title": "Kaple svatého Michaela", "text": "Kaple svatého Michaela\n\nKaplí svatého Michaela, svatého Michala či svatého Michaela archanděla je více:\n\n"}
{"id": "1285667", "url": "https://cs.wikipedia.org/wiki?curid=1285667", "title": "Nová Galicie", "text": "Nová Galicie\n\nNová Galicie ( \"Nueva Galicia\" nebo \"El Nuevo Reino de Galicia\") byl název území na západě Mexika, které bylo od 16. do 19. století součástí místokrálovství Nové Španělsko. Hlavním městem byla Guadalajara.\n\nOblast dobyl pro Španělské impérium roku 1531 Nuño Beltrán de Guzmán a založil hlavní město, které nazval podle svého rodiště Guadalajary. Královna Isabela Portugalská nařídila, aby se území pojmenovalo podle španělského kraje Galicie. Roku 1548 byla v Gudalajaře zřízena autonomní audiencie a město se také stalo sídlem diecéze. Až do konce 16. století probíhaly v regionu boje španělských kolonizátorů proti domorodým Caxcánům a Čičimékům. V té době také začala těžba stříbra, díky níž se Nová Galicie stala jednou z nejbohatších částí místokrálovství. Území bylo rozděleno na tři provincie: Nová Galicie, Zacatecas a Culiacán, po správní reformě roku 1786 byly vytvořeny intendance Nová Galicie a Zacatecas. V roce 1821 se oblast stala součástí nezávislého Mexika a v roce 1824 zde vznikly federální státy Aguascalientes, Colima, Jalisco, Nayarit a Zacatecas.\n\n\n"}
{"id": "1285681", "url": "https://cs.wikipedia.org/wiki?curid=1285681", "title": "Cornova", "text": "Cornova\n\nCornova je recenzovaný odborný časopis se zaměřením na výzkum 18. století s důrazem na střední Evropu v širším kontextu. Časopis publikuje texty v češtině, angličtině, němčině a francouzštině s abstrakty v angličtině. Je vydávaný dvakrát ročně Českou společností pro výzkum osmnáctého století (ČSVOS, členem International Society for Eighteenth-Century Studies) ve spolupráci s Ústavem pro českou literaturu Akademie věd České republiky. Od roku 2015 byl časopis zařazen do seznamu recenzovaných neimpaktovaných periodik vydávaných v České republice, který sestavovala RVVI. Cílem časopisu je zveřejnit metodicky propracované studie založené na původním výzkumu a dotýkající se aktuálních otázek bádání o 18. století a podporovat jejich teoretickou reflexi v středoevropském kontextu.\n\nOd založení r. 2011 až do ročníku 2014 vydávala ČSVOS časopis spolu s Filozofickou fakultou Univerzity Karlovy, na ročníku 2015 se podílela Filozofická fakulta Univerzity Pardubice. Od ročníku 2016 vychází časopis s finanční podporou Akademie věd České republiky.\n\nPředsedkyně redakční rady byla v letech 2011 až 2016 Daniela Tinková, jako její nástupce byl zvolen Michael Wögerbauer, jako jejich zástupce se na fungování časopisu podílí Marc Niubo. Výkonným redaktorem je od roku 2011 Josef Táborský.\n\n"}
{"id": "1285685", "url": "https://cs.wikipedia.org/wiki?curid=1285685", "title": "Seznam skladeb Antonia Vivaldiho", "text": "Seznam skladeb Antonia Vivaldiho\n\nTento seznam skladeb Antonia Vivaldiho (1678-1741) je řazen podle katalogového čísla na základě Ryomova seznamu.\n\nPrameny:\n\nPrameny:\n"}
{"id": "1285690", "url": "https://cs.wikipedia.org/wiki?curid=1285690", "title": "Kostel svaté Maří Magdalény (Dětmarovice)", "text": "Kostel svaté Maří Magdalény (Dětmarovice)\n\nKostel svaté Marie Magdaleny v obci Dětmarovice (okres Karviná) je farní kostel, který byl postaven v letech 1868–1870 a je kulturní památka České republiky.\n\nPrvní písemná zmínka o obci Dětmarovice je z roku 1305. Původní kostel byl orientovaný dřevěný z roku 1447. Zchátralý dřevěný kostel byl rozebrán v roce 1868, z jeho dřeva byla postavena prozatímní kaple (80 x 40 m). Pro zvony byla postavena zvonice na pozemku (na kopci) pana Nebroje. Plány a dohled na stavbě měl ostravský stavitel František G. Böhm, který předložil plány v roce 1865 včetně rozpočtu 28 728,02 zlatých rakouské měny. Kostel sv. Marie Magdalény byl postaven na místě původního dřevěného kostelíku, ale v orientaci sever–jih. V roce 1958 akademický malíř Josef Drha provedl výzdobu stropu malbami, které znázorňují výjevy z bible. V interiéru jsou umístěny i některé sochy z původního dřevěného kostelíku. Jsou dílem regionálního umělce z konce 18. století. V roce 2010 byl kostel sv. Maří Magdalény a úsek ohradní zdi se vstupní branou prohlášen kulturní památkou ČR. V roce 1993 byl kostel vykraden. Byla zcizena monstrance, kalichy, ciboria a některé dřevěné sošky.\n\nKostel svaté Máří Magdalény patří Římskokatolické farnosti Dětmarovice, Děkanát Karviná. Na Bílou sobotu 15. dubna 2017 byla pokřtěna v bazilice svatého Petra ve Vatikánu papežem Františkem první Češka z dětmarovické farnosti paní Taťána Čempelová.\n\nJednolodní neorientovaná podélná zděná stavba. Osově v průčelí hranolová věž.\n\nPro kostel sv. Maří Magdalény byly zhotoveny tři zvony. V roce 1870 byly zvony znova vysvěceny a zavěšeny do věže. Zvony byly rekvírovány v době první světové války. V roce 1995 byly ve věži kostela nainstalovány tři nové bronzové zvony.\n\nVarhany pocházejí z roku 1871, které vyrobil novojičínský varhanář Karl Neusser. Varhany byly opravovány v roce 1988. V roce 2016 byly varhany prohlášeny kulturní památkou. V roce 2016 bylo zahájeno restaurování a rekonstrukce varhan krnovskou firmou \"Varhanářská dílna Kánský - Brachtl, sdružení\". Náklady na opravu byly stanoveny na 2 299 425 Kč (včetně DPH).\n\n"}
{"id": "1285692", "url": "https://cs.wikipedia.org/wiki?curid=1285692", "title": "State Grid Corporation of China", "text": "State Grid Corporation of China\n\nState Grid Corporation of China je čínská firma zabývající se energetikou.\n\nJedná se o 2. největší firmu na světě. Její příjmy činí 329 bilionů dolarů. Jelikož se jedná o státní firmu, tak se v Číně jedná o monopol. Má také podíl v energetických společnostech na Filipínách, Malajsii, ale například také v Austrálii. Tato firma celkem zaměstnává okolo 2 000 000 lidí.\n\nSGCC byla založena 29. 12. 2002 jako podnik schválený radou státu. Celkový kapitál této společnosti je 536,3 miliard RMB. Poskytuje energii pro 1,1 miliardy lidí v 26 provinciích, autonomních oblastech a obcích, které pokrývají 88 % státu. Mimo to má také akciové podíly v dalších energetických firmách jako například v Brazílii, Portugalsku nebo na Filipínách. Hlavní oblast podnikání této společnosti je výstavba a provoz energetické sítě.\n\nTento projekt vyvoval velký mediální ohlas. Byl zahájen 10. 4. 2017 v Njingčchi v Tibetu. Bude se jednat o zvětšení energetické sítě v oblasti Tibetu. Celková investice do tohoto projektu je odhadována na 16,2 miliardy RMB. Podle plánu bude projekt rozšiřovat 16 rozvoden s napětím 110 kV a více. Celkem bude vybudováno 2 738 km kabelů pro přenos elektřiny. Jedná se o velmi náročný projekt vzhledem k velké nerovnosti terénu, jelikož výstavba bude probíhat v horách v nadmořské výšce větší jak 4000 m n. m. Hlavním cílem tohoto projektu je zlepšení a zkvalitnění přenosu elektrické energie a také zkvalitnění bezpečnosti a zlepšení podmínek v obdobích sucha v zimě. Výstavba by měla být dokončena v roce 2018.\n\n"}
{"id": "1285705", "url": "https://cs.wikipedia.org/wiki?curid=1285705", "title": "Bezpečnost", "text": "Bezpečnost\n\nBezpečnost je ochrana systému před hrozbami a riziky. Může se například jednat o systém společenský, technický či přírodní. Zvyšování bezpečnosti často vede k snižování spolehlivosti systému či omezování svobod.\n\n\n"}
{"id": "1285710", "url": "https://cs.wikipedia.org/wiki?curid=1285710", "title": "Rusňák", "text": "Rusňák\n\nRusňák je starší označení pro Rusína. \n\nRusňák (příjmení): \n\n"}
{"id": "1285714", "url": "https://cs.wikipedia.org/wiki?curid=1285714", "title": "Martina Moravčíková", "text": "Martina Moravčíková\n\nMartina Moravčíková (* 13. srpna 1988 Rimavská Sobota, Československo) je česká plavkyně specializující se na plaveckou techniku prsa. V roce 2012 a 2016 splnila limit pro účast na olympijských hrách. Partner: Michal Pech\n\nNarodila se na Slovensku v Rimavské Sobotě do rodiny profesionálního vojáka Jaroslava Moravčíka. Vyrůstala v Karlových Varech, kde začala s plaváním v 10 letech pod vedením Karla Fialy. Po skončení základní školy se přesunula do Prahy, kde při studiu na sportovním Gymnáziu Přípotoční závodně plavala prsa za klub TJ Bohemians pod vedením Markéty Kaplanové. \n\nV roce 2006 odjela s rodinou do Spojených států do Norfolku, kde její otec pracoval na tříleté misi NATO. Od roku 2007 studovala asijská studia na University of Tennessee a zároveň plavala za univezitní tým. Pod vedením amerického trenéra Matta Kredicha se začala prosazovat na mezinárodní úrovni. V roce 2012 zaplavala limit pro účast na olympijských hrách v Londýně na trati 200 m prsa. V Londýně nepostoupila z rozplaveb a obsadila 26. místo.\n\nV roce 2013 žila v Praze, kde se připravovala individuálně pod dohledem Tomáše Baumrta. V roce 2016 českým rekordem 2:25,78 zaplavala A limit na trati 200 m prsa pro účast na olympijských hrách v Riu a splněním B limitu na 100 m trati jí byl později umožněn start na kratší vzdálenosti. Na obou tratích nepostoupila z rozplaveb a obsadila 18. resp. 26. místo.\n\n\n\npozn.: modře vyznačená pole znamenají vrcholnou sportovní akci v dané sezóně.\n"}
{"id": "1285718", "url": "https://cs.wikipedia.org/wiki?curid=1285718", "title": "Philip Lutley Sclater", "text": "Philip Lutley Sclater\n\nPhilip Lutley Sclater (4. listopadu 1829 Wootton St Lawrence – 27. června 1913 Odiham) byl britský ornitolog.\n\nPocházel z rodiny drobné venkovské šlechty, vystudoval Winchester College a práva na oxfordské Corpus Christi College, navštěvoval také přednášky přírodovědce Hugha Edwina Stricklanda. Po škole provozoval advokátní praxi, byl také tajemníkem svého bratra, politika George Sclater-Bootha. V roce 1856 podnikl zoologickou výpravu do oblasti Velkých jezer. Roku 1857 byl přijat do londýnské Linného společnosti, v letech 1860–1902 byl tajemníkem Londýnské zoologické společnosti, stál také u zrodu ornitologického časopisu \"The Ibis\". Je řazen k průkopníkům kladistiky a zoogeografie, na základě podobností mezi indickou a madagaskarskou faunou formuloval hypotézu o potopeném kontinentu Lemurie. Působil v Královské společnosti a v mezinárodní komisi pro zoologickou nomenklaturu zřízené roku 1895, v roce 1901 obdržel čestný doktorát Oxfordské univerzity.\n\nSvoji sbírku ptactva, která obsahovala okolo devíti tisíc exemplářů, věnoval Přírodopisnému muzeu v Londýně. Jako první popsal řadu živočišných druhů, jako jsou okapi, kočkodan čepičatý, gueréza angolská, rajka volavá, ara horský, kněžík proměnlivý nebo husice rudohlavá. K druhům, které podle něj nazvali jiní přírodovědci, patří bažant Sclaterův, jestřáb Sclaterův, lemur Sclaterův, rejsek Sclaterův, sumiček Sclaterův, tučňák chocholatý (\"Eudyptes sclateri\"), střízlík kropenatý (\"Pheugopedius sclateri\") nebo mravenčík bažinný (\"Sclateria naevia\").\n\nJeho syn William Lutley Sclater byl také významným zoologem.\n\n\n"}
{"id": "1285750", "url": "https://cs.wikipedia.org/wiki?curid=1285750", "title": "Choronymum", "text": "Choronymum\n\nChoronymum je vlastní jméno většího geografického celku vymezeného buď administrativně nebo přírodně. V případě geografických jmen větších přírodních celků se hovoří o \"přírodních choronymech\" (například Evropa) a u geografických jmen větších administrativních celků o \"administrativních choronymech\" (například Česko).\n\nChoronyma jsou toponomastiky vedle oikonym a anoikonym nejčastěji vymezována jako jeden ze tří základních druhů toponym. Kupříkladu jazykovědec Rudolf Šrámek je však řadí mezi anoikonyma.\n\n\n"}
{"id": "1285773", "url": "https://cs.wikipedia.org/wiki?curid=1285773", "title": "Jaroslav Bouda", "text": "Jaroslav Bouda\n\nJaroslav Bouda (23. února 1898, Praha-Malá Strana – 5. července 1919, Praha) byl český kreslíř a malíř, starší bratr Cyrila Boudy.\n\nJaroslav Bouda byl synem středoškolského profesora kreslení Aloise Boudy a malířky Anny Boudové Suchardové, starší bratr Cyrila Boudy. Vyučil se na Odborné zlatnické škole v Praze a poté v letech 1916-1919 studoval na Akademii výtvarných umění V Praze u prof. Vojtěcha Hynaise. Poprvé vystavoval roku 1902 v Kutné Hoře.\n\nV 1. světové válce bojoval na italské frontě. Po návratu domů v následujícím roce tragicky zemřel ve věku 21 let (utopil se). Je pohřben na dejvickém hřbitově. Pískovcový náhrobek s reliéfem vztyčené mužské postavy s rukama nad hlavou vytvořil František Bílek. Po stranách je nápis: „Kéž jehož duše, uvolněná od těla světa i klenby nebe, utone ve věčném souladu!“\n\nOd raného dětství kreslil po vzoru svých rodičů, ale během studia na AVU se dopracoval k vlastnímu osobitému projevu. Během svého krátkého života vytvořil tisíce kreseb. Byl považován za mimořádně nadaného umělce. Čelakovského Veliký ptačí trh z Ohlasu písní ruských, který jako patnáctiletý přepsal archaizujícím písmem a doprovodil ilustracemi pro svou matku, vyšel tiskem roku 1913. V roce 1908 vystavoval v Londýně na 3. mezinárodním sjezdu pro povznesení vyučování kreslení. Většina jeho pozůstalosti je uložena v Památníku národního písemnictví.\n\n\n\n"}
{"id": "1285776", "url": "https://cs.wikipedia.org/wiki?curid=1285776", "title": "František Lipka", "text": "František Lipka\n\nFrantišek Lipka může být:\n"}
{"id": "1285779", "url": "https://cs.wikipedia.org/wiki?curid=1285779", "title": "Drahy", "text": "Drahy\n\nDrahy je varieta výrazu draha, označujícího původně průhon. Objevuje se v místních názvech: \n"}
{"id": "1285781", "url": "https://cs.wikipedia.org/wiki?curid=1285781", "title": "Újezdský potok (přítok Höllbachu)", "text": "Újezdský potok (přítok Höllbachu)\n\nÚjezdský potok (též \"Mlýnský potok\") () je vodní tok v okrese Cheb v Karlovarském kraji a Horních Frankách v Bavorsku v Německu. Je levostranným přítokem Höllbachu. Délka toku měří 2,9 km.\n\nPotok pramení v nadmořské výšce 625 metrů nedaleko zaniklé vesnice Újezd, západně od obce Krásná. Pramen se nachází na západním úbočí Štítarského vrchu (716 m) ve Smrčinách, v přírodním parku Smrčiny. Podmáčeným terénem teče potok západním směrem, protéká Štítarským rybníkem a pokračuje k česko-bavorské státní hranici. Po státní hranici teče k místu kde stával Újezdský mlýn a od roku 2008 se zde nachází malý dřevěný můstek \"Most Evropy - Most přátelství\", který symbolicky propojuje Českou republiku s Bavorskem.\n\nPo přibližně 600 m dospěje tok potoka k nejzápadnějšímu bodu Česka. Zde opouští státní hranici i území republiky a na německé straně již pokračuje jako potok \"Mähringsbach\". Asi 1,3 km teče severozápadním směrem kde se západně od Rehau vlévá do Höllbachu jako jeho levostranný přítok.\n"}
{"id": "1285783", "url": "https://cs.wikipedia.org/wiki?curid=1285783", "title": "Děkanství v Kácově", "text": "Děkanství v Kácově\n\nDěkanství v Kácově je barokní budova sloužící dříve jako fara.\n\nPůvodní kácovská fara stávala na místě dnešní radnice. První záznam o faře pochází z druhé poloviny XIV. století. Asi od r. 1420 do r. 1622 byla fara spravována faráři víry utrakvistické, poté v r. 1623 protestanské. V následujících letech fara i kostel osiřely. R. 1658 byl opět dosazen katolický farář, který současně spravoval i sousední osady: Čestín Kostel, Zruč a Soutice a filiální kostely v Petrovicích, Psářích a Polipsech.\n\nObživu faráře zajišťovaly pozemky příslušející k faře a desátky. Pozemky se nacházely za farou, proto se jim dodnes říká „na farářství“. Když fara osiřela, byly dány pozemky do pronájmu osadníkům, kteří je posléze zapisovali včetně fary do gruntovních knih jako vlastní. Při následujícím narovnání pozemky i fara zůstaly osadníkům a faře byly dány k užívání pozemky kostela v Petrovicích a Polipsech. Novému katolickému faráři byl určen dřevěný domek s kamennou podezdívkou a se zahradou nad vinopalnou, kde je fara dodnes. Fara byla od kostela dost vzdálena. Dřevěné farní obydlí se postupně stávalo neobyvatelným.\n\nR. 1709 nastoupil na faru kněz Mikuláš F. Kratochvíle, za jehož úřadování byly farní poměry nově uspořádány a r. 1718 se pustil do stavby fary v nynější podobě. Zdejší patron, hrabě Breda, známý z Vrchlického Selských balad, ničím nepřispěl. Stavbu tak financoval Mikuláš F. Kratochvíle sám a ze zádušních peněz. Tak povstala nynější důkladná jednopatrová kamenná budova dokončená v roce 1718. V ní založil v r. 1750 farář K. J. Foršt první pamětní knihu Kácova (kroniku), jejíž kopie je dodnes zdrojem důležitých informací. Z farní kroniky čerpal většinu dat historik A. N. Vlasák. V r. 1873 zemřel farář Karel Hadrava a byl pochován na zdejším hřbitově. Hrob se nachází u hlavního kříže. Farář Norbert Procházka byl v r. 1875 jedním ze zakládajících členů Sboru dobrovolných hasičů v Kácově.\n\nPosledním stálým obyvatelem děkanství byl kněz Josef Socha v letech 1977 - 1982.\n\nBarokní objekt slouží i jako ukazatel nejhorších záplav, které kdy Kácov postihly. Prvního srpna 1714 postihla městečko neslýchaná povodeň a voda dostoupala až do spodního pokoje fary.\n\nDěkanství sloužící jako fara je památkově chráněno od r. 1958 a je evidováno v památkovém fondu Státního ústavu památkové péče. Vedle budovy děkanství je předmětem ochrany i hospodářské stavení, brána s brankou a přilehlé pozemky. \n\nNa objektu se oceňuje valbová střecha, starobylá forma spjatá s krovem s hřebenovou vaznicí a slaměnou krytinou. Vyskytuje se ponejvíce u lidových staveb. Valbová střecha vzniká tak, že se seřízne střecha sedlová na dvou protějších stranách, takže voda nyní stéká na čtyři strany. Rozsáhlejší stavební úpravy fary proběhly v roce 1978 za faráře Josefa Sochy, který faru opustil v roce 1982.\n\nV r. 2016 byla provedena oprava střechy a na každém z nových komínů je vyznačen kříž.\n"}
{"id": "1285787", "url": "https://cs.wikipedia.org/wiki?curid=1285787", "title": "Jakub Děkan", "text": "Jakub Děkan\n\nJakub Děkan (* 5. května 1992 Liberec) je český zpěvák, který spolupracuje se skupinou ATMO Music a s Paulie Garandem. Kromě hudby se věnuje moderování společenských akcí a večírků. Ve volném čase se věnuje i jízdě na BMX a fotbalu\nV soutěži Československo má talent v roce 2012 vystupoval se svou dřívější hudební skupinou Just Try. Společně s raperem Pauliem Garandem nazpíval píseň \"Pavučina lží\".\n\nKromě Paulieho Garanda spolupracoval také několikrát s ATMO music, kterým navíc hostoval při jejich tour. Dále nazpíval singly s UDG, Rybičkami 48, Marpem a pod produkcí DJ Wiche společný song s Moja Reč. V prosinci roku 2014 vydal svůj první sólo song s názvem \"Řidičák,\" který mu produkoval ODD z ATMO music.\n\nSpolečně se zpěváky Pavlem Calltou a Martinem Harichem objížděl několik českých měst v rámci společného turné Redhead Music Tour v roce 2016. V roce 2017 pak jarní turné spolu se zpěvákem Pekařem s názvem Malý Velký Tour.\n\nNyní také koncertuje se svou vlastní skupinou Jakub Děkan & band. Na jeho koncertech můžete kromě sólo singů jako je \"Řidičák\", \"Já vím\" a \"Děda\" slyšet také single \"Lea\", který kdysi napsal pro svoji přítelkyni. Jakub se jeví jako pozitivní člověk a své vystoupení vždy doprovází humornými poznámkami a tanečními kreacemi.\n\nJeho poslední sólová píseň \"Děda\" měla po čtvrt roce přes 2 miliony zhlédnutí.\n\nV prosinci 2017 vyšla nová píseň \"Co bejvávalo už není\". Nyní má na YouTube 3,3 mil. zhlédnutí. Píseň nazpíval s hudebníkem Pokáčem.\n\nSe zpěvem začal v 15 letech. Už v roce 2008 založil rock popovou skupinu Rosemary. Ve svých 17 letech odstartoval kariéru moderátora, převážně maturitních plesů a sportovních či kulturních akcí. Ve 20 letech se stal členem kapely Attic Vanity, se kterou objel svou první tour s názvem Live Life Tour. Během tohoto působení mu bylo umožněno jeho první hostování, a to jak s Pauliem Garandem, tak s ATMO music.\n\nV červenci 2012 byla založena kapela Justr Try za účelem v talentové soutěži Československo má talent. Úspěšně a s velkými ohlasy postoupili do kola zvaného „Velký třesk”. Tuto soutěž avšak museli dobrovolně opustit z důvodu ponechání jejich tváře do dalších bojů.\n\nPoté pokračovala spolupráce s Pauliem Garandem a Kennym Roughem, kde společně objeli 3 velká tour (Čundr Country, V hlavní roli, Molo). Podílel se také na přípravě 1. připravované desky ATMO music, kterou svým hlasem podpořil v 6 písních a na rozmezí roku 2013/2014 se stal oficiálně jejich koncertním členem. Objeli spolu několik koncertů pod vydavatelstvím Warner music a bookingovou agenturou Redhead music.\n\nVydavatelství, které zaštiťuje ATMO music, oslovilo samotného Jakuba, jako sólového interpreta. Warner music bude zastřešovat jeho 1. sólovou desku, na které bude pracovat s hudebním producentem Ondřejem Turtákem, zvaným ODD.\n\n\n\nJe také členem týmu Real TOP Praha, v jehož dresu se zúčastňuje charitativních zápasů a akcí\n\n"}
{"id": "1285788", "url": "https://cs.wikipedia.org/wiki?curid=1285788", "title": "Bemoair", "text": "Bemoair\n\nBemoair byla česká letecká společnost. Vznikla v roce 1994 jako součást firmy BEMO, svou činnost ukončila kvůli finančním problémům v roce 1997, odkoupily ji české aerolinky Egretta BMI. Provozovala pravidelné, nákladní a charterové lety pro cestovní kanceláře. Pravidelné lety byly provozovány ve spolupráci společností Arcus-Air (linka do Mannheimu). Nákladní lety létal Bemoair letadly Let L-410 a Cessna 421 pro kurýrní společnost UPS do letiště Kolína nad Rýnem/Bonn. \n\nV podobnou dobu jako Bemoair byla založena letecká škola BemoAir, která stále provozuje leteckou školu v Brně a Benešově.\n\nSpolečnost Bemoair létala v průběhu existence do následujících destinací či oblastí:\n\nFlotila Bemoair se v průběhu let skládala z následujících letadel, Bemoair pravděpodobně provozoval také typy Antonov An-2 a Let L-200 Morava, tato informace ale není ověřená.\n \n"}
{"id": "1285790", "url": "https://cs.wikipedia.org/wiki?curid=1285790", "title": "František Lipka (básník)", "text": "František Lipka (básník)\n\nFrantišek Lipka (* 22. únor 1946, Bratislava, Slovensko) je slovenský diplomat, básník a překladatel, který přispěl ke vzniku nezávislé Černé Hory.\n\nStudoval slovenštinu, srbštinu a chorvatštinu na Filozofické fakultě Univerzity Komenského v Bratislavě (1969). Pracoval jako externí redaktor časopisu Revue svetovej literatúry, spolupracoval s časopisy Smena na nedeľu, Mladá tvorba, Slovenské pohľady a Romboid; střídavě pracoval jako lektor slovenského jazyka a literatury na Filozofické fakultě v Novém Sadu a na Univerzitě Komenského v Bratislavě, kde přednášel dějiny srbské a chorvatské literatury. Působí také jako someliér a od roku 1994 zastává funkci předsedy mezinárodní poroty pro udělování cen Mezinárodní organizace révy a vína (Organisation Internationale de la Vigne et du Vin) se sídlem v Paříži.\n\nOd konce 80. let 20. století je činný v oblasti diplomacie. Zastával funkci velvyslance Slovenské republiky ve Francii, Belgii a Lucembursku. V roce 2006 se stal předsedou Referendové komise (předsedou volební komise) pro nadcházející referendum o nezávislosti Černé Hory. Byl pověřen dozorem nad průběhem referenda, jeho výsledky a garantem dodržování spravedlivých a regulérních volebních procedur. 22. května 2006 vyhlásil předběžné výsledky referenda s hlasováním 55,4 % voličů ve prospěch nezávislosti, čímž se splnilo dříve stanovené kritérium na vyhlášení nezávislosti ve výši 55 % voličů hlasujících za odtržení.\n\nPoezii se začal věnovat během svého studia na univerzitě. Debutoval senzitivno-reflexivní lyrickou sbírkou \"Štvanice\". Jeho poezie je charakteristická snahou o pochopení přítomnosti lidstva v jeho současném sociálním, kulturním a ekologickém prostředí.\n\nFrantišek Lipka je také významným překladatelem ze srbštiny, chorvatštiny, slovinštiny a makedonštiny. Vydal antologii básní Bosny a Hercegoviny, sestavil antologii srbské poezie 20. století, antologii současné makedonské poezie a připravil antologii poezie od současných slovenských básníků žijících na území bývalé Jugoslávie. Vydal také knihu pro děti \"Barevné pohádky\".\n\n\n\n"}
{"id": "1285792", "url": "https://cs.wikipedia.org/wiki?curid=1285792", "title": "Nash the Slash", "text": "Nash the Slash\n\nNash the Slash, vlastním jménem James Jeffrey Plewman, (26. března 1948 – 10. května 2014) byl kanadský hudebník. V roce 1976 se stal členem kapely FM, z níž odešel roku 1978. Později se věnoval sólové kariéře a několik let znovu působil v kapele FM. Roku 1978 založil hudební vydavatelství Cut-throat Records. Počínaje rokem 1979 vystupoval s obličejem omotaným chirurgickými obvazy. Po velkou část své kariéry tajil své skutečné jméno. V osmdesátých letech spolupracoval s anglickým hudebníkem Garym Numanem. V roce 1998 veřejně oznámil, že je gay. Roku 2012 na svém webu oznámil ukončení kariéry. Zemřel roku 2014 ve věku 66 let.\n\n"}
{"id": "1285796", "url": "https://cs.wikipedia.org/wiki?curid=1285796", "title": "Dara Birnbaum", "text": "Dara Birnbaum\n\nDara Birnbaum (* 1946) je americká umělkyně, specializující se na video a instalace. Narodila se v New Yorku a studovala architekturu na Carnegie-Mellonově univerzitě v Pittsburghu. Později studovala malířství na Sanfranciském uměleckém institutu. V roce 1975 odešla do Florencie, avšak již následujícího roku se vrátila do New Yorku. V té době vyvořila svá první experimentální videa, například \"Control Piece\" a \"Mirroring\". V roce 1985 svá díla vystavovala na přehlídce Whitney Biennial. V roce 2016 byla oceněna newyorským kulturním zařízením The Kitchen.\n"}
{"id": "1285800", "url": "https://cs.wikipedia.org/wiki?curid=1285800", "title": "Portia (rod)", "text": "Portia (rod)\n\nPortia (skákavka) je rod pavouků z čeledi skákavkovití, kteří žijí v tropických a subtropických oblastech Afriky, na některých ostrovech Indického oceánu, v Asii, Austrálii a Oceánii. Z evolučního hlediska jde zřejmě o primitivní rod, jenž se pravděpodobně vyvinul ze síťových pavouků. Do roku 2017 bylo popsáno 17 druhů. Dosahují délky 4 až 10 mm (bez končetin) a mají nepříliš výrazný pohlavní dimorfismus. Vyznačují se zvláštním tvarem těla, které vypadá, jako by bylo tvořeno množstvím výstupků a hrbolků. Důvodem jsou nestejně husté a dlouhé chomáčky chloupků, jež jim dodávají vzezření lesního smetí. Samice si spřádají poměrně rozsáhlé sítě kónického tvaru, což je mezi ostatními skákavkami unikátní. Jejich zrak tvořený jedním párem velkých předních očí a třemi páry menších očí je velmi dobře vyvinutý. Jejich jed je zvláště účinný vůči pavoukům.\n\nJedná se o specialisty na lov jiných pavouků (araneofágie), nepohrdnou však ani hmyzem, vajíčky či nektarem. Preference kořisti se liší podle druhu a regionální populace. Skákavka pavoukožravá (\"Portia fimbriata\") z Queenslandu loví především jiné druhy skákavek, ostatní druhy dávají přednost síťovým pavoukům. Dokáží si poradit i s velmi nebezpečnými druhy, jako jsou různé lepovky. Nikdy však nenapadají pavouky rodu \"Myrmarachne\", již napodobují mravence. Sami jsou loveni většími predátory jako jsou žáby, ptáci či kudlanky. Některé druhy portií (zvláště \"Portia labiata\") mají kanibalistické sklony, především během páření. Kvůli své vynalézavosti při lovu a aplikací metody pokus-omyl jsou považováni za nejinteligentnější pavouky na světě. Mezinárodní svaz ochrany přírody (IUCN) status žádného druhu \"Portia\" nevyhodnocuje.\n\nRod \"Portia\" se řadí do čeledi skákavkovití (Salticiadae) a do podčeledi Spartaeinae. Rod byl vědecky popsán v roce 1878 německým arachnologem Ferdinandem Karschem. Synonyma názvu \"Portia\" jsou:\n\n\nMolekulární fylogeneze, technika, která porovnává DNA organismů a zakomponovává jej do fylogenetického vývoje, naznačuje, že \"Portia\" je členem bazálního kladu (celá podčeleď Spartaeinae je považována za primitivní v rámci čeledi skákavkovití). To znamená, že se zřejmě podobá předkům všech skákavek, přičemž rody \"Spartaeus\", \"Phaeacius\" a \"Holcolaetis\" jsou nejbližší příbuzní rodu \"Portia\". Novozélandští arachnologové Robert R. Jackson a A. D. Blest přišli v roce 1982 s teorií, že rod \"Portia\" se vyvinul ze síťových pavouků. Podržel si sice schopnost spřádat pavučiny, ale došlo u něj zároveň k rozvoji vidění na takovou úroveň, aby dokázal lokalizovat svou kořist na delší vzdálenost, a rovněž uzpůsobil své chování k chytání svých příbuzných. Naopak jejich kolegové Lynn M. Forster a Frances M. Murphy, kteří studovali skákavku trnitou (\"P. schultzi\"), naznačují, že schopnost konstruovat sítě a napadat síťové pavouky byla získaná druhotně.\n\nBritský arachnolog Fred Wanless rozdělil rod \"Portia\" na dvě skupiny druhů: skupina „\"schultzi“\", v níž mají samčí pedipalpy fixní tkáňovou apofýzu (výstupky k upnutí svalu); a skupina „\"kenti“\", u které má apofýza každé pedipalpy kloub oddělen membránou. Skupina \"schultzi\" zahrnuje \"P. schultzi\", \"P. africana\", \"P. fimbriata\" a \"P. labiata,\" skupina \"kenti\" ostatní druhy.\n\nPřinejmenším mezi některými druhy rodu \"Portia\" existují reprodukční bariéry: v laboratorních podmínkách samec \"P. africana\" kopuloval se samičkou \"P. labiata\", ale nedošlo k nakladení vajíček. Ve všech případech se samice \"P. labiata\" zkroutila a snažila se samce kousnout a usmrtit. Zmíněné chování však \"P. labiata\" praktikuje i vůči samcům vlastního druhu.\n\nNěkteré druhy skákavek nalezené zachycené v oligocenním jantaru byly identifikovány jako blízce příbuzné s rodem \"Portia\".\n\nPodle stavu k roku 2017 je uznáváno celkem 17 druhů skákavek rodu \"Portia\". První byla popsána skákavka pavoukožravá (\"Portia fimbriata\", 1859), jako poslední \"Portia taiwanica\" (2005). Jako typové se uvádějí dva druhy: skákavka pavoukožravá a skákavka trnitá (\"P. schultzi\"). Jen třem druhům byl zatím přidělen český název – jde o skákavku africkou (\"P. africana\"), pavoukožravou a trnitou.\n\nPavouci \"Portia\" se řadí ke středně velkým skákavkám. Jejich velikost se pohybuje od 4 do 10 mm (některé zdroje uvádějí až 12 mm). Rozdíly v délce jednotlivých druhů nejsou zásadní, pouze skákavky trnité (\"P. schulzi\") jsou v průměru o něco menší než ostatní druhy, jejich samci mohou v dospělosti měřit jen 4 mm a samice nejsou větší než 7 mm. Pohlavní dimorfismus není příliš výrazný, i když rozdíly ve zbarvení a velikosti samic a samců jsou patrné. Samice bývají větší, baculatější a méně kontrastně zbarvené. Barvy oscilují od krémové, přes šedou, hnědou až po kovově lesklou a černou. Tělo je ochlupené nestejnoměrně – chloupky vytvářejí chomáče a trsy, které vypadají jako různé výstupky. Hlavohruď je výrazně vertikálně vyvinutá v přední části a svažuje se směrem k zadečku. Chelicery jsou střední až velké, téměř vertikálně umístěné, pedipalpy (makadla) bývají mohutné, hustě ochlupené a kontrastně zbarvené. Zadeček je oválný, někdy prodloužený. Nohy dorůstají značné délky, jsou štíhlé a střapcovitě ochlupené. Nárty a chodidla (\"tarsus\" a \"metatarsus\") mají ochlupení výrazně kratší a vypadají jako tyčinky.\n\nCelkovým vzezřením připomíná \"Portia\" lesní smítko – detrit. Toto maskování jí slouží při lovu. Využívá ho k ošálení své kořisti, především jiných skákavek. Druhotně jde o ochranu před predátory.\n\nZákladním smyslem skákavek \"Portia\" je zrak. Stejně jako ostatní zástupci čeledi Salticidae ho mají výrazně rozvinutý, nejlepší mezi všemi pavouky. Mají celkem 8 očí, které jim umožňují rozhled v úhlu téměř 360°. Postranní a zadní páry očí zachycují pohyb v prostoru, ale neumožňují ostré vidění s odhadem vzdálenosti. Při tom hrají zásadní roli dvě velké přední oči, díky nimž vidí \"Portia\" prostor před sebou barevně a velmi přesně odhadne vzdálenosti.\n\nHlavní oči skákavek se zaměřují na pohybující se objekt ve vzdálenostech od přibližně 2 centimetrů do (teoreticky) nekonečna, v reálných podmínkách se dokáží koncentrovat na cíl vzdálený maximálně 75 centimetrů. Umí sledovat v jeden okamžik jen jeden malý objekt, protože nejostřejší část hlavního oka může vidět výseč až 12 milimetrů širokou ve vzdálenosti 20 centimetrů, nebo až 18 milimetrů širokou ve vzdálenosti 30 centimetrů. Na přibližně takovou vzdálenost jsou schopny rozeznat, zda pozorovaný objekt je potenciální kořist, soupeř či partner. Skákavka trnitá v laboratorních podmínkách reagovala pouze na kořist, jež se nacházela do 10 cm od ní. Hlavní oči vnímají barevné spektrum od červené k ultrafialové.\n\nMezireceptorové úhly očí skákavek \"Portia\" mohou mít jen 2,4 minuty oblouku, což je pouze šestkrát horší údaj (větší rozestup) než u lidí a šestkrát lepší než u nejlepších hmyzích očí (u očí vážek). Jejich vizuální vnímání za denního světla je jasnější než u koček.\n\nSkákavka africká (\"P. africana\") se při identifikaci typů kořisti opírá o vizuální rysy obecné morfologie a barvy (nebo relativní jas). Skákavka trnitá loví pouze na základě vizuálních vjemů, blízká ale skrytá nabídka nezpůsobuje žádnou reakci. Skákavka pavoukožravá používá vizuální znamení k odlišení členů stejného druhu od jiných skákavek. Fionna Cross a Robert Jackson (2014) naznačují, že skákavka africká je schopna mentálně otáčet vizuálními objekty uloženými ve své pracovní paměti.\n\nUrčitou slabinou zraku skákavek \"Portia\" je, že trvá poměrně dlouhou dobu než cíl dokonale zanalyzuje. Zřejmě je to tím, že získání dobrého obrazu z tak malých očí je složitý proces a vyžaduje spoustu skenování. Proto jsou pavouci \"Portia\" zranitelní mnohem většími predátory, jako jsou ptáci, žáby a kudlanky, které skákavka často nedokáže identifikovat kvůli jejich velikosti.\n\nNevizuální smysly portií a skákavek obecně nejsou dosud dobře prozkoumány. Přesto se ví, že \"Portia\" dokáže vnímat vibrace přenášené povrchem. Tuto svou schopnost využívá při námluvách a při lovu ve tmě. Pomocí chemoreceptorů „cítí“ pachy, z nichž identifikuje kořist a členy vlastního druhu. U nich je schopna rozeznat přinejmenším pohlaví a připravenost k páření. Umí rozlišit mezi vláknem svým, jiných Portií a pavouků jiného druhu.\n\nSkákavky rodu \"Portia\" obývají tropické a subtropické oblasti střední, jižní, východní Afriky a Madagaskaru, jižní, jihovýchodní a východní Asie, severní Austrálie a některých ostrovů Oceánie (Nová Guinea, Šalomounovy ostrovy). Žijí především v různých typech lesních společenství. Konkrétní biotop se může lišit mezi jednotlivými druhy a populacemi. Skákavka pavoukožravá (\"P. fimbriata\") z Queenslandu jednoznačně preferuje zastíněný vlhký habitat tropických deštných lesů, zatímco stejný druh ze Severního Teritoria žije buď na daleko prosvětlenějších místech, často u vchodů do jeskyň, nebo naopak ve tmě, hluboko v jeskyních. Skákavka trnitá a africká dávají obecně přednost otevřenějším lesům než skákavka pavoukožravá. \"Portia labiata\" se úspěšně adaptovala na život na plantážích palem olejných.\n\"Portia\" je jediná skákavka, která si staví rozsáhlejší pavučiny (ostatní skákavky spřádají pouze kokony na vajíčka, sperma, nebo malé přístřešky). Buduje dva druhy sítí. Za prvé malé platformy, spletené horizontálně se zhruba čtvercovým půdorysem. Za druhé trojrozměrné, poměrně velké stavby kónického tvaru. Druhý typ staví pouze samice. Sítě jsou mnohdy přivázané k pavučinám jiných pavouků různých druhů. Mimo sítě se skákavky \"Portia\" pohybují především při pronásledování kořisti a častěji jsou to samci než samice. Skákavka trnitá často bývá výrazně svázána s životem sklepáka druhu \"Thelechoris striatipes\" (\"Ischnothele karschi\"), s nímž sdílí sítě, resp. užívá jeho pavučiny. Mezi oběma druhy existuje jistý druh kohabitace, při níž mohou jeden druhého občas usmrtit (především dospělec mladého jedince), ale nejedná se o častý jev.\n\n\"Portia\" si za sebou táhne vlákno (\"dragline\"), které pavouka jistí při jakémkoliv případném skoku či neočekávaném pádu. Pohyb portií se podobá pomalému mechanickému (robotickému) pohybu. Zřejmě jde o druh mimikry, který má zmást potenciální kořist a její schopnost rozpoznat v portii nebezpečí. Pokud jsou portie vyrušeny, dokáží prudce a neočekávaně vyskočit 10 až 15 cm vysoko. Po dopadu popoběhnou ještě dalších 10 cm a poté ztuhnou. Tento typ divokých skoků neprovádí \"P. fimbriata\" z Queenslandu, kterou je díky tomu poměrně snadné odchytit.\n\nNásledující tabulka, jejíž údaje jsou založené na studiích specialistů na skákavkovité pavouky Roberta Jacksona, Susan Hallasové a Li Daiqina, ukazuje srovnání všech druhů \"Portia\" s dosti unikátní populací skákavky pavoukožravé, která žije v australském Queenslandu. Její chování je natolik odlišné, že vytváří množství specifických rysů a vlastností a to nejen ve srovnání s ostatními druhy, ale i vůči rozdílným populacím v rámci stejného druhu.\nSkákavky \"Portia\" jsou araneofágní, což znamená, že jejich hlavní kořistí jsou pavouci, od malých až po dvakrát tak velké, jako je lovec sám. Upřednostňují síťové pavouky a jiné skákavky. Hmyz hraje v obživě sekundární úlohu, a to zvláště v queenslandské populaci skákavek pavoukožravých.\n\nNapadení síťových pavouků může mít tři podoby: 1) útok přímo na pavučině; 2) výpad skokem z okolní vegetace; 3) útok shora, spuštěním na vlastním vláknu. Při první variantě útoku vstoupí \"Portia\" opatrně do pavučiny vyhlédnuté kořisti a brnkáním se pokouší vytvářet různé typy vibrací, které napodobují boj zachyceného hmyzu, nebo signály samců. Tato metoda se nazývá agresivní mimikry. Opakuje při tom jakýkoliv vzorec, který vyvolá pohyb zamýšlené kořisti k útočníkovi. Někdy může toto chování trvat mnoho hodin či dokonce dnů (zaznamenaný rekord je 3 dny), dokud se oběť nevydá zjistit, co se děje. Časově se útoky na síťové pavouky někdy shodují s lehkým vánkem, který rozostří vibrace. Občas dojde k přerušení útoku, jestliže zamýšlená oběť reaguje bojovně, agresivně a odhodlaně, případně tak, že útočníkovi hrozí nebezpečí. Výpad skokem a útok shora spočívají především v tom, aby si útočník našel co nejvýhodnější místo. Mnohdy trvá desítky minut, než se dostane do ideální útočné pozice, vhodné ke spuštění se na vlákně či ke skoku. Jiné skákavky jsou rovněž vynalézavé, ale chování portií je nezvyklé ve své připravenosti používat dlouhé obchůzky, které narušují vizuální kontakt s kořistí.\n\nZatímco různé druhy portií neprojevují zásadní specializaci (mírně upřednostňují síťové pavouky) je skákavka pavoukožravá z Queenslandu vysoce efektivním a do určité míry specializovaným lovcem ostatních skákavek (síťovými pavouky nicméně rovněž nepohrdne). Používá k tomu metodu skrytého pronásledování (\"cryptic stalking\"), při němž se snaží předstírat, že je kousek smítka a pohybuje se jen, když se na ní oběť nedívá předníma očima. Skrývá při tom své pedipalpy. Tato taktika ji většinou velmi dobře vychází a skákavky v ní navzdory svému dobrému zraku nedokáží rozeznat živého tvora a potenciální smrtelnou hrozbu. Toto chování je zřejmě adaptací na vysokou populační hustotu skákavek v Queenslandu. Kromě skrytého pronásledování používá i metodu sondování hnízda (\"nest probing\"), při níž brnkáním zkoumá malé hnízdní pavučiny skákavek. Majitelka kokonu, která vyleze prozkoumat, co se děje, je napadena. Tuto techniku úspěšně zvládají jen samice skákavek pavoukožravých a používají ji vůči do stočeného listu umístěným hnízdům skákavek rodu \"Euryattus\". Ty jsou nicméně mnohdy schopny rozeznat v portii potenciálního predátora a buď ji odehnat nebo utéct.\n\nAčkoliv je nejběžnější kořistí skákavky pavoukožravé velmi hojná \"Jacksonoides queenslandicus\", experimenty ukázaly, že útočí na jakékoliv další skákavky, vyjma těch z rodu \"Myrmarachne\", které svým zjevem velmi věrně napodobují mravence. Ty nenapadá nikdy. Poněkud menší zájem jeví portie o skákavky maskované za brouky a obecně o mimetiky mravenců (rody \"Pachyballus\", \"Synageles\", \"Peckhamia\").\nLaboratorní studie ukazují, že \"Portia\" se velmi rychle učí, jak ulovit pavouky, které nezná ze svého přirozeného biotopu. Přesné vizuální rozpoznání potenciální kořisti je důležitou součástí její lovecké taktiky. Například v Los Baños na Filipínách místní \"Portia labiata\" napadá velmi nebezpečné plivající lepovky druhu \"Scytodes pallidus\", které samy loví skákavky. Útočí na ně zezadu. Zdá se, že jde o instinktivní chování, protože zástupci tohoto druhu se takto chovají i v laboratoři hned od počátku, když se setkají s lepovkou. Na druhou stranu nepoužívají stejnou taktiku proti lepovkám nesoucím kokon s vajíčky. Ty napadají i zepředu, protože kokon znemožňuje lepovkám využít svých plivacích chelicer.\nExperimenty, které skákavky \"Portia\" postavily proti umělým pavoukům s libovolnými, ale konzistentními způsoby chování, ukázaly, že portiina instinktivní taktika je pouze počátečním bodem pro aplikaci metody pokus-omyl, během níž se tito pavouci učí velmi rychle.\n\nHmyz zachycený do pavučiny, ať už jiného pavouka nebo do její vlastní, napadá \"Portia\" nejen bez jakékoliv zvláštní taktiky (nikdy nepoužívá brnkání), ale zdánlivě i bez většího zájmu. Často trvá velmi dlouho, než k útoku vůbec dojde, ačkoliv se oběť nachází nedaleko skákavky. \"Portia\" jakoby čekala, až se lapený hmyz úplně vysílí. Pokud dojde k situaci, že lapený hmyz v síti přiláká jiného (domácího) pavouka, útočí \"Portia\" přednostně na něj. Pronásleduje-li hmyz mimo pavučinu, chová se jinak než ostatní skákavky. Ty používají taktiku opatrného (nenápadného) či naopak rychlého přibližování, přikrčení se a rychlých výpadů, mnohdy zachytí odletující hmyz ve skoku. \"Portia\" se přibližuje k hmyzu svou normální chůzí, která připomíná mechanický pohyb. Pokud hmyz neodběhne či neulétne, lapí ho nejčastěji krátkým výpadem ze vzdálenosti menší, než je délka jejího těla. Skoky používá zcela výjimečně. Popsaná taktika bývá vůči rychlému hmyzu ve srovnání s jinými skákavkami málo efektivní. Skákavka trnitá používá jako jediná z rodu \"Portia\" taktiku, kdy se spouští ze své nebo cizí sítě na po zemi se pohybující potenciální kořist, což může být hmyz i pavouci.\n\nKdyž se přiblíží na dosah oběti, používá různé výpadové techniky proti různým pavoukům. Nejčastěji útočí na horní část hlavohrudi či zadečku. U dlouhonohých síťových pavouků si dává pozor, aby jim při výpadu nenarazila do nohou, což by vyvolalo jejich okamžitou agresivní reakci, kterou by útočník nemusel přežít. Na druhou stranu, když útočí na relativně neškodnou kořist, jako jsou mouchy, prostě ji uchopí a zakousne bez ohledu na polohu oběti. Občas zachytí kořist pomocí svých vlastních pavučin, ale častěji vylupuje sítě jiných pavouků a vysává tam zachycenou kořist (kleptoparazitismus). Může požírat také mrtvé členovce, které najde. Živí se i vajíčky jiných pavouků (oofágie). Příležitostně konzumuje, podobně jako mnoho dalších skákavek, i nektar.\n\nJed skákavek \"Portia\" funguje zřejmě na nervové bázi. Je velmi účinný vůči pavoukům a relativně méně účinný vůči hmyzu. Paralýza pavouků menší a střední velikosti nastává během 10 až 30 sekund, velcí pavouci musejí být kousnuti vícekrát (někdy až 15 krát). Hmyz po kousnutí často vzdoruje několik dalších minut. Avšak samotný jed oběť většinou neusmrtí. Pokud byl totiž ochromený pavouk portii odebrán, ve většině případů se do hodiny plně probral a normálně pokračoval v životu. Nicméně byly zaznamenány případy, kdy pokousaná oběť následně uhynula (skákavky \"Euryattus\"). \"Portia\" po kousnutí často vyčkává v ústraní několik minut. Až když si je jistá, že je kořist paralyzována a tedy neškodná, přistoupí k vstříknutí trávicích enzymů a vysátí oběti.\n\nV roce 1986 provedli Robert Jackson a Susan Hallasová rozsáhlou studii, v níž se zaměřili na komparaci loveckých schopností několika druhů skákavek rodu \"Portia\". Pozorovali několik set pavouků jak ve volné přírodě, tak především v laboratoři. Výsledky této analýzy shrnuje následující tabulka.\nSkákavky \"Portia\" bývají někdy zraněny či zabity svou zamýšlenou kořistí. Hlavním nebezpečím pro ně je agresivní obrana síťových pavouků, ostatní skákavky a hmyz představují jen minimální hrozbu. Při rozsáhlém testu loveckých interakcí (celkem 1007 testů) byla \"Portia\" zabita v 1,3 % případů. Z toho skákavka pavoukožravá zemřela při 0,6 % útoků, skákavka trnitá v 1,7 % a \"Portia labiata\" v 2,1 %. Častější než smrt bývá zranění, spočívající v pokousání a následném krvácení nebo ztrátě končetiny. Skákavka pavoukožravá byla zraněna při 1,2 % útoků, skákavka trnitá při 7 % a \"Portia labiata\" při 6 %. K odtržení končetiny dochází u portií velmi často a jde o jeden z jejích obranných mechanismů, je-li lapena síťovým pavoukem. Dospělcům už nová končetina nenaroste. Nedospělým doroste přibližně 7 dní po svléknutí, ale je tenčí a hladší. \"Portia\" má tuhou kutikulu, což ji umožňuje uniknout i poté, co ji jiný pavouk chytil a snažil se do ní vstříknout jed.\n\nMezi predátory skákavek \"Portia\" patří žáby, plazi, ptáci, kudlanky a mravenci. Můžou padnout za oběť i plošticím zákeřnicím, jak bylo pozorováno u skákavky africké, jež byla rutinně zabíjena plošticemi \"Scipinnia repax\" a \"Nagusta\" sp. specializovanými na lov skákavek. Kanibalismus je rovněž příčinou úmrtí. Skákavka trnitá žijící v sítích sklepáků (\"Thelechoris striatipes)\" jim někdy padne za oběť a to především nedospělí jedinci.\n\nSamci všech druhů \"Portia\" mají tendenci vyhledávat nedospělé samice a žít s nimi, dokud pohlavně nedozrají. Obývají společně samičí pavučinu, přičemž jsou od sebe vzdáleni nejčastěji 2 až 5 cm. Nakonec se s nimi spáří. Nicméně plně dospělé skákavky různých pohlavních kombinací vzájemnou společnost nevyhledávají a drží se od sebe stranou. Výjimkou jsou skákavky africké. Mnoho jedinců tohoto druhu žije ve vzájemné blízkosti poblíž sítí jiných pavouků. Když se rezidentní pavouk snaží síť opustit nebo jiný pavouk naopak na síť dostat, některá ze skákavek vyrazí a pavouka zabije. Na kořisti se následně začnou živit i ostatní jedinci.\n\nVztahy samic portií jsou často velmi napjaté, agresivní a nezřídka končí smrtí jedné z nich. Samice s méně končetinami bývá ve střetnutích outsider. Pokud se podaří jedné samici obsadit síť druhé, sežere její vajíčka. Samice \"Portia labiata\" vykazují nejsilnější kanibalistické sklony mezi všemi druhy \"Portia\". Experimenty rovněž ukázaly, že jedinci tohoto druhu jsou schopni rozlišit vlastní pavučinová vlákna od vláken spředených jiným jedincem.\n\nIntraspecifické agresivní chování se projevuje tak, že pavouci provádějí rychlé výpady vůči konkurentům, sestávající z úderů, narážení a skoků. Pohlavně nezralé samice někdy předstírají dospělost a samce ochotné k páření se snaží zabít a sníst.\n\nBěhem lovu vylučují dospělé samice portií (\"africana\", \"fimbriata\", \"labiata\", \"schultzi\") zvláštní chemické signály, které mají ostatní jedince téhož druhu upozornit na jejich přítomnost a zabránit konfliktu o kořist. Tyto látky potlačují agresivitu u jedinců téhož druhu a snižují jejich lovecký pud.\n\nPřed začátkem námluv si samec usouká malou pavučinu, do níž vstříkne sperma, které pak nasaje do rezervoárů ve svých makadlech. Samice začne v době rozmnožování produkovat feromon, jímž láká samce. Látka, jež je emitována samičí kutikulou do vzduchu a zároveň rozptýlena na vláknu, pomáhá samci partnerku najít a informuje ho o jejím stáří a tedy i o pohlavní zralosti.\n\nPokud se potkají dva páření-chtiví jedinci opačného pohlaví, nastává fáze vzájemného ukazování (tzv. tanečků). Nejdříve se pozorují, poté vztyčují přední páry nohou a pedipalpy a mávají na sebe, někdy předstírají výpady. Samec brnká na pavučinu, samice druhů \"P.\" \"labiata\" a \"P. schultzi\" často bubnuje makadly na síť nebo prudce tahá za vlákna. Po určité době se sameček přiblíží k samici a začne ji osahávat předními nohami a makadly. Nakonec na ní vyleze a začne kopulace. Čas mezi prvním ukázáním a začátkem kopulace bývá obvykle několik desítek minut (medián je 29,5 minut, rozptyl 4 až 169 minut) Samotné páření probíhá většinou v samičí síti nebo na vláknu (\"P.\" \"schultzi\", \"P.\" \"labiata\") a trvá okolo 100 sekund. Samice druhů \"P.\" \"labiata\" a \"P.\" \"schultzi\" se během páření a po něm občas snaží samce zabít a zkonzumovat. Někdy se jim to povede. U \"P. fimbriata\" ke kanibalismu nedochází. V jakékoliv fázi namlouvacího procesu může dojít k tomu, že jeden z pavouků uteče (častěji samec), čímž námluvy končí. K páření může dojít opakovaně a to především u druhů \"P. labiata\" a \"P. schultzi\", neboť pro jejich samičky je páření zároveň spojeno s pravděpodobnou konzumací kořisti (samec).\n\nSamičky kladou vajíčka na cca 20 mm dlouhé spadlé hnědé listy, kousky kůry nebo detrit, pokryjí je vláknem a připevní k pavučině. Někdy upředou vlastní kokon v horní části své pavučiny (nejčastěji \"P.\" \"fimbriata\" ze Severního teritoria a zřejmě i \"P.\" \"albimana\"). Samičky druhu \"P. labiata\" dokáží rozeznat svá a cizí vajíčka.\n\nPavouci \"Portia\" procházejí několika fázemi vývoje jak ve vajíčku, tak po vylíhnutí. Doba vývoje embrya trvá cca 13 dní, první prelarvální fáze 1 den, larvální fáze 1 den a druhá larvální fáze cca 11 dní. Následuje líhnutí z vajíčka. Morfologicky a chováním jde o věrné kopie dospělců, jsou však menší a neplodní. Nedospělí pavouci projdou 5 až 10 instary (svlékáními), než se z nich stane plně funkční dospělý jedinec. Větší druhy (\"P. labiata\" a \"P. fimbriata\") mají obvykle více instarů než druh menší (\"P. schultzi\"). Dva až čtyři dny před každým svlékáním, jež jsou velmi nepravidelná (v průměru nastávají zhruba po 3 týdnech), utlumí skákavky svou aktivitu, přestávají lovit a tráví čas v pavučině. Plné dospělosti se po cca 148 až 174 dnech dožije 24 % ze všech vylíhlých jedinců. Doba života dospělců (jedinců, kteří už se nesvlékají) se liší podle pohlaví. Samice žijí 169–212 dní, samci 50–83 dní.\n\nPavouci rodu \"Portia\" často loví způsobem, který se zdá být sofistikovaný až inteligentní. Všichni členové rodu mají instinktivní loveckou taktiku vůči své nejčastější kořisti, ale mohou improvizovat metodou pokus-omyl proti neznámé kořisti nebo v neznámých situacích a pak si zapamatují nový postup.\n\nJsou schopni zkoušet různé typy chování, aby získali zpětnou vazbu týkající se úspěchu nebo neúspěchu. A dokáží plánovat dopředu, jak se zdá z jejich často oklikami vedoucích cest k potenciální oběti.\n\nSkákavky \"Portia\" dělají odbočky a okliky, aby našly nejlepší úhel útoku proti nebezpečné kořisti, a to dokonce i tehdy, když oklika odvede skákavku z vizuálního kontaktu s kořistí. Někdy plánovaná cesta ústí ve slanění pomocí vlákna a napadení kořisti zezadu shora. Taková příprava útoku může trvat mnoho desítek minut. \"Portia\" obvykle vybere správnou trasu, i když během přípravy projde i okolo ke kořisti bližší, ale nesprávné trasy.\n\nPři pokusech s volbou únikové trasy z místa obklopeného vodou (malý umělý ostrůvek) používala \"Portia\" metody pokus-omyl k úspěšnému postupu a vyhýbala se vědomě řešení, které ji nepřinášelo úspěch.\n\nHlavním nedostatkem myšlení skákavek je, přes výše uvedené, jeho pomalost. Lze to i očekávat, neboť \"Portia\" má nervové centrum výrazně menší, než je velikost špendlíkové hlavičky. S celkovým počtem asi 600 000 neuronů figuruje na pomezí mezi mravencem či mouchou (cca 250 000 neuronů) a včelou nebo švábem (cca 1 000 000 neuronů), mnoho řádů za mozkem myším (70 milionů neuronů) a nesrovnatelným mozkem lidským (cca 90 miliard neuronů).\n\n\n"}
{"id": "1285807", "url": "https://cs.wikipedia.org/wiki?curid=1285807", "title": "Seznam dílů seriálu Columbo", "text": "Seznam dílů seriálu Columbo\n\nToto je seznam dílů seriálu \"Columbo\". Americký kriminální seriál \"Columbo\" vysílala stanic NBC mezi lety 1968 a 1978 a ABC mezi lety 1989 a 2003. Seriál má celkem 69 dílů. \n\nNa české obrazovky se dostal seriál poprvé v letech 1975–1979 jako nahodilý 12dílný výběr pod názvem \"Inspektor Colombo\" (změna jména Columbo-Colombo) s dabingem Petra Haničince v hlavní roli.\nV roce 1995 se Columbo na české obrazovky vrátil, tentokrát už byly odvysílány všechny díly, přičemž dříve uvedené díly získaly nový dabing.\nPetr Haničinec nadaboval 15 dílů (některé už podruhé), ale pak musel být kvůli úrazu nahrazen Dalimilem Klapkou.\n\nCelý seriál vyšel v Česku na DVD v několika edicích, využit byl pozdější dabing. \n\n<onlyinclude></onlyinclude>\n\nSeznam dílů podle amerického pořadí. Data českých premiér jsou podle vysílání na TV Nova (tzn. druhého dabingu) od roku 1995,\nkdy byly díly řazeny velmi nahodile. Při reprízách a českém vydání na DVD se už více dodržuje původní pořadí. \n\nVýběr dvanácti dílů odvysílaných na Československé televizi v letech 1975 až 1977 pod názvem \"Inspektor Colombo\".\nVšechny nadaboval Petr Haničinec a všechny byly později uvedeny s novým názvem a novým dabingem, kdy část předaboval opět Petr Haničinec, část Dalimil Klapka.\n\n"}
{"id": "1285825", "url": "https://cs.wikipedia.org/wiki?curid=1285825", "title": "Enver Redžić", "text": "Enver Redžić\n\nEnver Redžić (4. května 1915 Stari Majdan, okres Sanski Most, Bosna a Hercegovina – 4. listopadu 2009 Sarajevo, Bosna a Hercegovina) byl bosenskohercegovský historik a pedagog bosňáckého původu.\n\nZákladní a střední školu dokončil v Bihaći. Na Filozofické fakultě Univerzity v Bělehradě roku 1940 dokončil obory germanistika, jugoslávská/jihoslovanská literatura historie. Mezi lety 1941 a 1945 se aktivně účastnil komunistického partyzánského hnutí, zasedal též v ZAVNOBiH a AVNOJ. V letech 1945–1946 byl místopředsedou Národně osvobozeneckého výboru v Bihaći, od 1946 do 1947 členem Okružního národního výboru v Banja Luce, nato mezi lety 1947 a 1948 byl tajemníkem Výboru pro vysoké školy, fakulty a vzdělávací instituce při Vládě Lidové republiky Bosny a Hercegoviny.\n\nOd roku 1950 byl docentem předmětu Základy společenských věd na Filozofické fakultě Univerzity v Sarajevu, pak od 1952 ředitelem nakladatelství \"Svjetlost\" (Světlo) a konečně od 1961 ředitelem Ústavu pro studium dějin dělnického hnutí. V letech 1965–1972 byl šéfredaktorem časopisu \"Prilozi\" (Příspěvky), který tento ústav vydával. Roku 1972 odešel do penze.\n\nRoku 1978 se stal dopisujícím a nato roku 1984 řádným členem Akademie věd a umění Bosny a Hercegoviny.\n\nEnver zplodil dva syny, Fadila (*1946) a Zorana (*1948). Fadil se proslavil jako basista a skladatel v rockové kapele \"Indexi\", Zoran zase jako basista v rockové kapele \"Bijelo dugme\".\n\n"}
{"id": "1285828", "url": "https://cs.wikipedia.org/wiki?curid=1285828", "title": "Perrey Reeves", "text": "Perrey Reeves\n\nPerrey Reeves (* 30. listopadu 1970, New York, New York, Spojené státy americké) je americká herečka. Proslavila se hlavně rolí v seriálu \"Vincentův svět\". Během let 2017 až 2018 hrála v seriálu \"Vzhůru ke hvězdám\" na americké stanici Freeform.\n\nReeves hrála v HBO seriálu \"Vincentův svět\" (2004–2011). Také si zahrála v seriálech \"Pravidla zasnoubení\", \"Family Style\" a \"Chirurgové\". Po boku Willa Ferrella si zahrála ve filmu \"Mládí v trapu\" a roli Jessie ve filmu \"Pan a paní Smithovi\". V roce 2014 si zahrála v páté a poslední řadě seriálu \"V utajení\". V roce 2015 si zahrála ve filmové verzi \"Vincentův svět\". V roce 2016 získala roli v seriálu \"Vzhůru ke hvězdám\".\n\nMezi lety 1993–1995 chodila s hercem Davidem Duchovnym. V září 2014 se zasnoubila s tenisovým trenérem Aaronem Foxem. Dvojice se vzala 13. června 2015. V říjnu 2017 se jim narodila dcera.\n\n"}
{"id": "1285831", "url": "https://cs.wikipedia.org/wiki?curid=1285831", "title": "Mezinárodní letiště Krále Fahda", "text": "Mezinárodní letiště Krále Fahda\n\nMezinárodní letiště Krále Fahda (, IATA: DMM, ICAO: OEDF) je letiště u Dammámu na východním pobřeží Saúdské Arábie. Je pojmenováno po Fahdovi bin Abdovi al-Azízovi, který byl v letech 1982 až 2005 pátým králem Saúdské Arábie. Bylo uvedeno do provozu v roce 1999, od středu města je vzdáleno přibližně 30 kilometrů severozápadně a je uzlovým letištěm pro společnost Saudia.\n\n"}
{"id": "1285845", "url": "https://cs.wikipedia.org/wiki?curid=1285845", "title": "Svaz cestujících ve veřejné dopravě", "text": "Svaz cestujících ve veřejné dopravě\n\nSvaz cestujících ve veřejné dopravě, IČ 22860240, je český spolek, založený 3. srpna 2010, se sídlem v rodinném domku v Ostravě-Heřmanicích. Na svém webu má uvedeno motto: „Hájíme právo cestujících na kvalitní, spolehlivou a bezpečnou veřejnou dopravu v České republice“. V červnu 2013 byl přijat za člena Evropského svazu cestujících (European Passengers’ Federation – EPF), který sdružuje 34 organizací z 20 zemí Evropy. Hned na prvním místě ze sedmi spolupracujících organizací je tento spolek uveden na webu Spotřebitelského fóra. Na dotaz o počtu členů prezident spolku uvedl, že jádro tvoří 6 lidí, ale že počet členů není rozhodující parametr.\n\nO stanovách, počtu členů a organizačním uspořádání spolek na svém webu neinformuje. \n\nV médiích i na webu spolek reprezentuje jeho prezident Miroslav Vyka. Některé dokumenty podepsal též člen prezidia Miloslav Zítka. V listopadu 2015 v rozhovoru pro časopis Železničář Miroslav Vyka na dotaz o počtu členů spolku uvedl, že jádro tvoří 6 lidí, ale že počet členů nepovažuje za rozhodující parametr, a že se svazem spolupracuje na pět desítek specialistů na dopravu. Spolek prý sdružuje lidi podobného smýšlení, žádosti o členství posuzuje individuálně a snaží se podněcovat diskuzi a přinášet pohled na konkrétní problematiku optikou obyčejného cestujícího. Jako svůj vzor uvádí nejrozvinutější sdružení podobného zaměření, Transport Focus ve Velké Británii, které má několik desítek tisíc členů, jeho historie sahá do roku 1947 a na profesionální bázi provádí vlastní průzkumy spokojenosti cestujících, které detailně analyzuje.\n\nNa svém webu spolek zveřejňuje články a aktuality z oblasti veřejné dopravy, recenze (mobilních aplikací a webů dopravců), své vlastní tiskové zprávy, otevřené dopisy ministrům dopravy a hejtmanům atd. Texty se týkají zejména železničních témat, například nákupu železničních vozidel, redukce osobní železniční dopravy, evropských podpůrných a regulačních opatření atd. Názory spolku a jeho prezidenta jsou občas citovány mainstreamovými médii a tiskovými agenturami, například se vyslovoval proti úsporným opatřením na železnici, proti zastavování provozu na některých železničních tratích a proti jejich rozprodeji, k posilování konkurence na železnici, k seznamovacímu vagónu v pražském metru, jemuž prorokoval neúspěch, k dámským oddílům ve vlacích Českých drah, kterých se spíše zastával, nebo ke způsobu revitalizace Dolního nádraží v Karlových Varech. Politikům dává podněty i klade otázky a někteří mu i odpovídají. Miroslav Vyka za svaz vystoupil s příspěvkem Od integrované dopravy k integrované mobilitě na XXIII. konferenci IDS ve dnech 16. - 17. 5. 2016 ve Žďáru nad Sázavou. \n\nPrezident spolku Miroslav Vyka absolvoval v Ostravě Střední průmyslovou školu elektrotechniky a informatiky, obor Elektronické informační systémy, od roku 2005 pracoval jako editor dopravního zpravodajství České televize, v roce 2010 se do ČT vrátil jako grafik. Mezitím v letech 2007–2010 působil jako asistent v kanceláři Poslanecké sněmovny Parlamentu České republiky.\n\nJakýsi Josef Havránek se na webu ePortál, podwebu Parlamentních listů, a na webu Virtually.cz v říjnu 2011 pohoršoval nad tím, že takový svaz vůbec existuje a že novináři berou tyhle další (po dříve kritizovaném Svazu pacientů České republiky) samozvance - drzouny odhodlané mluvit jménem všech cestujících - úplně vážně.\n\n"}
{"id": "1285850", "url": "https://cs.wikipedia.org/wiki?curid=1285850", "title": "Tvorba (časopis, 1925–1938)", "text": "Tvorba (časopis, 1925–1938)\n\nTvorba byl levicový časopis pro literaturu a kritiku, vycházející v letech 1925–1938. Pod stejným názvem byl později vydáván kulturní týdeník komunistické strany Tvorba (časopis, 1945–1962) a normalizační týdeník Tvorba (časopis, 1969–1991).\n\nČasopis Tvorba založili F. X. Šalda a Otokar Fischer, který pro něj vymyslel název. První číslo vyšlo 15. října 1925. Časopis nevycházel pravidelně – v prvním ročníku (1925–1926) vyšlo devět čísel a dvě dvojčísla ve druhém (1927–1928) šest čísel a dvě dvojčísla. Tvorba vycházela v letech 1925–1928 s podtituly \"Čtrnáctideník pro kritiku a umění\" a \"List pro literární, politickou a uměleckou kritiku\". První ročník vydával Rudolf Škeřík v nakladatelství \"Symposion\", druhý ročník Rudolf Rejman (1889–1970). \n\n\"Tvorba\" vznikla jako kritický časopis, věnující se otázkám národní kultury a identity a soudobými kulturními a architektonickými výboji. Lidové noviny zaregistrovaly vydání prvního čísla a poznamenaly „...bude to orgán F. X. Šaldy a jeho pretoriánů...“.\n\nDne 27. června 1928 vydal Zemský úřad v Praze rozhodnutí, kterým se na dobu jednoho měsíce zastavovalo vydávání komunistických periodik Rudé právo a a Rudý večerník. Šalda, tehdy již nemocný, počal od září 1928 vydávat \"Šaldův zápisník\" a značku \"Tvorba\" dal k dispozici levicový umělcům a redaktorům. Od ročníku 1928/1929 (první číslo vyšlo 4. listopadu 1928) se vedení ujal Julius Fučík a Šalda již v \"Tvorbě\" nepůsobil. Po 5. sjezdu KSČ v únoru 1928 opustila komunistickou stranu řada členů, mezi nimi Josef Hora, který spolupodepsal tzv. Manifest sedmi spisovatelů. Majitelem značky \"Tvorba\" se stal po Horovi Julius Fučík, který změnil časopis v komunistický týdeník. Od roku 1929 byl již Fučík uváděn jako \"Vydavatel, majitel a odpovědný vedoucí\". V březnu 1928 otiskla Tvorba stanovisko jedenácti spisovatelů, kteří odsoudili \"Manifest sedmi\". \n\nV kulturních diskusích vycházela \"Tvorba\" z marxismu, v mezinárodních otázkách zastávala politiku Komunistické internacionály. \n\nPeroutkova Přítomnost charakterizovala v roce 1930 Tvorbu pod Fučíkovým vedením jednoznačným odsouzením: „Pokud je možno, aby nesmyslná myšlenka byla propagována ustavičným vtloukáním do hlav čtenářů, ustavičným opakováním a přemíláním, je \"Tvorba\" bez ironie propagačním časopisem prvního řádu.“ Ferdinand Peroutka polemisoval s \"Tvorbou\" i v Lidových novinách 9. května 1937 nebo 20. prosince 1936.\n\nKrátce po Mnichovské dohodě, 20. října 1938, byla výnosem Ministerstva vnitra zastavena činnost Komunistické strany Československa. Stejného dne zastavilo pražské policejní ředitelství vydávání v Praze vycházejících komunistických časopisů, mezi nimi i \"Tvorby\". Poslední číslo vyšlo 21. října 1938. Časopis se stejným názvem byl obnoven v roce 1945.\n\nKromě Šaldy a Fischera byli redaktory prvního ročníku (10/1925–07/1926) František Götz, Jindřich Honzl a Karel Teige. Ve druhém ročníku (01/1927–05/1928) odešel Otokar Fischer a do redakční rady vstoupili Bohumil Mathesius, Josef Hora a Julius Fučík, z nichž Fučík představoval nastupující mladou generaci (Šaldovi bylo 60 let, Fučíkovi 24).\n\nDo časopisu přispívali kromě členů redakční rady např. Bedřich Václavek, Pavel Eisner, Jiří Frejka, Karel Teige, básně zde ojediněle tiskli František Halas, Konstantin Biebl, Josef Hora, Jaroslav Seifert a další. \n\nV období komunistické orientace se v redakční radě se střídali levicoví intelektuálové jako František Němec, Ladislav Novomeský, Záviš Kalandra, Milena Krejcarová (Jesenská), Kurt Konrad, Ladislav Štoll, Jan Rybák.\n\nPřispívali dále např. Marie Majerová, Helena Malířová, Jaroslav Seifert, Karel Teige, Emanuel Vajtauer, Eduard Urx, v překladech vycházely ukázky z děl Theodora Dreisera, Michaila Prišvina, Uptona Sinclaira atd. \n\n\n\n"}
{"id": "1285851", "url": "https://cs.wikipedia.org/wiki?curid=1285851", "title": "Tvorba (časopis)", "text": "Tvorba (časopis)\n\nTvorba (časopis) může být:\n"}
{"id": "1285854", "url": "https://cs.wikipedia.org/wiki?curid=1285854", "title": "Mistrovství Evropy v judu 2017 – podrobné výsledky mužů", "text": "Mistrovství Evropy v judu 2017 – podrobné výsledky mužů\n\nPodrobné výsledky z mistrovství Evropy v judu za rok 2017 ve váhových kategoriích mužů.\n\nJudisté se utkávají mezi sebou v pavouku. Porazení čtvrtfinalisté postupují do oprav, ze kterou mohou postopit do boje o 3. místo. Klasifikovaní jsou judisté, kteří v turnaji vyhráli alespoň jeden zápas.\n\n\n\n\n\n\n\n\n\n\n\n\n\n\n\n"}
{"id": "1285855", "url": "https://cs.wikipedia.org/wiki?curid=1285855", "title": "Mezinárodní letiště", "text": "Mezinárodní letiště\n\nMezinárodní letiště je letiště, ve kterém je celní a imigrační zázemí pro cestující či zboží přepravované mezi různými státy. Mezinárodní letiště bývají větší než vnitrostátní, mají často delší vzletové a přistávací dráhy a poskytují více služeb, protože často musí odbavovat těžší letadla. Každé mezinárodní letiště má přiděleno svůj kód ICAO, ta s pravidelným provozem leteckých společností mají také kódy IATA. Může přijímat jak mezinárodní tak vnitrostátní lety.\n\nV České republice se za mezinárodní letiště považuje to, které stát určil jako vstupní a výstupní letiště pro mezinárodní letecký provoz mimo Schengenský prostor. Vykonávají se zde úkony týkající se celního, pasového a například zdravotnického konání.\n\nMezinárodní letiště zde dělíme na veřejné a neveřejné. Neveřejné letiště je letiště, na kterém má právo vykonat lety omezený okruh uživatelů, případný zájemce od takového letiště může požádat o souhlas. Neveřejné letiště nemusí mít stanovenou provozní dobu a žádná omezení provozu nemusí být okamžitě publikována prostřednictvím Letecké informační služby. Veřejné letiště je naopak civilní letiště, které je v mezích své technické a provozní způsobilosti přístupné všem civilním letadlům, oprávněným vykonávat lety nad územím České republiky. Má stanovenou provozní dobu, její případné změny se musí ohlašovat přes Leteckou informační službu.\n\nV Česku existuje 24 mezinárodních letišť. Veřejných mezinárodní letišť je ale pouze osm, pět z nich má pravidelný letecký provoz:\n\n\n"}
{"id": "1285864", "url": "https://cs.wikipedia.org/wiki?curid=1285864", "title": "Chlupáček trsnatý", "text": "Chlupáček trsnatý\n\nChlupáček trsnatý (\"Pilosella caespitosa\"), někdy také jestřábník trsnatý (\"Hieracium caespitosum\") je vytrvalá, výběžkatá, nevysoká, měkce chlupatá, v létě žlutě kvetoucí bylina vlhkých míst. \nV současné taxonomii je řazen do rodu chlupáček (\"Pilosella\"), v minulosti byl součástí široce pojatého rodu jestřábník (\"Hieracium\").\n\nDruh je původní téměř v celé Evropě, na západě je jeho areál ohraničen Francií, na severu Skandinávií a na jihu Itálií a Balkánem. Na východě se nespojitě rozkládá přes evropské Rusko, Kavkaz a západní Sibiř až do Střední Asie. Druhotně se dostal do Koreje, na Nový Zéland, na jih Kanady, západ Spojených států amerických a do Mexika.\n\nV Čechách roste nejčastěji ve středních polohách, v Krušných horách a na Šumavě. Na Moravě je hojný v Jeseníkách, Beskydech a částečně i na Českomoravské vrchovině. Jeho výškové maximum je na Pradědu, kde se blíží k nadmořské výšce 1500 m. Více je rozšířen ve srážkově bohatších oblastech termofytika a mezofytika, v sušších pahorkatinách je vzácný, za optimální rozsah srážek je považováno 600 až 1200 mm za rok. Spolehlivě snáší zimní pokles teploty k -32 °C.\n\nObvykle vyrůstá na různých typech luk a pastvin, opuštěných polích, na mezích, po okrajích cest, v příkopech i kolem bažin, kde bývají půdy spíše vlhké, hlinité až hlinitojílovité, mírně kyselé nebo neutrální a na živiny chudé až středně bohaté. Vyžaduje plně osvětlené stanoviště, při zastínění méně kvete. Na mnoha místech bývá prvou, pionýrskou rostlinou, která zahajuje osídlení míst bez vegetace. V kulturních plodinách se však téměř nevyskytuje. Kvete od května do července, někdy opět znovu v říjnu a listopadu.\n\nJe to druh s rozrůzněným počtem chromozomů, mívá 2n = 18, 27, 36 i 45, což bývá přičítáno jeho apomiktickému (nesexuálnímu) způsobu tvorby semen. Vytváří hybridy s mnoha druhy, např. s \"Hieracium aurantiacum\", \"Hieracium floribundum\", \"Hieracium lactucella\" i \"Hieracium pilosella\".\n\nBylina s obvykle nevětvenou, 30 až 50 cm vysokou lodyhou rostoucí z listové růžice tvořené dvěma až čtyřmi řapíkatými listy. Lodyha je přímá, dutá, lehce smáčknutelná, často nachově naběhlá, má dva až čtyři přisedlé listy a je porostlá různě dlouhými jednoduchými i hvězdovitými chlupy a tmavými stopkatými žlázkami. Všechny listy jsou trávově zelené, 8 až 15 cm dlouhé a 1 až 4 cm široké, čepele mají podlouhlé či eliptické, po obvodě celokrajné a na rubu porostlé hvězdicovitými chlupy; lodyžní listy se směrem vzhůru zkracují a zužují.\n\nNa vrcholu lodyhy vyrůstá ve staženém latovitém vrcholíku deset až třicet sytě žlutých květních úborů o průměru 1,5 cm, stopka středního je dlouhá okolo 1 cm. V úboru bývá 25 až 50 žlutých, oboupohlavných jazykovitých kvítků se žlutou, pětizubou ligulou. Zvonkovitý, víceřadý zákrov je asi 8 mm dlouhý a jeho listeny jsou černozelené nebo žlutozelené, tupě špičaté, některé světle lemované a bývají obdobně chlupaté jako lodyha. Opylovačům nabízejí pyl i nektar.\n\nPlody jsou hnědočerné nažky 1,5 až 2 mm dlouhé, které mají chomáček žlutohnědého chmýru; rozšiřovány jsou větrem nebo lidskou činností, např. s nevyčištěným osivem. Nažky se vytvoří po opylení hmyzem, obvykle včelami a čmeláky, nebo bez opylení apomikticky.\n\nChlupáček trsnatý se může rozmnožovat vegetativně i semeny. Vegetativně se šíří nadzemními odnožemi nebo mělkými podzemními výběžky zakončenými listovou růžicí. Dále se po stanovišti rozšiřuje vyrůstáním nových rostlin z náhodných pupenů na do široka rozprostřených oddencích. Při rozrušování nebo přemísťování půdy dochází ke stěhování jeho oddenků na nová místa a nechtěnému šíření. Převážná část nových rostlin vzniká právě vegetativní cestou.\n\nSemena nemají buď žádnou, nebo jen krátkou a nepravidelnou dobu dormance. Klíčí proto brzy po dozrání, nebo na jaře příštího roku. V půdě si semena podržují klíčivost jen po nedlouhou dobu. Rozmnožování semeny je podstatné pro šíření na velké vzdálenosti, kam se dostávají větrem nebo jako nežádoucí příměs osiva kulturních rostlin.\n\nV Evropě nečiní výskyt chlupáčku trsnatého problémy, kdežto v místech, kam byl zavlečen, např. ve Spojených státech nebo na Novém Zélandu, je považován za obtížný, invazní plevelný druh, např. do Austrálie je dovoz rostlin i semen zakázán. Zamořuje a znehodnocuje tamní pastviny, není místními býložravci spásán a vytěsňuje původní rostliny. V nových podmínkách není napadán žádným fytofágním hmyzem a pro kombinovaný způsob rozmnožování (odnožemi i semeny) má velký potenciál invazního šíření.\n\n"}
{"id": "1285871", "url": "https://cs.wikipedia.org/wiki?curid=1285871", "title": "Mistrovství Evropy v judu 2017 – podrobné výsledky žen", "text": "Mistrovství Evropy v judu 2017 – podrobné výsledky žen\n\nPodrobné výsledky z mistrovství Evropy v judu za rok 2017 ve váhových kategoriích žen.\n\nJudistky se utkávají mezi sebou v pavouku. Porazené čtvrtfinalistky postupují do oprav, ze kterou mohou postopit do boje o 3. místo. Klasifikované jsou judistky, které v turnaji vyhrály alespoň jeden zápas.\n\n\n\n\n\n\n\n\n\n\n\n\n\n\n\n"}
{"id": "1285872", "url": "https://cs.wikipedia.org/wiki?curid=1285872", "title": "Franz Krombach", "text": "Franz Krombach\n\nFranz Krombach (27. července 1853 Mnichov – 27. března 1908 tamtéž) byl německý malíř. Ve své tvorbě se soustředil především na křížové cesty a oltářní obrazy.\n\nJeho rodiče se jmenovali Georg a Creszenzia Krombachovi. O jeho profesním vzdělání není známo mnoho informací. Roku 1870 byl povolán k armádě a o dva roky později byl na rok a půl uvězněn za odmítnutí poslušnosti, propuštěn byl 7. března 1874. Roku 1878 se oženil s Marií Margaretou Hofrichterovou, dcerou zedníka z Ambergu. Mezi lety 1874 až 1883 změnil jedenáctkrát bydliště v rámci města Mnichova a roku 1890 se stal mnichovským měšťanem. Z pracovních důvodů se mezi lety 1882 a 1901 často zdržoval v zahraničí.\n\nVětšinu z dosud poznaných prací Franze Krombacha tvoří ztvárnění křížových cest. K znázornění mnoha svých děl používal jako předlohu cyklus křížové cesty od rakouského malíře Johanna Evangelisty Kleina (1823–1883). Jako předloha pro ukřižování a uložení Ježíše Krista do hrobu a pro řadu oltářních obrazů mu posloužily malby starých mistrů, především Matthiase Grünewalda, Albrechta Dürera (1471–1528), Anthonise van Dycka (1599–1641) nebo Petera Paula Rubense (1577–1640).\n\nPráce Franze Krombacha se nacházejí zejména na jihu Německa a ve francouzském Alsasku, ale také ve Švýcarsku, Belgii, Dánsku či Chorvatsku. Jeho poslední známou prací jsou zastavení křížové cesty v poutním kostele Panny Marie Vítězné v Greßhausenu z roku 1908.\n\n\n\n"}
{"id": "1285873", "url": "https://cs.wikipedia.org/wiki?curid=1285873", "title": "Karcino", "text": "Karcino\n\nKarcino (německy: \"Langenhagen\") je vesnice v severozápadním Polsku v Západopomořanském vojvodství v okrese Kołobrzeg v gmině Kołobrzeg. Vesnice leží přibližně 13 km od města Kołobrzeg a asi 95 km severovýchodně od Štětína.\n\nPřed rokem 1945 byla vesnice součástí Německa.\n\n"}
{"id": "1285875", "url": "https://cs.wikipedia.org/wiki?curid=1285875", "title": "Věra Hendrychová", "text": "Věra Hendrychová\n\nVěra Hendrychová (1. února 1920 Praha - 1981 Praha) byla významná československá naivní malířka.\n\nVěra Hendrychová vystudovala gymnázium v Praze. Ve svých dvaceti letech se provdala za Františka Hendrycha, spolumajitele továrny na laboratorní přístroje. Manželství však nevydrželo a v polovině 60. let se manželé rozvedli. Do roku 1957 pracovala jako úřednice. Poté byla jako bývalá manželka továrníka donucena komunistickým režimem ze zaměstnání odejít. Na konci 60. let se u ní rozvinula schizofrenie, která částečně ovlivnila i její tvorbu. Později pracovala jako dělnice u lisu. Soustavně malovat začala na počátku 70. let po odchodu do invalidního důchodu. Zemřela v Praze v roce 1981.\n\nTvorbu Věry Hendrychové lze rozdělit do dvou hlavních tematických oblastí. První z nich jsou vzpomínkové obrazy, které zobrazují venkovský život, přírodu a tematiku plesů a bálů. Z této oblasti jsou známé zejména její obrazy z prostředí karnevalů a masopustů. Obrazy jsou často opředeny mysticismem, fantazií, mýty, jež v sobě skrývají kolombíny, klauny, hudebníky, masky a květiny podtržené pestrou kombinací barev. Druhou oblastí jsou nikdy nepoznané exotické krajiny, zvláště místa kolem Středozemního moře.\n\nVěra Hendrychová vystavovala společně s předními československými naivními malíři (např. Josef Hlinomaz) jak v Československu, tak na mezinárodních výstavách v Německu, Rakousku, Španělsku, Švýcarsku, Velké Británii, Itálii a USA.\n\nSbírku několika jejich obrazů vlastní například Severočeská galerie výtvarného umění v Litoměřicích či Galerie Kühn v Berlíně. Další obrazy jsou umístěny v soukromých sbírkách.\n\n\n\n"}
{"id": "1285876", "url": "https://cs.wikipedia.org/wiki?curid=1285876", "title": "Hartenstein (Sasko)", "text": "Hartenstein (Sasko)\n\nHartenstein je malé město na horním toku Cvikovské Muldy v oblasti severního předhůří Krušných hor v okrese Zwickau v německé spolkové zemi Sasko. K 31. prosinci 2015 bylo na území města, t. j. všech čtyř místních částí, evidováno 4669 obyvatel.\n\nMěsto Hartenstein leží na pravém břehu Cvikovské Muldy v předhůří západní části Krušných hor, zhruba 10 km východně od okresního města Zwickau. Město se rozkládá v nadmořské výšce 350 až 550 metrů.\n\nHistorické centrum Hartensteinu s ruinami místního zámku je od řeky a od železniční tratě Schwarzenberg–Zwickau vzdáleno přibližně 1,5 km. V údolí Cvikovské Muldy poblíž železniční stanice \"Hartenstein\" leží malá obec Stein, která byla administrativně přičleněna k Hartensteinu již v roce 1934. Dalšími místními částmi jsou Thierfeld a Zschocken, které byly k městu připojeny v letech 1994 a 1996. Na severu, východě a jihu je katastr Hartensteinu obklopen územím měst a obcí, přináležejících již do sousedního zemského okresu Krušné hory (\"Erzgebirgskreis\").\n\nV nejjižnější části katastrálního území Hartensteinu na pravém břehu Cvikovské Muldy nedaleko středověké štoly zvané \"Prinzenhöhle\" se nachází areál bývalé šachty 371 uranového Dolu Aue (oblast Niederschlema-Aue-Alberoda).\n\nNejstarší údaje o městečku jsou spojeny s historií hradu Hartenstein, který na území někdejšího stejnojmenného hrabství vznikl ve 12. století při cestě z Cvikova do Čech. Hrad byl vybudován v roce 1170 příslušníky rodu Meinher von Werben, kteří se o tři roky později, v roce 1173, podíleli na založení kláštera Zelle u Aue. Z 12. století pochází rovněž románský kostel v Thierfeldu, později upravený v gotickém slohu. V roce 1378 byl v Hartensteinu postaven kostel Naší Milé Paní (\"Unser lieben Frauen\").\n\nNa počátku 15. století se městečko s hradem stalo součástí panství šlechtického rodu von Schönburg (Šumburkové). Jedna knížecí linie tohoto rodu si až do 20. století uchovala přízvisko Schönburg-Hartenstein. Stará štola na území města získala své jméno \"Prinzenhöhle\" (\"Jeskyně\" \"princů\") podle událostí z července roku 1455, kdy rytíř Kunz von Kauffungen unesl saské prince Ernsta a Albrechta a při pokusu o únik do Čech je ukryl v této štole v údolí Cvikovské Muldy naproti hradu Isenburg. V roce 1609 se v Hartensteinu narodil lékař a básník Paul Fleming, jeden z nejvýznamnějších německých lyriků 17. století.\n\nBěhem Třicetileté války bylo město několikrát těžce poničeno, například v roce 1624 zde bylo vypáleno 28 domů a 14 stodol. Oheň se nevyhnul městu ani v pozdějších letech a zkáze neušly ani místní památky. V roce 1762 byl požárem částečně zničen hrad Stein, v roce 1886 požár zničil hartensteinskou radnici. Zámek Hartenstein, někdejší hrad, který dal celé lokalitě jméno, byl přeměněn v trosky během amerického náletu ze dne 20. dubna 1945.\n\nV roce 1921 bylo v Hartensteinu založeno loutkové divadlo. Později se tato loutkoherecká skupina přesunula do Hohnsteinu v Saském Švýcarsku a získala světovou proslulost.\n\nNa jižním okraji katastru Hartensteinu se nachází areál šachty 371.Tento komplex, který zahrnuje čtyřpatrovou budovu šachty, 50 metrů vysokou ocelovou těžní věž, strojovnu s těžním strojem a správní budovu, byl budován podnikem SDAG Wismut od roku 1956. Uranová ruda zde byla těžena z hloubky až 1 800 metrů a po určitou dobu byl tento důl nejhlubším dolem v Evropě. Celkem zde bylo vytěženo více než 73 000 tun uranu. Těžba byla ukončena v roce 1990, od té doby komplex využívá nástupnická organizace Wismut GmBH, která zde má správní středisko a laboratoře. V areálu je zároveň umístěna mineralogicko-geologická expozice jako muzeum, přístupné veřejnosti. Komplex šachty 371 je součástí česko-německého projektu Montanregion Krušné hory - Erzgebirge, jehož cílem je zápis krušnohorského montánního regionu na seznam Světového dědictví UNESCO.\n"}
{"id": "1285878", "url": "https://cs.wikipedia.org/wiki?curid=1285878", "title": "Monte-Carlo Rolex Masters 2017", "text": "Monte-Carlo Rolex Masters 2017\n\nMonte-Carlo Rolex Masters 2017 byl profesionální tenisový turnaj mužů, hraný jako součást okruhu ATP World Tour, v areálu Monte Carlo Country Clubu na otevřených antukových dvorcích. Probíhal mezi 16. až 21. dubnem 2017 ve francouzském příhraničním městě Roquebrune-Cap-Martin u Monte Carla jako sto jedenáctý ročník turnaje.\n\nTurnaj se po grandslamu a Turnaji mistrů řadil do třetí nejvyšší kategorie okruhu ATP World Tour Masters 1000. Jeho dotace činila 4 301 125 eur. Podeváté se oficiálním generálním sponzorem stala švýcarská hodinářská společnost Rolex, jejíž název byl součástí pojmenování.\n\nV rámci kategorie Masters 1000 se nejednalo o událost s povinným startem hráčů. Zvláštní pravidla tak upravovala přidělování bodů i počet hráčů. Z hlediska startujících do soutěže dvouhry a čtyřhry nastoupil počet tenistů obvyklý pro nižší kategorii ATP World Tour 500, zatímco body byly přidělovány podle rozpisu kategorie Masters 1000.\n\nNejvýše nasazeným hráčem ve dvouhře se stal první tenista světa Andy Murray ze Spojeného království. Jako poslední přímý účastník do hlavní singlové soutěže nastoupil 60. ruský hráč žebříčku Daniil Medveděv. \n\nJubilejní sedmdesátou trofej na okruhu ATP tour vybojoval Španěl Rafael Nadal. Jako první tenista otevřené éry vyhrál jediný turnaj podesáté a rekordní se stal i padesátý titul z antuky, jímž se stal prvním mužem v historii s tímto počtem triumfů. Premiérovou společnou turnajovou výhru ze čtyřhry získal indicko-uruguayský pár Rohan Bopanna a Pablo Cuevas.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1285879", "url": "https://cs.wikipedia.org/wiki?curid=1285879", "title": "Monte-Carlo Rolex Masters 2017 – mužská dvouhra", "text": "Monte-Carlo Rolex Masters 2017 – mužská dvouhra\n\nMužská dvouhra Monte-Carlo Rolex Masters 2017 probíhala ve druhé polovině dubna 2017. Do singlové soutěže monackého tenisového turnaje nastoupilo padesát šest hráčů. Obhájcem titulu byl španělský sedmý tenista světa a devítinásobný šampion Rafael Nadal.\n\nVítězem se stal čtvrtý nasazený Rafael Nadal, jenž ve finále za 1.15 hodin zdolal krajana a turnajovou patnáctku Alberta Ramose-Viñolase po hladkém dvousetovém průběhu 6–1 a 6–3, aniž by soupeři nabídl jedinou brejkovou příležitost. V probíhající sezóně si tak připsal premiérové turnajové vítězství, které představovalo jubilejní sedmdesátý singlový titul na okruhu ATP Tour, což jej řadilo na 5. místo této statistiky za 77 vavřínů čtvrtého Johna McEnroea. Od ledna 2017 dosáhl na 24. vítězný zápas, nejvíce ze všech hráčů na okruhu. V následném vydání žebříčku ATP mu patřila 5. příčka. \n\nJako první tenista otevřené éry vyhrál jediný turnaj podesáté. Rekordní se stala i padesátá trofej z antuky, jíž se stal prvním mužem v historii s tímto počtem triumfů, když překonal Guillerma Vilase. V rámci série Masters s dvaceti devíti tituly ztrácel na vedoucího Djokoviće jedno turnajové vítězství.\nOsm nejvýše nasazených hráčů obdrželo volný los do druhého kola.\n\n"}
{"id": "1285884", "url": "https://cs.wikipedia.org/wiki?curid=1285884", "title": "Potomje", "text": "Potomje\n\nPotomje je stará vesnice v opčině Orebić v Chorvatsku, v Dubrovnicko-neretvanské župě. V roce 2001 žilo v obci 256 obyvatel v 84 domech.\n\nVesnice je situována v centrální části poloostrova Pelješac v nadmořské výšce 300 metrů, 2,5 km od moře při hlavní pelješacké silnici, na severovýchod od vesnice Pijavičino, 15 km jihovýchodně od Orebiće. Vesnice v západní části vinařské oblasti Dingač je centrem produkce nejlepších chorvatských červených vín Dingač, Postup a Plavac s chráněným zeměpisným původem. Obyvatelé se věnují především vinařství a zemědělství.\n\nPro snadnější přístup k jihu s otevřenými přímořskými svahy byl v roce 1976 vybudován 400 metrů dlouhý tunel Dingač, který byl určen pro obyvatele, kteří chodili přes vrch při pěstování vinné révy a oliv, a při dopravě jim pomáhali osli a muly. Na místě, kde přecházeli vrchol, je dosud kamenný kříž. Tunel, kterým se dá dostat z Potomje do vesnic Dingač Borak a Potočine na pobřeží, je turistickou atrakcí.\n\nV obci je pět církevních staveb\n\nV Potomje působí fotbalový klub NK Grk Potomje, který byl založen v roce 1920 a je pojmenován po druhu vinné révy, Grku.\n\n\n"}
{"id": "1285886", "url": "https://cs.wikipedia.org/wiki?curid=1285886", "title": "Elijahu Eli'ezer Dessler", "text": "Elijahu Eli'ezer Dessler\n\nElijahu Eli'ezer Dessler (<time datetime=\"1892-06-11\">30. května 1892 [dle juliánského kalendáře]</time> Liepāja – 31. prosince 1953 Bnej Brak) byl rabín a filosof.\n\nZákladní znalosti Tóry získal od svého otce, rabína Re'uvena Dova Desslera, který byl přívržencem musaru – hnutí, které se zrodilo mezi mitnagdim. Ve 13 letech ho otec poslal do Kelmu, kde začal studovat na tamější ješivě. Na těchto studiích strávil celkem 18 let, z toho několik let z důvodů potíží během první světové války pobýval v Homlu, který byl v té době významným střediskem chasidismu. Mezi významné učitele, kteří ovlivnili myšlení mladého Elijaha, patřil rabín Zwi Hirsch Braude, jenž byl žákem a zároveň zetěm rabína Simchy Zissla Sieffa, který byl nejvýznačnějším pokračovatelem myšlenek Jisra'ele Lipkina Salantera – zakladatele hnutí musaru. Pobyt v Homlu však mladého Eliahua vystavil i vlivu chasidismu, takže se z něj v pozdějších letech stal uznávaný myslitel, jenž proslul tím, že spojoval prvky učení musaru a chasidismu.\n\nPoté, co se mladý Elijahu oženil s Blume, dcerou rabína Nachuma Velvela Sieffa, a město Kelmė ovládli bolševici, byl donucen k tomu, aby místo svých studií opustil. Se svou rodinou se nejprve usadil v Rize, kde se chtěl živit obchodní činností, jak bylo v rodině jeho otců zvykem, a zároveň se věnovat učení Tóry. Obchody se však příliš nedařily. Během několika let několikrát změnil místo pobytu, až se nakonec v roce 1927 usadil v Londýně, kde působil jako rabín v synagóze „Ein Yaakov Shul“, která se nacházela ve východní části města. V roce 1934 se stal rabínem o něco větší synagógy, která se nacházela v londýnské části Dalston. Při této synagóze rabín Dessler zřídil soukromou ješivu pro žáky od 16 do 20 let, které připravoval pro vyšší stupeň talmudických studií a které zároveň seznamoval s hlubokými etickými zásadami musaru. Při diskuzích se začaly formovat obrysy později sepisovaných esejů věnovaných nejrůznějším otázkám týkajících se například přirozeného běhu věcí a zázraků, důvěry vůči Bohu, lidské námahy, svobodné vůle a s tím spojené rozhodnosti či odevzdání se osudu.\n\nVypuknutí druhé světové války bylo příčinou nezměrného utrpení židovstva jako celku, rabína Desslera z toho nevyjímaje. V létě roku 1939 odjela jeho manželka společně s dcerou do Litvy, aby navštívily Desslerova syna, který studoval na ješivě v Telšiai. Jenže se rozpoutala válka a on ztratil na dlouhé měsíce se svou nejbližší rodinou jakýkoliv kontakt. Teprve později se dozvěděl, že se jeho ženě s dětmi podařilo uniknout ze spárů antisemitů přes Sibiř a že se jeho syn usadil ve Spojených státech amerických a jeho manželka s dcerou pobývá v Austrálii. Nicméně se svou rodinou se setkal až po skončení války. Mezitím se soustředil na praktickou pomoc svým souvěrcům, kteří procházeli podobnými, ne-li většími utrpeními. V té době si také začal klást tuto otázku: Jaký má Bůh důvod, že mi v tomto čase zachoval život?\n\nOdpověď na výše položenou otázku nalezl v dopise, který v roce 1941 obdržel od rabína Davida Dryana z Gatesheadu. Obsahem dopisu byla výzva, aby byl ve Velké Británii založen ústav vyššího náboženského vzdělání, tzv. kolel, jenž by sloužil ženatým mužům z řad uprchlíků, kteří s výbornými studijními výsledky absolvovali význačné ješivy v Polsku a Litvě. Zpočátku se rabínu Desslerovi zdála být výzva příliš ambiciózní, protože k uskutečnění navrhovaného projektu by bylo zapotřebí v situaci, kdy je celá Evropa v duchovním i materiálním rozkladu, nalézt dostatečné finanční zdroje a celý záměr zajistit i organizačně. Uvědomil si však, že bez takovéhoto ústavu by v blízké budoucnosti nakonec chyběli ti, kdo by byli schopní učit základy judaismu a správně vysvětlovat halachu, přičemž již nyní viděl, jak mnozí pociťují neutuchající „hlad po Tóře“. Na základě toho se rabín Dessler rozhodl, že se pokusí napomoci tomu, aby výzva rabína Dryana byla zrealizována. Při pomyšlení na to, že možná právě proto byl oddělen od své rodiny, začal v následujících letech v této misi pracovat s neobyčejným zápalem a obětavostí.\n\nV Gatesheadu se nakonec podařilo pod vedením rabína Desslera vybudovat důležité židovské vzdělávací centrum, po jehož vzoru v pozdějších letech jeho žáci vybudovali obdobné vzdělávací střediska v Londýně, Manchestru, Paříži, Aix-les-Bainsu, Trilportu, Tangeru a jiných městech. Finanční prostředky pro chod kolelu rabín Dessler nezískával pouze od nejrůznějších mecenášů, ale i vlastní přednáškovou činností v jiných městech a soukromým vyučování, kdy za úplatu poskytoval lekce z musaru. V tom období vznikly též jeho komentáře k agadám, midrašům a ke knize Zohar.\n\nPo ukončení války se k němu do Gatesheadu vrátila manželka z dcerou. V roce 1948 se však s manželkou stěhuje do Bnej brak, kde začal působit jako mašgiach ruchani při tamější velké ješivě. V Izraeli se stal velmi známým a ceněným řečníkem, jenž uměl srozumitelně odkrývat hluboké myšlenky musaru a rozebírat otázky týkající se psychologie a židovské filosofie. Svou angažovanost v této oblasti ještě zintenzívnil po roce 1951, kdy mu zemřela jeho žena. Sám ale umírá o dva roky později. Asi rok před svou smrtí se rabín Dessler pokoušel zredigovat výbor svých esejů, aby je mohl vydat v knižní podobě. Ovšem svůj záměr nedokončil. Nicméně první díl výboru jeho textů vyšel v hebrejštině rok po jeho smrti díky úsilí rabínů S. A. Halperna a Aryeha Carmella. Deset let poté byly vydány další dva díly, na jejichž vydání měl tentokrát hlavní podíl rabín Chaim Friedlander. Toto dílo vydávané pod názvem Michtav me-Elijahu (hebrejsky ) se těší zvláště v Izraeli velké oblibě a v mnoha institucích je používána jako učebnice židovského myšlení.\n\n"}
{"id": "1285895", "url": "https://cs.wikipedia.org/wiki?curid=1285895", "title": "Mistrovství Evropy v judu 2017", "text": "Mistrovství Evropy v judu 2017\n\nMistrovství Evropy v judu 2017 ve váhových kategoriích proběhlo v hale Torwar ve Varšavě, Polsko ve dnech 20. až 22. dubna 2017. Po skončení turnaje soutěže pokračovaly v mistrovství Evropy týmů.\n\n\n\n\"podrobně zde\"\n\n\"podrobné výsledky\"\n\"podrobné výsledky\"\n\n\n\n\"pozn. Věk je počítán podle ročníku narození. V případě ataku rekordu se upřesňuje podle data narození a data získaní medaile.\"\n\n\n\n\n\n"}
{"id": "1285896", "url": "https://cs.wikipedia.org/wiki?curid=1285896", "title": "Vědecký mýtus", "text": "Vědecký mýtus\n\nVědecký mýtus je označení pro mýtus, který pojednává o vědě, nebo pro mýtus, který věda prostřednictvím vědců sama předkládá jako výsledek.\n\nMezi nejznámější mýtus o vědecké činnosti patří příběh, kdy Isaacu Newtonovi spadne na hlavu jablko. Mýtizačnímu romantizování či heroičtění vědecké práce dochází ale častěji. Například i u Gregora Mendela.\n\nVědci často sami vytvářejí mýty, když šíří neověřené pravdy či vědecká autorita brání zpochybňování a kritickému myšlení. K opravám chybných studií dochází jen pomalu. K šíření zkreslených informací vede i vědecký podvod. Mezi odhalené vědecké mýty patří například:\n\n"}
{"id": "1285915", "url": "https://cs.wikipedia.org/wiki?curid=1285915", "title": "Michael Heyrovský", "text": "Michael Heyrovský\n\nMichael Heyrovský (29. května 1932 Praha – 12. dubna 2017 Praha) byl český elektrochemik, syn zakladatele polarografie a nositele Nobelovy ceny za chemii Jaroslava Heyrovského.\n\nVystudoval obor chemie Matematicko-fyzikální fakultě Univerzity Karlovy do Polarografického ústavu ČSAV, kde vypracoval diplomovou práci na téma „Depolarizační účinky iontů hlinitých“. Na britské stipendium absolvoval v letech 1962-1965 studijní pobyt na univerzitě v Cambridgi, kde pracoval u budoucího laureáta Nobelovy ceny za chemii Ronalda Norrishe. V roce 1966 na Cambridgské univerzitě získal doktorát. Během svého pobytu zde také poznal svou budoucí ženu Rajalakshmi (Raji) Natarajan, původem z Indie. Oženil se s ní v srpnu 1968. Narodili se jim tři synové: David, Emil, Albert a dcera Neela. Za povšimnutí stojí také to, že příbuzným manželky je Chandrasekhara Venkata Raman, nositel Nobelovy ceny za fyziku z roku 1930. V letech 1967 až 1968 pracoval na univerzitě v německém Bambergu jako stipendista Humboldtovy nadace. Zde se věnoval problematice elektrochemie některých dusíkatých sloučenin. \n\nPůsobil jako vědec v Ústavu fyzikální chemie Akademie věd ČR, který nese jméno jeho otce. Zde se zabýval elektrochemií, hlavně na rtuťových elektrodách. Byl autorem či spoluautorem více než 100 odborných prací z oblasti polarografie a voltametrie. Stál u zrodu Nadačního fondu Jaroslava Heyrovského.\n\nKrátce před smrtí stihl ještě připravit výstavu \"Příběh kapky\", která pojednávala o jeho otci.\n"}
{"id": "1285922", "url": "https://cs.wikipedia.org/wiki?curid=1285922", "title": "Lomikámen trojprstý", "text": "Lomikámen trojprstý\n\nLomikámen trojprstý (\"Saxifraga tridactylites\") je drobná jednoletá bylina z čeledi lomikamenovitých, jeden z druhů rodu lomikámen vyskytujících se přirozeně v české květeně.\n\nJako terofyt patří mezi tzv. jarní efeméry. Je to drobná, 3–15 cm vysoká bylina s přímou, lepkavou, hustě žláznatě chlupatou, načervenalou lodyhou a tučnými, trojzubými až trojlaločnými listy, které jsou umístěny v přízemní růžici i střídavě na lodyze. Květy jsou bílé, pětičetné, v hroznu nebo řídké latě, rozkvétají v dubnu a květnu. Plodem je kulovitá tobolka.\n\nVyhledává suchá, výslunná stanoviště, nejčastěji na skalách, skalních stepích, slunných stráních, písčinách, na zdech, v lomech či na železničních náspech. Na vláhu a živiny je nenáročný. Je vázán především na vápence či jiné bazické substráty. V ČR se vyskytuje roztroušeně až hojně v teplejších pahorkatinách, jinde roztroušeně až ojediněle. Patří mezi ohrožené druhy (kategorie C3) a je chráněn zákonem.\n\nAreál jeho rozšíření zahrnuje téměř celou Evropu, s přesahy do severní Afriky, na Kavkaz a na Blízký Východ až po severní Írán.\n"}
{"id": "1285938", "url": "https://cs.wikipedia.org/wiki?curid=1285938", "title": "Hluchavka skvrnitá", "text": "Hluchavka skvrnitá\n\nHluchavka skvrnitá (\"Lamium maculatum\") je vytrvalá bylina z čeledi hluchavkovitých, hojně rozšířená v české květeně.\n\nAž půl metru vysoká bylina s čtyřhrannou vystoupavou lodyhou a mnoha kořenujícími výběžky. Listy jsou řapíkaté, trojhranně vejčité až srdčitě kopinaté, špičaté, zubaté, často bělavě skvrnité. Velké, dvoupyskaté, růžově fialové květy vyrůstají v hustých lichopřeslenech. Kalich je pěticípý, pýřitý, korunní trubka květu je prohnutá a prostřední cíp dolního pysku nese typickou fialovo-bílou kresbu. Bylina kvete nejčastěji od dubna do září, ale při vhodných podmínkách vydrží kvést prakticky celý rok. Plodem jsou trojhranné, zelené tvrdky.\n\nOd podobné, pouze však jednoleté hluchavky nachové se liší vzrůstem, velikostí květů a kresbou na jejich spodním pysku a pravidelnějším rozložením přeslenů, které nejsou jako u hluchavky nachové nahloučeny na vrcholu lodyhy.\n\nRoste hojně ve světlejších křovinách, lesích a luzích, podél potoků a vlhčích cest. Vyžaduje kypré, humózní půdy, nevadí jí ani antropogenní stanoviště, pokud mají dostatečnou vlhkost.\n\nJedná se o hojný druh, který nevyžaduje zákonnou ochranu.\n\nAreál rozšíření sahá od střední, jižní a východní Evropy až po Ural. V západní Evropě roste jen vzácně. Místy se vyskytuje v Malé Asii, na Krymu a na Kavkaze, v severním Íránu a na Altaji. Zavlečena byla do Severní Ameriky a severní Afriky.\nOzdobné kultivary se někdy pěstují jako okrasné rostliny v zahradách.\n"}
{"id": "1285941", "url": "https://cs.wikipedia.org/wiki?curid=1285941", "title": "Česká hokejová extraliga 2017/2018", "text": "Česká hokejová extraliga 2017/2018\n\nČeská hokejová extraliga 2017/2018 byla 25. ročníkem nejvyšší hokejové soutěže v České republice. Po 13 letech se v soutěži představil tým HC Dukla Jihlava. O soutěž níže sestoupil v minulém ročníku tým HC Energie Karlovy Vary.\n\n\nSoutěže se účastnilo celkem 14 klubů. Ty se nejprve utkaly vzájemně 4× každý s každým (vždy dvakrát na svém hřišti a dvakrát na soupeřově hřišti). Po odehrání těchto 52 utkání se sestavila tabulka (vítězství bylo obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době není bodována vůbec). Prvních šest týmů postoupilo do playoff přímo, týmy na 7. až 10. místě postoupily do předkola playoff a níže umístěné celky se utkaly ve skupině playout.\n\nV předkole playoff se utkal tým na 7. místě s týmem na 10. místě a tým na osmém místě s týmem na místě devátém. Do dalších bojů postoupil z dvojice vždy ten celek, který dříve dosáhl tří vítězství. Postoupivší týmy doplnily předchozích šest týmů v playoff, v němž se utkaly 1. tým po základní části s týmem postupujícím z předkola, který byl po základní části v tabulce extraligy hůře umístěn. Zbývající postupující z předkola se utkal s týmem na druhém místě a další dvojice vytvoří týmy na 3. a 6. místě, resp. na 4. a 5. místě. Z těchto čtyř dvojic postoupily do dalších bojů celky, jež dříve dosáhly čtyř vítězství. V semifinále se utkaly tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jež do semifinále postoupily. Zbylé dva týmy utvořily druhou dvojici. Do finále postoupil z obou dvojic vždy ten celek, který dosáhl dříve čtyř vítězství. Finále se hrálo na čtyři vítězná utkání a jeho vítěz získal titul mistra extraligy a Masarykův pohár. Ve všech fázích playoff začínaly boje vždy dvěma utkáními na stadionu lépe postaveného týmu po základní části, dále následovalo jedno nebo dvě utkání (to podle vývoje série) na hřišti hůře postaveného týmu a následně – pokud je odehrání těchto utkání nutné – se týmy v pořadatelství střídaly, a to vždy po jednom zápase.\n\nDo playout (někdy též nazývaného jako skupina o udržení) si celky přinášely bodové zisky a počty vstřelených i obdržených branek totožné se základní tabulkou a následně se utkávaly vzájemně mezi sebou, kdy každý z týmů odehrál celkem šest utkání, a to s každým z týmů ve skupině playout (jednou coby hostitel utkání, podruhé co by hostující tým). Výsledky i bodové zisky (vítězství je bodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době nebyla bodována vůbec) byly připočítány k ziskům po základní části a dva nejhorší týmy se utkaly se dvěma nejlepšími týmy první ligy v baráži o setrvání v extralize i pro příští sezónu.\n\nV baráži se střetly dva nejhorší týmy extraligy (po odehrání zápasů skupiny playout) s vítěznými semifinalisty první ligy. Baráž se hrála formou čtyřčlenné skupiny čtyřkolovým systémem každý s každým (celkem tedy 12 kol). Po odehrání všech utkání baráže se sestavila tabulka a týmy na prvních dvou místech budou hrát v sezóně 2018/2019 extraligu, zbylé dva týmy první ligu.\n\nÚdaje v tabulce jsou platné k začátku soutěže.\n\nPoznámky:\n\nV průběhu sezóny došlo ke změnám trenérů. Jejich přehled je uveden v tabulce:\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nDo čtvrtfinále play off postoupil tým Bílí Tygři Liberec, když zvítězil 3:0 na zápasy.\n\nDo čtvrtfinále play off postoupil tým HC Olomouc, když zvítězil 3:1 na zápasy.\n\nDo semifinále play off postoupil tým HC Kometa Brno, když zvítězil 4:0 na zápasy.\n\nDo semifinále play off postoupil tým HC Oceláři Třinec, když zvítězil 4:3 na zápasy.\n\nDo semifinále play off postoupil tým Mountfield HK, když zvítězil 4:3 na zápasy.\n\nDo semifinále play off postoupil tým HC Škoda Plzeň, když zvítězil 4:1 na zápasy\n\nDo finále play off postoupil tým HC Oceláři Třinec, když zvítězil 4:2 na zápasy.\n\nDo finále play off postoupil tým HC Kometa Brno, když zvítězil 4:1 na zápasy.\n\nDržitelem mistrovského titulu se stal tým HC Kometa Brno, když zvítězil 4:1 na zápasy.\n\nFázi o umístění se někdy také říká play-out.\n\nV baráži o extraligovou příslušnost v příštím ročníku se utkají čtyřkolově každý s každým (celkem 12 kol) poslední dva týmy po play out extraligy (HC Dukla Jihlava a HC Verva Litvínov) a vítězové semifinále 1. ligy (HC Energie Karlovy Vary a Rytíři Kladno) o dvě místa v dalším ročníku extraligy.\n\n"}
{"id": "1285970", "url": "https://cs.wikipedia.org/wiki?curid=1285970", "title": "Eurovision Song Contest 1958", "text": "Eurovision Song Contest 1958\n\nEurovision Song Contest 1958 je 3. ročník, který se konal 12. března 1958 v nizozemském Hilversumu. V tomto roce se poprvé objevilo Švédsko naopak Spojené království se rozhodlo neúčastnit se. Na konec zvítězila Francie se zastoupením André Claveaua s písní \"Dors Mon Amour\". na 2 místě se umístilo Švýcarsko s písní \"Giorgio\" a na 3. místě se umístila Itálie s písní \"Nel blu dipinto di blu\", která je známější jako Volare. V tomto roce se vrátili 4 umělci a to Lys Assia ze Švýcarsko, Corry Brokken z Nizozemska, Fud Leclerc z Belgie a Margot Hielscher z Německa\n"}
{"id": "1285979", "url": "https://cs.wikipedia.org/wiki?curid=1285979", "title": "Tank LK I/LK II", "text": "Tank LK I/LK II\n\nTanky LK I a LK II (\"Leichter Kampfwagen I a II\") byly prototypy německých lehkých tanků vyvinuté během krátké doby na sklonku 1. světové války na jaře 1918. Měly být lehčí a levnější variantou připravovaných těžkých tanků K-wagen a Sturmpanzerwagen A7V. Do června 1918 však byly dokončeny pouze dva prototypy a armádní objednávka na 580 tanků LK II nebyla nikdy realizována.\n\nTank LK I navrhl šéfkonstruktér armádního oddělení motorových vozidel inženýr Joseph Vollmer. Použil přitom již existující automobilový podvozek firmy Daimler, který upravil pro pásový pohon. Návrh vycházel z konstrukce obrněných automobilů a zachovával motor uložený vpředu a za ním umístěnou kabinu řidiče. Jednalo se o první německé obrněné bojové vozidlo vybavené věží s jedním kulometem MG 08 ráže 7,92 mm, neboť podle tehdy převládající vojenské doktríny potřeboval tzv. jezdecký tank, jehož úkolem bylo využít mezery v nepřátelské obraně k průniku za jeho bojové linie, především rychlost. LK I se záhy stal něčím jako zkušebním vozidlem pro následující LK II.\n\nTaké tank LK II navrhl inženýr Joseph Vollmer. Šlo o vývojového nástupce tanku LK I, který již mohl být ovlivněn francouzským tankem Renault FT-17. Oproti konstrukci svého předchůdce však měl již otočnou dělovou věž vybavenou buď 37mm kanónem Krupp, nebo 57mm dělem Maxim-Nordenfelt. Díky 8–14 mm silnému pancéřování stoupla jeho hmotnost z 6,9 t na 8,75 t. Jako jeho předchůdce poháněl i LK II benzinový čtyřválec Daimler-Benz model 1910 o výkonu 60 koní (44,7 kW), jenž mu umožňoval jízdu rychlostí 14–18 km/h a dojezd 65–70 km. Plánovaná sekundární zbraň, jíž měl být kulomet Maxim ráže 7,92 mm, zůstala jen ve stadiu projektu.\n\n"}
{"id": "1285983", "url": "https://cs.wikipedia.org/wiki?curid=1285983", "title": "Abdullah Bušatlić", "text": "Abdullah Bušatlić\n\nHáfiz Abdullah Ajni-efendija (event. jen Abdulah) Bušatlić (1871/září 1872 Vlasenica, osmanská říše – 2. listopadu 1946 Federativní lidová republika Jugoslávie) byl bosenskohercegovský šarí‘atský soudce a pedagog bosňáckého původu.\n\nRodina Bušatliců pochází ze Zetské oblasti, pomezí dnešní Černé Hory a Albánie. Abdullahův otec (?–1878), profesí obchodník, z tohoto regionu přesídlil do Sarajeva.\n\nV Sarajevu dokončil Gazi Husrev-begovu medresu (1891) a poté Šarí‘atskou soudní školu (1896). Nato působil jako justiční čekatel u Šarí‘atského soudu v Brčku a poté coby šarí‘atský soudce v Mostaru a Sanském Mostu. Roku 1904 byl přidělen k Šarí‘atskému soudu v Sarajevu, od roku 1909 ve Foči. Od roku 1911 působil jako pedagog v Šarí‘atské soudní škole (1. října 1912–5. srpna 1913 coby učitel-ekonom). Roku 1913 byl na vlastní žádost přeložen do Šarí‘atského soudu v Sarajevu, ale současně honorárně vyučoval v Šarí‘atské soudní škole (od 10. září 1913 do 26. listopadu 1935), konkrétně předmět šarí‘atské soudní řízení. Roku 1930 byl penzionován, ale vzápětí se stal soudcem Vrchního šarí‘atského soudu v Sarajevu a na tomto postu setrval do roku 1936, kdy došlo k reorganizaci Islámského společenství v Jugoslávii.\n\nBušatlić se podílel na vzniku a chodu muslimského podpůrného spolku \"Gajret\". Od přelomu století přispíval do řady muslimských periodik (\"Behar\", \"Gajret, Novi Behar, Glasnik Islamske vjerske zajednice Kraljevine Jugoslavije, El-Hidaje aj.\"), v nichž obhajoval moderní vzdělávání mezi bosenskohercegovskými muslimy, zejména v řadách islámských duchovních.\n\nDuchovní zemřel 2. listopadu 1946 v Sarajevu. Jeho tělesné ostatky byly uloženy na sarajevském hřbitově Ravne Bakije.\n\n"}
{"id": "1285988", "url": "https://cs.wikipedia.org/wiki?curid=1285988", "title": "Flugea", "text": "Flugea\n\nFlugea (\"Flueggea\") je rod rostlin z čeledi smuteňovité. Jsou to převážně opadavé a dvoudomé keře a stromy s jednoduchými, celokrajnými, střídavými listy a nenápadnými květy. Plodem je bobule nebo schizokarp rozpadající se na 3 plůdky. Rod zahrnuje 16 druhů a je rozšířen porůznu zejména v tropech a subtropech téměř celého světa. Asijská Flugea křovitá je jediný zástupce pocházející z mírného pásu a je občas pěstována i v České republice jako sbírková dřevina, nezřídka pod dřívějším názvem tvrdodřev křovitý (\"Securinega fruticosa\"). Tropický druh \"Flueggea virosa\" má široké uplatnění zejména v tradiční africké medicíně a občas se pěstuje v teplých krajích jako okrasný keř.\n\nRod byl v minulosti spojován s rodem tvrdodřev (\"Securinega\"), který v současném pojetí zahrnuje pouze několik druhů rozšířených výhradně na Madagaskaru a dalších ostrovech západního Indického oceánu.\n\nZástupci rodu flugea jsou převážně opadavé, dvoudomé nebo výjimečně jednodomé keře nebo nízké stromy. Stromovitý druh \"F. flexuosa\" dorůstá výšek až 20 metrů. Rostliny jsou zpravidla lysé. Některé druhy mají ostnité větve. Listy jsou jednoduché, střídavé, krátce řapíkaté, s celokrajnou, symetrickou čepelí. Žilnatina je zpeřená, postranní žilky se blízko u okraje obloukovitě spojují. Terciární žilnatina je síťovitá. Květy jsou jednopohlavné, drobné, pravidelné, většinou pětičetné, uspořádané nejčastěji v úžlabních či ramiflorních svazečcích nebo řidčeji v hroznech či latách. Kalich je složen z 5 (4 až 7) kališních lístků, koruna chybí. Samčí květy jsou krátce stopkaté a obsahují nejčastěji 5 tyčinek s volnými nitkami. Samičí květy jsou dlouze stopkaté (stopka se za plodu prodlužuje), semeník obsahuje nejčastěji 3 (řidčeji 2 nebo 4) komůrky v nichž je po 2 vajíčkách. Blizny jsou jednotlivé, přisedlé nebo spočívající na krátkých čnělkách. Plody buď připomínají tobolku a rozpadají se na 3 samostatné plůdky nebo jsou nepukavé a bobulovité. Střední sloupek je většinou vytrvalý.\n\nRod flugea zahrnuje 16 druhů. Je zastoupen s nerovnoměrnou četností na všech kontinentech s výjimkou Severní Ameriky. Centrum rozšíření je v tropech a subtropech Starého světa, zejména v Asii. Jediným druhem rostoucím v chladnějších oblastech mírného pásu je flugea křovitá, která se vyskytuje mj. v severní Číně, východní Sibiři a Ruském Dálném východě.\nNejvětší areál ze všech druhů má \"Flueggea virosa\", rozšířená od sušších oblastí západní Afriky přes Arábii, Indii, Čínu a jihovýchodní Asii až po severní Austrálii. V Evropě se vyskytuje jediný druh, \"F. tinctoria\", která je endemitem Pyrenejského poloostrova. V Severní Americe není žádný druh původní, na Floridě roste zplaněle \"F. virosa\".\n\nFlugey rostou na pestré škále stanovišť, zejména v tropických nížinných i horských lesích, savanách, v opadavých lesích a keřové vegetaci různých typů až do nadmořských výšek okolo 3000 metrů.\n\n\nDrobné bezkorunné květy flugeí jsou opylovány rozličným hmyzem. V jižní Africe navštěvují květy \"F. virosa\" zejména drobné denní můry z čeledi \"Thyrididae\" a brouci z čeledí zlatohlávkovití (\"Cetoniidae\") a dlouhoústcovití (\"Lycidae\").\nKvěty \"F. leucopyrus\" opylují v Indii zejména zejména včely. Plody vyhledávají různí savci a ptáci.\n\nRod \"Flueggea\" je v současné taxonomii čeledi \"Phyllanthaceae\" řazen do podčeledi \"Phyllanthoideae\" a tribu \"Phyllantheae\". V minulosti byla celá tato čeleď součástí široce pojaté čeledi \"Euphorbiaceae\", která se však v takovém pojetí ukázala jako parafyletická a v systému APG II byla rozdělena na několik čeledí.\nRod \"Flueggea\" byl popsán v roce 1806, typovým druhem je \"F. leucopyrus\" pocházející z Indického subkontinentu. V průběhu historie byl tento rod některými taxonomy slučován s rodem \"Securinega\", což se ukázalo jako mylné pojetí. Podle výsledků molekulárních studií nejsou oba rody navzdory morfologické podobnosti bezprostředně příbuzné a jsou součástí odlišných vývojových linií čeledi \"Phyllanthaceae\". Mezi blízce příbuzné skupiny rodu \"Flueggea\" náleží rody \"Phyllanthus\", \"Savia\", \"Margaritaria\" a \"Lingelsheimia\", zatímco rod \"Securinega\" je blízce příbuzný s \"Lachnostylis\" a dalšími rody tribu \"Bridelieae\". Do rodu \"Flueggea\" byl na základě molekulárních analýz vřazen monotypický rod \"Richeriella\", zastoupený jediným druhem \"R. gracilis\" v tropické Asii.\nRodový název byl v minulosti někdy přepisován různými autory jako \"Fluggea\" nebo také \"Flüggea\". Podle pravidel botanické nomenklatury je však platné jméno \"Flueggea\".\n\nFlugey obsahují četné účinné látky, zejména alkaloidy sekurininového typu a isokumariny. Hlavním alkaloidem \"F. virosa\" je sekurinin, z dalších byl zjištěn také virosin, viroallosekurinin, virosekurinin, hordenin, flueggenin, sekurinol, norsekurinin a kyselina norsekuronová. Rovněž flugea křovitá obsahuje jako hlavní alkaloid sekurinin, a to v množství asi 0,3 až 0,9 %, a četné další alkaloidy. Nejvyšší obsah sekurininu je v kořeni. Z isokumarinů je obsažen bergenin, u některých druhů i norbergenin. Sekurinin má stimulující účinek na centrální nervovou soustavu podobně jako strychnin, je však méně toxický. Je použitelný např. při léčbě paralýzy.\n\nOtrava flugeou křovitou se projevuje zejména třesem končetin a svalovými křečemi.\n\nDruh \"Flueggea tinctoria\", endemický na Pyrenejském poloostrově, popsal původně Carl Linné v roce 1758 jako druh řešetláku, \"Rhamnus tinctoria\". V roce 1789 jej popsal Jean Louis Marie Poiret rovněž jako řešetlák pod názvem \"Rhamnus buxifolia\". Až v roce 1810 byl přeřazen do čeledi pryšcovité.\nDruh \"Flueggea anatolica\" je endemit Turecka. Byl popsán jako samostatný druh až v roce 1993 a je považován za místní třetihorní relikt. Příbuzným druhem je \"Flueggea virosa\", která se nejblíže vyskytuje v údolí Nilu v Egyptě.\n\n\nPlody některých druhů jsou jedlé. Bobule \"F. virosa\" vyhledávají v Africe zejména domorodé děti. Bobule \"F. leucopyrus\" mají poněkud nahořklou chuť a konzumují je v Indii zejména chudí obyvatelé podobně jako plody \"F. microcarpa\" ve východní Africe.Dřevo stromovitého druhu \"F. flexuosa\" je tvrdé, těžké a odolné vůči působení mořské vody. Slouží v Tichomoří zejména ke stavbě domů a různých konstrukcí a mostů.\n\"F. virosa\" je v tropech a subtropech občas pěstována jako okrasný keř s pohledným olistěním a nápadnými bílými bobulemi, poněkud připomínajícími bobule pámelníku bílého. V České republice je občas jako sbírková dřevina pěstována flugea křovitá. Je možno ji vidět např. v Průhonickém parku, kde je vysazena nad potokem pod Alpínem, uváděna je také ze sbírek Dendrologické zahrady v Průhonicích a Pražské botanické zahrady v Tróji.\n\nDruh \"F. virosa\" má zejména v Africe široké uplatnění v tradičním lékařství při léčení celé řady chorob. Nejpoužívanější částí je kořen. Je využíván i v indické a čínské medicíně. U extraktů byly m.j. prokázány antimikrobiální a antimykotické účinky a účinek proti původci malárie. Listy a květy flugey křovité jsou používány při léčení paralýzy a neurastenie. Šťáva \"F. leucopyrus\" je v Indii používána zevně spolu se suchými listy tabáku proti parazitům.\n\n"}
{"id": "1285998", "url": "https://cs.wikipedia.org/wiki?curid=1285998", "title": "Povodeň v Čechách (1872)", "text": "Povodeň v Čechách (1872)\n\nPovodeň, která zasáhla ve dnech 25. května a 26. května 1872 západní a střední Čechy, patřila k nejničivějším spolehlivě zdokumentovaným přírodním katastrofám na českém území, na Berounce dosáhla úrovně tisícileté vody. \n\nNa frontálním rozhraní se v oblasti povodí Blšanky a Střely vytvořila cyklóna, která způsobila 25. května odpoledne velmi intenzivní přívalové srážky, v Mladoticích spadlo za hodinu a půl rekordních 237 mm. V Berouně dosáhl průtok Berounky dosud nepřekonaných 2500 metrů krychlových za sekundu, Vltava v Praze kulminovala při průtoku 3300 m³/s. Protože hlavní záplavová vlna přišla v noci, došlo ke značným ztrátám na životech: oficiálně bylo napočítáno 337 mrtvých, nejhůře postiženy byly Holedeč (43 osob) a Nebřeziny (40 osob). Zahynulo také velké množství domácích zvířat, tisíce lidí přišly o své domy, na Blšance byly protrženy hráze pěti rybníků, rozsáhlý sesuv půdy způsobil přehrazení Mladotického potoka a vytvořil Odlezelské jezero.\n\n"}
{"id": "1286006", "url": "https://cs.wikipedia.org/wiki?curid=1286006", "title": "Ó", "text": "Ó\n\nÓ (minuskule ó) je písmeno latinky. Nazývá se O s čárkou nebo v češtině dlouhé O. Vyskytuje se v maďarštině, islandštině, kašubštině, polštině, češtině a slovenštině. Také se vyskytuje v afrikánštině, katalánštině, irštině, portugalštině, španělštině, italštině a galicijštině jako varianta písmena o. Dříve se též používalo v grónštině jako krátké O před dvěma souhláskami, po změně pravopisu v roce 1973 se však již toto písmeno nepoužívá.\n"}
{"id": "1286032", "url": "https://cs.wikipedia.org/wiki?curid=1286032", "title": "Brazzers", "text": "Brazzers\n\nBrazzers jsou kanadská produkční společnost v oblasti porna. Vznikla v roce 2005 a za dobu svého působení získala mnoho ocenění, zejména AVN Awards. V současnosti jsou ve vlastnictví skupiny MindGeek.\n"}
{"id": "1286034", "url": "https://cs.wikipedia.org/wiki?curid=1286034", "title": "Rikard Sundén", "text": "Rikard Sundén\n\nRikard Sundén (* 5. května 1981, Falun, Švédsko) je švédský hudebník, který od roku 1999 do roku 2012 působil jako kytarista ve švédské metalové skupině Sabaton. V roce 2012 nastaly ve skupině velké personální změny a všichni členové kromě Joakima Brodéna a Pära Sundströma tehdy kapelu opustili. Důvodem odchodu byla dlouhá a vyčerpávající turné. Bývalí členové včetně Sundéna následně na to založili svojí vlastní skupinu Civil War. S tou má Sundén prozatím na kontě tři studiová alba.\n"}
{"id": "1286035", "url": "https://cs.wikipedia.org/wiki?curid=1286035", "title": "Hornomlýnský rybník", "text": "Hornomlýnský rybník\n\nHornomlýnský rybník, či také Vernerák je průtočný rybník na Kunratickém potoku v Kunraticích, Praze 4. Slouží jako záchytná vodní plocha, k chovu ryb (každoročně se zde provádí výlov) a jako krajinotvorný prvek. Vodu v něm zadržuje zemní sypaná hráz výšky 5,5 metrů po které vede ulice \"K Verneráku\". Má plochu hladiny 14 984 m a celkový objem nádrže činí 33 554 m.\n\nPo toku Kunratického potoka nahoru se nejblíž nachází Šeberák, pod Hornomlýnským rybníkem se nachází rybník Dolnomlýnský. Jeho další přívod vody tvoří Vernerovy prameny, které se nacházejí několik metrů nad tímto rybníkem v lese.\n\nZ přírodního hlediska není rybník příliš zajímavý, břehy totiž prudce klesají do vody a jsou většinou zastíněny stromy. Celkově bylo v okolí Verneráku zaznamenáno v roce 2013 47 druhů rostlin, 4 druhy obojživelníků, 282 druhů motýlů, 7 druhů vodních měkkýšů a 3 druhy ptáků.\n\nOkolí rybníka nebylo dříve zarostlé jako v současnosti. Kolem rybníka se rozkládaly pastviny a na pravém břehu vyčnívaly skalní výchozy. Původní plocha rybníka byla přibližně 19 000 m.\n\nDnešní podobu získal rybník v 90. letech minulého století, kdy v rámci odvádění dešťových vod z nových sídlišť v Kunraticích byla část rybníka zasypána a vznikla zde dešťová usazovací nádrž. V souvislosti s výstavbou této nádrže bylo provedeno zvýšení bezpečnostního přelivu a nové opevnění hráze, na kterém byla vystavěna nová silnice.\n\nV 90. letech minulého století byla k rybníku přistavěna také dešťová usazovací nádrž. Slouží k zachycení hlavního podílu znečištění dešťových vod, které je spláchnuto do kanalizace a je do Verneráku vyváděno. Jejím cílem je omezit znečištění vodního toku. Je pravidelně kontrolována a čištěna, jejím vlastníkem je město Praha a provozovatelem jsou Lesy ČR.\n\n\n"}
{"id": "1286039", "url": "https://cs.wikipedia.org/wiki?curid=1286039", "title": "Kerri Walshová", "text": "Kerri Walshová\n\nKerri Walshová (* 15. srpna 1978 Santa Clara (Kalifornie), USA) je americká reprezentantka v plážovém volejbale. Se třemi olympijskými tituly a 133 turnajovými vítězstvími je nejlepší hráčkou v historii tohoto sportu. Mezinárodní volejbalová federace ji vyhlásila sportovkyní roku 2005, 2006, 2007, 2008 a 2012.\n\nZačínala s šestkovým volejbalem, v roce 1996 byla vyhlášena nejlepší středoškolskou hráčkou USA a v roce 1999 získala spolu s Lauren Cacciamaniovou cenu pro nejlepší vysokoškolskou volejbalistku. Studovala na Stanfordově univerzitě a v letech 1996 a 1997 dovedla její ženský volejbalový tým k titulu National Collegiate Athletic Association. Na olympiádě 2000 skončila s týmem USA na čtvrtém místě.\n\nRoku 2001 získala univerzitní titul Bachelor of Arts v oboru amerikanistika a rozhodla se stát profesionální hráčkou plážového volejbalu. Vytvořila dvojici s Misty Mayovou, společně vyhrály tři olympijské turnaje (2004, 2008 a 2012, přičemž v 21 zápasech ztratily jediný set), třikrát se staly mistryněmi světa (2003, 2005 a 2007) a v roce 2002 získaly celkové prvenství v seriálu FIVB World Tour, v letech 2007 až 2008 vyhrály rekordních 112 utkání v řadě. V roce 2012 Mayová-Treanorová ukončila kariéru, novou partnerkou Walshové se stala April Rossová. Tento pár získal bronzové medaile na LOH 2016 a vyhrál pět turnajů World Tour. \n\nV roce 2005 se provdala za amerického beachvolejbalistu Caseyho Jenningse, mají dva syny a dceru. Olympiádu 2012 vyhrála, když byla v jedenáctém týdnu těhotenství.\n\n"}
{"id": "1286046", "url": "https://cs.wikipedia.org/wiki?curid=1286046", "title": "Alexis Texas", "text": "Alexis Texas\n\nAlexis Texas vlastním jménem Thea Alexis Samper (* 25. května 1985 Panama) je americké pornoherečka, režisérka a také vystupovala jako tanečnice.\n\nNarodila se v Panamě, během služby jejího otce na zdejší americké základně. Vyrůstala v Castroville v Texasu. Její původ je německý, norský a portorikánský. Její první práce byla asistentka osobní péče v pečovatelském domově. Předtím než začala s kariérou v pornoherečky tak studovala na Texas State University-San Marcos terapii respirační péče.\n\nSvou kariéru pornoheřečky zahájila v roce 2007 a o rok později získala cenu za nejlepší sexuální DVD od AVN Awards. Poté se přestěhovala do Los Angeles a začala natáčet scény pro agenturu LA Direct.\n"}
{"id": "1286064", "url": "https://cs.wikipedia.org/wiki?curid=1286064", "title": "Smolinka (potok)", "text": "Smolinka (potok)\n\nSmolinka je potok, který pramení jižně od lokality Vařákovy paseky ve Vizovické vrchovině.\n\nPramen se nachází jižně od lokality Vařákovy paseky. Odtud stéká jižním směrem a tvoří hranici mezi okresy Zlín a Vsetín. V blízkosti vesnice Lačnov protéká stejnojmennou přírodní památkou, za ní se stáčí jihozápadním směrem a teče skrze vesnici Smolina. Poté pokračuje skrze vesnici Mirošov, za kterou následuje přírodní památka Podskaličí a mezi vesnicemi Vlachovice a Vrbětice se vlévá do Vláry.\n\nV údolí potoka roste šafrán bělokvětý. Na jeho ochranu byly vyhlášeny dvě přírodní památky: Smolinka a Podskaličí.\n\n"}
{"id": "1286069", "url": "https://cs.wikipedia.org/wiki?curid=1286069", "title": "Pineberries", "text": "Pineberries\n\nPineberries (latinsky \"Fragaria ananassa\") jsou zvláštní odrůdou jahod. Tato odrůda již dříve rostla volně v lesích Latinské Ameriky, ale do dnešní podoby byla vyšlechtěna v Nizozemsku. Jsou velmi populární ve Velké Británii a mají několik odrůd. Název vznikl z anglických slov Pineapple (ananas) a Strawberry (jahoda).\nRostlina vypadá jako normální jahodník. Plod je stejně velký jako jahoda, ale dužina a povrch jsou smetanově bílé, a má červená zrníčka.\n\nChutnají podobně jako ananas, ale chuť jahod mají také. Lze je podávat jako normální jahody. Česky se jim někdy říká ananasové jahody, nebo bílé jahody.\n"}
{"id": "1286076", "url": "https://cs.wikipedia.org/wiki?curid=1286076", "title": "Jiří Hudeček (rozcestník)", "text": "Jiří Hudeček (rozcestník)\n\nJméno a příjmení Jiří Hudeček neslo nebo nese více osobností:\n"}
{"id": "1286085", "url": "https://cs.wikipedia.org/wiki?curid=1286085", "title": "Přirozený porod", "text": "Přirozený porod\n\nPřirozený porod je porod, který probíhá fyziologicky, tedy samovolně a bez vnějších zásahů. Důraz je kladen na respektování přání rodící ženy, která se rozhoduje kde a jak porodit. Na průběh porodu dohlíží porodní asistentka, která s ohledem na nejnovější výzkumy v oboru porodnictví vyhodnocuje případné komplikace. Podle statistik Světové zdravotnické organizace je schopno přirozeně (tedy bez rutinních zásahů) porodit 70 až 80 procent těhotných žen.\n\nPři přirozeném porodu:\n\"„Obecně lze stupeň rizika na počátku I. doby porodní považovat za nízký u 70 až 80 % těhotných žen.“\" Čtyři ženy z pěti tedy k porození svého dítěte nepotřebují asistenci a zásahy lékařů, ale pouze vhodné podmínky. Za tři základní je považován pocit bezpečí, klid a trpělivost.\n\nMá-li žena porodit bez lékařských zásahů, je nezbytné respektovat tzv. přirozené porodní mechanizmy. Prožívá-li žena svůj porod v prostředí, které je jí příjemné, vyprodukuje její tělo dostatečné množství hormonů potřebných pro spontánní porodní činnost. Aby hormony mohly být vyprodukovány přirozenou cestou, musí během porodu pracovat podkorová centra mozku, zatímco mozková kůra se dostává do stavu jakéhosi útlumu vůči okolnímu prostředí a rodící žena se ocitá v „posunutém“ stavu vědomí.\n\nPřirozený porod bývá narušen, nejsou-li respektovány základní potřeby rodící ženy: nerušený klid, teplo, intimita a pocit bezpečí. To může mít za následek, že se porod zpomalí nebo zcela zastaví.\n\nNepostupující porod je často vyhodnocen jako „komplikace“ a ke slovu přichází medikace. Jakmile žena ztratí důvěru v porodní proces, nemohou pro ni optimálně pracovat všechny biochemické mechanismy.\n\nV porodním procesu se psychika ženy stává biologicko-chemickou potřebou pro jeho zdárný průběh. Mozek rodící ženy udává pokyny k vyplavování hormonů oxytocinu a endorfinu, které porodní proces spouštějí a podporují, a vedou tak k jeho plynulosti. Naopak při pocitu ohrožení (ať už reálného, nebo jen představovaného), nebo pocitu ponížení, dochází k vyplavování stresových hormonů (katecholaminů). Ty porodní proces, zvlášť v I. době porodní, zpomalují či zastavují.\n\nSvé představy porodu může žena sdělit prostřednictvím porodního přání. Uznávaný francouzský porodník Michel Odent (nar. 1930), který se proslavil aktivní podporou přirozeného porodu, potvrzuje, že ticho je základní potřebou rodící ženy. Další základní potřebou je soukromí, neboť porod je intimní záležitost, která se chemickými procesy i psychologickou stránkou v mnohém velmi podobá pohlavnímu styku. Tato paralela není náhodná – hormon oxytocin, který je klíčový pro porodní proces, se uvolňuje i při orgasmu. Podmínky k potřebnému „uvolnění“ jsou individuální.\n\nPocit bezpečí rodící ženě navozuje zdravotnický personál, který vytváří atmosféru důvěry. Je ideální, pokud o ženy při porodu pečují osoby, ke kterým si vytvořily důvěru již před porodem. Proto je v západních zemích běžná tak zvaná kontinuální porodní péče. Výzkumné studie WHO zjistily, že žena s nízkým rizikem, která rodí své první dítě ve fakultní nemocnici, může být ošetřována až 16 lidmi během 6 hodin porodu, avšak po většinu času je sama. Rutinní postupy, které jsou pro tyto ženy neznámé, přítomnost cizích lidí a osamělost během I. doby porodní způsobují stres, a stres může mít vliv na prodloužení porodu nebo na nastartování procesu, který byl popsán jako „kaskáda intervencí“. Bohužel ani urychlování porodu umělým oxytocinem, ani následné tišení bolesti, ani nástřih hráze, ani další opatření, ke kterým se běžně v nemocnici přistupuje nejsou bez rizika.\n\nŽeny, které přijíždějí do porodnice, aby byly v rukou lékařů, mohou být zklamány, že lékař obvykle přichází až na konci I. doby porodní a současně ženy, které nechtějí rodit doma, ale chtějí respektující přístup k porodním mechanismům, mohou být zaskočeny řadou rutinních postupů zdravotnického zařízení (administrativa, zavedení kanyly, holení, klystýr, častá vyšetření). Ve vyspělých zemích je vějíř možností porodní péče mnohem pestřejší a ženy mají možnost si v široké nabídce vybrat. Například jsou běžnou součástí péče porodní domy, ty však v České republice zatím nejsou provozovány.\n\nProtože čtyři pětiny žen jsou zdravé a jejich porod normální, mělo by se k porodu přistupovat jako k přirozenému, dokud se neobjeví indikátory k přehodnocení rizika. Převážně ve východních zemích naopak můžeme pozorovat všeobecný sklon k intervencím do průběhu porodu, a to i v případech, které žádný zásah nepotřebují a v míře, kterou vyžadují porody komplikované. To má řadu negativních dopadů, včetně těch, že některé ženy mohou mít snahu se porodnicím vyhnout. Mimo jiné proto, že ženy i jejich děti mohou být zbytečnými zásahy poškozeny (např. kontroverzní přidržení děložního fundu může způsobit rupturu dělohy, vybavování ramének může způsobit poranění brachiálního plexu). Porodnice, kam jsou odesílány patologické porody (komplikované či vysokorizikové), pak může poskytnout ještě lepší péči a pozornost ženám a dětem, které to skutečně potřebují, ve chvíli, kdy většina normálních porodů probíhá bez finančně nákladné péče.\n\n"}
{"id": "1286088", "url": "https://cs.wikipedia.org/wiki?curid=1286088", "title": "Jana Dudková", "text": "Jana Dudková\n\nJana Dudková (1. října 1931 Praha – 20. dubna 2017) byla česká televizní dramaturgyně a scenáristka. \n\nPatřila k zakladatelské generaci Československé televize a spolupracovala s Jiřím Hubačem, Oldřichem Daňkem, Janem Jílkem a Marií Poledňákovou. Jako scenáristka pracovala na celovečerních filmech \"Hanele\" a \"Golet v údolí\" natočených podle předloh Ivana Olbrachta režisérem Karlem Kachyňou a Zeno Dostálem.\n\nByla autorkou řady dramatických titulů: adaptace Jiráskova románu \"Na dvoře vévodském\", Nerudových \"Povídek malostranských\" či detektivek \"Síť na bludičku\" nebo \"Panenka\".\n\nByla dramaturgyní pořadů: \"Tažní ptáci\", \"Jak vytrhnout velrybě stoličku\" a \"Jak dostat tatínka do polepšovny\", trilogie \"Ohnivé ženy\", seriálů \"Byl jednou jeden dům\" a \"Dnes v jednom domě\", \"Dobrá Voda\" a \"Sanitka\". Jednou z jejích posledních prací byla krimi \"Černá karta\" v režii Zdeňka Zelenky.\n\nByla první ženou režiséra Jaroslava Dudka (1932–2000), s nímž měla dvě dcery. Její dcera Anna Vášová informovala veřejnost o jejím úmrtí.\n"}
{"id": "1286089", "url": "https://cs.wikipedia.org/wiki?curid=1286089", "title": "Tenši no tamago", "text": "Tenši no tamago\n\nTenši no tamago (天使のたまご) je japonský originální animovaný film, který byl vydán 15. prosince 1985 vydavatelstvím Tokuma Šoten. Jde o spolupráci mezi populárním umělcem Jošitakou Amanem a režisérem Mamoruem Ošiiem. Snímek neobsahuje téměř žádný dialog a kvůli mlhavé dějové linii a vizuální stránce je popisován spíše jako “umělecké dílo nežli příběh”.\n\nFilm Tenši no tamago sleduje život nejmenované holčičky, která žije sama v opuštěném městě, a stará se o velké vejce, jež schovává pod svými šaty. Na začátku filmu nejmenovaný muž sleduje kulovité plavidlo plné soch podobajících se bohům, sestupující z nebe. Probuzena hlukem plavidla se holčička vydá hledat jídlo a vodu do novogotického/secesního města, ale na hlavní třídě narazí na tanky směřující do neznáma. Zde se také střetne s mužem nesoucím na ramenech děsivý přístroj připomínající kříž. Vyděšena uteče do nejbližší uličky, ale když se vrátí, muž je pryč. Nakonec jde zase hledat jídlo a vodu, vyhýbajíc se hrozivým mužským postavám s harpunami.\n\nPo chvíli oddechu si holčička všimne muže s křížem a rozhodne se k němu přiblížit. Poté se k ní ale otočí a překvapí ji, když vyndá ze svého pláště její vejce, které bez přemýšlení nechala na náměstí, kde předtím jedla. Varuje ji, že co je jí drahé, by měla nechat v sobě, jinak o to přijde a vejce jí vrátí. Když se jí pak zeptá, co si myslí, že je uvnitř, holčička prohlásí, že mu to nemůže říct a rozčileně uteče, když jí muž navrhne ať vejce rozbije. Muž ji následuje, ale na její opakovanou otázku “kdo jsi?” jí neodpoví.\n\nNakonec ho holčička nechá jít s ní a sblíží se s ním, když ji vystraší postavy mužů s harpunami lovící stíny obrovských ryb plovoucí přes ulice a domy. Muži marně pokračují v lovu, neschopni cokoli chytit a holčička se pouze podivuje, proč loví něco, co zde není. Aby přečkali rozruch venku, schovají se v nedalekém kostele.\n\nPo opuštění města holčička poprosí muže, aby nic neudělal jejímu vejci, ale tak jako předtím se nedočká odpovědi. Pár poté vejde do obrovské budovy a zastaví u masivní kostry stvoření podobající se leviatanu, kde si muž všimne obrazu stromu vrytého do pilíře. Když k němu přistoupí, začne vyprávět o vzpomínce na podobný strom, který už někde viděl. Strom vzešlý z černého obzoru, který vysál všechen život ze země a jeho pulzující větve se natahovaly, jakoby chtěly něco uchopit, a na jeho vrcholu bylo vejce s obřím ptákem spícím uvnitř. Když se dívka zeptá, o čem ten pták sní, muž jí odpoví otázkou, zda by mu už řekla, co je uvnitř jejího vejce. Holčička ale zůstane mlčet, tak jako on. Oba pak vystoupají po schodech lemovaných nádobami s vodou, které holčička sbírá. Při pohledu na tisíce nádob seřazených podél zdí se jí muž zeptá, jak dlouho už tu je. Když mu neodpovídá pokračuje, že už také zapomněl odkud přišel a není si ani jistý, kam vlastně směřuje. Dívka se pak strachuje, jestli neodejde, ale žádné ujištění nedostane.\n\nChvíli na to jí muž vylíčí příběh o Noemově arše, popisující za zvuku deště potopu, přeživší a hledání pevniny za pomoci holubice. Jeho vyprávění však vezme fatalistický obrat, když prohlásí, že holubice se nikdy nevrátila k arše, a tak lidé nakonec zapomněli, že kdy existovala civilizace před nimi a ztratili veškeré spojení s tím, čím byli.\n\nMuž pak nahlas přemítá, jestli pták, kterého viděl, vůbec existuje a jestli nešlo o sen. Přemýšlí, zda on, ona a ty ryby ve městě nejsou pouze vzpomínky osoby, která tu už není a nakonec zpochybní existenci všeho a všech kromě přetrvávajícího deště venku. Holčička pak náhle trvá na tom, že pták, o kterém mluvil, existuje a zavede ho do chodby na jejíž zdi je fosílie velkého anděla. Pak vysvětlí, že plánuje její vejce po vylíhnutí vrátit tomuto “ptákovi”, kterého našla. Muž při pohledu na anděla však temně řekne, že si to myslel, ale nic víc nedodá.\n\nKdyž dívka spí, muž sedící u její postele vezme vejce a křížem, který nosil na ramenou, ho rozbije a poté odejde. Holčička se pak ráno vzbudí, ale jakmile najde zničenou skořápku, propukne v pláč. Rozhodne se muže najít, avšak když ho zahlédne, nevšimne si zaplaveného příkopu a spadne do něj. Pod vodou se dívka promění v dospělou ženu a její poslední výdech se na hladině objeví jako desítky plovoucích vajec.\n\nKdyž déšť náhle zeslábne, je ukázáno, že stromy které muž předtím popisoval, vyrostly všude po celé zemi. Muž mezitím stojí na rozlehlém pobřeží lemovaném bílými ptačími pírky, a pozoruje kulovité plavidlo, jak stoupá nad oceán. Mezi tisíci sochami se objeví nová socha holčičky, která sedí na trůnu s vejcem na klíně. Pohled se pak pomalu vzdálí a odhalí, že břeh, les a město jsou pouze součástí malého ostrovu připomínajícího převrácenou loď.\nNezu pracoval s Ošiim ještě na filmu a Mako Hjódó nadabovala vedlejší roli v The Sky Crawlers\n\nTenši no tamago je film s náboženskou tématikou, zaměřený především na křesťanství. Nálada filmu úzce souvisí se samotným autorem, který ve stejné době ztratil svou víru, a tak se ve filmu odráží hlavně deprese způsobená kolapsem víry v Boha a slepá víra, kterou ve filmu představuje postava dívky. Vejce, které chrání by se dalo interpretovat jako její víra v Boha, kterou se snaží ochránit, tak jako my chráníme svá vlastní přesvědčení. Dívka věří, že vejce se vylíhne, aniž by věděla, jestli se tak doopravdy jednou stane. V jedné scéně její víru muž zpochybňuje, ale holčička svoji víru neztrácí dokud muž vejce nerozbije.\n\nBěhem filmu se dívka muže opakovaně ptá, kdo je. Vypadá to, jako by sám Ošii chtěl porozumět své víře, dokud se muž nezeptá dívky, kdo je ona. Autor zde možná naznačuje ze víra je proces poznání sebe sama - kdo jsme a čím se můžeme stát. To je ovšem jedna z teorií. Sám Ošii prohlásil, že ani on sám neví o čem přesně jeho dílo je. Jeho cílem je, aby si divák poselství filmu vyložil sám.\n\nFilm Tenši no tamago vznikl spoluprací mezi Ošiim a Amanem. O animaci se postaralo studio DEEN s Hirošim Hasegawou, Masaem Kobayašim, Micunori Miurou a Jutakou Wadem jako producenty. Ošii a Amano pracovali na scénáři a hudbu složil Jasuhiro Nakura.\n\nFilm Tenši no tamago vyšel 15. prosince 1985 ve vydavatelství Tokuma Šoten. 71minutové OVA bylo později využito jako kostra pro hraný film In the Aftermath (1987) režírované Carlem Colpaertem. Colpaertuv film je tu a tam prokládán snímky z Ošiiho Tenši no tamago s předabovaným dialogem, který se neobjevuje v Ošiiho filmu.\n\nPři svém vydání nebylo Tenši no tamago kritiky přijato příliš kladně, při čemž Ošii prohlásil, že mu to znemožňovalo několik let získat práci. Avšak tento film je považován za “jeden ze zlatých hřebů ‘uměleckého’ anime a jeho kariéry jakožto režiséra”. Brian Ruth, kritický analytik japonské pop kultury, prohlásil, že to byl “jeden z nejkrásnějších a nejlyričtějších animovaných filmů vůbec.”\n\nHelen McCarthy to nazvala “raným vrcholným dílem symbolického filmového průmyslu”, konstatující, že “jeho surrealistická krása a pomalé tempo vytvořilo Zenovou atmosféru jakou v jiném anime nenajdeme”. V jeho knize Horror and Science Fiction Film IV, Donald C Willis popisuje film jako “poetický, melancholický science-fantasy film a pro ne-japonsky mluvící diváky jako velice tajemný a temný.” Willis také zahrnul tento film mezi své nezapomenutelné filmy z let 1987-1997.\n\nV článku z on-line magazínu Senses of Cinema Richard Suchenski ohledně Ošiiho prohlásil, že Tenši no tamago byla Ošiiho “nejčistší destilace, jak jeho vizuální mytologie tak jeho formálního stylu”. Recenze poukázaly, že “Patlabor 2 je sofistikovanější a Ghost in the Shell je významnější a Smrtící Avalon mytologicky komplexnější, avšak zastaralé, ručně kreslené Tenši no tamago zůstává Ošiiho nejosobnějším dílem.”\n\n\n"}
{"id": "1286092", "url": "https://cs.wikipedia.org/wiki?curid=1286092", "title": "Daniel Mullback", "text": "Daniel Mullback\n\nDaniel Mullback (* 14. října 1982, Falun, Švédsko) je švédský hudebník, který od roku 1999 do roku 2012 působil jako bubeník ve švédské metalové skupině Sabaton. V roce 2012 nastaly ve skupině velké personální změny a všichni členové kromě Joakima Brodéna a Pära Sundströma tehdy kapelu opustili. Důvodem odchodu byla dlouhá a vyčerpávající turné. Bývalí členové včetně Mullback následně na to založili svojí vlastní skupinu Civil War. S tou má Mullback prozatím na kontě tři studiová alba.\n"}
{"id": "1286095", "url": "https://cs.wikipedia.org/wiki?curid=1286095", "title": "Ivan Vasilijevič Kirejevskij", "text": "Ivan Vasilijevič Kirejevskij\n\nIvan Vasiljevič Kirejevskij (Ива́н Васи́льевич Кире́евский; , Moskva – , Petrohrad) byl ruský spisovatel a publicista, spolu s Alexejem Chomjakovem zakladatel a hlavní teoretik slavjanofilství.\n\nJako většina slavjanofilů pocházel Kirejevskij ze šlechtické rodiny statkářů, ze vzdělaného romantického prostředí, kde se zdůrazňovala citovost, kde se však setkal i se spisy Johna Locka a C. A. Helvétia. Jako mladý muž se kromě toho setkával s německými intelektuály a na svých cestách po Evropě i s G. W. F. Hegelem, F. Schleiermacherem, F. W. Schellingem nebo s francouzským historikem J. Micheletem. Roku 1832 vydával časopis \"Evropejec\" a roku 1845 krátce redigoval \"Moskvitjana\".\n\nHlavním předmětem Kirejevského zájmu byl jednak vztah Ruska a Evropy, šlo mu ale také o překonání rozporu mezi věděním a náboženskou vírou. Evropa byla podle něho formována racionalistickým a individualistickým myšlením, které nepřipouští žádnou \"sobornost\" (celistvost). Na té naopak byla založena pravá ruská tradice, která se však právě přiblížením k západnímu myšlení (například v ruském \"rozkolu\", oddělením starověrců od pravoslaví, nebo v reformách Petra Velikého) ztratila. Kirejevskij se snažil smířit tuto starou tradici s novou tradicí Ruska.\n\n\n"}
{"id": "1286098", "url": "https://cs.wikipedia.org/wiki?curid=1286098", "title": "Oskar Montelius", "text": "Oskar Montelius\n\nOskar Montelius (* Falun, Švédsko) je bývalý kytarista švédských metalových skupin Sabaton a Civil War. Sabaton opustil v roce 2012, když v kapele nastaly velké personální změny a z původních členů zůstali pouze Joakim Brodén a Pär Sundström. Důvodem odchodu byla dlouhá a vyčerpávající turné. Bývalí členové včetně Monteliuse následně na to založili svojí vlastní skupinu Civil War. S tou Montelius vydal dvě alba a poté ji opustil.\n"}
{"id": "1286100", "url": "https://cs.wikipedia.org/wiki?curid=1286100", "title": "Naughty Little Doggie", "text": "Naughty Little Doggie\n\nNaughty Little Doggie je sólové studiové album amerického zpěváka Iggyho Popa. Vydáno bylo 5. března roku 1996 společností Virgin Records a jeho producentem byl spolu s Popem Thom Wilson. Autorem designu obalu alba je Phil Bicker, zatímco fotografie pořídili Anton Corbijn a David Sims. Píseň „Look Away“ je poctou hudebníkovi Johnnymu Thundersovi a groupie Sable Starr.\n\n"}
{"id": "1286102", "url": "https://cs.wikipedia.org/wiki?curid=1286102", "title": "Robban Bäck", "text": "Robban Bäck\n\nRobban Bäck (* 10. ledna 1985, Švédsko) je švédský hudebník, od roku 2015 působící ve skupině Mustasch. Je také bývalým členem dalších švédských skupin; Sabaton a Twilight Force. Přestože k Sabaton nastoupil v květnu 2012, již na konci tohoto roku byl jako koncertní náhrada oznámen Snowy Shaw a od roku 2013 je stálým bubeníkem Sabaton Hannes Van Dahl.\n"}
{"id": "1286105", "url": "https://cs.wikipedia.org/wiki?curid=1286105", "title": "Beat 'Em Up", "text": "Beat 'Em Up\n\nBeat 'Em Up je sólové studiové album amerického zpěváka Iggyho Popa. Vydáno bylo 18. června roku 2001 a jeho producentem byl sám Iggy Pop. Nahráno bylo ve studiu Hit Factory Criteria Studios v Miami. Autorem ilustrace na obalu alba je výtvarník Todd James.\n\n"}
{"id": "1286108", "url": "https://cs.wikipedia.org/wiki?curid=1286108", "title": "11 Legends", "text": "11 Legends\n\n11 Legends je počítačová hra vytvořená německou společností Upjers. Byla vytvořená 5. dubna 2012 v němčině a 16. ledna 2013 byla přeložená do češtiny. Hra existuje také v dánštině, francouzštině, maďarštině, nizozemštině, polštině a ruštině. Hlavní cíl hry je vytvořit fotbalový tým a dopracovat se k tomu, aby se z něho stala fotbalová legenda. 20. dubna 2017 byla hra dostupná na čtyřech serverech .\n\nAby mohl hráč tuto hru hrát, musí si (jako u všech Upjers her) založit účet na webové stránce Upjers. Hra spočívá v tom, že hráč ovládá svůj tým 18-53 hráčů (na hřišti jich smí být však maximálně 18, z čehož je 7 náhradních) a hraje hry s týmy jiných hráčů (jiný hráč nemusí o hře vědět a ani nemusí být online během hry). Existují 3 možné typy her: Přátelská hra, Ligová hra a Playoff (viz. Typy her). Hráče během hry provází komentátor, který seznamuje hráče s děním během hry (góly, žluté a červené karty, zranění hráčů, střídání hráčů) a občas i doplňuje vtipné poznámky, které někdy ani nesouvisí s hrou. Na konci hry si hráč může prohlédnout přehled (je možné i celou hru přeskočit a podívat se na přehled ihned), v němž je velkými čísly na začátku výsledek zápasu, pod kterým je stručná poznámka o výsledku zápasu. Pod poznámkou se nacházejí nejdůležitější informace o zápase- kolik bylo faulů, zranění, žlutých a červených karet a střídání hráčů (jsou zobrazeny údaje pro oba zúčastněné týmy) a poté seznam peněžních výnosů ze zápasu (kolik bylo na stadionu fanoušků, příjem ze stadionu a stánků, počet bodů za zápas).\n\nK tomu, aby se mohly hrát hry, jsou potřeba volné zápasy (6 každý den), nebo extra zápasy (jeden ze vzducholodi, druhý od legendy Seppa, třetí je možné získat po kliknutí na nápis „Klikni zde, abys vyhrál jednu volnou hru“ (toto ale nefunguje vždy)). Když nezbývají už žádné zápasy, je možné hrát další hru za 10 gólů.\n\nVe hře jsou dvě herní měny: L$ (normální měna) a Góly (prémiová měna). Góly lze získat i ve hře. Každý hráč získá po dosažení nového levelu 15 gólů. Góly lze získat i po splnění určitých úkolů. L$ je možné vydělat ve hře, nebo vyměnit za góly. Góly lze také koupit za reálné peníze (1 Gól=20 L$=0,1875 Kč).\n\nTento typ hry je dostupný od začátku. Napravo se vždy zobrazí týmy, které jsou na podobné úrovni schopnosti jako hráč. Za tuto hru není hráč nijak hodnocen, může získat peníze a body. Pokud je ovšem tým soupeře příliš slabý (tzn. má extrémně nižší úroveň schopnosti než tým hráče), nezíská hráč žádné body.\n\nTento typ hry je dostupný od úrovně 9. Tým zde hraje proti 18 hráčům ve stejné lize. Existuje celkem 20 lig. Název týmu, který vyhrál 1. ligu, je poté napsán ve zprávách dole. 3 týmy, které byly v prvních třech pozicích, postupují do vyšší ligy, 3 poslední týmy sestupují do nižší ligy.\n\nTento typ hry lze hrát od úrovně 12. Hráč si nastaví podmínky pro hru a čeká, až se zaplní všechny pozice pro hráče. Hráči musí před tím, než vstoupí, zaplatit určený poplatek. Hráč, který vyhraje, získá určitý peněžní obnos.\n\nAby bylo možné hrát zápas ve fotbale, jsou zapotřebí hráči. Ty je možné koupit v kanceláři od jiných hráčů (lze tu také nepotřebné, neschopné nebo staré hráče prodat) nebo získat z fotbalové školy. Hráč získá na začátku hry 22 hráčů zdarma. Hráči se nacházejí v klubovně. Každý druh klubovny však může mít pouze omezený počet hráčů (viz. Budovy-Klubovny), takže hráče nelze nakupovat do nekonečna. V týmu musí být nejméně 18 hráčů, aby se mohly zaplnit všechny pozice na hřišti- když je na hřišti méně hráčů, není možné hrát zápas.\n\nHráči postupně během hry stárnou (za 30 dní jsou starší o 1 rok). Když jsou již příliš staří, hrají hůře a nemohou již zvyšovat svoje dovednosti (tzn. trénink jim vůbec nic nepřináší). Těchto hráčů je ale možné se snadno zbavit tím, že se prodají v kanceláři, kde je můžete prodat buďto na volném trhu (poplatek 10% ze zadané ceny), nebo přímo jinému hráči (provize 10% ze zadané ceny), nebo prodat v bance (cena je poloviční).\n\nHráč nemůže být přítomen v zápase, jestliže získal červenou kartu (popř. dvě žluté karty), nebo jestliže byl při zápase zraněn. Hráče s červenou kartou lze povolat ihned do dalšího zápasu (červená karta se smaže), ovšem zranění hráči se nějakou dobu léčí v nemocnici, takže nejsou ihned dostupní.\n\nHráči se mohou během tréninku nebo hry zranit (nesouvisí s červenými ani žlutými kartami). V tomto případě nemohou hrát zápasy, trénovat ani být prodáni na trhu. Existuje 7 druhů nemocí: Nemoci kostí a kloubů, infekční nemoci, drobná zranění, kardiovaskulární nemoci, zranění na hlavě, psychologické nemoci a problémy s dýcháním. Čas léčby lze zkrátit pomocí lékařů, každý se však specializuje pouze na určité druhy nemocí a nemůže léčit více hráčů najednou.\n"}
{"id": "1286111", "url": "https://cs.wikipedia.org/wiki?curid=1286111", "title": "Avenue B", "text": "Avenue B\n\nAvenue B je sólové studiové album amerického zpěváka Iggyho Popa. Vydáno bylo 14. září roku 1999 společností Virgin Records a jeho producentem byl Don Was. Autorem Popova portrétu na obalu alba je kanadský fotograf Jeff Wall. Vedle jiných se na albu podílelo jazzové trio Medeski, Martin & Wood. Kromě autorských písní deska obsahuje coververzi písně „Shakin' All Over“ od Johnnyho Kidda.\n\n"}
{"id": "1286114", "url": "https://cs.wikipedia.org/wiki?curid=1286114", "title": "Folland Midge", "text": "Folland Midge\n\nFolland Fo. 139 Midge byl britský demonstrátor lehkého stíhacího letounu vyvinutý společností Folland Aircraft. Během zkušebního programu se osvědčil a jeho dalším vývojem vznikl lehký bojový a cvičný letoun Folland Gnat.\n\nŠéfkonstruktér Follandu W. E. W. Petter se na počátku 50. let rozhodl navrhnout jednoduchý, lehký a kompaktní stíhací letoun, který by při nízkých pořizovacích a provozních nákladech mohl soupeřit se soudobými, čím dál složitějšími letouny. Folland letoun vyvíjel na vlastní náklady. Prvním krokem byla stavba létajícího demonstrátoru Midge (sériové číslo G-39-2), který poprvé vzlétl 11. srpna 1954. Prototyp byl vystaven ve Farnborough a důkladně testován na základně v Boscombe Down. Zkušenosti z jeho provozu byly využity ve vývoji většího a výkonnějšího typu Folland Gnat, který byl sériově vyráběn ve cvičné i v bojové verzi. Letoun se velmi osvědčil. Zároveň jej testovali zástupci zahraničních zájemců o typ Gnat (např. z Indie).\n\nSlužba samotného demonstrátoru Midge však byla krátká, dne 26. září 1955 havaroval při startu. Zahynul pilot letounu major Mathez, který byl součástí švýcarské delegace testující Midge na letišti Chilbolton.\n\nJednalo se o proudový jednomístný hornoplošník kompaktních rozměrů, vybavený jen nejnutnější avionikou. Byl vybaven příďovým podvozkem. Poháněl jej proudový motor Armstrong Siddeley Viper o tahu 7,3 kN.\n\n\n\n"}
{"id": "1286116", "url": "https://cs.wikipedia.org/wiki?curid=1286116", "title": "Ledovec Kaskawulsh", "text": "Ledovec Kaskawulsh\n\nLedovec Kaskawulsh je rozlehlý údolní ledovec v pohoří Saint Elias Mountains. Nachází se v národním parku Kluane, v kanadském teritoriu Yukon. Rozprostírá se v nadmořské výšce 2 000 až 3 000 m n. m. na ploše přibližně 25 000 km². Ledovec končí svým čelem na pomezí dvou údolí. Jedním protéká řeka Slims, které je součástí povodí Yukonu (Beringovo moře), druhým údolím protéká řeka Kaskawulsh (povodí řeky Alsek, potažmo Aljašského zálivu). Ve svém nejširším místě má až 6 km široký. \n\nAž do roku 2016 drtivá většina vody z tajícího ledovce směřovala do řeky Slims. V roce 2016 však čelo ledovce ustoupilo a průtok vody se přesměroval do řeky Kaskawulsh. Tento hydromorfologický úkaz je formou pirátství vodních toků. V následku přesměrování vody výzkumníci očekávájí, že se jezero Kluane na řece Slim postupem času stane bezodtokovým jezerem.\n"}
{"id": "1286117", "url": "https://cs.wikipedia.org/wiki?curid=1286117", "title": "Konstantin Sergejevič Aksakov", "text": "Konstantin Sergejevič Aksakov\n\nKonstantin Sergejevič Aksakov (Константин Сергеевич Аксаков; , Novo-Aksakov, Orenburská gubernie - , ostrov Zakynthos) byl ruský literární kritik a spisovatel a spolu se svým mladším bratrem Ivanem Sergejevičem Aksakovem jeden z prvních slavjanofilů.\n\nNarodil se na statku známého spisovatele Sergeje Timofejeviče Aksakova v Orenburské gubernii na jižním Uralu. Od roku 1832 studoval na Moskevské univerzitě filosofii a literaturu a byl silně ovlivněn pojetím dějin a kultury ve filosofii G. W. F. Hegela. Po roce 1840, když se setkal s Kirejevským a s Chomjakovem, se s hegelovským kroužkem rozešel a postavil se do čela slavjanofilů, kteří budoucnost Ruska viděli v navázání na domněle staré slovanské tradice, v protikladu k tzv. západnikům, kteří se orientovali na duchovním a kulturním vývoji západní Evropy.\n\nKdyž rioku 1855 nastoupil na trůn car Alexandr II. Nikolajevič, obrátil se na něj Aksakov pamětním spisem \"O vnitřním stavu Ruska\", kde se zasazoval za obnovení \"zemského sboru\", starého feudálního parlamentu. Podporoval svobodu podle idealizované představy středověké, po obcích organizované ruské společnosti bez nevolnictví a se svobodou vyznání. Zato měl car mít plnou volnost rozhodování ve všech zahraničně-politických otázkách. Carská vláda reagovala mírněji než na revoluční, anarchistické a demokratické směry, přesto byl Aksakov i jeho okruh pod silným policejním dohledem. Po Aksakovově smrti ustoupily sociálně romantické směry slavjanofilství do pozadí a hnutí se orientovalo nacionalisticky.\n\n\n\n"}
{"id": "1286119", "url": "https://cs.wikipedia.org/wiki?curid=1286119", "title": "Pomník potopeným lodím", "text": "Pomník potopeným lodím\n\nPomník potopeným lodím () je jeden ze symbolů krymského Sevastopolu, stojící na umělé skále v moři, poblíž Přímořského bulváru a náměstí Nachimova. Vzniknul podle projektu estonského akademika Amanduse Adamsona, architekta Valentina Avgustoviče Feldmana a vojenského inženýra Fridricha Oskara Enberga.\n\nPomník je od roku 1969 součástí městského znaku, roku 2015 byl zařazen k objektům kulturního dědictví federálního významu. V rámci celostátní ankety byl roku 2016 vybrán jako jeden z motivů nové ruské bankovky o nominální hodnotě 200 rublů.\n\nPomník byl zbudován roku 1905 u příležitosti výročí 50 let od bitvy o Sevastopol. Během ní dal admirál Nachimov zatarasit vstup do Sevastopolského zálivu potopenými ruskými vojenskými plachetnicemi, čímž znemožnil nepřátelským plavidlům ostřelovat město z moře. 11. září 1854 tak bylo potopeno 7 starších lodí: fregaty \"Sizopol\" a \"Flora\", lodě \"Uriil\", \"Tri Svjatitelja\", \"Silistrija\", \"Selafail\" a \"Varna\". Po bouřích na přelomu podzimu a zimy byla tato bariéra částečně narušena, proto došlo v listopadu a prosinci k potopení lodě \"Gavriil\" a korvety \"Pilad\". V únoru 1855 byla potom vytvořena ještě druhá linie, tvořená šesti plavidly: loděmi \"Dvenadcať aspostolov\", \"Rostislav\", \"Svjatoslav\" a fregatami \"Kagul\", \"Messembrija\" a \"Midija\". 27. srpna 1855, když nepřítel obsadil jižní stranu Sevastopolského zálivu, byly potopeny i všechny ostatní lodě Černomořské flotily. Díky zatopeným lodím a dělostřelecké palbě z pevností se tak plavidla Angličanů a Francouzů do zálivu nikdy nedostala.\n\nAčkoliv po bolševické revoluci byly carské pomníky masově ničeny, zejména pokud zahrnovaly takové symboly jako je dvouhlavý orel, pomník potopeným lodím zůstal téměř nedotčen. Z koruny nad orlem pouze zmizel kříž, který byl zpět na místo usazen v roce 2003. Tento monument z carských dob se dokonce roku 1969 objevil na městském znaku.\n\nPomník vystupuje přímo z moře, 23 metrů od Přímořského bulváru. Stojí na 9 metrů vysoké umělé žulové skále. Korintský sloup s dvouhlavým carským orlem stojí na osmihranném podstavci. Bronzová socha orla s imperátorskou korunou je obrácena směrem k moři. Orel má roztažená křídla a v zobáku drží věnec s kotvou, na hrudi nese štít s reliéfem zobrazujícím svatého Jiří. Směrem k nábřeží je na podstavci umístěn basreliéf, zobrazující potopené lodě. Pod ním je vyryt nápis:\n\nPůvodně také ještě z vody za pomníkem vystupoval bronzový stěžeň, připomínající potopenou loď.\n\nCelková výška pomníku je 16,7 m, sloup měří 7,1 m, rozpětí křídel orla je 2,67 m.\n"}
{"id": "1286123", "url": "https://cs.wikipedia.org/wiki?curid=1286123", "title": "Aleksandar Žiljak", "text": "Aleksandar Žiljak\n\nAleksandar Žiljak (* 19. června 1963 v Záhřebu) je chorvatský spisovatel science fiction, překladatel a ilustrátor, jedna z největších osobností chorvatské fantastiky. Rediguje chorvatský vědeckofantastický časopis \"UBIQ\".\n\nRoku 1990 vystudoval informatiku na Elektrotechnické fakultě Univerzity v Záhřebu, poté pracoval jako středoškolský učitel, od roku 1997 je umělcem na volné noze.\n\nŽiljak je autorem několika povídkových sbírek a románů, z nichž steampunkový román \"Poseidonia čili Neuvěřitelná dobrodružství Ireny Orletzové a Belindy Meredithové\" vyšel v roce 2016 česky v překladu Jana Kravčíka. Své povídky překládá do angličtiny a publikuje i v zahraničí, kromě řady evropských zemí také v USA, Číně a Indii. Pod pseudonymem Karl S. McEwan vydal populárně naučnou knihu o kryptozoologii a tajemných zvířatech.\n\nSpolečně s Tomislavem Šakićem připravil objemnou antologii \"Ad Astra\" shrnující tři desetiletí chorvatské sci-fi od roku 1976 do 2006. Spolu se Šakićem rediguje také chorvatský vědeckofantastický časopis UBIQ, jehož první číslo vyšlo v říjnu 2007 a který byl na festivalu Eurocon 2011 ve Stockholmu vyhlášen nejlepším evropským science-fiction časopisem.\n\nKromě literární tvorby se Žiljak věnuje i ilustraci. Jeho přírodopisné ilustrace byly publikovány jak ve školních časopisech, tak na stránkách učebnic přírodovědy i dětské literatuře.\n\nAleksandar Žiljak je laureátem celkem devíti cen záhřebské Společnosti pro vědeckou fantastiku SFERA za nejlepší sci-fi povídku (1996, 1998, 2000, 2011, 2012), za nejlepší sci-fi ilustraci (1993, 1995), za román \"Irbis\" (2012) a za antologii \"Ad Astra\" (2006).\n\n\n\n\n\n"}
{"id": "1286128", "url": "https://cs.wikipedia.org/wiki?curid=1286128", "title": "Brick by Brick", "text": "Brick by Brick\n\nBrick by Brick je sólové studiové album amerického zpěváka Iggyho Popa. Vydáno bylo v červnu roku 1990 společností Virgin Records a jeho producentem byl Don Was (ten s Popem spolupracoval znovu na desce \"Avenue B\", jež vyšla o devět let později). Na desce se podílelo více hudebníků, mezi něž patří například Slash a Duff McKagan ze skupiny Guns N' Roses či John Hiatt a Kate Pierson, kteří s Popem nazpívali duety.\n\n"}
{"id": "1286134", "url": "https://cs.wikipedia.org/wiki?curid=1286134", "title": "Řád orla Gruzie", "text": "Řád orla Gruzie\n\nŘád orla Gruzie a nesešívané tuniky našeho Pána Ježíše Krista, známý jako Řád orla Gruzie, je nejvyšší rytířský řád udílený Gruzínským královským domem Bagrationi, jehož velmistrem je princ David Bagrationi Mukhrani, vévoda z Lasosu, princ z Kakheti, princ z Kartli a princ z Mukhrani. Princ David se stal po právu (jure sanguinis) hlavou královského domu a velmistrem řádu, když jeho otec Giorgi Bagrationi (de jure král Jiří XIII.) zemřel a princ David se de jure stal králem Davidem XIII.\n\nŘád byl založen královnou Tamarou (1184–1213) a obnoven princem Iraklim Bagrationi Mukhrani v roce 1939 jako nejvyšší řád královského domu.\n\nPodle legendy, královna Tamara založila řád, aby pomohla Trebizonskému impériu tím, že dala gruzínským rytířům tuniku našeho Pána Ježíše Krista a orla jako jejich znaky a tím je odlišila od rytířů Třebizonské říše, kteří měli za svůj znak dvouhlavou orlici. Název Řádu odkazuje na posvátnou tuniku, kterou měl na sobě Ježíš Kristus během svého mučednictví. Podle tradice byla tunika získána od římských vojáků a převezena do Gruzie, kde je vedle královských insignií, pohřbena ve Svetitskhovelské katedrále.\n\nŘád v roce 1939 obnovil přímý potomek královny Tamary a pretendent trůnu Gruzínského království princ Irakli Bagrationi Mukhrani.\n\nPo jeho smrti v roce 1977 byl princ Irakly následován jeho prvorozeným synem princem Giorgim Bagrationi, který upřednostňoval zachování řádu v přísném kruhu své rodiny a nejvyšších představitelů spřízněných královských rodů. Tento stav trval od obnovení řádu až do roku 2003, kdy princ Giorgi přijal novou ústavu, která stanoví podmínky, podle nichž je řád řízen dodnes. Hlavní změnou bylo, že je možné řád udílet nejenom členům královské rodiny, ale i osobám, které se významně zasloužily o podporu myšlenky obnovy monarchie v Gruzii a zájmům gruzínského lidu. Po této změně začali být do řádu přijímáni významní zástupci aristokracie a náboženští představitelé.\n\nBěhem nadvlády Sovětského svazu v Gruzii byla královská rodina nucena žít ve španělském exilu. Proto má dnes řád ve Španělsku mnoho svých členů nejen z řad vysoké šlechty. V roce 1991 uznal gruzínský parlament prince Giorgiho Bagrationi Mukhrani hlavou královské rodiny Bagrationi. Roku 1995 princ Giorgi přijel spolu s ruskou velkokněžnou Marií Vladimirovnou a jejím synem velkoknížetem Jiřím (rytířem řádu) do Gruzie, kde se sešel s gruzínským prezidentem Eduardem Ševardnadzem, který jej přivítal slovy ,Muj Pane, jste ve své vlasti, která potřebuje královskou rodinu, aby udržovala její soudržnost\". V roce 2007 vyzval gruzínský patriarcha Ilia II. (nositel velké kolany řádu) k návratu k monarchii. Po smrti prince Giorgiho v roce 2008 se jeho syn David Bagrationi vrátil do Gruzie, aby se stal hlavou rodu a velmistrem řádu. Bylo mu uděleno gruzínské občanství.\n\nVýznamné bylo přijetí velké kolany řádu britskou královnou Alžbětou II. v roce 2017. Bylo to poprvé v historii, kdy Alžběta II. přijala rytířský řád od nevládnoucího panovníka.\n\nŘád orla Gruzie má své řádové delegace ve 37 zemích napříč kontinenty.\n\nŘád orla Gruzie působí v České republice od roku 2016. S pověřením prince Davida Bagrationi, jej do ČR přivádí historik a pedagog PhDr. Marek Vařeka, Ph.D., který následně začíná pracovat na vytvoření české řádové delegace. Dne 4. listopadu 2018 je v kostele Nanebevzetí Panny Marie ve Svébohově na Šumpersku oficiálně ustanovena česká řádová delegace a pasováni první členové řádu do hodnosti rytíře. Delegátem české delegace Řádu orla Gruzie je dr. Marek Vařeka, KEG, KLJ, sekretářem je Nathaniel Filip.\n\nŘád orla Gruzie má sedm hodností. Nejnižší dvě se však většinou neudílejí. Pro ženy je ekvivalentem označení a hodnosti rytíře Dáma.\n\n\n\n\n"}
{"id": "1286136", "url": "https://cs.wikipedia.org/wiki?curid=1286136", "title": "Tails (operační systém)", "text": "Tails (operační systém)\n\nTails (The Amnestic Incognito Live System) je live operační systém založený na linuxové distribuci Debian. Zaměřuje se na bezpečnost, soukromí a anonymitu. Všechna připojení jsou realizována přes síť Tor a neanonymní připojení jsou blokována. Systém je navržený pro live DVD nebo live USB bootování, a tudíž nezanechá žádné digitální stopy na hostitelském zařízení.\n\nFinanční podporu pro vývoj Tails poskytuje Tor project, Debian Project, Mozilla a Freedom of the Press Foundation.\n\nOperační systém Tails byl zveřejněn 23. června 2009.\n\nLaura Poitras, Glenn Greenwald a Barton Gellman řekli, že Tails byl velmi důležitý nástroj, který používali při spolupráci s whistleblowerem Edwardem Snowdenem v otázce NSA.\n\nDne 3. června 2014 německá veřejnoprávní televize \"Das Erste\" informovala, že nástroj pro sledování lidí XKeyScore, vyvinutý NSA, obsahuje definice, které hledají lidi, kteří hledají Tails ve vyhledávači nebo navštěvují oficiální stránky. V kódu XKeyScore je Tails nazván jako „bezpečný komunikační mechanismus obhajovaný extrémisty na extremistických fórech“.\n\nDne 28. prosince 2014 publikoval \"Der Spiegel\"  článek o prezentaci NSA z června 2012, kde považuje Tails za velkou hrozbu pro své poslání a při použití ve spojení s jinými nástroji pro ochranu soukromí, jako jsou OTR, Cspace, RedPhone a TrueCrypt byl zařazen mezi „Katastrofální“.\n\nOd verze 3.0 vyžaduje Tails procesory s 64-bitovou architekturou.\n\n\n\n\n"}
{"id": "1286137", "url": "https://cs.wikipedia.org/wiki?curid=1286137", "title": "Tadeusz Rut", "text": "Tadeusz Rut\n\nTadeusz Rut (11. října 1931 – 27. března 2002) byl polský atlet specializující se na hod kladivem, mistr Evropy z roku 1958.\n\nTřikrát startoval na olympiádě v hodu kladivem, pokaždé se dostal do finále. V Melbourne v roce 1956 skončil čtrnáctý, v Římě o čtyři roky později vybojoval bronzovou medaili, v Tokiu v roce 1964 obsadil desáté místo.\n\nCelkem čtyřikrát se zúčastnil mistrovství Evropy. V Bernu v roce 1954 skončil čtvrtý, ve Stockholmu v roce 1958 zvítězil výkonem 64,78 m. Startoval také v Bělehradě v roce 1962, zde obsadil osmé místo, v Budapešti o čtyři roky později do finále nepostoupil.\n\nJeho osobní rekord v hodu kladivem je 67,07 m. Věnoval se rovněž hodu diskem (osobní rekord 51,04 m) a vrhu koulí (osobní rekord 15,82 m).\n\n"}
{"id": "1286138", "url": "https://cs.wikipedia.org/wiki?curid=1286138", "title": "Dušan Šindelář", "text": "Dušan Šindelář\n\nDušan Šindelář (23. března 1927, Rejdice) je český estetik, teoretik užitého umění, výtvarný a literární kritik, akademik a vysokoškolský pedagog.\n\nNarodil se v rodině venkovského učitele. Za 2. světové války byl totálně nasazen v Německu. Poté vystudoval filozofii a estetiku u prof. Jana Mukařovského na Filozofické fakultě Univerzity Karlovy, absolvoval roku 1951, do roku 1958 zůstal ve škole jako asistent oddělení estetiky a zastával názory konformní s tehdejším komunistickým režimem. V 60.letech byl ovlivněn estetickými názory Emila Utitze. Působil v Praze při Ústavu bytové a oděvní kultury. Dále se po celý život věnoval práci pedagoga a popularizátora svého oboru. Habilitoval se jako profesor na Vysoké škole uměleckoprůmyslové v Praze, kde učil estetiku a teorii umění a v letech 1969-1980 byl prorektorem, dále učil na Akademii výtvarných umění v Praze, a to až do svého penzionování v roce 1991. Externě učil také na katedře estetiky FFUK. Roku 1969 získal titul DrSc., od roku 1988 byl členem korespondentem ČSAV.\n\nV letech 1954 – 1971 byl redaktorem časopisu \"Výtvarné umění\", po zastavení jeho vydávání redaktorem časopisu \"Estetika\", přispíval do časopisů Umění, Umění a řemesla, Tvar, Výtvarná práce, psal také do Literárních novin.\n\nVěnoval se zejména monografiím o estetice užitého umění, mimoumělecké estetice všedního dne. Psal úvody a stati do katalogů výstav současných výtvarných umělců, především sochařů (Vincenc Makovský, Karel Lidický, Zdeněk Kovář, Henry Moore), keramiků (Otto Eckert) a sklářských výtvarníků (Pavel Hlava, Vladimír Jelínek, Adolf Matura), ale také malířů či grafiků (Karel Souček, Adolf Hoffmeister). Sklářským výtvarníkem, sochařem a medailérem byl také jeho starší bratr Lumír Šindelář (1925-2010).\n\nPatřil k nejplodnějším autorům své generace. Mezi léty 1952 – 1988 vydal 64 titulů knih, studií, a textů katalogů výstav, množství studií. Mezi nejvýznamnější publikace patří monografie o estetice užitého umění, stylu a vkusu. Spolupracoval mimo jiné s Alenou Adlerovou.\n\n\n\n\n"}
{"id": "1286140", "url": "https://cs.wikipedia.org/wiki?curid=1286140", "title": "Uwe Beyer", "text": "Uwe Beyer\n\nUwe Beyer (14. dubna 1945 – 15. dubna 1993) byl německý atlet specializující se na hod kladivem, mistr Evropy z roku 1971.\n\nTřikrát startoval na olympiádě – největšího úspěchu dosáhl při své premiéře v roce 1964, když získal bronzovou medaili. V roce 1966 skončil v soutěži kladivářů na evropském šampionátu v Budapešti rovněž třetí. V Helsinkách v roce 1971 zvítězil. Ze stejné sezóny a stejného stadionu pochází i jeho osobní rekord 74,90 m.\n\n"}
{"id": "1286144", "url": "https://cs.wikipedia.org/wiki?curid=1286144", "title": "Alexej Spiridonov", "text": "Alexej Spiridonov\n\nAlexej Spiridonov ( \"Алексей Спиридонов \"), (20. listopadu 1951 Leningrad – 9. duben 1998) byl sovětský atlet specializující se na hod kladivem, mistr Evropy z roku 1974.\n\nV roce 1974 se stal mistrem Evropy v hodu kladivem. O dva roky později na olympiádě v Montrealu vybojoval stříbrnou medaili. Z olympijské sezóny 1976 pochází rovněž jeho osobní rekord 78,62 m.\n\n"}
{"id": "1286149", "url": "https://cs.wikipedia.org/wiki?curid=1286149", "title": "Ajax Cape Town FC", "text": "Ajax Cape Town FC\n\nAjax Cape Town FC (celým názvem: \"Ajax Cape Town Football Club\") je jihoafrický fotbalový klub sídlící v Kapském Městě. V současnosti je účastníkem jihoafrické 2.ligy (GladAfrica Championship). Tým byl založen v roce 1999 a svoje domácí zápasy hraje na Green Point Stadium.\n\n"}
{"id": "1286150", "url": "https://cs.wikipedia.org/wiki?curid=1286150", "title": "Afanasij Ivanovič Bejton", "text": "Afanasij Ivanovič Bejton\n\nAfanasij Ivanovič Bejton (; † 1701 Irkutsk) byl ruský důstojník pruského původu, šlechtic moskevského seznamu, velitel kozáků v Irkutsku, hrdina obrany Albazinu roku 1686.\n\nAfanasij Bejton pocházel z Pruska, kde sloužil v armádě jako poručík. Roku 1654, v souvislosti se začátkem rusko-polské války (1654–1667) a najímáním zahraničních vojáků a důstojníků, odešel do Ruska i Bejton a nechal se zapsat do ruské armády. Byl poslán ke Smolensku do pluku knížete Alexeje Nikitiče Trubeckého. Účastnil se bojů s Poláky u Smolenska, Šklova, Bychova, Slucku, Rigy, Mstislavi, polského obležení Mogileva.\n\nJeště před koncem války, v první polovině 60. let, byl s dalšími důstojníky cizího původu poslán do sibiřského Tomska, aby se podílel na organizaci místních vojsk. V Tomsku se – někdy před rokem 1665 – oženil. Kvůli ženitbě musel přestoupit na pravoslaví a přijmout ruské poddanství, z cizozemského nájemníka se tak stal ruským služebným člověkem (). Byl přeložen do Moskvy, ale na vlastní žádost se vrátil na Sibiř, do Jenisejska, přičemž byl povýšen mezi děti bojarské. \n\nRoku 1864 byl jmenován velitelem šestisetčlenného pluku sestaveného se sibiřských kozáků a dobrovolníků a vyslaného do Zabajkalí. V dubnu 1685 s plukem doputoval do Udinska, v červenci do Něrčinska, děla a střelivo dorazily ještě později. Začátkem srpna 1685 byl jmenován zástupcem albazinského vojevody Alexeje Tolbuzina, a vyslán s necelými dvěma stovkami kozáků do Albazina, nedlouho předtím dobytého, ale vzápětí opuštěného, armádou říše Čching. Bejtonovi kozáci sklidili úrodu na okolních polích a začali obnovovat ostroh, po několika týdnech je posílil oddíl Tolbuzina. Tolbuzinovi a Bejtonovi kozáci do léta 1686 obnovili albazinské opevnění, Bejton přitom velel oddílům provádějícím průzkum a odrážejícím rušivé nájezdy Čchingů.\n\nV červenci 1686 začalo druhé obléhání Albazinu. Po několika dnech bojů byl Tolbuzin smrtelně raněn a Bejton převzal velení. Boje trvaly do listopadu 1686, kdy v očekávání mírových jednání přestala čchingská armáda útočit na pevnost, do léta 1687 však nepřerušila obležení. Konce obležení se v létě 1687 dožilo pouze 66 obránců, včetně Bejtona, z původních více než osmi set. \n\nPodle Něrčinského míru uzavřeného v srpnu 1689 se Rusové vzdali Poamuří a stáhli se z Albazina do Něrčinska. Poté Bejton sloužil u carského vyslance Fjodora Golovina v Něrčinsku, roku 1690 byl vyslán ze zprávami o situaci v Zabajkalí do Moskvy. Poté se vrátil na Sibiř a od roku 1691/92 sloužil v Irkutsku jako velitel kozáků (), měl dům v Idinsku. Roku 1696 byl jmenován velitelem () Verchnolenského ostrohu, vzápětí Udinského ostrohu, přitom ho zastupoval (jak bylo obvyklé) syn Andrej. Roku 1697 byl povýšen mezi šlechtice moskevského seznamu ().\n\nZemřel roku 1701. Měl syny Andreje, Jakova, Ivana a Fjodora, kteří zaujímali významná místa v sibiřské administrativě jako správci ostrohů a vojevodové. Jejich potomci se mezi sibiřskými úředníky objevují do počátku 19. století, poté rod Bejtonů upadl do bezvýznamnosti.\n"}
{"id": "1286151", "url": "https://cs.wikipedia.org/wiki?curid=1286151", "title": "Bajkalsk", "text": "Bajkalsk\n\nBajkalsk () je město v Irkutské oblasti v Ruské federaci. Při sčítání lidu v roce 2010 měl přes třináct tisíc obyvatel.\n\nBajkalsk leží na severním okraji Chamar-Dabanu, na jižním břehu Bajkalu při ústí dvou potoků: Solzanu a Charlachty. Od Sljuďanky, správního střediska Sljuďanského rajónu, do kterého patří, je Bajkalsk vzdálen přibližně třicet kilometrů jihovýchodně, od Irkutsku, správního střediska celé oblasti, přibližně osmdesát kilometrů jižně.\n\nJižně od zástavby vede Transsibiřská magistrála, zdejší stanice \"Bajkalsk-Passažirskij\" leží na 5346. kilometru od Moskvy. Souběžně s tratí město míjí také dálnice R258.\n\nBajkalsk vznikl jako monoměsto na místě starší vesnice v roce 1961 se stavbou papírny a celulózky.\n\nOd roku 1966 je Bajkalsk městem.\n"}
{"id": "1286152", "url": "https://cs.wikipedia.org/wiki?curid=1286152", "title": "Letiště Vrchlabí", "text": "Letiště Vrchlabí\n\nLetiště Vrchlabí je veřejné vnitrostátní letiště v královéhradeckém městě Vrchlabí. Nachází se 2,5 kilometrů od středu města, v úrovni 490 m. n. m., což ho dělá nejvýše položené letiště v Česku. Má jednu travnatou vzletovou a přistávací dráhu 11/29, její rozměry jsou 800 x 125 metrů. Letiště provozuje letecká škola Vrchlabí a.s., která poskytuje školení, kurzy, vyhlídkové lety a letecký výcvik.\n\nPoblíž se nachází autobusová zastávka Vrchlabí, letiště. Sezónně zde funguje restaurace, nejbližší letiště je 27 km vzdálené letiště Dvůr Králové a nejbližší mezinárodní letiště je letiště v Mnichovu Hradišti (47 km).\n\nV roce 2019 se bude na letišti ve Vrchlabí konat Mistrovství světa v Paraski.\n\nLetiště založil v roce 1947 Krkonošský aeroklub Vrchlabí, který po válce navázal na předválečné letecké aktivity místního klubu VDF, který létal ještě z jižního svahu Jankova kopce a z vrcholku Zadního Žalého. Aeroklub získal rozsáhlé pozemky přídělem, směnou a nákupem převážně od Lánovských zemědělců. Již v roce 1948 byl postaven malý hangár, v roce 1949 zažádal aeroklub o stavební povolení na stavbu velkého hangáru, a také získal od obce Lánov budovu bývalé betonárky, kde později vznikla současná budova letecké školy. Současně s tím, založil Krkonošský aeroklub Vrchlabí v roce 1949 plachtařské středisko.\n\nV roce 1950 přešla činnost pod Doslet a v roce 1953 byly všechny činnosti v podstatě násilně začleněny pod polovojenskou organizaci Svazarm, která rozvinula na letišti činnost Ústřední plachtařské školy, která později poskytovala také výcvik motorový.\n\nPo pádu komunistického režimu bylo letiště i s přilehlými pozemky zapsáno bez řádného vypořádání majetkových vztahů na nového majitele Aeroklub Čech a Moravy. Ten v roce 1992 založil spolu s městem Vrchlabí a společností Ingtours akciovou společnost Letecká škola Vrchlabí a.s.\n\nKrkonošský aeroklub Vrchlabí jako zakladatel letiště zahájil v roce 2017 kroky směřující k navrácení letiště do svého majetku, zejména z důvodu omezení rizika plynoucího z držení letiště komerční organizací. V tomto záměru je aeroklub podporován městem Vrchlabí, které je minoritním akcionářem Letecké školy Vrchlabí.\n\nStarostové Vrchlabí a okolních obcí kolem roku 2011 zamýšleli rozšíření letiště a postavení nové dráhy, na kterou by mohla přistávat menší dopravní letadla. Město ho chtělo rozšířit pro posílení turistického ruchu a urychlení cesty do Prahy z 3,5 hodiny autem na 30 minut letadlem. V úmyslu bylo nové zázemí, odbavovací prostor, parkoviště i malý hotel.\n\n\n"}
{"id": "1286153", "url": "https://cs.wikipedia.org/wiki?curid=1286153", "title": "University of Pretoria FC", "text": "University of Pretoria FC\n\nUniversity of Pretoria FC (celým názvem: \"University of Pretoria Football Club\") je jihoafrický fotbalový klub sídlící v Pretorii. V současnosti je účastníkem jihoafrické National First Division. Tým byl založen v roce 2003 a svoje domácí zápasy hraje na Tuks Stadium.\n\n"}
{"id": "1286155", "url": "https://cs.wikipedia.org/wiki?curid=1286155", "title": "Alžběta Sasko-Altenburská (1865–1927)", "text": "Alžběta Sasko-Altenburská (1865–1927)\n\nAlžběta Sasko-Altenburská (též Elezaveta Mavrikievna, celým jménem \"Alžběta Augusta Marie Anežka Sasko-Altenburská\"; 25. ledna 1865, Meiningen – 24. března 1927, Lipsko) byla dcera Sasko-altenburského vévody Mořice a sňatkem s Konstantinem Konstantinovičem ruská velkokněžna.\n\nAlžběta Augusta Marie Anežka se narodila 25. ledna 1865 v Meiningenu, odkud pocházela její matka, která zde zůstala i po svatbě. Byla druhým potomkem vévody Mořice a jeho manželky Augusty. Vyrůstala s jedním bratrem a třemi sestrami, avšak jedna z nich zemřela poměrně mladá.\n\nV roce 1882, jako sedmnáctiletá, poznala svého budoucího chotě, který byl právě v Altenburgu na návštěvě u svých příbuzných: sama Alžběta byla jeho sestřenkou. Ačkoliv sama byla ke sňatku svolná, Konstantin údajně zaváhal. Byl navíc o sedm let starší a když se oba rozešli, on jí slíbil, že si s ní bude dopisovat: nikdy jí ale žádný dopis neposlal. Nicméně, psal o ní básně, které nikdy nezveřejnil. O dva roky později, roku 1884, se vydala Alžběta do Ruska a byla oznámena svatba s Konstantinem. První zádrhel se objevil poměrně rychle: ještě před svatbou se nechala slyšet, že je jejím přáním, aby si mohla ponechat luteránsku víru, ve které byla vychována. To samozřejmě otřáslo Konstantinem, který byl pravoslaví.\n\nI přes rozdíly v povahách obou svatebčanů se 27. dubna 1884 odehrála svatba. Alžběta jej prý vroucně a oddaně milovala. Nakonec z manželství vzešlo devět dětí: šest synů a tři dcery, přičemž jedna z dcer zemřela v dětství.\nAlžběta, která po svatbě přijala jméno Elezaveta Mavrikievna a v rodině byla oslovována „Mavra“, byla velice populární a měla velice dobré vztahy s carem Mikulášem II. Svoji víru si ponechala a s manželem se usadili v paláci Marble.\n\nSama přežila většinu svých dětí, konkrétně pět. Její nejmladší dcera Věra se dokonce dožila čtyřiadevadesáti let a zemřela roku 2001. První zemřela dcera Natálie ve věku necelých dvou měsíců. Když vypukla první světová válka, podporovala zbrojení proti vlastní rodné zemi a její synové se také do armády rekrutovali. Právě během jedné z bitev v Litvě byl zabit Alžbětin syn Oleg. Když se dozvěděla, že její syn umírá, vypravila se za ním a skutečně k němu dorazila ještě před jeho smrtí. O rok později zemřel předčasně i její manžel Konstantin a umírá i zeť (manžel Taťány) Konstantin Bagration.\n\nPo skončení války musela spěšně Rusko opustit, aby ji nezadrželi bolševici. Jí se to skutečně podařilo, nicméně, tři její synové, nejstarší Konstantin, Jan a Igor, byli chyceni a zastřeleni v Alapajevsku. Roku 1919 pak zemřel i velkokníže Dmitrij Konstantinovič Romanov. Princ Jiří a princezna Věra se mezitím ukrývali v palác Pavlovsk a na podzim 1918 dostali od bolševiků povolení k opuštění země. Na pozvání švédské královny Viktorie Bádenské se tedy vypravili přes Tallin a Helsinky až do Stockholmu. Zde se Věra i Jiří opět setkali s Alžbětou.\n\nSpolečně žili další dva roky ve Švédsku, ale pak se přestěhovali, na pozvání krále Alberta, do Belgie. Nakonec se ale usadili v Alžbětině rodném Německu, konkrétně v Altenburgu, kde žili jen s krátkou přestávkou dalších třicet let.\n\n24. března 1927 Alžběta umírá v Lipsku na rakovinu.\n"}
{"id": "1286171", "url": "https://cs.wikipedia.org/wiki?curid=1286171", "title": "WebRádio Epigon", "text": "WebRádio Epigon\n\nWebRádio Epigon je česká rádiová stanice vysílající z Vimperka. Ve vysílání se objevuje převážně rocková, metalová nebo punková hudba. Vznikla roce 2011, kdy o jeho založení rozhodlo vedení Střední školy a Základní školy Vimperk. Rádio Epigon je studentským rádiem této školy. Studenti tvoří celé vysílání úplně sami. Od roku 2016 můžete kromě klasických mp3 verzí streamu (64 a 128 kbit/s) slyšet vysílání také pomocí streamu aac (64 kbit/s) nebo webové kamery. Naladit vysílání mohou posluchači pomocí webu ABradia, které je zároveň technickým zprostředkovatelem vysílání, nebo pomocí oficiálního webu www.epigon.info. Posluchači preferující mobilní zařízení si mohou vysílání naladit v mobilní aplikaci ABradio, která je dostupná pro Android i iOS.\n\nVýznamné události, které úzce s rádiem souvisí, se oslavují na rádio takto malých rozměrů zcela neobvyklým způsobem. Po řádné debatě o termínu a obsahu vysílání se zveřejní a propaguje datum, kdy se bude vysílat 24 hodin přímo ze studia (tzn. vysílání ze studia se nepřepojí na automaticky generovaný playlist). Další zajímavostí je, že po celých 24 hodin provází posluchače vysíláním jedni a ti samí moderátoři – ti, kteří začínají vysílat zároveň vysílají po celou dobu.\n\nKaždé větší rádio má svůj plakát na akcích a vysílá přímo z místa. Vzhledem ke své velikosti si toto nemůže rádio Epigon dovolit. O akcích tedy průběžně informuje ve svém vysílání a zároveň zveřejňuje na svém webu. O významných regionálních akcích dělá rozhovory s organizátorem (buď přímo ve studiu nebo telefonicky). WebRádio Epigon v červnu 2017 přenášelo živě hned dva koncerty (začínající kapely Ebony a známé regionální kapely Narttu) v rámci akce Drive to school, kdy místní Střední školu navštívil pořad Drive vysílaný na TV Óčko.\n\n\nVe zbytku vysílání lze slyšet Epigon playlist.\n\nWebRádio Epigon - informace\n\nDen otevřených dveří a 24 hodinové vysílání WebRádia Epigon\n"}
{"id": "1286172", "url": "https://cs.wikipedia.org/wiki?curid=1286172", "title": "Chlupáček myší ouško", "text": "Chlupáček myší ouško\n\nChlupáček myší ouško (\"Pilosella lactucella\") je nízká, sivě zelená rostlina vlhčích míst, rozkvétající drobnými, žlutými úbory. \nV minulosti byl řazen do široce pojatého rodu jestřábník (\"Hieracium\") jako jestřábník myší ouško.\nDruhové jméno myší ouško dostal podle tvaru a zbarvení listů.\n\nChlupáček myší ouško je bylinou evropskou, roste nesouvisle od Pyrenejí na západě skoro přes celou střední, jižní a částečně i severní Evropu až na Ukrajinu a převážnou část evropského Ruska. Druhotně se rostlina dostala do jihozápadní Kanady a severozápadních Spojených států amerických. Vyskytuje se v širokém spektru nadmořských výšek, v horách ji lze nalézt až ve 2600 m n. m.\n\nV České republice se objevuje jen ostrůvkovitě, převážně ve vlhčích a chladnějším oblastech, téměř neznámý je v teplých půdách na vápencovém podloží. Roste hlavně ve středních a vyšších polohách, nejhojnější je v mezofytiku, hlavně na Českomoravské vrchovině, Šumavě, Středočeské pahorkatině, v Krkonoších, Jeseníkách a Beskydech. Výškového maxima, přes 1400 m, dosahuje na Králickém Sněžníku.\n\nHemikryptofyt preferující vlhká až zrašeliněná stanoviště, který je nejčastěji řazen do svazu \"Caricion canescenti-nigrae\", na mírně kyselá rašeliniště a rašelinné louky či pastviny. Jen zřídka se vyskytuje na sušších loukách, mezích a okrajích cest, kde vyhledává na živiny chudé půdy s vyšším obsahem organické hmoty. Podle jeho výskytu lze stanoviště, kde roste, považovat za místa s nenarušeným vodním režimem a s malým obsahem živin. Kvete od konce května do počátku srpna.\n\nDruh se vyskytuje ve více ploidních úrovních, které obvykle rostou na stanovištích společně, v Česku bývají např. tetraploidní (2n = 36) nebo pentaploidní (2n = 45). Je to přičítáno hlavně apomiktickému rozmnožování, kdy nové rostliny dědí pouze mateřské vlastnosti.\n\nNenápadná, drobná, vytrvalá bylina s nadzemními i podzemními odnožemi, jejíž květná lodyha vyrůstá obvykle do výšky jen 10 až 20 cm. Na koncích nadzemních výběžků bývají nahloučeny větší listy. Lodyha vyrůstá z listové růžice, je zelenohnědá až nachově hnědá, přímá nebo vystoupavá, zpravidla nevětvená a ve spodní části roztroušeně chlupatá. Pět až osm listů v růžici je sivozelených, řapíkatých, obkopinatých, 4 až 9 cm dlouhých a 0,5 až 1,5 cm širokých, celokrajných, na vrcholu okrouhlých, na líci lysých a na rubu na střední žilce chlupatých. Ve spodní části lodyhy vyrůstá jediný lodyžní list, který je podobný listům přízemním.\n\nNa vrcholu lodyhy bývají 2 až několik drobných žlutých květních úborů tvořících stažené vrcholíky. Polokulovité úbory bývají v průměru velké 6 až 10 mm a obsahují 40 až 60 světle žlutých, jazykovitých kvítků s plochou ligulou až 9 mm dlouhou. Zákrovní listeny jsou 8 mm dlouhé, červenozelené a po obvodě mají zřetelný světlý lem, jsou kopinaté s tupým vrcholem a bývají porostlé hvězdicovitými chlupy i stopkatými žlázkami, stejně jsou ochlupené i stopky úborů. Plod je tmavě hnědá, asi 1,5 mm velká nažka s bílým chmýrem 4 mm dlouhým.\n\nRostliny se rozmnožují jak rozrůstáním odnoží, tak i semeny roznášenými větrem nebo vodou. Semena si podržují klíčivost po dobu kratší než jeden rok.\n\nTato nenápadná a málo konkurenceschopná bylina se ještě počátkem 20. století vyskytovala poměrně hojně. V posledních desetiletích se však následkem změn na stanovištích, hlavně zarůstáním vzrůstnějšími rostlinami, její stavy rapidně snížily. Nepříjemně na ni působí i celková eutrofizace krajiny a odvodňování pozemků. Pro zastavení úbytku byl chlupáček myší ouško zařazen v „Červeném seznamu cévnatých rostlin České republiky z roku 2012“ mezi rostliny silně ohrožené (C2t).\n\n"}
{"id": "1286177", "url": "https://cs.wikipedia.org/wiki?curid=1286177", "title": "Legenda věků", "text": "Legenda věků\n\nLegenda věků (\"La Légende des siècles\") je třídílný epický básnický cyklus francouzského romantického prozaika, dramatika a básníka Victora Huga, ve kterém se autor zamýšlí nad vývojem lidstva v cestě za pokrokem a humanitou a optimisticky věří v jeho lepší budoucnost. \n\nCyklus tvoří jakousi volnou trilogii s dvěma autorovými eposy vydanými až posmrtně. Jde o \"La Fin de Satan\" (1886, \"Konec Satana\") a \"Dieu\" (1891, \"Bůh\").\n\nPrvní díl cyklu vznikl téměř celý za pobytu Huga v exilu na ostrově Guernsey a vydán byl ve dvou svazcích roku 1859 v Bruselu a v Paříži. Hugo jej chtěl původně vydat pod názvem \"Malé epopeje\" (\"Les petites épopées\"), ale jak se mu dílo pod rukou rozrůstalo do šíře celých staletí, zvolil jiný, výstižnější název.\n\nDruhý díl cyklu byl vydán rovněž ve dvou svazích roku 1877 v den Hugových narozenin a kromě částí napsaných v letech 1875-1877 obsahuje i některé básně vytvořené ještě před rokem 1859 na Guernsey. Závěrečný třetí díl vyšel v jednom svazku v červnu roku 1883 a o několik měsíců později vydal nakladatel Hetzel tzv. definitivní edici \"Legendy věků\" ve čtyřech svazcích.\n\nZ hlediska svého vzniku je \"Legenda věků\" na rozhraní mezi romantismem a symbolismem, protože vznikla v druhé polovině 19. století v době, kdy romantismus již ustupoval jiným uměleckým směrům. Se symbolismem má společné tíhnutí k abstrakci a k mýtu a k vytváření postav jako nositelů určitých hodnot, které jim přisuzuje autor (spíše než lidmi z masa a kostí jsou takové postavy personifikovanými idejemi).\n\nSoudobí kritici přijali cyklus s velkým nadšením jako jedno z největších literárních děl francouzské i světové literatury. Přesto však mnozí z nich poukazovali na relativní nesoudržnost a fragmentálnost skladby, která není epickým celkem, což je však při tak velkém uměleckém záměru pochopitelné.\n\nPodle Hugovy předmluvy z roku 1859 má jeho epopej \"„vyjádřit lidstvo v jakémsi cyklickém díle: vykreslit je postupně a současně ze všech stran, ať je to historie, bajka, filosofie, náboženství nebo věda, jež splývají v jediném obrovském pohybu ke světlu.“\" Dále Hugo píše, že \"„tyto básně, odlišné námětem, ale inspirované touž myšlenkou, váže mezi sebou jediná niť, velká tajemná niť lidského labyrintu, pokrok.“\" Cílem jeho cyklu je popsat \"„rozkvět lidského rodu ze století do století, člověka stoupajícího z temnot k ideálům, přeměnu pozemského pekla v ráj, v pomalý a svrchovaný rozkvět svobody.“\" Cyklus si tak klade za cíl dát lidstvu naději, že se vymaní z područí vladařů a bohů, kteří jej omezují.\n\nDílo je proto souhrnem mnoha desítek rozsáhlých poem, krátkých epických vyprávění, filosofických vizí i drobných obrázků. Ty Hugo rozdělil do šedesáti jedna oddílů, které jsou v definitivní edici z roku 1883 více méně chronologicky seřazené. Některé oddíly jsou výrazně delší, některé sestávají z více básní, některé jsou samy o sobě jedinou básní. Žánrově je zde obsaženo vlastně vše: epika, lyrika, scény dramatické, satira, básně meditativní i filosofické. Jednotlivé básně pak čerpají z námětů mytologických a biblických, z \"chansons de geste\", z pověstí a legend, z historií králů i buřičů, významných i prostých lidí, hrdinů i zrádců. Obsahově sleduje \"Legenda věků\" jednotlivé etapy lidstva od biblických počátků přes pohanský starověk a středověký rytířský svět, přes orientální a muslimskou tematiku a inkvizici 16. století až k Napoleonovi a k vizi 20. století.\n\nSeznam oddílů cyklu je uváděn dle jeho definitivní edice z roku 1883.\n\n\"Legenda věků\" jako celek česky doposud nevyšla. V různých výborech a antologiích se objevují jen jednotlivé básně.\n\n"}
{"id": "1286178", "url": "https://cs.wikipedia.org/wiki?curid=1286178", "title": "Gustavo Delgado", "text": "Gustavo Delgado\n\nGustavo Delgado (* 8. září 1960) je bývalý mexický zápasník, reprezentant v zápase řecko-římském. V roce 1979 vybojoval šesté místo na mistrovství světa. V roce 1983 vybojoval třetí místo na Panamerických hrách a v roce 1984 stříbro na Mistrovství Střední Ameriky.\nV roce 1984 startoval na olympijských hrách v Los Angeles ve váhové kategorii do 48 kg, po dvou porážkách však nepostoupil ze skupiny do dalších bojů.\n\n"}
{"id": "1286182", "url": "https://cs.wikipedia.org/wiki?curid=1286182", "title": "Krpálek", "text": "Krpálek\n\nPříjmení Krpálek nosí více osobností.\n\n"}
{"id": "1286186", "url": "https://cs.wikipedia.org/wiki?curid=1286186", "title": "SONDA (raketa)", "text": "SONDA (raketa)\n\nSONDA byla československá sondážní raketa na výzkum atmosféry do 30 km. Sloužila i pro výzkum telemetrických přístrojů, sledovací aparatury a vypouštěcích zařízení. Vývoj rakety probíhal v letech 1965–1966 v brněnské Vojenské akademií Antonína Zápotockého (VAAZ).\n\nSondážní rakety byly především na tuhé palivo Diglikol. Sestávaly z prvního a druhého stupně a hlavice. Zajímavostí bylo, že startovací stupně byly označeny S3, 4, 5, 6 a letové stupně S7, 9, 10, a tedy výsledné označení rakety napovídalo, jaký typ stupňů se momentálně používá. Doba letu nepřesáhla pár desítek sekund. Po vyhoření startovacího stupně byl let setrvačný až po zapálení letového stupně. Startovací platforma měla většinou podobu čtyřkolového vozíku, jehož stabilitu zajišťovaly kotvy. Vypuštění se dělo pomocí vodicí lišty a odpal probíhal elektronickým impulsem.\n\nRakety typu S1-S2 byly ověřovací modely vybaveny pouze padákem. Měla dva stupně, kde stupeň S1 byl startovací s průměrem 61 mm a váhou 5,1 kg. Letový stupeň S2 měl průměr 54 mm a hmotnost 3,1 kg. Oba stupně byly vybaveny dýmovnicemi pro lepší pozorování. Dostup rakety byl 6 km.\n\nTyp S3-S4 byl první pokus o vynesení užitečného nákladu. Startovací stupeň S4 měl délku 1070 mm, průměr 125 mm. Stupeň byl řešen tak aby byl opakovatelně použitelný, a to bylo dosaženo vrstvou azbestu na vnitřní straně motoru a nátěru ze silikonového laku. Takto ošetřené byly i další typy. Stupeň přistával na padáku. Padákové pouzdro se nacházelo ve spojovacím kuželu, který spojoval startovací a letový stupeň S3. Jeho délka byla 2300 mm, průměr 104 mm a hmotnost okolo 24,3 kg, dostup rakety S3-S4 byl 11 km. Hlavice byla neoddělitelná a nacházely se v ní dýmovnice, padák, časovače a baterie.\n\nTyp S5-1-S7 měl celkovou délku 4 metry. V hlavici s průměrem 128 mm a hmotností 8 kg, se nacházelo místo pro 2 kg užitečného nákladu, což byly meteorologické přístroje a zařízení pro ovládání funkce rakety. Startovací stupeň S5 měl hmotnost 33,4 kg a průměr 125 mm. Nad motorem se nacházelo kuželové duralové pouzdro, kde byl umístěn padák. Toto pouzdro jako u předešlé rakety spojovalo oba stupně, separace probíhala ověřenou metodou, a to rozdílnými aerodynamickými odpory. Letový stupeň S7 byl konstrukčně velmi podobný stupni S5. Motor vážil 37,6 kg a měl průměr 119 mm. Maximální dostup byl 14 km.\n\nTyp S5-S9 se konstrukčně příliš nelišil od předchozí rakety. Parametry startovacího stupně S5 byly shodné s předešlým typem. Letový stupeň S9 vážil 52,5 kg a měl průměr 145 mm. K vzájemnému oddělení docházelo ve výšce 2 až 2,5 km. Tento stupeň v kombinaci se startovacím stupněm S6 mohl dosahovat výšky až 18 km.\n\nTyp S10 nebyl nijak odlišný od předchozí rakety, až na to, že vnitřní kanálek, které tvořilo palivo, mělo tvar hvězdice. Takto se podařilo prodloužit dobu hoření. Touto raketou se ukončila cela řada raket SONDA.\n\nKromě výzkumů raket, VAAZ spolupracovala i s Výzkumným a zkušebním leteckým ústavem Praha (VZLÚ), kde probíhal tzv. Úkol KŘÍDLO. Cílem zadání byl výzkum aeroplastického jevu, vznikajícího na křídlech v transonických rychlostech a pomocí raketových motorů se simuloval tento jev.\n\nVAAZ spolupracovala i s Aero Vodochody, kde vznikl Úkol RYBA. Tento projekt navázal na předešlý a spočíval v rozkmitání nosných ploch letadla. Tato metoda se použila na prototypu stíhačky L-39 Albatros.\n\n\n"}
{"id": "1286188", "url": "https://cs.wikipedia.org/wiki?curid=1286188", "title": "Valečsko (krajinná památková zóna)", "text": "Valečsko (krajinná památková zóna)\n\nKrajinná památková zóna Valečsko je část krajinného celku v Doupovských horách, která byla ministerstvem kultury České republiky v souladu se zákonem o státní památkové péči prohlášena za památkovou zónu vyhláškou č. 208/1996. Památkově chráněná zóna zaujímá rozlohu 1 810 ha na katastrálním území obce (dříve městyse) Valeč v okrese Karlovy Vary v Karlovarském kraji, přičemž část území krajinné památkové zóny zasahuje do okresu Louny v Ústeckém kraji.\n\nChráněné území zahrnuje komponovanou barokní krajinu kolem někdejšího městyse Valeč ve východní části Karlovarského kraje.Valeč leží na jihovýchodním úpatí Doupovských hor v nadmořské výšce 500–550 metrů mezi údolími Mlýneckého potoka a jeho pravostranného přítoku. Severozápadně od městečka se nachází vrch Prokopy (748,6 m n. m.), na severu Jedliny (701,9 m n. m.) a na východě se zvedá nejzazší výběžek Doupovských hor Šibeniční vrch (618,7 m n. m.).\n\nOblast Valče je poměrně izolovaná a značně vzdálená od ostatních větších sídel v regionu. Nejbližšími městečky jsou zhruba 12–16 km vzdálené Podbořany a Vroutek na Lounsku, ještě vzdálenější jsou dvě větší města na severu: Kadaň a Klášterec nad Ohří v okrese Chomutov v Ústeckém kraji. Od Karlových Varů, metropole administrativně příslušného okresu a kraje, je Valeč vzdálena po silnici zhruba 35 km, přičemž mezi obcí a krajským městem se nachází zóna Vojenského újezdu Hradiště.\n\nHranice chráněné památkové zóny vychází od hájovny Sklárna, vzdálené vzdušnou čarou necelé 2 km od Valče, směrem k území přírodní památky Valeč. Po překročení Mlýneckého potoka a hřebenu Jedlin pokračuje do osady Ořkov, odtud pak dále k osadě Hlína a ke vsi Vrbička, která je částí města Vroutek v okrese Louny. Od Vrbičky míří hranice chráněného území směrem na východ k osadě Dvorek, kde se stáčí na jih ke vsi Skytaly. Tuto ves obchází po jejím východním okraji a poté postupuje jihozápadním směrem k Dolnímu a Hornímu Záhoří, které administrativně přináležejí k Lubenci. Zde hranice památkové zóny vede souběžně s místní silnicí směrem na západ. Překračuje opět hranici Ústeckého a Karlovarského kraje a kolem Nahořečic a Kostrčan, které jsou součástí obce Valeč, vede dále na západ k severnímu okraji obce Vrbice. V tomto místě se hranice krajinné památkové zóny obrací k severu a po silnici II/194 míří k osadě Bělá a odtud po místní komunikaci opět k hájovně Sklárna.\n\nPředmětem ochrany je unikátní komponovaný celek barokní krajiny, jehož jádrem je městská památková zóna Valeč se zámkem a zámeckým parkem, s kostely Nejsvětější Trojice a Narození sv. Jana Křtitele a souborem barokních domů v městečku pod zámkem, z nichž mezi nejvýznamnější patří dům zámeckých kaplanů, panský hospital a panský dům. Jen v případě samotného zámku, který byl zapsán na ústřední seznam kulturních památek již v roce 1958, jsou pod číslem rejstříku 45085/4-1109 uvedeny tři desítky položek, náležejících k této nemovité památce. Nedílnou součástí zdejší krajiny je komponovaná zámecká zahrada, která byla založena v letech 1695–1712. Tu doplňují další prvky, jako je teatron, iluzivní brány a hrádek Neuhaus. Další četné sakrální i světské památky se nacházejí v okolí. Je to například kostel sv. Markéty a hrázděný dům ve Skytalech, zbytky vodní tvrze v Jeřeni, zámeček v Kostrčanech nebo zřícenina tvrze Lina u osady Hlína.\n\n"}
{"id": "1286191", "url": "https://cs.wikipedia.org/wiki?curid=1286191", "title": "Matej Poliak", "text": "Matej Poliak\n\nMatej Poliak (* 19. října 1993) je slovenský zápasník–judista.\n\nJe odchovancem žilinského juda. Připravuje se v univerzitním klubu Slávia STU pod vedením Jozefa Krnáče. V roce 2017 po zisku třetího místa na mistrovství Evropy ve Varšavě si v červnu v přípravě přetrhal vazy v rameni a přišel o účast na srpnovém mistrovství světa v Budapešti.\n\nMatej Poliak je levoruký judista s dobrou taktickou a fyzickou přípravou.\n\n\n"}
{"id": "1286192", "url": "https://cs.wikipedia.org/wiki?curid=1286192", "title": "Anton Pilka", "text": "Anton Pilka\n\nAnton Pilka (2. října 1942 Lysica – 31. ledna 2019 Bratislava) byl slovenský fotbalista, obránce.\n\nV československé lize hrál za ZVL Žilina. Nastoupil ve 4 ligových utkáních. Gól v lize nedal. Do Žiliny přestoupil před jarní částí sezóny 1968/69 z Tatranu Prešov.\n\n"}
{"id": "1286197", "url": "https://cs.wikipedia.org/wiki?curid=1286197", "title": "Robert Mšvidobadze", "text": "Robert Mšvidobadze\n\nRobert Mšvidobadze (* 17. srpna 1989) je gruzínský zápasník–judista, který od roku 2008 reprezentuje Rusko.\n\nS úpolovými sporty začínal v gruzínském Gori. Gruzii reprezentoval v juniorském věku. V roce 2007 využil nabídky startovat v rámci Ruské federace za republiku Mordvinsko. Připravoval v Saransku pod vedením Sergeje Kosmynina. Po získání ruského občanství v roce 2008 se pohyboval v širším výběru ruské reprezentace. Od roku 2017 se připravuje Orenburgu pod vedením Igora Těrskova.\n\n\n\n"}
{"id": "1286200", "url": "https://cs.wikipedia.org/wiki?curid=1286200", "title": "Darija Bilodidová", "text": "Darija Bilodidová\n\nDarija Hennadijivna Bilodidová (* 10. října 2000) je ukrajinská zápasnice–judistka.\n\nS judem začínala v útlém dětství v Kyjevě po boku svých rodičů Světlany a Hennadije, bývalých reprezentantů Ukrajiny v judu a v zápase sambo. V ukrajinské ženské reprezentaci se pohybuje od roku 2017 v superlehké váze do 48 kg. V roce 2018 se stala nejmladší mistryní světa v judu.\n\n\n\n"}
{"id": "1286203", "url": "https://cs.wikipedia.org/wiki?curid=1286203", "title": "Šaćir Sikirić", "text": "Šaćir Sikirić\n\nŠaćir (event. Šakir) Sikirić (1893 Oglavak, okres Fojnica, Bosna a Hercegovina – 22. září 1966 Sarajevo, Socialistická federativní republika Jugoslávie) byl bosenskohercegovský orientalista, zejména arabista a íránista, a pedagog bosňáckého původu. Spolu s Fehimem Bajraktarevićem se řadí k zakladatelům moderní orientalistiky v Bosně a Hercegovině i celé Jugoslávii.\n\nNarodil se do muslimské rodiny s bohatou súfijskou tradicí. Jeho praděd Abdurahman Sirri (1775/1785–1847) byl básník, myslitel a zakladatel súfijského kláštera, tekije (1798), směru nakšbandíja v Oglavku (kolem roku 1700 do Fojnice přišel jako muftí jeho děd Fadlullah Baltaoğlu, \"balta\" je turecky sekyra – bosensky v ikavském nářečí \"sikira\" – odtud příjmení Sikirić).\n\nMekteb a ruždii, nižší islámské konfesní školy, navštěvoval v Sarajeva, kde jeho otec Hamdi-efendija získal místo muallima, učitele v reformované muslimské základní škole. V Sarajevu pak dokončil Gazi husrev-begovu medresu a Šarí‘atskou soudní školu (1915). Na doporučení reisu-l-ulemy Mehmeda Džemaluddina-efendiji Čauševiće a ředitele Šarí‘atské soudní školy Muhammeda Emin-efendiji Dizdara získal stipendium ke studiu orientalistiky na Královské uherské univerzitě v Budapešti. Zde roku 1919 odpromoval a posléze obhájil i doktorát s tezí \"Derviskolostorok és szent sírok Boszniában\" (Dervišské kláštery a posvátné hroby v Bosně).\n\nPrvní zaměstnání získal jako profesor arabského jazyka v Šarí‘atském gymnáziu (18. 7. 1919–17. 1. 1929, roku 1934 krátce zastával post ředitele), nato působil coby honorární učitel turečtiny a logiky v Šarí‘atské soudní škole (od 12. ledna 1921 do 21. června 1923), poté jako řádný profesor a nakonec zde byl na doporučení reisu-l-ulemy pověřen i funkcí ředitele (od 17. ledna 1929–8. dubna 1937). Po rozpuštění školy se stal řádným profesorem na Vyšší islámské šarí‘atsko-teologické škole (\"Viša islamska šerijatsko-teološka škola\"), mezi lety 1939 a 1945 v ní dokonce vykonával post rektora. Roku 1945, kdy byla škola rozpuštěna, odešel do penze. Vedle toho v letech 1925–1949 honorárně přednášel v Gazi Husrev-begově medrese. Roku 1950, kdy byla otevřena Filozofická fakulta Univerzity v Sarajevu, byl jmenován profesorem arabského a perského jazyka a literatury na Katedře orientálních jazyků (\"Katedra za orijentalne jezike\"). Na tomto postu setrval až do svého skonu.\n\nJako akademický pracovník uveřejnil četné odborné stati z oblasti jazykovědy, historie a literatury, krom toho překládal z arabštiny, perštiny a turečtiny. Společně s Muhammedem Pašićem a Mehmedem Handžićem sepsal jednu z prvních moderních gramatik arabského jazyka v Bosně a Hercegovině, resp. v celém srbochorvatském prostoru (první vydali roku 1907 Alija Kadić a Alija Bulić). Tu později doplnil o perskou mluvnici, první svého druhu v jihoslovanském prostoru.\n\nŠaćir zemřel na leukémii. Pohřební průvod vyšel 23. září 1966 z Gazi Husrev-begovy mešity v Sarajevu a vozidly se následně přesunul do jeho rodné vsi Oglavak, kde byl uložen poblíž ostatků svých předků. Posledního rozloučení se zúčastnily stovky lidí. Na svět přivedl tři dcery, těch se ale kvůli sňatkům s jinověrci zřekl.\n\n\nPřeklady z arabštiny\n"}
{"id": "1286230", "url": "https://cs.wikipedia.org/wiki?curid=1286230", "title": "Keith Powers", "text": "Keith Powers\n\nKeith Tyree Powers (* 22. srpna 1992, Sacramento, Kalifornie, Spojené státy americké) je americký herec a model. Proslavil se rolí Thea v seriálu \"Předstírání\" a rolí Tyreeho ve filmu \"Straight Outta Compton\". Během let 2017–2018 hrál jednu z hlavních rolí v seriálu \"Famous in Love\".\n\nPowers se narodil v Sacramentu v Kalifornii, je nejstarší ze čtyř sourozenců. Kariéru modela zahájil v 9 letech. Na střední škole Sheldon High School hrál americký fotbal. Odmaturoval v roce 2010 a když se nemohl věnovat hraní fotbalu profesionálně, rozhodl se věnovat modelingu a podepsal smlouvu s agenturou Wilhemina Agency.\n\nV roce 2013 získal roli ve filmu \"Mejdan jak se patří\". Po natáčení v Jihoafrické republice se zamilovat do herectví a rozhodl se mu naplno věnovat. Vedlejší roli získal v seriálu \"Předstírání\". Roli Tyreeho si zahrál ve filmu \"Straight Outta Compton\". Byl obsazen do seriálu \"The New Edition Story\". Jednu z hlavních rolí hraje od roku 2017 v seriálu stanice Freeform \"Famous in Love\". V březnu 2017 zveřejnil na svém youtube účtu trailer k filmu \"Let's Just Be Friends\".\n"}
{"id": "1286231", "url": "https://cs.wikipedia.org/wiki?curid=1286231", "title": "Irina Dolgovová", "text": "Irina Dolgovová\n\nIrina Jurijevna Dolgovová (* 26. září 1995) je ruská zápasnice–judistka.\n\nPřipravuje se v Bratsku pod vedením Natalije Doruové. V roce 2016 se kvalifikovala na olympijské hry v Riu, kde nestačila ve druhém kole na pozdější vítězku Argentinku Paulu Paretovou.\n\n\n\n"}
{"id": "1286234", "url": "https://cs.wikipedia.org/wiki?curid=1286234", "title": "The Bold Type", "text": "The Bold Type\n\nThe Bold Type je americký televizní seriál, jehož tvůrkyní je Sarah Watson. Je inspirován životem bývalé šéfredaktorky magazínu Cosmopolitan Joanny Coles. Seriál byl objednán stanicí Freeform v lednu roku 2017. Premiérový díl se vysílal 11. července 2017. Dne 4. října 2017 stanice objednala další dvě řady, kdy každá bude mít deset dílů. 2. řada bude měla premiéru dne 12. června 2018.\n\nTřetí řada měla premiéru dne 9. dubna 2019. Čtvrtá řada byla objednána 14. května 2019 a měla premiéru dne 23. ledna 2020. \n\nSeriál sleduje život tří kamarádek - Jane, Kate a Sutton, které pracují pro magazín \"Scarlet\", celosvětový magazín pro ženy. Show bude prozkoumávat jejich životy v New Yorku, zatímco budou hledat své vlastní hlasy a prozkoumávat jejich sexualitu, identitu, lásku a módu.\n\nDne 7. dubna 2016 stanice Freeform potvrdila, objednání pilotního dílu seriálu Issues, inspirovaném životem bývalé šéfredaktorky magazínu Cosmopolitan Joanny Coles. Seriál byl objednaný v lednu roku 2017 a byl přejmenovaný na \"The Bold Type\".\n\nDne 6. května 2017 stanice oznámila, že premiérový díl se bude vysílat dne 22. července 2017 ve 21:00. Speciálně byl pilot vysílán o tři týdny dříve, dne 20. června 2017. \n\nStanice objednala druhou i třetí řadu dne 4. října 2017. V tu samou dobu bylo oznámeno, že Amanda Lasher se stala novou tvůrkyní, poté co se Sarah Watson rozhodla od projektu odejít. Druhá řada měla premiéru dne 12. června 2018. Třetí řada bude mít premiéru dne 9. dubna 2019.\n\nČtvrtá řada byla objednána v květnu 2019. Bylo také oznámeno, že novou tvůrkyní bude od čtvrté řady Wendy Straker Hauser \n\nSeriál se natáčí v Montrealu v Kanadě. \n\nSam Page, který v seriálu hraje Richarda Huntera byl do seriálu obsazený jako první a to dne 16. srpna 2016, následovalo obsazení Melory Hardin dne 18. srpna 2016. Hardinová byla obsazena do role Jacqueline, šéfredaktorky magazínu Scarlet. Katie Stevens, Aisha Dee a Meghann Fahy byly obsazené do rolí Jane, Kat a Sutton dne 22. srpna 2016.\n\nDne 30. března 2017 bylo oznámeno, že představitelka Adeny El-Amin Nikohl Boosheri se v seriálu objeví ve vedlejší roli. Emily C. Chang byla obsazena do role editorky magazínu Scarlet Lauren Park.\n\nV září 2018 bylo potvrzeno, že ve třetí řadě se ve vedlejších rolích objeví Peter Vack a Alexis Floyd. \n"}
{"id": "1286241", "url": "https://cs.wikipedia.org/wiki?curid=1286241", "title": "Římskokatolická farnost Dětmarovice", "text": "Římskokatolická farnost Dětmarovice\n\nŘímskokatolická farnost Dětmarovice je samostatnou farností v Dětmarovicích (okres Karviná). Náleží do Děkanátu Karviná Diecéze ostravsko-opavské.\n\nFarnost vznikla v 13. století nebo v první polovině14. století. Byla zmíněná v dokumentu svatopetrského haléře, sestaveného opolským arcidiakonem Mikołajem Wolffem v roce 1447, kde mimo jiné se zmínil o farnosti děkanátu v Těšíně pod názvem \"Ditmari villa\". Na základě velikosti poplatků uvedené v této zprávě byl počet farníků (ve všech podřízených vesnicích) odhadnut na 105. Po reformaci farnost ztratila samostatnost. Byla přifařena k Německé Lutyni (Dolní Lutyně) až do roku 1863.\n\nPo ukončení slezských válek a hraniční oddělení Diecéze Vratislavské, která byla na území Pruského Království, byl k řízení ostatních farností na území Habsburské monarchie založen v roce 1770 Generální vikariát rakouské části vratislavské diecéze. Po první světové válce Dětmarovice zůstaly na území Československa, ale nadále podléhaly vratislavské arcidiecézi, pod zvláštním úřadem, který byl pro tento účel zřízen, \"Knížebiskupský komisariát niský a těšínský\". V době okupace Polskem byla farnost zařazena pod Diecézi katovickou a 1. ledna 1940 zpět pod Diecézi vratislavskou. V roce 1947 byla vytvořena apoštolská administratura v Českém Těšíně podřízená přímo Svatému stolci. V roce 1978 byla oblast administratury podřízená olomoucké arcidiecézi. V roce 1996 byla zařazena po novou Diecézi ostravsko-opavskou.\nV roce 1679 ve vizitační zprávě bylo uvedeno, že fara měla nezařízenou budovu s dvěma pokoji, dvěma komorami, stájemi, stodolou a studnou. Fara současné podoby byla postavena v roce 1882 jako přízemní budova, po roce 1900 byla zvýšená o patro. V letech 2016–2016 proběhla komplexní rekonstrukce fary v hodnotě 1 076 995 Kč.\n\nNa Bílou sobotu 15. dubna 2017 byla pokřtěna na návrh dětmarovického faráře a pracovníka TV Noe Marcela Puváka v bazilice svatého Petra ve Vatikánu papežem Františkem první Češka z dětmarovické farnosti paní Taťána Čempelová.\n"}
{"id": "1286243", "url": "https://cs.wikipedia.org/wiki?curid=1286243", "title": "Félix Éboué", "text": "Félix Éboué\n\nFélix Éboué (26. prosince 1884 Cayenne – 17. května 1944 Káhira) byl francouzský politik a koloniální úředník, představitel protifašistické koalice za druhé světové války.\n\nNarodil se ve Francouzské Guyaně v rodině bývalých otroků, jeho matka provozovala malý obchod. Na základě stipendia vystudoval lyceum v Bordeaux a roku 1908 absolvoval práva na pařížské École nationale de la France d'Outre-Mer, hrál také úspěšně fotbal za Sporting club universitaire de France. Působil jako koloniální úředník v Ubangi-Šari, roku 1927 obdržel za své služby Řád čestné legie. Byl členem zednářské lóže a humanistickým myslitelem, hlásil se ke kulturní koncepci négritude. Usiloval o rozvoj infrastruktury v afrických zemích, podporoval vzdělávání domorodců a jejich zaměstnávání ve státních službách. \n\nV roce 1936 byl jmenován guvernérem ostrova Guadeloupe a stal se tak historicky prvním černochem stojícím v čele některé francouzské kolonie. Roku 1938 byl přeložen na místo hlavního administrátora Čadu, po porážce Francie v roce 1940 navázal spolupráci s generálem Charlesem de Gaullem. Éboué se zasloužil o to, že Francouzská rovníková Afrika byla jedním z mála zámořských území podporujících Svobodnou Francii, na jeho rozkaz se také Philippe Leclerc de Hauteclocque zapojil do Operace Compass a vyhnal Italy ze strategického území al-Kufra. V roce 1944 Éboué vystoupil na Brazzavillské konferenci, kde požadoval, aby bylo po válce Afričanům uděleno plné francouzské občanství. Zemřel na mrtvici při návštěvě Káhiry.\n\nMěl čtyři děti, jeho dcera Ginette se provdala za senegalského spisovatele a státníka Léopolda Sédara Senghora. Ébouého zásluhy o odboj za druhé světové války byly oceněny vyznamenáním Ordre de la Libération, v roce 1949 byly jeho ostatky uloženy v pařížském Panthéonu; bylo to poprvé, kdy se člověku barevné rasy dostalo této pocty. Jeho portrét se objevil na bankovkách a poštovních známkách řady frankofonních afrických zemí, je po něm pojmenováno náměstí Place Félix-Éboué ve 12. pařížském obvodu a fotbalový stadion v Basse-Terre, roku 2012 bylo Letiště Cayenne oficiálně přejmenováno na Aéroport international Félix Éboué. \n\n"}
{"id": "1286246", "url": "https://cs.wikipedia.org/wiki?curid=1286246", "title": "Dirck Jaspersz. van Baburen", "text": "Dirck Jaspersz. van Baburen\n\nDirck Jaspersz. van Baburen (okolo 1590 Utrecht – 21. února 1624 Utrecht) byl nizozemský malíř, známý také pod jménem Teodoer van Baburen či Theodor Baburen, člen spolku Bentvueghels, kde dostal přezdívku „Biervlieg“.\n\nBaburen se pravděpodobně narodil v nizozemském Wijk bij Duurstede, ale jeho rodina se přestěhovala do Utrechtu, když byl ještě velmi mladý. Nejstarší zmínka o Baburetovi je z roku 1611, kde je v zápise v utrechtské gildě Svatého Lukáše zmíněn jako žák Pauluse Moreelse. Někdy mezi roky 1612 a 1615 odcestoval Baburen do Říma, kde v letech 1617 až 1622 spolupracoval s krajanem Davidem de Haenem. Baburena inspiroval Bartolomeo Manfredi a Carlo Saraceni, jenž byl žákem Michelangela Caravaggia (1571–1610). V Římě jeho tvorba zaujala Vincenza Giustinianiho, což byl sběratel umění a stal se Baburenovým uměleckým patronem. Římský kardinál Scipione Borghese (1577-633) byl velký sběratel umění a patron umělců – z jeho dědictví pochází část uměleckých sbírek ve Ville Borghese v Římě – se stal mecenášem i Baburenovým. Pod patronací těchto mecenášů zřejmě získal Baburen kolem roku 1617 zakázku na namalování oltářního obrazu pro kostel San Pietro in Montorio v Římě. Koncem roku 1620 se Baburen vrátil do Utrechtu a vstoupil do malířského cechu utrechtské gildy Svatého Lukáše. Dirck van Baburen byl pohřben dne 28. února 1624 v městě Buurkerk, ve středověkém kostele, kde nyní sídlí muzeum Speelklok.\n\nJeho kariéra byla krátká a nemnoho jeho obrazů se dochovalo. Dirck van Baburen je oceňován jako jeden z hlavních představitelů nizozemských caravaggistů, kteří výrazně ovlivnili další generace umělců jako byli Frans Hals, Rembrandt van Rijn, Jan Vermeer. Jeho obrazy ukazují vyhraněné typy lidí, kontrastem světla a stínu dokázal zdůrazňovat jejich tělesnost. Byl jedním z prvních umělců, kteří popularizovali žánrové výjevy jako jsou hudebníci, hráči na loutnu. Jedním z jeho nejznámějších prací je \"Kuplířka\" (Muzeum výtvarných umění, Boston). Zobrazuje muže, který nabízí minci za služby prostitutky, hrající na loutnu, zatímco stará žena, kuplířka, kontroluje své peníze. Tento obraz (nebo kopii) vlastnil tchán Johannes Vermeer a objevuje se ve dvou dílech tohoto umělce: \"Koncert\" (ukradený z muzea Isabella Stewart Gardner v Bostonu) a \"Žena sedící u klavíru\" (Národní galerie v Londýně ). Nejznámějším Baburenovým dílem je oltářní obraz v kostele San Pietro in Montorio. Pro kardinála Scipione Borghese Baburen namaloval obraz \"Zatčení Krista\" (Galerie Borghese) a pro Vincenza Giustinianiho obraz \"Kristus umývající nohy apoštolům\" (Gemäldegalerie, Berlín).\n\nHan van Meegeren – jeden z nejznámějších padělatelů – zhotovil kopii tohoto obrazu, padělek chtěl pravděpodobně prodat jako originál Johannese Vermeera.\n\n\nBaburen velmi emotivně vyjadřuje bezvýchodnou Kristovu situaci uprostřed ozbrojených vojáků. Jidáš právě gestem ruky, kterou pokládá na Kristovu hruď, dokončuje svou zradu. Kontrastem k dramatičnosti výjevu jsou Kristovy dlaně, zobrazené jako bezbranné, sevřené a tvořící protiklad drsného výjevu.\n"}
{"id": "1286248", "url": "https://cs.wikipedia.org/wiki?curid=1286248", "title": "Saint-Loup-Terrier", "text": "Saint-Loup-Terrier\n\nSaint-Loup-Terrier je francouzská obec v departementu Ardensko v regionu Grand Est. V roce 2014 zde žilo 173 obyvatel.\n\nSousední obce jsou: Baâlons, Bouvellemont, Écordal, Guincourt, Chesnois-Auboncourt, Jonval, Mazerny, Tourteron a Wignicourt.\n\n\"Počet obyvatel\"\n"}
{"id": "1286252", "url": "https://cs.wikipedia.org/wiki?curid=1286252", "title": "Katie Stevens", "text": "Katie Stevens\n\nKatherine Mari „Katie“ Stevens (* 8. prosince 1992, Southbury, Connecticut, Spojené státy americké) je americká herečka a zpěvačka. V soutěži \"American Idol\" se v deváté řadě umístila na osmém místě. Jako herečka se proslavila díky roli Karmy Ashcroft v seriálu \"Předstírání\" a role Jane Sloan v seriálu \"The Bold Type.\"\n\nStevens se vyrostla v Middlebury v Connecticutu Markovi a Claře Stevens. V červnu 2010 odmaturovala na Pomperaugh High School. Na škole byla členkou plaveckého týmu po čtyři roky. Má portugalské kořeny z matčiny strany. Hovoří portugalsky. Poprvé vystupovala před publikem v pěti letech, když zpívala národní hymnu na politické akci ve svém městě. V sedmi letech zpívala „From This Moment On“ na svatbě své tety. Dlouho spolupracovala s místní divadelní komunitou. Hrála Dorothy v produkci \"The Wizard of Oz\" v BSS Children Theatre a v Main Street Theater. Také hrála roli Sharpey v produkci \"Muzikálu ze střední\" a roli Kočky v produkci \"Honk\". Ve třinácti letech vystoupila v Carnegie Hall.\n\n13. srpna 2009 se zúčasnila Bostonského konkurzu do soutěže \"American Idol\" s písničkou „At Last“, kde se všichni čtyři porotci, včetně hostující porotkyně Victorie Beckham shodli, že by měla postoupit do dalšího kola - Hollywood. Porotkyně Kara DioGuardi ji nazvala jednou z nejvíce talentovaných šestnáctiletých, které kdy viděla. Během vyřazovaícho večera 24. března 2010 skončila mezi třemi posledními, společně s Paige Miles a Timem Urbanem. Postoupila však do dalšího kola a získala tak místo při letním turné \"American Idol\". Ze show byla vyřazena 14. dubna 2014, společně s Andrewem Garciou. Od 1. července do 31. srpna 2010 se zúčastnila letního turné American Idols LIVE! Tour 2010. Na turné zpívala písničky „Here We Go Again“ a „Fighter“.\n\nPo vyřazení se objevila v několika televizních show, včetně show Ellen DeGeneresové, kde vystoupila s písní „Over the Rainbow“. V televizní show Wendy Williams vystoupila s písní „Big Girls Don't Cry“. Na začátku roku 2010 napsala 9 písniček. 12. prosince 2010 vystoupila v portugalské verzi American Idol \"Ídolos Portugal,\" kde zazpívala písničku „All I Want for Christmas Is You“ od Mariah Carey. V červnu rok 2012 si zahrála hlavní roli ve videu Todricka Halla „Beauty and the Beat“.\n\nV roce 2014 měl premiéru seriál stanice MTV \"Předstírání\", ve kterém hrála hlavní roli Karmy Ashcroft. V roce 2015 byla obsazena do role Lindsay Willows v filmu \"Immortality,\" který sloužil jako závěrečný díl seriálu Kriminálka Las Vegas. V roce 2017 získala roli v seriálu stanice Freeform \"The Bold Type\".\n\nDne 24. ledna 2018 herečka na svém instagramovém účtu prozradila, že se zasnoubila se svým dlouholetým přítelem Paulem DiGiovannim.\n\n"}
{"id": "1286254", "url": "https://cs.wikipedia.org/wiki?curid=1286254", "title": "Miroslava (Rumunsko)", "text": "Miroslava (Rumunsko)\n\nMiroslava je rumunská obec v župě Iași. V roce 2011 zde žilo 11 958 obyvatel. Obec se skládá ze 13 částí. Leží v těsném sousedství města Jasy.\n\n\n"}
{"id": "1286256", "url": "https://cs.wikipedia.org/wiki?curid=1286256", "title": "Mačapučare", "text": "Mačapučare\n\nMačapučare nebo Mačhapučrí ( \"Machapuchare\", माछापुच्छ्रे) je hora v Nepálu, součást masivu Annapurny. Je vysoká 6993 m n. m.. Název znamená v nepálštině „rybí ocas“, což poukazuje na neobvyklý tvar hory, která se těsně pod vrcholkem rozdvojuje. Pro své příkré stěny bývá hora Evropany také často přirovnávána k Matterhornu. Mačapučare tvoří charakteristickou dominantu 25 km vzdáleného města Pókhara, turisté s oblibou fotografují, jak se spolu se sousedními vrcholky odráží ve vodách jezera Phéva. Hora je posvátná: podle hinduistů na ní sídlí Šiva, podle buddhistů Amitábha, výstup na vrchol je proto zakázán. První horolezci na Mačapučare, Angličané David Cox a Wilfrid Noyce v roce 1957, proto na základě slibu, který dali nepálskému králi, ponechali vrcholové partie nedotčené. Existují dohady, že počátkem osmdesátých let vystoupil ilegálně až na vrchol Novozélanďan Bill Denz, ten však krátce nato zahynul, takže se tvrzení nedá ověřit.\n\n"}
{"id": "1286263", "url": "https://cs.wikipedia.org/wiki?curid=1286263", "title": "Alesja Kuzněcovová", "text": "Alesja Kuzněcovová\n\nAlesja Kuzněcovová (* 30. března 1992 Bratsk) je ruská zápasnice–judistka, vicemistryně Evropy.\n\nPřipravuje se v Bratsku pod vedením Natalije Duruové. V ruské seniorské reprezentaci se pohybovala od roku 2013 v superlehké váze. Do příchodu své sparringpartnerky Iriny Dolgovové držela post reprezentační jedničky. Od roku 2017 startuje v pololehké váze do 52 kg.\n\n\n\n"}
{"id": "1286284", "url": "https://cs.wikipedia.org/wiki?curid=1286284", "title": "Destičkové tkaní", "text": "Destičkové tkaní\n\nDestičkové tkaní (\"tkaní na karetkách, karetkování, tkaní s karetkami,\" angl.: \"tablet weaving\", něm.: \"Brettchenweben\"), je stará textilní technika umožňující tkaní se vzorováním. Vznikají tak povětšinou stuhy, ačkoli tato technologie umožňuje i vytkávání jednoduchých obrázků. Touto technikou lze vytvářet složitější vzory nežli za použití klasického hřebenového stávku, který se taktéž používal ke tkaní stuh.\n\nPásy se používají na dekoraci oděvů, popruhy a řemínky. \n\nPůvod destičkové techniky není známý. V Egyptě byl nalezen pás z 12. století před n.l., o kterém se dlouho tvrdilo, že byl zhotoven destičkovým tkaním. Analýza provedená koncem 20. století však dokázala, že pás byl zhotoven jinou technikou. \n\nNálezy z 8. století př. n.l. dokazují používání destičkového tkaní v Evropě. Doklady používání této techniky jsou známy například z Německa, Francie, Řecka,Rakouska či Itálie. Karetkování znali i vikingové. Hojně se využívalo v raném a vrcholném středověku, kdy se touto technikou tkaly pásy, stuhy i ozdobné lemy oděvů. Tato technika se používala i mimo Evropu, známa je například z Etiopie. Koncem 20. století se destičkové tkaní provozovalo např. v Rusku, Číně. Indii, Japonsku a v některých arabských zemích jako živnost. Jako hobby je i v 21. století tato činnost rozšířená např. v USA. \nRozsah komerční výroby není známý, v internetovém obchodě se nabízí k prodeji řada druhů ozdobných pásů. \n\nPříze na tkaní mohou být z různých přírodních i umělých materiálů včetně kovů. \n\nK napínání osnovních nití se používají různé konstrukce dřevěných rámů. \nTuhé a tenké destičky známé častěji pod názvem karetky slouží jako vodiče osnovních nití a jsou vyrobeny z nejrůznějších materiálů. Karetky bývaly většnou ze dřeva, kůže, kovu či rohoviny, v pozdějších dobách, kdy se tkalo z tenkých hedvábných nití, se používaly i malé pergamenové karetky. V současnosti se také vyrábí z plastu či tvrdého papíru. „Člunek“, obvykle prkénko s navinutou útkovou nití slouží zpravidla také k přirážení útku ke tkanině. \n\nV závislosti na technice tkaní se protahují osnovní niti všemi otvory nebo jen částí z nich. Šířka tkaniny je závislá na tloušťce osnovních nití a na počtu destiček vedle sebe (4 až 40). Plochy destiček stojí rovnoběžně vedle sebe, otáčením destiček vzniká z osnovních nití skaná šňůra. Při každém pootočení destičky se čtyřmi otvory o 90° vzniká mezi osnovními nitěmi prošlup, do kterého se zanáší útek s pomocí člunku s navinutou přízí. Útek drží osnovní niti pohromadě, na povrchu hotové tkaniny není viditelný. (Zvláštními technikami s destičkami se 2 nebo 3 otvory se dají zhotovit tkaniny s viditelným útkem). \n\nSměr otáčení destiček se mění v pravidelných intervalech a tak se tvoří na tkanině určitý (případně barevný) vzor. Z vazebních technik je známý kepr, brožovací technika aj. Tkanina se vytváří pootočením karetek (buďto všech najednou, nebo u složitějších vzorů i jednotlivě, čímž vzniká nepravidelný vzor). Karetky lze otáčet dopředu i dozadu.\n\nKombinacemi otáčení až 40 destiček s použitím osnovních nití ve 4 různých barvách se dají zhotovit desítky vzorů. Návod k obsluze destiček se zakresluje na vzornicovém papíru. \n"}
{"id": "1286287", "url": "https://cs.wikipedia.org/wiki?curid=1286287", "title": "Hana Vojtová", "text": "Hana Vojtová\n\nHana Vojtová, \"rozená\" Jelínková, \"křtěná\" Johanna Františka (24. února 1871 Třeboň – 2. června 1933 Praha), byla česká herečka.\n\nPocházela ze staré herecké rodiny – otec Vilém Karel Jelínek byl ředitel kočovné divadelní společnosti, matka Anna rozené Krämerová byla herečkou. Od roku 1903 byla druhou manželkou herce Aloise Vojty-Jurného. Prošla řadou divadelních společností. V letech 1900–1902 hrála v Plzni, v letech 1902–1905, 1907–1908 a 1912–1914 u Františka Laciny v Brně. V roce 1915 působila ve Švandově divadle v Praze. Byla převážně představitelkou tragických postav, například jako \"Runa\" v pohádkovém poetickém dramatu Julia Zeyera Radúz a Mahulena nebo jako \"Nora\" ve stejnojmenné hře Henrika Ibsena. Pohřbena byla na Vinohradském hřbitově v Praze.\n\n"}
{"id": "1286300", "url": "https://cs.wikipedia.org/wiki?curid=1286300", "title": "Pjotr Velikij", "text": "Pjotr Velikij\n\nPjotr Velikij (ex Jurij Andropov) ( ) je jaderný raketový křižník třídy \"Kirov\" Námořnictva Ruské federace, vlajková loď Severního loďstva. Pojmenován byl po ruském imperátorovi Petru Velikém. Hlavním úkolem \"Pjotra Velikého\" je ničení operačních svazů letadlových lodí. Jedná se o největší válečnou neletadlovou loď světa, která je v aktivní službě.\n\nKýl křižníku byl položen v roce 1986 v loděnici Baltickij zavod v Petrohradu. Do služby byl zařazen v roce 1998.\n\nHlavní výzbroj sestávala z 20 nosičů protilodních střel P-700 Granit. Protiletadlovou obranu zajišťovalo 12 vrhačů systému S-300, 2 dvojnásobné 9K33 Osa a 2 osminásobné 9K330 Tor. Pro protiponorkový boj byly použity vrhače RBU-12000 a dva RBU-1000 a také trojice vrtulníků Kamov Ka-27. Dále byla loď vyzbrojena dvojicí 130mm děl AK-130 umístěných ve věži na zádi a desítkou 533mm torpédometů.\n\nPřipravuje se dozbrojení hypersonickými střelami s plochou dráhou letu typu 3M22 Zirkon.\n\nPo vstupu do služby byl zařazen do stavu Severního loďstva.\n\nV září 2008 vyrazil spolu s protiponorkovou lodí \"Admiral Čabaněnko\" a dvěma dalšími loděmi do Karibského moře. Zde se v prosinci 2008 spolu s 12 venezuelskými plavidly zúčastnily společného rusko-venezuelského námořního cvičení VenRus 2008. Jednalo se o první zastávku ruských válečných lodí v této oblasti od konce studené války.\n\nNa začátku roku 2009 se podílel na protipirátské operaci u břehů Somálska, kde se mu podařilo zajmout 10 pirátů.\n\nDne 22. října 2013 vyplul \"Pjotr Velikij\" ze Severomorsku a zamířil do Středozemního moře. Proplul Gibraltarskou úžinou a dne 2. listopadu zakotvil v Alboránském moři. Jednalo se o další krok k posílení ruské námořní přítomnosti ve Středomoří.\n\nV prosinci 2014 podstoupil nácvik protiponorkového boje v severním Atlantiku, kdy v simulovaném boji stál proti několika ponorkám.\n\nBěhem Mezinárodního vojensko-technického fóra Armija 2016 v září 2016 byl v Severodvinsku křižník otevřen návštěvám veřejnosti. V říjnu byl součástí svazu ruských lodí sestávajícího z letadlové lodi \"Admiral Kuzněcov\" a protiponorkových lodí \"Severomorsk\" a \"Vice-admiral Kulakov\", který zamířil v rámci ruské intervence v Sýrii do Středozemního moře. Během proplouvání Lamanšského průlivu byl svaz monitorován fregatou HMS \"Richmond\" a torpédoborcem HMS \"Duncan\" britského Královského námořnictva.\n"}
{"id": "1286303", "url": "https://cs.wikipedia.org/wiki?curid=1286303", "title": "Evelyne Tschoppová", "text": "Evelyne Tschoppová\n\nEvelyne Tschoppová (* 19. června 1991 Muttenz) je švýcarská zápasnice–judistka.\n\nS judem začínala v 7 letech v Basileji pod vedením své matky Rety. Od roku 2011 se připravuje v Cortaillodu pod vedením Stéphane Guye. Na vrcholné mezinárodní scéně se prosazuje od roku 2015 s přechodem do nižší pololehké váhové kategorie. V roce 2016 se kvalifikovala na olympijské hry v Riu, kde v prvním kole vyřadila Francouzsku Priscillu Gnetovou po jejím zaváhání v rámci pravidel. Ve druhém kole již nestačila na hlavní favoritku Majlindu Kelmendiovou z Kosova.\n\n\n\n"}
{"id": "1286304", "url": "https://cs.wikipedia.org/wiki?curid=1286304", "title": "Letiště Cát Bi", "text": "Letiště Cát Bi\n\nVietnamské letiště Cat Bi (vietnamsky: \"Cảng hàng không Cát Bi\", \"Sân bay Cát Bi\") se nachází 4 km severně od města Haiphong v Bắc Trung Bộ.\n"}
{"id": "1286311", "url": "https://cs.wikipedia.org/wiki?curid=1286311", "title": "Ludvika", "text": "Ludvika\n\nLudvika je město ve Švédsku nacházející se v kraji Dalarna. Ke konci roku 2010 byl počet obyvatel 14 498. Největším zaměstnavatelem ve městě je švédsko-švýcarská nadnárodní korporace ABB.\n"}
{"id": "1286315", "url": "https://cs.wikipedia.org/wiki?curid=1286315", "title": "Peter Trška", "text": "Peter Trška\n\nPeter Trška (* 1. června 1992 Dubnica nad Váhom) je slovenský hokejový obránce. Je odchovancem klubu MHK Dubnica nad Váhom.\n\nPeter Trška začal s hokejem v rodné Dubnici nad Váhom v místním klubu HK Spartak Dubnica nad Váhom. Po sezóně 2006/07 přestoupil jako dorostenec do České republiky do klubu HC Vsetín, kde hrál extraligu dorostu. Premiéru mezi muži absolvoval v klubu HC Vsetín v sezóně 2009/10, kdy odehrál za Vsetín sedm setkání v 2. hokejové lize ČR. Sezónu, ale dokončil v juniorském mužstvu Slovanu Bratislava. Během této sezóny si zahrál i na Mistrovství světa do 18 let, kde zaznamenal 1 gól a dvě asistence v 6 utkáních. V novém ročníku hrál ve slovenské extralize za HK Orange 20. Během sezóny si zahrál na Mistrovství světa juniorů. Po mistrovství světa juniorů se vrátil do Slovanu Bratislava, kde odehrál za muže 16 setkání. V následující sezóně hrál opět v extralize za HK Orange 20 a za HC Slovan Bratislava. I během této sezóny si zahrál na Mistrovství světa juniorů. Sezónu dokončil v HK Orange 20 v 1. hokejové lize SR. Před Mistrovstvím světa juniorů působila HK Orange 20 v extralize, ale po nich dokončila sezónu v 1. hokejové lize SR. Od nové sezóny opustil klub HC Slovan Bratislava slovenskou extraligu a vstoupil do KHL. V KHL odehrál Peter Trška za HC Slovan Bratislava jen jedno utkání. Sezónu odehrál za klub HK 36 Skalica ve slovenské extralize. V klubu HK 36 Skalica odehrál i celou následující sezónu. Před sezónou 2014/15 podepsal smlouvu s klubem BK Mladá Boleslav, který působí v české extralize. Právě během této sezóny mu přišla pozvánka do slovenské reprezentace, která se pod názvem Olympijský tým SR představila na turnaji Ice Hockey Challenge veVídni. Na turnaji se představili kromě Olympijského týmu SR i reprezentace Slovinska, Itálie a domácího Rakouska. Peter Trška zaznamenal na turnaji jeden gól. \nSezónu 2015/16 začal v ještě v klubu BK Mladá Boleslav, ale po 4 zápasech šel na hostování do klubu HC Benátky nad Jizerou hrající 1. hokejovou ligu ČR. V tomto klubu odehrál 12 utkání, když ho dal klub na hostování do týmu HC Kometa Brno v Tipsport extralize. Novou sezónu začal také v klubu HC Kometa Brno, kde je na hostování s klubu BK Mladá Boleslav. I v sezóně 2016/17 oblékl reprezentační dres Slovenska v 5 přípravných setkáních. Po skončení sezóny 2016/2017 přestoupil do klubu HC Vítkovice.\n\n"}
{"id": "1286316", "url": "https://cs.wikipedia.org/wiki?curid=1286316", "title": "Eleonora ze Solms-Hohensolms-Lich", "text": "Eleonora ze Solms-Hohensolms-Lich\n\nEleonora ze Solms-Hohensolms-Lich (17. září 1871 – 16. listopadu 1937) byla druhou manželkou Arnošta Ludvíka Hesenského a matkou jeho dvou synů. Rodina jí říkala \"Onor\".\n\nEleonora se narodila jako čtvrté dítě, druhá dcera Heřmana ze Solms-Hohensolms-Lich a Anežky Stolbersko-Wernigerodské.\n\nEleonora se 2. února 1905 v Darmstadtu provdala za Arnošta Ludvíka Hesenského. Se svou první manželkou Viktorií Melitou Sasko-Koburskou se rozvedl 21. prosince 1901 na základě „neporazitelné vzájemné antipatie“ zvláštním rozsudkem Nejvyššího hesenského soudu.\n\nEleonora měla s Arnoštem Ludvíkem dva synyː\n\n\nEleonora zemřela při letecké nehodě na cestě na Ludvíkovu svatbu do Londýna. Při nehodě zemřel také její syn Jiří Donatus, jeho manželka Cecílie a jejich dva synové Ludvík a Alexandr.\n"}
{"id": "1286317", "url": "https://cs.wikipedia.org/wiki?curid=1286317", "title": "Skull Ring", "text": "Skull Ring\n\nSkull Ring je studiové album amerického zpěváka Iggyho Popa. Vydáno bylo 4. listopadu roku 2003 společností Virgin Records a jeho producentem byl Iggy Pop (výjimkou je píseň „Little Know It All“, jejímž producentem byl Greig Nori). Obsahuje celkem sedmnáct písní, přičemž v různých jako hosté hráli například členové skupin Green Day a Sum 41, zpěvačka Peaches nebo členové skupiny The Stooges, v níž Pop působil v šedesátých a sedmdesátých letech.\n\n"}
{"id": "1286320", "url": "https://cs.wikipedia.org/wiki?curid=1286320", "title": "Hélène Receveauxová", "text": "Hélène Receveauxová\n\nHélène Receveauxová (* 28. února 1991 Chenôve, Francie) je francouzská zápasnice–judistka.\n\nJudu se věnovala vrcholově od svých 16 let v Dijonu v klubu l'ADJ 21 pod vedením Anthony Rodrigueze. V roce 2016 následovala svého trenéra do Orléans, kde zápasí za klub US Orléans. Ve francouzské seniorské reprezentaci se pohybuje od roku 2012 v lehké váze na pozici reprezentační dvojky. V roce 2016 se kvalifikovala na olympijské hry v Riu, ale v nominaci musela ustoupit krajance Automne Paviaové\n\n\n\n"}
{"id": "1286325", "url": "https://cs.wikipedia.org/wiki?curid=1286325", "title": "American Caesar", "text": "American Caesar\n\nAmerican Caesar je sólové studiové album amerického zpěváka Iggyho Popa. Vydáno bylo v září roku 1993 společností Virgin Records a jeho producentem byl Malcolm Burn. Nahráno bylo ve studiích Kingsway Studio v New Orleans a Bearsville Studios v New Yorku. Kromě autorských písní obsahuje deska coververzi písně „Louie Louie“ z padesátých let.\n\n"}
{"id": "1286330", "url": "https://cs.wikipedia.org/wiki?curid=1286330", "title": "Gheorgheni", "text": "Gheorgheni\n\nGheorgheni (maďarsky \"Gyergyószentmiklós\") je město v rumunské župě Harghita, ležící v Sedmihradsku. Administrativně pod město spadají čtyři vesnice: Covacipeter, Lacu Roșu, Vargatac, Visafolio. V blízkosti města se nacházejí dvě přírodní zajímavosti Bicazská soutěska a Červené jezero\n\nHistoricky město náleží do Sikulska a poprvé je zmiňováno v roce 1332.\n"}
{"id": "1286335", "url": "https://cs.wikipedia.org/wiki?curid=1286335", "title": "Seznam dílů pořadu Mistři aukcí", "text": "Seznam dílů pořadu Mistři aukcí\n\nToto je seznam dílů pořadu \"Mistři aukcí\". Jednotlivé díly se odehrávají v Kalifornii pokud není uvedeno jinak.\n\n<onlyinclude>\n</onlyinclude>\n\n"}
{"id": "1286337", "url": "https://cs.wikipedia.org/wiki?curid=1286337", "title": "Blah Blah Blah (album)", "text": "Blah Blah Blah (album)\n\nBlah Blah Blah je sólové studiové album amerického zpěváka Iggyho Popa. Vydáno bylo 23. října roku 1986 společností A&M Records a jeho producenty byli David Bowie a David Richards (Bowie s Popem již v minulosti nahrál několik alb, toto album je posledním z nich). Autorem fotografie na obalu alba je Michael Halsband, zatímco jeho design vytvořil Nick Egan.\n\n"}
{"id": "1286339", "url": "https://cs.wikipedia.org/wiki?curid=1286339", "title": "Marcello Nizzola", "text": "Marcello Nizzola\n\nMarcello Nizzola (17. února 1900 Janov, Itálie – 22. února 1947 tamtéž) byl italský zápasník, zápasící v obou stylech. V roce 1932 vybojoval na olympiádě v Los Angeles stříbrnou medaili v zápase řecko-římském v bantamové váze. Ve finále prohrál s Němcem Brendelem, nebyl spokojen s výrokem sudích a po zápase svého soupeře napadl s nožem v šatně. Vážným následkům zabránil zásah policie. V roce 1936 nastoupil na hrách v Berlíně opět v bantamové váze, ale v turnaji volnostylařů. Byl vyřazen ve třetím kole. V roce 1931 vybojoval bronz na mistrovství Evropy v řecko-římském zápasu a v roce 1935 evropský titul ve volném stylu.\n\n22. února 1947 byl zavražděn, když byl na cestě domů. Za jeho násilnou smrtí stály pravděpodobně politické důvody. Zápasu se věnoval také jeho syn Garibaldo.\n\n"}
{"id": "1286340", "url": "https://cs.wikipedia.org/wiki?curid=1286340", "title": "Luisa Žofie z Danneskiold-Samsøe", "text": "Luisa Žofie z Danneskiold-Samsøe\n\nLuisa Žofie z Danneskiold-Samsøe (22. září 1796 – 11. března 1867) byla členkou dánské šlechtické rodiny pocházející od nelegitimního potomka krále Kristiána V. Provdala se za Kristiána Augusta II. Šlesvicko-Holštýnsko-Sonderbursko-Augustenburského a stala se babičkou Augusty Viktorie, manželky posledního německého císaře Viléma II.\n\nLuisa Žofie se narodila 22. září 1796 jako dcera Kristiána Konráda z Danneskiold-Samsøe a jeho manželky Johany Henrietty Valentine Kaasové, dcery dánského admirála Fridricha Krisiána Kaase, potomka válečného hrdiny Jørgena Kaase. Dynastie Danneskiold-Samsøe je nedynastická větev rodu Oldenburků, Kristián Gyldenløve, hrabě ze Samsø, byl totiž nemanželským synem Kristiána V. Dánského a jeho milenky Žofie Amálie Mothové.\n\nLuisa Žofie se 18. září 1820 v kostele Braaby v Gisselfeldu provdala za Kristiána Augusta II. Šlesvicko-Holštýnsko-Sonderbursko-Augustenburského. Měli spolu sedm dětíː\n\n\nLuisa Žofie zemřela 11. března 1867 v Prusku a byla pohřbena v luteránském kostele Primkenau.\n\nMezi její potomky patříː německá císařovna Augusta Viktorie, řecká královna Frederika, král Konstantin II. Řecký, španělská královna Sofie, král Filip VI. Španělský a švédský král Karel XVI. Gustav.\n\n"}
{"id": "1286341", "url": "https://cs.wikipedia.org/wiki?curid=1286341", "title": "Malung", "text": "Malung\n\nMalung je sídlo obce Malung-Sälen ve Švédsku nacházející se v kraji Dalarna. Ke konci roku 2010 byl počet obyvatel 5126.\n\nPoprvé je jméno sídla zmiňováno v královské sáze Sverris v severogermánské formě Molungr v roce 1200. Je odvozeno od slova v místním dialektu pro písek a štěrk, na něž jsou bohaté vody místní řeky se Västerdalälven.\n\nKlima je mírné subarktické blízké kontinentálnímu. Ve srovnání s okolními oblastmi je chladnější.\n"}
{"id": "1286344", "url": "https://cs.wikipedia.org/wiki?curid=1286344", "title": "Vojtěch Němec", "text": "Vojtěch Němec\n\nVojtěch Němec (* 9. prosinec 1985 Česká Lípa) je hokejový útočník aktuálně hrající za klub HC Škoda Plzeň. V roce 2012 a 2014 hrál finále playoff. V roce 2017 vyhrál s Kometou extraligu. V playoff v tomto roce zaznamenal 5 branek a 3 asistence.\n"}
{"id": "1286347", "url": "https://cs.wikipedia.org/wiki?curid=1286347", "title": "Fjodor Alexejevič Golovin", "text": "Fjodor Alexejevič Golovin\n\nFjodor Alexejevič Golovin (, 1650 – , Gluchov) byl ruský státník, jeden z nejbližších pomocníků Petra I., hlava zahraničněpolitického rezortu (президент Посольских дел), generál-admirál (1699) a první ruský generál polní maršál (1700). První nositel nejvyššího ruského řádu, řádu svatého Ondřeje (1699).\n\nPocházel z bojarského rodu Chovrinů-Golovinů, syn bojara Alexeje Petroviče Golovina. V polovině 80. let si ho všiml první ministr Vasilij Vasiljevič Golicyn a v prosinci 1685 ho v hodnosti okolničího poslal s téměř dvěma tisíci vojáky na Amur, přičemž ho pověřil obranou a obnovou válkou poškozeného pohraničního území a vedením mírových rozhovorů s mandžuskou říší Čching, která si nárokovala Poamuří. Usilovným pochodem dorazil na podzim 1687 do Zabajkalska, v něm organizoval obranu i vedl rozhovory s Čchingy i Mongoly. nakonec roku 1689 uzavřel s Čchingy Něrčinskou mírovou smlouvu o hranicích a obchodu, podle níž se Rusové vzdali Albazinu a okolí.\n\nPo návratu byl jmenován bojarem a sibiřským namestnikem. Po nástupu cara Petra I. se stal jedním z jeho nejbližších pomocníků, prý si jako první z bojarů oholil vousy. Podílel se na přípravě druhého azovského pochodu Petra I., během něhož vedl předvoj galér se kterým doplul až do Azova.\n\nMěl významnou roli při budování ruského loďstva. Ve Velikém poselstvu (1697) do Evropy zaujímal druhé místo po Franci Lefortovi. Po návratu z Evropy stanul v čele nově založeného Vojenského námořního prikazu, podřízena mu byla i Navigační škola. Roku 1699, po smrti Leforta, byl jmenován generál-admirálem a stal se prvním nositelem řádu svatého Ondřeje, byl pověřem řízením zahraniční politiky, přičemž podle zahraničního vzoru byl označován za kancléře, a zaujal první místo mezi ministry Petra I. Zahraniční politiku řídil do své smrti, vedl korespondenci se zahraničím, zorganizoval síť stálých diplomatických představitelů Ruska v zahraničí. Roku 1704 podepsal carovým jménem rusko-polskou smlouvu, osobně sestavil rusko-dánskou smlouvu, řídil vytyčení hranice s Tureckem.\n\nDne 19. srpna 1700 obdržel hodnost generála polního maršála. Jako první z ruských šlechticů obdržel od císaře Leopolda I. 5. (16.) listopadu 1701 titul říšského hraběte.\n\nDěti:\n\n\n"}
{"id": "1286348", "url": "https://cs.wikipedia.org/wiki?curid=1286348", "title": "Mora (Švédsko)", "text": "Mora (Švédsko)\n\nMora je sídlo stejnojmenné obce ve Švédsku nacházející se v kraji Dalarna. Ke konci roku 2015 byl počet obyvatel 12 602.\n\nNejstarší známky lidské činnosti v okolí Mory jsou ze 4. tisíciletí př. n. l. a nejstarší nalezené budovy pocházejí ze 7. století. V roce 1520 se zde zastavil Gustav Vasa, aby připravil povstání proti dánským vojskům, která obsadila Švédsko. V 17. století proběhl v místě proces s morskou čarodějnicí. Během 18. století byla oblast postižena hladem a mnoho občanů opustilo své domovy do Stockholmu a jižního Švédska.\n"}
{"id": "1286352", "url": "https://cs.wikipedia.org/wiki?curid=1286352", "title": "Ë", "text": "Ë\n\nË (minuskule ë) je písmeno latinky. Vyskytuje se v nizozemštině, francouzštině, katalánštině, lucemburštině, afrikánštině, kašubštině, albánštině, velštině a dalších jazycích. V morseově abecedě má písmeno \"Ë\" kód ..–.. a v Unicode mají písmena Ë a ë tyto kódy: Ë U+00CB a ë U+00EB.\n\nPíše se pouze ve skupině IË, a čte se jako JE (ale IE se čte jako í)\n\nVe francouzštině se Ë čte jako české e a ruší výslovnost spřežky (slovo Noël se vyslovuje /nɔεl/, ale Noel by se vyslovovalo /nœl/ (jako „nöl“ v němčině).\n\nV albánštině se vyslovuje jako šva (ə).\n\nV kašubštině se vyslovuje jako šva (ə) (stejně jako v albánštině).\n\nV jiných jazycích se čte buď jako české e (ε), nebo jako šva (ə).\n\nOficiálně v angličtině žádné ë není, ale velmi výjimečně se vyskytnout může. Čte se stejně jako ve francouzštině. Používá ho například americký magazín The New Yorker. Další příklad je příjmení Brontë (ve jménech spisovatelek Charlotte, Anne a Emily Brontëové).\n"}
{"id": "1286353", "url": "https://cs.wikipedia.org/wiki?curid=1286353", "title": "Instinct (album, Iggy Pop)", "text": "Instinct (album, Iggy Pop)\n\nInstinct je sólové studiové album amerického zpěváka Iggyho Popa. Vydáno bylo 20. června roku 1988 společností A&M Records. Jeho producentem byl Bill Laswell. Na kytaru na desce hrál Steve Jones ze skupiny Sex Pistols, který je rovněž spoluautorem několika písní z alba.\n\n"}
{"id": "1286354", "url": "https://cs.wikipedia.org/wiki?curid=1286354", "title": "Udatna", "text": "Udatna\n\nUdatna (\"Aruncus\") je rod rostlin z čeledi růžovité. Jsou to vytrvalé, někdy na bázi dřevnatějící byliny se zpeřenými listy a drobnými bílými květy uspořádanými v bohatých latovitých květenstvích. Plodem je souplodí drobných měchýřků. Rod zahrnuje asi 2 až 6 druhů a je rozšířen v mírných oblastech severní polokoule. Většina druhů roste v Asii, udatna lesní se vyskytuje i v Evropě, udatna dvoudomá v Severní Americe. V České republice roste udatna lesní zejména ve vyšších polohách. Některé druhy a kultivary udaten jsou pěstovány jako okrasné rostliny. Občas jsou také využívány i jako léčivé rostliny.\n\nUdatny jsou statné, vytrvalé, zpravidla dvoudomé byliny vytvářející trsy. Stonek je přímý, hranatý, olistěný, ve spodní části někdy dřevnatějící. Listy jsou střídavé, lodyžní, 1x až 3x zpeřené nebo řidčeji trojčetné, na okraji ostře dvojitě pilovité. Palisty chybějí. Květy jsou jednopohlavné nebo řidčeji oboupohlavné, drobné (o šířce 3 až 4 mm), přisedlé, s miskovitou češulí. Jsou uspořádané v mnohokvětých, rozměrných latách složených z klasovitých hroznů. Kalich je nejčastěji pětičetný, s trojúhelníkovitými laloky. Korunní lístky jsou bílé nebo nažloutlé, obvejčité až eliptické, na vrcholu tupé. Samčí květy obsahují 15 až 30 tyčinek delších než koruna a zakrňující pestíky, v samičích květech jsou tyčinky se sterilními prašníky a 3 nebo 4 volné pestíky obsahující po 3 až 4 vajíčkách. Plodem je převislé souplodí drobných měchýřků obsahujících většinou po 2 semenech.\n\nRod zahrnuje asi 2 až 8 druhů. Je rozšířen v Evropě, Asii i Severní Americe. Největší počet druhů roste v Asii.\nJediným evropským zástupcem je udatna lesní. V České republice je rozšířena zejména v chladnějších oblastech. Celkový areál zahrnuje většinu Evropy (mimo Britských ostrovů, Skandinávie a severního Ruska), v Asii sahá na východ až po Japonsko. V jižní Evropě je výskyt omezen na horské polohy. V Severní Americe roste udatna dvoudomá, někdy slučovaná s druhem udatna lesní. Je rozšířena v oblasti od Aljašky a západní Kanady až po Kalifornii a od východní Kanady na jih po Mississippi.\nUdatny jsou stínomilné rostliny rostoucí v humózních, vlhkých půdách zejména ve vyšších nadmořských výškách.\n\nKvěty udaten jsou navštěvovány a opylovány širokou škálou různého hmyzu.\nV Evropě se listy udatny lesní živí housenky bělopáska tavolníkového (\"Neptis rivularis\"), v Severní Americe housenky modráska \"Celastrina nigra\". Vyhledávají je také housenice některých blanokřídlých, v Eurasii např. pilatky druhu \"Nematus spiraeae\", ve východní Asii ploskohřbetky \"Pamphilius daisenus\" a pilatěnky \"Arge aruncus\".\n\nRod \"Aruncus\" je v rámci čeledi růžovité řazen do podčeledi \"Amygdaloideae\" a tribu \"Spireeae\". Nejblíže příbuzným rodem je dle výsledků molekulárních studií monotypický rod \"Luetkea\" (litkovka), zastoupený jediným druhem v západních oblastech Severní Ameriky. Dalšími blízce příbuznými rody jsou \"Holodiscus\" (celoterčník) a monotypický rod \"Xerospiraea\", pocházející z Mexika. Taxonomie rodu a vymezení jednotlivých druhů jsou dosud nedořešené a v různých zdrojích se lze setkat s rozličným pojetím.\n\nUdatna lesní je pěstována v Evropě jako okrasná rostlina již od 17. století. \"Aruncus aethusifolius\" (syn. \"A. vulgaris\" var. \"aethusifolius\") je drobnější druh, dorůstající max. výšky do 50 cm a svým vzhledem připomínající čechravu. Pěstuje se i jako skalnička. Řidčeji se pěstují také druhy \"A. astilboides\" a \"A. parvulus\". Byly též vyšlechtěny různé zahradní kultivary a kříženci.\nKořen udatny lesní a některých asijských taxonů slouží v bylinném léčení zejména jako antipyretikum a adstringens při horečkách, chřipce, kolice, bolestech břicha, vnitřních zraněních ap., zevně na včelí bodnutí a oteklé nohy.\n\n"}
{"id": "1286361", "url": "https://cs.wikipedia.org/wiki?curid=1286361", "title": "Zombie Birdhouse", "text": "Zombie Birdhouse\n\nZombie Birdhouse je sólové studiové album amerického zpěváka Iggyho Popa. Vydáno bylo v září roku 1982 společností Animal. Jeho nahrávání probíhalo v červnu toho roku ve studiu Blank Tape Studios v New Yorku. Producentem byl Chris Stein ze skupiny Blondie, který na desce rovněž hrál. Na bicí na albu hrál další člen skupiny Blondie, Clem Burke.\n\n"}
{"id": "1286364", "url": "https://cs.wikipedia.org/wiki?curid=1286364", "title": "Kill City", "text": "Kill City\n\nKill City je kolaborativní studiové album amerických hudebníků Iggyho Popa a Jamese Williamsona. Vydáno bylo v listopadu 1977 společností Bomp! Records a jeho producentem byl Williamson. Nahráno bylo již v roce 1975, po rozpadu kapely The Stooges, v níž oba interpreti působili. Původně šlo o demonahrávky.\n\n"}
{"id": "1286368", "url": "https://cs.wikipedia.org/wiki?curid=1286368", "title": "Meziválečné období", "text": "Meziválečné období\n\nJako meziválečné období či interbellum se v moderních dějinách označuje éra mezi první a druhou světovou válkou, tedy od listopadu 1918 do srpna 1939. Šlo o dobu poznamenanou rostoucí politickou nestabilitou a nástupem diktatur v Evropě, ale zároveň i vědeckým pokrokem a růstem životní úrovně v řadě zemí.\n\nMeziválečné období lze rozdělit na čtyři etapy:\n\n\nV českých dějinách se meziválečné období z hlediska politického režimu dělí na První československou republiku (28. říjen 1918 – 30. září 1938), Mnichovskou dohodou okleštěnou Druhou republiku (1. října 1938 – 14. března 1939) a první měsíce Protektorátu Čechy a Morava. Ve střední Evropě se ovšem konec meziválečného období jako politické a kulturní epochy kryje spíše již s anšlusem Rakouska a rozvrácením Československa Hitlerem v roce 1938 než až s vlastním začátkem světové války.\n\n"}
{"id": "1286369", "url": "https://cs.wikipedia.org/wiki?curid=1286369", "title": "Weinfelden", "text": "Weinfelden\n\nWeinfelden je město ve Švýcarsku v kantonu Thurgau. Leží na řece Thur. Na konci roku 2015 zde žilo 11 187 obyvatel.\n\nUž v roce 124 stál v místě římský most přes řeku Thur. Jméno město je poprvé zmíněno v dokumentu z roku 838.\n"}
{"id": "1286383", "url": "https://cs.wikipedia.org/wiki?curid=1286383", "title": "Scraps at Midnight", "text": "Scraps at Midnight\n\nScraps at Midnight je třetí sólové studiové album amerického zpěváka Marka Lanegana. Vydáno bylo 21. července roku 1998 společnostmi Sub Pop a Beggars Banquet Records. Spolu s Laneganem jej produkoval Mike Johnson. Jedním ze zvukových inženýrů, kteří se na nahrávání desky podíleli, byl Jack Endino.\n\n"}
{"id": "1286384", "url": "https://cs.wikipedia.org/wiki?curid=1286384", "title": "Theresa Stollová", "text": "Theresa Stollová\n\nTheresa Stollová (* 21. listopadu 1995 Mnichov) je německá zápasnice–judistka.\n\nPřipravuje se v Mnichově společně se svojí sestrou dvojčetem Amalii v klubu TSV Großhadern pod vedením Lorenze Trautmanna. V německé seniorské reprezentaci se pohybuje od roku 2016.\n\n\n\n"}
{"id": "1286385", "url": "https://cs.wikipedia.org/wiki?curid=1286385", "title": "Sojuz MS-06", "text": "Sojuz MS-06\n\nSojuz MS-06 je ruská kosmická loď řady Sojuz. Start proběhl 12. září 2017 kdy jej vynesla nosná raketa Sojuz-FG z kosmodromu Bajkonur k Mezinárodní vesmírné stanici (ISS), tam dopravila tři členy Expedice 53. Sloužila na ISS jako záchranná loď až do 28. února 2018, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nPosádka pro loď Sojuz MS-06, to jest členové Expedice 53/54 na Mezinárodní vesmírnou stanici (ISS), která byla současně záložní pro Sojuz MS-05, byla zformována v květnu 2016, kdy NASA oznámila její sestavu – Alexandr Skvorcov ml., Ivan Vagner a Scott Tingle. V souvislosti se snížením velikosti posádky ruského segmentu ISS od jara 2017 ze tří na dva kosmonauty byly posádky plánované na rok 2017 reorganizovány a z trojice tak vypadl Ivan Vagner, po dalších změnách definitivní sestavu vytvořili Alexandr Misurkin, Mark Vande Hei a Joseph Acabá.\n\n"}
{"id": "1286395", "url": "https://cs.wikipedia.org/wiki?curid=1286395", "title": "Runebergův dort", "text": "Runebergův dort\n\nRunebergův dort ( \"Runebergintorttu\") je dezert, jehož recept pochází z finské kuchyně. Je pojmenován podle básníka Johana Ludviga Runeberga, autora textu finské hymny: podle legendy tento skromný recept vytvořila Runebergova manželka a bylo to básníkovo oblíbené jídlo. Dort je typickou specialitou města Porvoo, kde Runeberg působil jako gymnaziální profesor (skutečným autorem receptury je zřejmě místní pekař Lars Astenius). Pojídání této sladkosti je ve Finsku spojeno s dnem 5. února, kdy se oslavuje výročí Runebergova narození. \n\nTěsto se připraví z mouky, strouhanky, vajec, másla, cukru, prášku do pečiva, mletých mandlí, mletého zázvoru, pomerančové kůry a alkoholu (rum nebo arak). Naplní se do forem válcovitého tvaru a upeče, pak se horní strana potře marmeládou (nejčastěji malinovou) a po obvodu se vytvoří kolečko z cukrové polevy. Dortíky jsou nevelké (jeden váží okolo 100 gramů) a servírují se vcelku.\n\n \n"}
{"id": "1286404", "url": "https://cs.wikipedia.org/wiki?curid=1286404", "title": "Arathorn II.", "text": "Arathorn II.\n\nArathorn II. (T.A. 2873–2933, zemřel v 60 letech) byl patnáctým náčelníkem Dúnadanů, nástupcem svého otce, Aradora, který byl zabit 2930. Byl otcem Aragorna, Krále Obnoveného království.\n\nV posledním roce vlády jeho otce, jakožto náčelníka, si roku 2929 Třetího věku, Arathorn vzal za ženu Gilraen. Tehdy měla pouhých 22 let, takže její otec, Dírhael, manželství odporoval. Také byl varován, že Arathorn nebude žít dlouho. Avšak Gilraenina matka, Ivorwen, byla potěšena s prozíravostí a uvědomovala si, že narozené dítě do tohoto svazku může být nadějí pro Dúnadanský lid. Tím pádem se Arathorn a Gilraen vzali roku 2929\n\nDalším rokem, 2930, byl Arador, Arathornův otec, zabit Troly a Arathorn se stal po právu náčelníkem. O rok později mu jeho žena, Gilraen, porodila syna, kterého pojmenovali Aragorn. Mladý Aragorn nikdy nepoznal svého otce, neboť byl při lovu na Skřety zabit šípem, který jej zasáhl do oka. Společnost mu tehdy dělali Elladan a Elohir. Gilraen vzala malého chlapce do Roklinky na výchovu k Elrondovi.\n\nArathorn II. byl náčelníkem Dúnadanů pouhé tři roky. Jeho nástupcem se stal Aragorn II. a později i Králem Elessarem Obnoveného Království.\n\nArathorn byl podle zvyku pojmenován někdejším náčelníku Arathornu I.. Jsou tu dvě vysvětlení pro jméno\n\nV dopise napsaném 1972, Tolkien zmínil jméno \"Eagle King\" (z aran \"king\" a thoron \"eagle\", čili \"Orlí Král\")\nKaždopádně v práci napsané kolem padesátých let minulého století, Tolkien zmínil jméno \"Steadfast King\" (z aran \"king\" a thorn \"steadfast\", čili \"Vytrvalý Král\")\n"}
{"id": "1286405", "url": "https://cs.wikipedia.org/wiki?curid=1286405", "title": "Zdeněk Žák (herec)", "text": "Zdeněk Žák (herec)\n\nZdeněk Žák (* 9. června 1952 Praha) je český herec a dabér.\n\nMatka byla učitelkou v mateřské školce v Ječné ulici v Praze, otec byl konstruktérem. Má jednoho sourozence – mladšího bratra. Vyučil se nástrojařem a dva roky pracoval v podniku PAL v Praze-Kbelích. K divadlu se dostal přes ochotníky. Studoval nejdříve na Lidové konzervatoři pro pracující, později na DAMU, kam jej doporučil František Vicena. K jeho spolužákům zde patřili např. Simona Stašová, Jana Paulová a Ivan Luťanský.\n\nJiž jako posluchač DAMU měl příležitost vystoupit v menší roli na scéně Národního divadla. Po studiu byl angažován v roce 1976 v ostravském Divadle Petra Bezruče, kde strávil jeden a půl roku a pak odešel na vojnu a po návratu hrál ve Státním divadle v Ostravě.. Po čtyřech letech v Ostravě dostal nabídku od Zdeňka Buchvaldka, který jej viděl na festivalu Divadelní mládí, aby odešel do Prahy do Realistického divadla, kde pak strávil přes 10 let. Následně prošel ještě dalšími pražskými divadly (Divadlo pod Palmovkou, Divadlo ABC) až se dostal okolo roku 2000 ke Karlu Heřmánkovi do Divadla Bez zábradlí.\n\nTéměř pět let byl ženatý s herečkou Jorgou Kotrbovou, s ní vyženil dceru Tamaru. Z tohoto manželství se pak narodila dcera Julie a syn Václav. Jeho druhá žena Zuzana je učitelkou, vyženil s ní dvě děti a má s ní dceru Zuzanu, studující na herecké konzervatoři. S rodinou žije na vesnici u Českého Brodu.\n\nJiž od roku 1971 spolupracuje s televizí a vystupoval v desítkách televizních pořadů, televizních inscenací a seriálů. V roce 1972 se také poprvé objevil ve filmu (Svatá noc – režie Věra Jordánová). V letech 1972 až 2017 získal role ve více než 80 českých filmech.\n\nOd roku 1980 se věnuje také dabingu.\n\nJe pedagogem v oddělení muzikálu na Mezinárodní konzervatoři v Praze.\n\n\n\n\n"}
{"id": "1286407", "url": "https://cs.wikipedia.org/wiki?curid=1286407", "title": "Dům Sluneční náměstí", "text": "Dům Sluneční náměstí\n\nDům Sluneční náměstí je výšková budova v Nových Butovicích/Stodůlkách na Praze 13. Je součástí developerského projektu Sluneční náměstí, uvnitř se nachází 177 bytů, 288 parkovacích míst a obchody. Tata stavba byla dokončena v roce 2004, má výšku 73,5 metrů a 21 pater. Nachází se vedle budovy radnice Prahy 13. Necelých 150 metrů od tohoto domu se nachází stanice metra B, Hůrka. Investorem stavby byla česká firma Metrostav.\n\nTato budova je členěna je do třech úrovní. První část budovy je určena pro komerční a administrativní účely, má čtvercový půdorys s kruhovým atriem a dosahuje do čtvrtého nadzemního podlaží. Na ni navazuje dalších 13 pater věžového domu menšího půdorysu, který je zakončen čtyřmi poschodími nástavby s kruhovou a obdélníkovou částí. V komerční části objektu navazují na atrium pasáže s vchody do jednotlivých kanceláří a obchodů. Parkování se nachází ve třech podzemních podlažích.\n\n\n"}
{"id": "1286412", "url": "https://cs.wikipedia.org/wiki?curid=1286412", "title": "Monte-Carlo Rolex Masters 2017 – mužská čtyřhra", "text": "Monte-Carlo Rolex Masters 2017 – mužská čtyřhra\n\nMužská čtyřhra Monte-Carlo Rolex Masters 2017 probíhala ve druhé polovině dubna 2017. Do deblové soutěže monackého tenisového turnaje nastoupilo dvacet čtyři dvojic. Obhájcem titulu byl druhý nasazený pár Francouzů Pierre-Hugues Herbert a Nicolas Mahut, jehož členové v semifinále podlehli Španělům Felicianu a Marcovi Lópezovým.\n\nVítězem se stal nenasazený indicko-uruguayský pár Rohan Bopanna a Pablo Cuevas, který ve finále zdolal španělské turnajové sedmičky Feliciana Lópeze s Marcem Lópezem po setech 6–3, 3–6, až v rozhodujícím supertiebreaku [10–4]. Oba šampioni si do žebříčku ATP připsali 1 000 bodů a získali premiérovou společnou trofej. Bopanna vybojoval šestnáctý deblový titul na okruhu ATP Tour a pro Cuevase to bylo sedmé takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1286413", "url": "https://cs.wikipedia.org/wiki?curid=1286413", "title": "Ernst Stojaspal", "text": "Ernst Stojaspal\n\nErnst Stojaspal (14. ledna 1925 Vídeň – 24. dubna 1989 Moulins-lès-Metz) byl rakouský fotbalista, hrající nejčastěji na pozici středního útočníka.\n\nS týmem FK Austria Wien se stal mistrem Rakouska v letech 1949, 1950 a 1953, vyhrál ÖFB-Cup 1947 a 1948. S 218 ligovými brankami je nejlepším střelcem v historii Austrie, v letech 1946, 1947, 1948, 1952 a 1953 byl králem ligových střelců. Za rakouskou reprezentaci odehrál 32 mezistátních zápasů a vstřelil v nich patnáct branek. Byl nominován na olympiádu 1948, kde však nenastoupil. Zúčastnil se mistrovství světa ve fotbale 1954, kde vstřelil tři branky (dvě v základní skupině proti Československu a jednu v zápase o třetí místo proti Uruguayi) a přispěl k zisku bronzových medailí.\n\nPo mistrovství odešel do angažmá ve Francii, v dresu RC Strasbourg Alsace se stal druhým nejlepším střelcem Ligue 1 ročníku 1954/1955, v letech 1955 a 1952 byl semifinalistou poháru. Kariéru ukončil v roce 1962, poté působil jako trenér v AC Ajaccio a dalších klubech.\n\n"}
{"id": "1286417", "url": "https://cs.wikipedia.org/wiki?curid=1286417", "title": "Raketové motory SpaceX", "text": "Raketové motory SpaceX\n\nOd svého založení v roce 2002 společnost SpaceX vyvinula raketové motory Merlin, Kestrel, Draco a SuperDraco. V současné době vyvíjí další motor - Raptor.\n\nBěhem prvních deseti let své existence SpaceX vyvinula, nebo měla ve vývoji čtyři raketové motory na kapalná paliva. Tyto motory byly, jsou, nebo budou používané na raketách Falcon 1, Falcon 9 a Falcon Heavy a na vesmírných lodích Dragon a Dragon 2.\n\nV listopadu 2012 na zasedání \"RAeS\" v Londýně ve Velké Británii SpaceX oznámila, že plánují vývoj motorů na bázi metanu pro budoucí rakety. Tyto motory budou pro vyšší účinnost využívat cyklus předběžného spalování, podobně jako motor NK-33 z bývalého Sovětského svazu.\n\nV polovině roku 2015 vyvinula SpaceX celkem 9 architektur raketových motorů během prvních 13 let své existence.\n\nHlavní motor používaný na raketách Falcon 1, Falcon 9 a Falcon Heavy. Motor byl navrhnut pro opakované použití. Pohonné hmoty jsou přiváděny prostřednictvím jedno hřídelného dvou rotorového turbočerpadla. Turbočerpadlo také poskytuje vysoký tlak pro hydraulické pohony, které pak recykluje do nízkého vstupního tlaku. To eliminuje potřebu samostatného hydraulického systému a znamená, že řízení vektorování tahu v důsledku nedostatku hydraulické kapaliny není možné.\n\nMotor se vyvíjel postupně a tak vzniklo více verzí: 1A, 1B, 1C, 1D a 1D+. Také vznikly verze upravené pro provoz ve vakuu - 1C vakuum a 1D vakuum.\n\nByl vyvinut v roce 2000 pro horní stupeň rakety Falcon 1. Kestrel je postaven na stejné architektuře vstřikovače, jako Merlin, ale nemá turbočerpadla, palivo je vháněno pouze tlakem z nádrží\n\nKomora a hrdlo motoru je chlazeno odpařováním a tryska byla chlazena sáláním tepla. Tryska byla vyrobena z vysokopevnostní slitiny niobu. Niob je vysoce odolný vůči praskání ve srovnání s uhlík-uhlíkovým laminátem. Efektivita tlakování heliem je podstatně vyšší, než přes titanový výměník tepla na hranici niobu a ablativního materiálu.\n\nŘízení vektoru tahu je provedeno elektro-mechanickým pohonem a řízení polohy je provedeno tryskami se stlačeným heliem.\n\nByla plánována vylepšená verze Kestrel 2.\n\nMá být použit na Meziplanetárním dopravním systému, pomocí kterého chce SpaceX do konce dvacátých let přistát s lidskou posádkou na Marsu.\n\nMotor bude použit na raketě BFR, kde jich bude umístěno 42, tak i na ITS, kde tři z nich budou v atmosférické variantě a šest ve vakuové variantě. Tlak ve spalovací komoře bude 30 MPa, což je více než u jakéhokoliv jiného v současnosti používaného raketového motoru. Raptor by měl mít také zatím nejlepší poměr tahu ku hmotnosti. Také poskytuje více než trojnásobek tahu oproti motoru Merlin 1D, ale bude zhruba stejně veliký.\n\nVývoj motoru byl od roku 2009 do roku 2015 financován výhradně ze soukromých investic, SpaceX. V lednu 2016 SpaceX souhlasila s americkým letectvem, které nabídlo 33,6 milionu dolarů na vývoj prototypu nové varianty motoru pro druhý stupeň. Ten by mohl být využit na raketách Falcon 9 a Falcon Heavy. SpaceX musí na tento vývoj poskytnout alespoň 67,3 milionu dolarů, protože poměr investic soukromého a vládního sektoru musí být alespoň 2:1.\n\nVe svém oznámení o Meziplanetárním dopravním systému Elon Musk uvedl, že všechny řídící motory budou poháněné plynným metanem a kyslíkem. Pro tento účel budou vyvinuty nové trysky.\n\nŘídící motor používaný na kosmické lodi Dragon. Tento motor byl také použit jako řídící v počáteční verzi Falconu 9 na horním stupni. Novější verze Falconu 9 používají dusíkové trysky.\n\nJe určený pro použití na kosmické lodi Dragon 2, který používá osm motorů uspořádaných do dvojic. Systém je redundantní, odolný proti chybám a jeho hlavní funkcí je únik při startu v případě havárie. Lze ho ale také využít pro motorické přistávání na pevnině, případně tento systém umožňuje přistání na Marsu.\n\nMotory jsou použity na pilotovaných i nepilotovaných verzích lodi Dragon 2. Byly také použity na testovací kapsli DragonFly.\n\n"}
{"id": "1286423", "url": "https://cs.wikipedia.org/wiki?curid=1286423", "title": "Slézovka", "text": "Slézovka\n\nSlézovka (\"Malope\") je rod rostlin z čeledi slézovité. Jsou to jednoleté byliny s velkými, nápadnými květy a jednoduchými listy. Plody jsou rozpadavé na jednosemenné plůdky. Rod zahrnuje 4 druhy a je rozšířen v zemích okolo Středozemního moře. V jižní Evropě rostou 2 druhy, slézovka trojklaná a \"Malope malacoides\". Slézovka trojklaná je pěstována jako atraktivně kvetoucí letnička.\n\nSlézovky jsou jednoleté byliny s jednoduchými, celistvými nebo dlanitě laločnatými, na okraji zubatými nebo vroubkovanými listy. Květy jsou velké a nápadné, červené, purpurové nebo bílé, dlouze stopkaté, vyrůstající jednotlivě z úžlabí listů. Kalich je členěný do 5 laloků. Kalíšek je velký, tvořený 3 srdčitými, trojúhelníkovitými nebo vejčitými listeny. Koruna je složena z 5 volných korunních lístků. Tyčinek je mnoho a jsou srostlé do sloupku na konci rozčleněného na množství tyčinek. Gyneceum je složeno z mnoha plodolistů, nepravidelně a ve více kruzích nahloučených okolo báze čnělky. V každém plodolistu je jediné vajíčko. Počet čnělkových ramen odpovídá počtu plodolistů. Plody jsou rozpadavé na jednosemenné, nepukavé plůdky.\n\nRod slézovka zahrnuje 4 druhy. Je rozšířen v zemích okolo Středozemního moře. V Evropě se vyskytují 2 původní druhy. Druh \"Malope malacoides\" je rozšířen v jižní Evropě od Španělska na východ po Turecko a v severní Africe, adventivně i na Kavkaze. Chybí na Balkáně. Slézovka trojklaná pochází ze severní Afriky (Maroko, Alžír) a za původní je považován i výskyt v jihozápadním Španělsku. Roste zplaněle i v dalších teplých částech Evropy. Druh \"Malope anatolica\" je endemit západní Anatolie v Turecku, \"Malope rhodoleuca\" je endemit Maroka.\n\nRod \"Malope\" je v rámci čeledi slézovité řazen do podčeledi \"Malvoideae\". Mezi blízce příbuzné rody náleží dle výsledků molekulárních studií rody \"Malva\" (sléz), \"Lavatera\" (slézovec) a monotypický rod \"Navaea\".\n\n\nSlézovka trojklaná je pěstována jako atraktivně kvetoucí letnička. Existuje také bělokvětý kultivar 'Alba'.\n\n"}
{"id": "1286427", "url": "https://cs.wikipedia.org/wiki?curid=1286427", "title": "Martin Hrbáč", "text": "Martin Hrbáč\n\nMartin Hrbáč (10. ledna 1939 Hrubá Vrbka) je horňácký houslista a zpěvák, primáš Horňácké cimbálové muziky. Jako houslista je samoukem. V mládí začínal v kapele Jožky Kubíka. V roce 1966 založil Horňáckou cimbálovou muziku.\n\n"}
{"id": "1286432", "url": "https://cs.wikipedia.org/wiki?curid=1286432", "title": "Hidajat Hejdarov", "text": "Hidajat Hejdarov\n\nHidajat Hejdarov (* 27. července 1997) je ázerbájdžánský zápasník–judista.\n\nS judem/sambem začínal v Baku, kde žije od svých tří let. Připravuje se v klubu Nefči pod vedením Rašada Hasanova. V ázerbájdžánské seniorské reprezentaci se pohybuje od roku 2015. Od roku 2016 startuje v lehké váze do 73 kg.\n\n\n"}
{"id": "1286433", "url": "https://cs.wikipedia.org/wiki?curid=1286433", "title": "Peel (příjmení)", "text": "Peel (příjmení)\n\nAnglické příjmení Peel má více nositelů:\n\n"}
{"id": "1286435", "url": "https://cs.wikipedia.org/wiki?curid=1286435", "title": "Embraer E-Jet E2", "text": "Embraer E-Jet E2\n\nEmbraer E-Jet E2 je rodina/série tří dvoumotorových proudových úzkotrupých regionálních dopravních letounů se středním doletem brazilské společnosti Embraer, jde o modernější nástupníky prvotní série Embraer E-Jet. Tři varianty jsou se stejným trupem jako předchozí verze, mají ale nová křídla, úspornější proudové motory Pratt & Whitney PW1000G, dále novou avionikou, fly-by-wire systémem a mají o 40 % zvětšené nadhlavní zavazadlové prostory. K dubnu 2017 bylo na tento typ celkem 233 objednávek a k uvedení do provozu došlo v roce 2018.\n\nEmbraery E-Jet E2 mají stejně jako předchůdce tři verze E175-E2, E190-E2 a E195-E2 (od nejmenší po největší).\n\nDveře k těmto letounům vyrábí česká firma Latecoere Czech Republic.\n\nV roce 2011 Embraer oznámil informace o nové, úspornější generaci Embraerů E-Jet. První E-Jet E2, konkrétně typ E190-E2 byl vytažen z hangáru 25. února 2016. První let provedl 23. května v brazilském městě São José dos Campos. První let trval 3 hodiny 20 minut a proběhl bez problémů.\n\n\n\n"}
{"id": "1286436", "url": "https://cs.wikipedia.org/wiki?curid=1286436", "title": "Bika mnohokvětá", "text": "Bika mnohokvětá\n\nBika mnohokvětá (\"Luzula multiflora\") je na prvý pohled trávě podobná, středně vysoká, planě rostoucí rostlina s květenstvím složeným z velkého počtu drobných klásků. Patří do příbuzenského druhu biky ladní, který charakterizují strboulovitě sblížené květy skládající kružel a tupé, ztloustlé konce listů.\n\nDruh je původní ve velké části mírného pásma severní polokoule. Roste v celé Evropě, včetně Islandu a její areál dále sahá přes Sibiř, území Kavkazu a Střední Asie, severní Číny a Mongolska až na Dálný východ a pokračuje do Koreje i Japonska. Doma je také v severní Indii a oblastech přiléhajících k Himálaji, v Íránu, Turecku a okolo Středozemního moře v Severní Africe. Je také původním druhem v Severní Americe, kde se vyskytuje v širokém pásu od kanadských subarktických oblastí až po 33. rovnoběžku ve Spojených státech, včetně arely v tropické Kostarice ve Střední Americe. Zavlečena byla do Austrálie a na Nový Zéland. Vystupuje až do nadmořské výšky 3600 m.\n\nV České republice je poměrně hojná, větší koncentrace jejich lokalit je ve vyšších polohách. Je vlhkomilnou rostlinou otevřených lesů a travnatých ploch, často osídluje i narušené půdy. Nejčastěji se vyskytuje ve světlých, nevysychavých lesích, po jejích okrajích a pasekách, na vřesovištích, podél lesních cest i na vlhkých horských loukách a pastvinách. Vyžaduje kyselé písčité nebo hlinité půdy, které jsou dostatečně propustné. Kvete na konci jara a počátkem léta.\n\nVytrvalá, trsnatá bylina rostoucí z kratičkého oddenku s vláknitými kořeny bez odnoží. Lodyhy dlouhé 15 až 45 cm jsou přímé, hladké, oblé a jen řídce olistěné. Spodní listy jsou drobné a obvykle jsou tvořené jen pochvami načervenalé nebo šedé barvy. Horní dva až tři listy bývají vztyčené, jsou dlouhé 3,5 až 12 cm, úzce kopinaté, mají tupou špičku, ke konci jsou mírně ztlustlé, při ústí uzavřených pochev jsou chomáčky chlupů a po okraji jsou listy chudě brvité.\n\nKvětenství je kružel tvořený obvykle třemi až dvanácti vejčitými nebo válcovitými klásky s osmi až osmnácti květy. Většina klásků má tuhé stopky a jsou i po odkvětu přímé a rozestálé šikmo vzhůru, dva klásky v květenství bývají obvykle přisedlé. Spodní listen mívá stejnou délku jako květenství.\n\nKvěty mají šest 3 mm velkých, široce kopinatých okvětních lístků ve dvou přeslenech. Všechny jsou světle hnědě až tmavě hnědě se světlejším blanitým lemem. Délky okvětí nedosahuje šest tyčinek se žlutými prašníky, které bývají 1,5 až 2násobně delší než nitky. Čnělka je stejně dlouhá nebo kratší než horní trojplodolistový, jednopouzdrý semeník se třemi vajíčky nesoucí tříramennou vějířovitou bliznu. Květy neprodukují nektar a jsou opylovány hlavně anemogamicky.\n\nPlod je hnědá, hladká, vejčitá, přisedlá, nepukavá tobolka velká okolo 2,5 mm. Obsahuje tři tmavá, vrásčitá, vejčitá semena dlouhá 0,7 až 0,9 mm, která mají úzké masíčko sahající téměř do poloviny semene.\n\nBika mnohokvětá je bez valného ekonomického významu. Přestože roste na loukách a pastvinách a bývá často součástí travnatých porostů, nemá pro pícninářství význam. Není pro domácí býložravce vhodnou potravou, neradi ji spásají. Její využití v okrasném zahradnictví se také příliš nerozšířilo.\n\n"}
{"id": "1286438", "url": "https://cs.wikipedia.org/wiki?curid=1286438", "title": "San Luis Peak", "text": "San Luis Peak\n\nSan Luis Peak je šestá nejvyšší hora pohoří San Juan Mountains ve Skalnatých horách. Leží na jihozápadě Colorada, v Saguache County.\nSan Luis Peak leží stranou hlavních vrcholů San Juan Mountains a je součástí chráněné krajinné oblasti \"La Garita Wilderness\".\n"}
{"id": "1286439", "url": "https://cs.wikipedia.org/wiki?curid=1286439", "title": "Macusaka (Mie)", "text": "Macusaka (Mie)\n\nMacusaka ( ; \"Macusaka-ši\") je japonské město v prefektuře Mie v regionu Kansai. Město leží na poloostrově Kii. Je položeno napříč prostředkem prefektury, od západního břehu zálivu Ise (伊勢湾) na východě až po hranici s prefekturou Nara na západě. Starostou města je od roku 2015 Masato Takegami (竹上 真人, * 1962).\n\nV roce 2016 mělo město 162 884 obyvatel a celkovou rozlohu 623,66 km² (průměrná hustota obyvatel je 261/km²).\n\nNa jihozápadě se vypíná pohoří Daikó-sanmjaku (台高山脈). Na území města jsou hory nebo kopce: Hossaka-san (堀坂山, 757 m), Kannondake (観音岳), Širaizan (白猪山, 819 m), Takamisan (高見山, 1248 m), Cubonegadake (局ヶ岳, 1029 m), Hinokizukaokumine (桧塚奥峰, 1420 m) a jiné.\n\nMěstem protékají řeky: Sakanaigawa, Kongógawa, Kušidagawa\n"}
{"id": "1286440", "url": "https://cs.wikipedia.org/wiki?curid=1286440", "title": "Petr z Viney", "text": "Petr z Viney\n\nPetr z Viney ( \"Pietro della Vigna\", 1200, Capua – 1249, San Miniato) byl jurista, diplomat a kancléř císaře Fridricha II. Spolu se svým panovníkem patřil mezi představitele Sicilské básnické školy. Ač patřil k nejvlivnějším rádcům císaře a dle Danteho měl \"klíč k Fridrichovu srdci\", nabral jeho osud tragický směr a zemřel v žaláři. Jeho vytříbené latinské texty se zachovaly v řadě opisů v knihovnách celé Evropy a USA.\n\nByl rodákem z Capuy a pocházel z chudších poměrů. Jeho kariérní růst byl závratný. Práva vystudoval na univerzitě v Bologni, kde se naučil umění \"kladení slov\", pak se na doporučení stal notářem císaře a od září 1224 se v pramenech objevuje jako jeden ze soudců velkého dvorského soudu Sicilského království. Společně s nejvyšším dvorským sudím Jindřichem z Morry se podílel na tvorbě zákoníku zvaným Konstituce z Melfi. Stal se císařovým \"milcem\", šedou eminencí. Roku 1235 byl jedním z vyslanců, jež se vydali na anglický dvůr obhlédnout potenciální nevěstu Isabelu a domluvit sňatek. Často zastupoval císaře na veřejnosti, kdy v roli císařova mluvčího oznamoval panovníkovy výnosy a formuloval jeho písemnosti, v konfliktu císaře s papežem byl autorem řady manifestů plných citátů a narážek z Bible. \n\nVzestup následoval pád. V únoru 1249 byl na příkaz císaře zatčen a uvězněn na hradě San Miniato. Následně byl oslepen a poté zemřel.\n\nZa Petrovu bustu je považována jedna z vousatých hlav soudců na bráně v Capuy vystavěné v letech 1234–1239. Společně se svým císařem byl také zpodobněn na nástěnné fresce na hradě v Neapoli a Capuy. Dante Alighieri jej ve své Božské komedii umístil do Pekla.\n\n"}
{"id": "1286443", "url": "https://cs.wikipedia.org/wiki?curid=1286443", "title": "Tommy Macias", "text": "Tommy Macias\n\nTommy Macias (* 20. ledna 1993 Boo) je švédský zápasník–judista.\n\nS judem začínal v rodném Boo v klubu Saltsjö pod vedením svého otce Josefa Maciase. Ve švédské seniorské reprezentaci se pohybuje od roku 2014. V reprezentaci spolupracuje s trenérem Robertem Erikssonem.\n\n\n\n"}
{"id": "1286450", "url": "https://cs.wikipedia.org/wiki?curid=1286450", "title": "Kostel Jména Panny Marie (Březí)", "text": "Kostel Jména Panny Marie (Březí)\n\nKostel Jména Panny Marie je farní kostel římskokatolické farnosti Březí u Osové Bítýšky. Jedná se o jednolodní obdélnou klasicistní stavbu s polygonálním presbytářem a později přistavěnou štíhlou vstupní věží na západní straně kostela. Stojí na severním okraji obce Březí. Kostel je chráněn jako kulturní památka České republiky.\n\nKostel byl postaven v roce 1788 a téhož roku byl i vysvěcen, vnitřní vybavení kostela bylo pořízeno z původního kapucínského kostela v Jihlavě, ten byl již dříve zrušen. Kostel již od počátku měl jeden hlavní oltář a dva boční, hlavní oltář byl zasvěcen Panně Marii a boční svaté Anně a svatému Janovi Nepomuckému. Původní boční oltáře pak byly brzy odstraněny a na jejich místo pak byly nové postaveny až v roce 1889, ty pak byly zasvěceny Panně Marii Lurdské a svaté Anně. \n\nRoku 1849 byl kostel vykraden a postupně byl znovu vybaven. V roce 1861 pak byl kostel rozšířen o štíhlou vstupní věž, mezi lety 1847 a 1860 také byl kostel několikrát opravován. V roce 1868 pak byly pořízeny varhany. Velká rekonstrukce pak proběhla mezi lety 1882 a 1888, kdy byl kostel opraven. Již v roce 1882 byl nově vymalován a v roce 1884 byl opraven hlavní oltář, později byly také opravena kazatelna a kůr. Kostel pak byl lehce rozšířen v roce 1896, byl postaven Boží hrob, položena mozaiková dlažba, opraveny vnitřní růžence, nově pokryta střecha kostela a byla vyrobena a zazděna nová kostelní okna. \n\nV roce 1927 pak byly pořízeny dva nové zvony, zasvěceny byly svatému Josefovi a svatým Cyrilovi a Metodějovi. Během druhé světové války pak byly zvony rekvírovány, do kostela byl pak vrácen pouze jediný ze všech zvonů. Mezi lety 1970 a 1971 byl kostel opraven, byl nově omítnut, v roce 1977 pak byly pořízeny nové kostelní lavice a později byl kostel opět renovován, v roce 1983 byla opravena elektroinstalace a také byl vymalován interiér kostela. V roce 1986 opět byly zrušeny původní boční oltáře a byly postaveny nové, také byla položena nová dlažba a o rok později pak byl kostel opravován dál, byla opravena střecha kostela a také byla pořízena křížová cesta. \n\nV roce 1990 byly pořízeny nové zvony, později byly pořízen číselník hodin a kostel byl nadále opravován a udržován.\n\n\n"}
{"id": "1286464", "url": "https://cs.wikipedia.org/wiki?curid=1286464", "title": "Ferdinand Mallorský", "text": "Ferdinand Mallorský\n\nFerdinand Mallorský ( \"Ferran de Mallorca\", 1278, Perpignan - 5. července 1316, Glarentza) byl hrabě z Aumelas, pán z Frontignanu a dobrodruh.\n\nNarodil se jako jeden z mladších synů mallorského krále Jakuba II. a Esclarmondy, dcery Rogera z Foix. Roku 1314 se oženil s Isabelou, vnučkou Viléma z Villehardouinu, bývalého držitele Achajského knížectví. Následujícího roku mu Isabela porodila jediného syna a krátce poté zemřela. Ferdinand se pokusil ubránit synova práva v pozici regenta a zemřel v bitvě u Manolada. Jeho ostatky byly přepraveny do vlasti a pohřbeny v u dominikánů v Perpignanu.\n"}
{"id": "1286468", "url": "https://cs.wikipedia.org/wiki?curid=1286468", "title": "Joža Ország-Vranecký", "text": "Joža Ország-Vranecký\n\nJméno a příjmení Joža Ország-Vranecký nosí více osob:\n"}
{"id": "1286469", "url": "https://cs.wikipedia.org/wiki?curid=1286469", "title": "Joža Ország-Vranecký mladší", "text": "Joža Ország-Vranecký mladší\n\nJoža Ország-Vranecký (Josef Ország-Vranecký, 22. března 1913 v Novém Hrozenkově - 14. dubna 1977 v Rožnově pod Radhoštěm) byl valašský učitel a etnograf. Je autorem článků a publikací o valašských lidových řemeslech, tancích a písních.\n\nNarodil se v rodině Joži Országa-Vraneckého staršího v Novém Hrozenkově. Vystudoval učitelný ústav ve Valašském Meziříčí. Jako učitel a později školský úředník působil nejprve na Podkarpatské Rusi v Užhorodě. Po návratu na Valašsko učil v Novém Hrozenkově a dalších školách na Vsetínsku. V roce 1960 byl komunisty donucen odejít z Nového Hrozenkova. Přestěhoval se do Hrabyně, kde pracoval jako krajský metodik pro ruční práce.\n\nV roce 1967 se vrátil na Valašsko jako pracovník Valašského muzea v přírodě. Věnoval se zde především dokumentaci tradičních lidových řemesel na Valašsku.\nPo druhé světové válce založil novou hrozenkovskou cimbálovou muziku, ve které byl primášem. O jeho kvalitách svědčí ocenění z folkloristického festivalu ve Strážnici, kde v letech 1957 a 1958 získal první ceny za sólovou hru na lidový hudební nástroj. Vedle houslí hrál i na další nástroje. Věnoval se také výrobě lidových hudebních nástrojů. Sbíral lidové písně a tance, které později vydal v řadě časopiseckých článků a v publikacích \"Tance z Nového Hrozenkova\" a \"A měl sem já píščalenku\".\n\n\n"}
{"id": "1286470", "url": "https://cs.wikipedia.org/wiki?curid=1286470", "title": "Soupisky hokejových reprezentací na MS 2017 (skupina B)", "text": "Soupisky hokejových reprezentací na MS 2017 (skupina B)\n\nMistrovství světa v ledním hokeji 2017 elit se zúčastnilo celkem 16 národních týmů. Každý tým musí mít na soupisce nejméně 15 bruslařů (útočníků a obránců) a dva brankáře, a nanejvýš 22 bruslařů a tři brankáře.\n\nTrenér Dave Lewis nominoval na šampionát 2017 tyto hráče. \n\nTrenér Josef Jandač nominoval na šampionát 2017 tyto hráče. \n\nTrenér Lauri Marjamäki nominoval na šampionát 2017 tyto hráče. \n\nTrenér Dave Henderson nominoval na šampionát 2017 tyto hráče. \n\nTrenér Bill Peters nominoval na šampionát 2017 tyto hráče. \n\nTrenér Roy Johansen nominoval na šampionát 2017 tyto hráče. \n\nTrenér Matjaž Kopitar nominoval na šampionát 2017 tyto hráče. \n\nTrenér Glen Hanlon nominoval na šampionát 2017 tyto hráče. \n"}
{"id": "1286472", "url": "https://cs.wikipedia.org/wiki?curid=1286472", "title": "Alan Chubecov", "text": "Alan Chubecov\n\nAlan Chubecov (* 29. června 1993) je ruský zápasník–judista osetské národnosti.\n\nS úpolovými sporty začínal ve Vladikavkazu pod vedením Alika Bekuzarova. V osetské reprezentaci v rámci Ruské federace spolupracuje s Kazbekem Cagarajevem. Připravuje se ve vrcholovém armádním sportovním centrum v Dmitrově pod vedením Igora Bystrova. V ruské seniorské reprezentaci se pohybuje od roku 2012. V roce 2016 se kvalifikoval na olympijské hry v Riu, ale v ruské nominaci dostal přednost Chasan Chalmurzajev.\n\nAlan Chubecov je pravoruký judista zápasící z opačného levého gardu (levý úchop). Jeho osobní technikou je pravé seoi-nage a sode-curikomi-goši, tyto techniky provádí i nalevou stranu. Aši-waza provádí výhradně nalevou stranu.\n\n\n\n"}
{"id": "1286473", "url": "https://cs.wikipedia.org/wiki?curid=1286473", "title": "Aleksander Dubiński", "text": "Aleksander Dubiński\n\nAleksander Dubiński (22. května 1924, Trakai – 23. září 2002, Varšava) byl polský turkolog a orientalista karaimské národnosti.\n\nPo druhé světové válce jako vysídlenec nalezl nový domov v Polsku. Mnoho let působil jako výzkumný pracovník Orientálního ústavu Varšavské univerzity, stejně jako mnoho let byl tajemníkem rady karaimské náboženské společnosti v Polsku. Je pohřben na karaimském hřbitově ve Varšavě.\n\n"}
{"id": "1286474", "url": "https://cs.wikipedia.org/wiki?curid=1286474", "title": "Joža Ország-Vranecký starší", "text": "Joža Ország-Vranecký starší\n\nJoža Ország-Vranecký (Josef Ország-Vranecký, 20. května 1866 v Novém Hrozenkově - 22. srpna 1939 tamtéž) byl sedlák, valašský národopisec, hudebník, autor článků v regionálním valašském tisku. Jeho synem byl Joža Ország-Vranecký mladší.\n\nNarodil se v rodině sedláka a majitele hospody \"Na Vranči\". Od tohoto názvu je odvozen přívlastek \"Vranecký\". Měl se stát knězem a proto studoval církevní gymnázium v Olomouci. Po smrti staršího bratra toto studium opustil a přešel na zemědělskou školu v Přerově, kde maturoval. po maturitě nastoupil k armádě, kde sloužil sedm let a dosáhl hodnosti poručíka. Vojenské kariéry se ale vzdal a vrátil se do Nového Hrozenkova, kde hospodařil na rodinném statku.\nPodílel se na přípravě valašské expozice na Národopisné výstavě v Praze v roce 1895.\n\nProtože nebyl spokojen s chudou výzdobou valašského kroje, navrhl kroj s bohatými barevnými výšivkami, který sám nosil. Tyto motivy se rozšířily po celém Valašsku, tomuto kroji se říká orszácký.\n\nOkolo roku 1921 založil v Novém Hrozenkově cimbálovou muziku.\n\n"}
{"id": "1286477", "url": "https://cs.wikipedia.org/wiki?curid=1286477", "title": "Jöhstadt", "text": "Jöhstadt\n\nJöhstadt je město v zemském okrese Erzgebirgskreis v Německu. Stojí na českoněmecké státní hranici v saské části Krušných hor. Ve městě žije asi 2800 obyvatel (2015).\n\nMěsto bylo založeno v roce 1513 na pozemcích lesní lánové vsi Goswinsdorf. V roce 1555 se označuje jako horské městečko a roku 1591 jako městys. Již v roce 1518 Jöhstadt získal horní právo a v roce 1655 také městské právo, ale daně směl vybírat až od roku 1791. Až do roku 1856 město patřilo k Wolkensteinu.\n\n\n\n\n"}
{"id": "1286485", "url": "https://cs.wikipedia.org/wiki?curid=1286485", "title": "Březen 2017", "text": "Březen 2017\n\n\n\n\n\n\n\n\n\n\n\n"}
{"id": "1286491", "url": "https://cs.wikipedia.org/wiki?curid=1286491", "title": "Jan van Amstel", "text": "Jan van Amstel\n\nJan van Amstel nebo Jan de Hollander (asi 1500 – asi 1542) byl holandský malíř severské renesance.\n\nJan van Amstel se narodil v Amsterdamu, v roce 1528 se přestěhoval do Antverp. V tomto roce se stal členem antverpské gildy svatého Lukáše – malířského cechu. Oženil se s Adrianou van Doornicke. Po její smrti se znovu oženil a s druhou ženou měl v roce 1544 syna, budoucího malíře Gillise van Coninxloo. Jan van Amstel byl pravděpodobně starší bratr Pietera Aertsena a švagr Pietera Coecke van Aelst. Zemřel v Antverpách. Jan van Amstel je možná totožný s \"Brunswickým monogramistou\", jehož poslední obraz \"Nasycení chudých nebo nasycení pěti tisíc\" je signován J. V. AMSL.\n\n"}
{"id": "1286495", "url": "https://cs.wikipedia.org/wiki?curid=1286495", "title": "Monoměsto", "text": "Monoměsto\n\nMonoměsto (z ruského – \"monogorod\") je město hospodářsky závislé na jediném odvětví nebo dokonce na jediné firmě, obvykle v nich pracuje většina obyvatelstva a zbytek obyvatelstva zajišťuje základní služby (školství, zdravotnictví, prodejny). Vznik těchto měst byl poměrně běžný zejména v éře a státech Rady vzájemné hospodářsky pomoci, především v Sovětském svazu, kde vznikala monoměsta v rámci centrálního plánování především v oblasti těžby a zpracování surovin. Motivací byly zejmény úspory z rozsahu, ale vytváření velkých kombinátů, které soustředily v jediném městě nebo dokonce v jediné firmě navazující výrobní činnosti, mělo mít i řadu jiných kladných důsledků (úspora dopravy mezi zpracovateli, odborné školství atp.). Zvláštním případ monoměst představují uzavřená města zaměřená na strategické oblasti: vojenský průmysl, jaderný průmysl, vesmírné lety.\n\nPo rozpadu Sovětského svazu došlo k výrazné změně hospodařských potřeb a společenským změnám, což pro řadu měst představovalo velký problém, který přetrvává i počátkem třetího tisíciletí.\n"}
{"id": "1286497", "url": "https://cs.wikipedia.org/wiki?curid=1286497", "title": "SecureDrop", "text": "SecureDrop\n\nSecureDrop je open-source softwarová platforma používaná k zabezpečení komunikace mezi žurnalisty a jejich zdroji (obvykle whistleblowery). Původně tento systém vymyslel a vyvíjel Aaron Swartz s Kevinem Poulsenem pod názvem \"DeadDrop\". Po Aaronově smrti spustili pracovníci The New Yorker první prototyp platformy pod jménem \"Strongbox\".\n\nFreedom of the Press Foundation převzala vývoj \"DeadDropu\" a přejmenovala ho na \"SecureDrop\" a od té doby ho používá mnoho novinářských organizací včetně ProPublica, The Guardian, The Intercept a The Washington Post.\n\n\"SecureDrop\" využívá anonymizační síť Tor k navázání komunikace mezi žurnalisty, whistleblowery a novinářskou organizací. Stránky \"SecureDropu\" jsou dostupné pouze přes skryté služby na síti Tor. Poté, co uživatel vstoupí na stránku, přidělí se mu náhodně vytvořené kódové jméno. Toto kódové jméno je používané k posílání informací autorovi nebo editorovi nahráním na server. Investigativní žurnalisté mohou kontaktovat whistleblowera skrz \"SecureDrop\", proto si whistleblower musí zapamatovat své kódové jméno.\n\nSystém využívá soukromé oddělené servery, které jsou v držení organizace. Žurnalisté používají pro přístup k informacím dva USB flash disky a dva osobní počítače. První osobní počítač se připojí na \"SecureDrop\" skrz síť Tor a žurnalista na první USB flash disk stáhne na něj zašifrovaná data. Druhý počítač se nikdy na internet nepřipojí a každým rebootem se vyčistí. Druhý USB flash disk obsahuje dešifrovací klíče. První i druhý USB disk se zapojí do druhého počítače a žurnalista má k materiálu přístup. Počítač se vždy po použití vypne.\n\nNovinářské organizace by neměly zaznamenávat informace týkající se zdroje, tj. IP adresy, informace o použitém počítači a prohlížeči. Anonymita není garantována, ale tvůrci tvrdí, že je systém bezpečnější než e-mail.\n\nFreedom of the Press Foundation uvedla, že před každým vydáním hlavní verze bude kontrolovat kód \"SecureDropu\" a bezpečnostní prostředí nezávislou třetí stranou.\n"}
{"id": "1286498", "url": "https://cs.wikipedia.org/wiki?curid=1286498", "title": "Chicago (franšíza)", "text": "Chicago (franšíza)\n\nChicago je americká mediální franšíza televizních seriálů, které vytvořili Michael Brandt, Derek Haas, Dick Wolf a Matt Olmstead. V současné době jsou vysílány společností NBC. Seriály se zabývají různými veřejnými službami v Chicagu ve státu Illinois.\n\nFranšíza se zaměřuje na profesní i soukromé životy hasičů, policistů, zdravotníků a právních odborníků, kteří slouží městu Chicago. Opakujícím se tématem seriálů je Molly's, malý bar ve vlastnictví tří hasičů, jež je navštěvován lidmi ze všech čtyř seriálů. Dick Wolf uvedl, že většina dílů ve franšíze skončí scénou u Molly's, protože „je to skvělá poznámka na konci každého dílu, která spojuje všechny pořady“.\n\n\"Chicago Fire\" sleduje hasiče, zdravotníky a záchranáře z oddělení Chicago Fire Department Firehouse 51.\n\n\"Chicago P.D.\" sleduje strážníky a detektivy z oddělení Chicago Police Department's 21st District. Díl \"Let Her Go\" seriálu \"Chicago Fire\" slouží jako backdoor pilot.\n\n\"Chicago Med\" sleduje lékaře a zdravotní sestry z nemocnice Gaffney Chicago Medical Center. Díl \"I Am the Apocalypse\" seriálu \"Chicago Fire\" slouží jako backdoor pilot.\n\n\"Chicago Justice\" sleduje státní zástupce a vyšetřovatele v agentuře Cook County State’s Attorney's Office. Díl \"Justice\" seriálu \"Chicago P.D.\" slouží jako backdoor pilot.\n\nNásledující tabulka zahrnuje všechny crossovery a backdoor piloty dějů seriálů franšízy.\n\n"}
{"id": "1286499", "url": "https://cs.wikipedia.org/wiki?curid=1286499", "title": "Kuno Des Fours Walderode", "text": "Kuno Des Fours Walderode\n\nKuno Theodor Augustin Franz Leopold Maria Des Fours Walderode (19. února 1879 Křetín – 4. února 1956) byl český šlechtic z rodu Desfours-Walderode, diplomat a od roku 1936 majitel velkostatku Potštát.\nNarodil se jako mladší syn Theodora Desfours-Walderode, studoval na Univerzitě v Cambridgi, vstoupil do diplomatické služby, jako legační rada působil v Tokiu, později v Istanbulu, v Pekingu, až do 20. let ve Stockholmu. Protože jeho bratranec Sigmund zemřel bezdětný, zdědil po něm zámek a velkostatek Potštát.\n\nZa svých cest vybudoval sbírku orientálií, takto také pomohl budovat sbírku na Hrubém Rohozci (u svého bratra Mikuláše). Na Moravě také udržoval kulturní styky, např. s Jakubem Demlem.\n\n"}
{"id": "1286500", "url": "https://cs.wikipedia.org/wiki?curid=1286500", "title": "Dominic Ressel", "text": "Dominic Ressel\n\nDominic Ressel (* 5. října 1993) je německý zápasník–judista.\n\nJeho domovským klubem je TSV Kronshagen, kde trénuje pod vedením Kaie Onura. Vrcholově se připravuje v Bavorsku v olympijském tréninkovém centru v Mnichově pod vedením Richarda Trautmanna. V německé seniorské reprezentaci se pohybuje od roku 2015.\n\n\n\n"}
{"id": "1286503", "url": "https://cs.wikipedia.org/wiki?curid=1286503", "title": "Alois Vojta-Jurný", "text": "Alois Vojta-Jurný\n\nAlois Jurný \"známý jako\" Alois Vojta-Jurný (26. dubna 1863 Křtěnov – 17. října 1906 Praha), byl český herec a režisér.\n\nNarodil se v malebné moravské obci Křtěnov svobodné matce Aloisii Vojtové. Po matčině sňatku s Martinem Jurným byl manželem matky legitimizován a proto používal příjmení Jurný. Rodina se přestěhovala do Brna, čtvrti Královo Pole, kde Martin pracoval jako tkadlec. Po absolvování základního vzdělání se Alois vyučil typografem. Během studia hrál divadlo s ochotníky v Králově Poli. Po vyučení nastoupil u divadelní společnosti Arnoštky Libické a poté u V. Choděry. V roce 1883 se s Choděrovou divadelní společností dostal do Králova Pole, jelikož však jeho otec nesouhlasil s jeho angažováním u divadla, začal používat místo svého příjmení Jurný dívčí příjmení své matky Vojta. Po skončení vojenské povinnosti v roce 1887 se stal členem společnosti V. K. Jelínka a v letech 1888–1891 působil u \"Zöllnerovy divadelní společnosti\". V roce 1892 se stal člen divadelní společnosti F. Trnky a od něho odešel opět k V. Choděrovi. V roce 1894 hrál pohostinsky v Národním divadle v Praze, ale angažmá nezískal. Poté střídal brněnské divadelní společnosti F. Trnky a V. Choděry. V letech 1895–1896 působil jako člen společnosti Jana Pištěka na scéně Národního divadla v Brně a v letech 1899–1905 působil v Národním divadle v Brně se společnosti \"Františka Laciny\". V roce 1905 získal angažmá ve Švandově divadle na Smíchově. Zde již byl jeho herecký projev poznamenám vážnou chorobou, pro kterou si v roce 1906 vzal dobrovolně život. Byl pohřben na Olšanských hřbitovech.\n\nAlois Vojta-Jurný patřil k nejvýznamnějším českým venkovským hercům. K jeho významným rolím patřil například mlynář Vávra ve hře Maryša bratří Mrštíků, profesor Štefanides ve Stroupežnického hře \"Na Valdštejnské šachtě\" a v neposlední řadě i Petr Doorn v Halbeho hře \"Proud\".\n\nZa svůj život byl Alois Vojta-Jurný dvakrát ženatý. Jeho první ženou se stala v roce 1889 herečka divadelní společnosti F. Zöllnera Amálie Němečková. Z tohoto vztahu se narodily tři děti. Nejstarší byl Jaroslav, další byla Hermína a jako poslední se narodil syn Adolf. V roce 1895 Alois Vojta–Jurný ovdověl. V roce 1903 se podruhé oženil a za ženu si vzal herečku Johannu Františku Jelínkou zvanou též Hana.\n\n"}
{"id": "1286506", "url": "https://cs.wikipedia.org/wiki?curid=1286506", "title": "Seznam obojživelníků Česka", "text": "Seznam obojživelníků Česka\n\nSeznam obojživelníků Česka uvádí všechny druhy obojživelníků, kteří se vyskytují na území České republiky. Jedné se celkem o 21 druhů patřící mezi žáby a ocasaté.\n\n"}
{"id": "1286511", "url": "https://cs.wikipedia.org/wiki?curid=1286511", "title": "Rangipo", "text": "Rangipo\n\nRangipo je region ve vnitrozemí Severního ostrova Nového Zélandu ve východní části distriktu Ruapehu District. Je to náhorní rovina ležící v nadmořské výšce přes 600 m, na jejích okrajích leží pohoří Kaimanawa Mountains a nejvyšší hora Severního ostrova Ruapehu, pramení zde nejdelší novozélandská řeka Waikato. Ačkoli oblast nesplňuje definici pouště (roční srážky přesahují 2000 mm), půda tvořená pemzou a silné výsušné větry nedovolují růst jiné vegetace než trsů trojzubců. Vzhledem k drsnému podnebí a neúrodné půdě je oblast velmi řídce osídlena, jižní část u města Waiouru slouží jako vojenské cvičiště, na severu se nachází vězeňský tábor Tongariro/Rangipo. Na Rangipu se natáčely scény znázorňující Morannon pro filmovou trilogii \"Pán prstenů\", což učinilo z oblasti populární turistický cíl.\n"}
{"id": "1286512", "url": "https://cs.wikipedia.org/wiki?curid=1286512", "title": "Aslan Lappinagov", "text": "Aslan Lappinagov\n\nAslan Lappinagov (* 9. srpna 1993) je ruský zápasník–judista osetské národnosti.\n\nS úpolovými sporty začínal ve Vladikavkazu pod vedením Alika Bekuzarova. V osetské reprezentaci v rámci Ruské federace spolupracuje s Kazbekem Cagarajevem. Připravuje se ve vrcholovém armádním sportovním centrum v Dmitrově pod vedením Alexeje Nefjodova. V ruské seniorské reprezentaci se pohybuje od roku 2014 v polostřední váze.\n\n\n\n"}
{"id": "1286515", "url": "https://cs.wikipedia.org/wiki?curid=1286515", "title": "Ohrada (usedlost)", "text": "Ohrada (usedlost)\n\nOhrada (\"Jednorožcová, Wolfová\") je zaniklá usedlost v Praze 3-Žižkově. Stála téměř uprostřed ulice Koněvova v západní části křižovatky Ohrada. Kromě této křižovatky jsou po ní pojmenovány ulice Na Ohradě a Nad Ohradou.\n\nVinice v místech Ohrady byla založena na přelomu 14. a 15.století. Od prvního doloženého majitele Pavlíka Svachova z Újezdce ji koupil kramář Zikmund od Jednorožce, poté ji držel kramář Jan Wolf. Roku 1455 je již vinice uváděna pod názvem Ohrada s rozlohou 36 strychů. Rozkládala se jižně od vídeňské silnice jihozápadně od sousední usedlosti Pražačka.\n\nUsedlost je doložena k roku 1785. Tvořily ji tři budovy – jedna na půdorysu písmene „L“, na ní navazovala protáhlá budova, třetí stavení na čtvercovém půdorysu stálo stranou. K roku 1908 jsou uváděni jako majitelé manželé Hlaváčkovi, Kaslovi a Oppelovi.\n\nSilnice zde původně tvořila oblouk, od Ohrady vedla severozápadně k Pražačce a za ní se vracela zpět do původní linie. Při výstavbě v okolí obou usedlostí a zavedení elektrické dráhy z Prahy do vozovny Vápenka byla v 1. polovině 20. století ulice napřímena a stavení se tak dostalo na její severní stranu. Jako první byly vykoupeny pozemky, později i usedlost, která byla časem zbořena.\n\n\n\n"}
{"id": "1286516", "url": "https://cs.wikipedia.org/wiki?curid=1286516", "title": "Polná (rozcestník)", "text": "Polná (rozcestník)\n\nNázev Polná mohou nést:\n\n"}
{"id": "1286521", "url": "https://cs.wikipedia.org/wiki?curid=1286521", "title": "Institucionální revoluční strana", "text": "Institucionální revoluční strana\n\nInstitucionální revoluční strana (španělsky \"Partido Revolucionario Institucional\", PRI) je mexická politická strana, kterou jako roku 1929 založil Plutarco Elías Calles a která nepřetržitě ovládala zemi 71 let, od roku 1929 do roku 2000. Členem je i současný prezident Mexika Andrés Manuel López Obrador a strana má nejvyšší počet členů ze všech politických uskupení v Mexiku. Členům se říká \"priístas\" a straně se přezdívá \"el tricolor\" podle trikolóry v mexických národních barvách, kterou používá jako symbol. Původní jméno strany bylo Národní revoluční strana (do roku 1938) a poté Strana mexické revoluce (do roku 1946). Institucionální revoluční strana je od roku 1996 členkou Socialistické internacionály, nepatří však ke klasickým sociálnědemokratickým stranám, její politika je více centristická a korporativistická. Jejím hlavním soupeřem je středopravá Strana národní akce (\"Partido Acción Nacional\", PAN)\n\nV roce 1989 se od PRI odtrhlo její levé křídlo, které se spojilo s dalšími levicovými skupinami a založilo Stranu demokratické revoluce (\"Partido de la Revolución Democrática\", PRD).\n"}
{"id": "1286527", "url": "https://cs.wikipedia.org/wiki?curid=1286527", "title": "Úspory z rozsahu", "text": "Úspory z rozsahu\n\nÚspory z rozsahu (angl. \"economies of scale\") jsou pojem z oboru mikroekonomie, pod kterým se rozumí výhody, které skýtá provoz či výroba ve větším měřítku. Takových výhod může být mnoho, mezi typické patří:\n\nÚspory z rozsahu přirozeně existují a představují faktor posilující vznik přirozených monopolů, stejně jako posilují zahraniční obchod i globalizaci. Jejich opakem jsou náklady z rozsahu, tedy náklady stoupající s objemem výroby.\n"}
{"id": "1286529", "url": "https://cs.wikipedia.org/wiki?curid=1286529", "title": "Chamar-Daban", "text": "Chamar-Daban\n\nChamar-Daban () je pohoří v Přibajkalsku na jihu Sibiře. Jeho větší část leží v Burjatsku, menší část na severozápadě v Irkutské oblasti (obé části Ruské federace).\n\nNa délku má 420 kilometrů ve východozápadním směru, šířka je až 65 kilometrů. Na severu hraničí s Bajkalem, na severozápadě s Východním Sajanem, na severovýchodě jej řeka Selenga odděluje od pohoří Ulan-Burgasy. Vyšší jsou hory v západní části, kde leží i nejvyšší vrchol Bajšint-Ula vysoký 2995 metrů.\n\nHorní hranice lesa je zde ve výšce přibližně 1500 až 1800 metrů nad mořem. V lesích převažují borovice (zejména borovice sibiřská) a jedle.\n\nVzhledem k snadné dopravní dostupnosti (Transsibiřská magistrála vede po severním okraji pohoří po břehu Bajkalu) je pohoří oblíbeným cílem turistů, ať už pro pěší puťáky nebo pro vodní turistiku (např. Těmnik, Sněžnaja).\n"}
{"id": "1286531", "url": "https://cs.wikipedia.org/wiki?curid=1286531", "title": "Mikuláš Desfours", "text": "Mikuláš Desfours\n\nMikuláš Desfours (asi 1588 – 5. prosince 1661 Hrubý Rohozec) byl český vojevůdce lotrinského původu (z rodu Desfours).\n\nJeho otec Louis byl lotrinský vyslanec na dvoře Rudolfa II., Mikuláš začínal jako voják v bitvě u Lomnice (zajat). Bojoval pod velením Albrechta z Valdštejna (1625), který ho chtěl zbavit velení kvůli krutosti. Od roku 1628 držel Hrubý Rohozec jako léno. V roce 1629 byl povýšen na říšského svobodného pána, od 1634 pak byl říšským hrabětem, roku 1638 získal český inkolát. V roce 1632 byl ještě u Valdštejna jmenován generál-vachtmistrem, po Valdštejnově vraždě jmenován podmaršálkem.\n\nByl dvakrát ženat, jeho dědicem se stal Albrecht Maxmilián I. Desfours.\n\nO mladí není mnoho známo, narodil se nejspíše v Nancy v roce 1587, nebo 1588. Z jeho kariéry je doloženo pouze jeho působení jako rytmistr roty arkebuzírů v roce 1618. Poté bojoval pod Jindřichem Duvalem Dampierrem (přechodně v gardě Buquoye). 22. září 1620 mu byl vystaven patent na jeho vlastní pluk arkebuzírů. Pluk byl v roce 1622 redukován a 1623 rozpuštěn, v roce 1625 dostal nový diplom na pluk dragounů (již pod Valdštejnem), záhy rozpuštěn a začal verbovat znovu pluk arekbuzírů. Zřejmě byl úspěšný, 10. března 1626 povýšen na svobodného pána. Velké úspěchy slavil později toho roku v bojích pod Tillym proti Dánů. 23. května 1628 Albrecht z Valdštejna propůjčil Mikulášovi v léno Hrubý Rohozec s městečkem Železný Brod a 23 vesnicemi.\n\nDne 21. dubna 1629 udělil císař Mikulášovi a sourozencům titul říšského svobodného pána. Roku 1631 padl Hugo Hydou-Mayance a jeho siřelí pluk byl svěřen Mikulášovi. Před polním tažením roku 1632 byl Mikuláš povýšen do generálské hodnosti. Mikuláš se účastnil bitvy u Lützenu. V roce 1633 prodal Mikuláš svůj pluk a hodnost prodal.\n\nNení známo proč z armády odešel, nicméně se tak vyhnul zcela aféry okolo zabití Valdštejna. Zřejmě za to byl odměněn: 30. května 1634 byl povýšen do stavu říšských hrabat. Posléze dostal panství Semily s městem Smržovkou, panství Malá Skála. 10. května 1636 obdržel český inkolát.\n\nJe otázka, jestli byl někdy jmenován polním maršálkem.\n\nPoté se již do aktivní služby nevrátil, žil v Praze (zajat Švédy v roce 1648). Zemřel 5. prosince 1661 na Hrubém Rohozci, nejprve byl pohřben v Jičíně u sv. Ignáce, v roce 1856 bylo jeho tělo přeneseno na Hrubý Rohozec, 4. 12. 1861 byl uložen do nové hrobky v Železném Brodě.\n\nMikuláš byl dvakrát ženatý, pouze s první ženou měl potomky, dohromady čtyři, dvě se dožily dospělosti.\n\n"}
{"id": "1286534", "url": "https://cs.wikipedia.org/wiki?curid=1286534", "title": "Ĉ", "text": "Ĉ\n\nĈ (minuskule ĉ) je verze písmena c, vyskytující se pouze v esperantu. Vyslovuje se stejně jako české č (IPA t͡ʃ). Skládá se z písmene C a stříšky (cirkumflexu). Další písmena v esperantu se stříškou jsou: ĝ,ĥ,ĵ,ŝ a ŭ. V reformovaném esperantu (ido) však už písmeno ĉ nenajdeme, zde se píše jako ch.\n\nV Unicode mají písmena Ĉ a ĉ tyto kódy:\n\n-Ĉ U+0108\n\n-ĉ U+0109\n"}
{"id": "1286537", "url": "https://cs.wikipedia.org/wiki?curid=1286537", "title": "Autonomní plovoucí přistávací plošina", "text": "Autonomní plovoucí přistávací plošina\n\nAutonomní plovoucí přistávací plošina (\"\", \"ASDS\") je upravený plovoucí ponton, který je vybavený motorovými pohony pro udržování polohy a velkou přistávací plošinou. Umožňují přistávání prvních stupňů raket, které nemají dostatek paliva k návratu na pevninu.\n\nSpaceX má v provozu dvě lodě. Just Read the Instructions v Tichém oceánu pro starty z Vandenbergovy letecké základny a Of Course I Still Love You v Atlantiku pro starty z Mysu Canaveral. Do března 2019 se na \"ASDS\" pokusilo přistát 29 prvních stupňů Falconu 9, z toho šest neúspěšně. První úspěšné přistání proběhlo při misi CRS-8 v dubnu 2016.\n\nLodě \"ASDS\" jsou klíčovým prvkem programu SpaceX pro znovupoužitelnost částí raket, jehož cílem je výrazné snížení ceny letů do vesmíru. \"ASDS\" jsou využity přibližně u poloviny letů, jde především o lety na dráhu přechodovou ke geostacionární.\n\nV roce 2009 CEO SpaceX, Elon Musk, vyjádřil ambice pro „vytvoření paradigmatu v tradičním přístupu k opětovnému použití raketového hardwaru.“\n\nV říjnu 2014 SpaceX veřejně oznámila, že s Louisianskou loděnicí uzavřela smlouvu o vybudování plovoucí platformy pro přistávání opakovaně použitelných orbitálních nosičů. Rané informace naznačovaly, že plošina by měla přilnavý povrch s rozměry přibližně 90 × 50 metrů a byla by schopna přesného polohování tak, aby platforma mohla držet svou polohu pro přistání rakety. Dne 22. listopadu 2014 vydal Musk fotografii a další podrobnosti o její konstrukci a velikosti.\n\nV prosinci 2014 byl jako základ první lodi použit Marmac 300 umístěný v Jacksonville na Floridě, kde SpaceX postavila stojan pro zajištění prvního stupně po přistání. Stojan se skládá ze čtyř stojanových konstrukcí o výšce 270 cm a šířce 244,5 cm na betonové základně. Mobilní jeřáb zvedne první stupeň rakety z lodi a umístí ho na stojan. Tam se ze stupně demontují přistávací nohy a poté se stupeň sklopí a naloží na tahač pro přepravu.\n\nUmístění \"ASDS\" při prvním pokusu o přistání bylo v Atlantiku 320 km severovýchodně od místa startu na Mysu Canaveral a 266 km jihovýchodně od Charlestonu v Jižní Karolíně.\nDne 23. ledna 2015, během oprav lodi po neúspěšném prvním pokusu o přistání, Elon Musk oznámil, že loď by měla být pojmenována \"Just Read the Instructions\" (stačí si přečíst pokyny) a sesterská loď plánovaná pro západní pobřeží bude pojmenována \"Of Course I Still Love You\" (Samozřejmě, že tě stále miluji). Později, 29. ledna, SpaceX uvolnila upravenou fotku, která ukazovala, jak bude loď vypadat s napsaným názvem. Obě lodě jsou pojmenované po dvou kosmických lodích GCU (General Contact Units), které mají autonomní umělou inteligenci a objevují se v románu The Player of Games od Iaina M. Bankse.\n\nPrvní \"Just Read the Instructions\" byla v květnu 2015 vyřazena po přibližně šesti měsících služby v Atlantiku a její práci převzala \"Of course I Still Love You\". Bývalá ASDS byla upravena tím, že byly odstraněny křídla, která prodlužovala plochu člunu a další technické vybavení, které byly přidány na původní člun. Tyto díly byly uloženy pro budoucí opětovné použití.\n\nSpaceX následně pronajala další dva čluny - \"Marmac 303\" a \"Marmac 304\" - a zahájila konstrukci dvou lodí ASDS.\n\nDruhá loď ASDS, \"Of Course I Still Love You\" (OCISLY), byla od počátku roku 2015 ve výstavbě v Louisianské loděnici s použitím trupu Marmac 304, aby mohla být zahájena služba na východním pobřeží. Byla postaven jako náhrada za první \"Just Read the Instructions\" a do operační služby vstoupila při 19. letu Falconu 9 na konci června 2015. Od června 2015 byl její domovský přístav v Jacksonville na Floridě, ale po prosinci 2015 byl domovský přístav změněn na Port Canaveral.\n\nZatímco rozměry lodě jsou téměř totožné s původní ASDS, bylo provedeno několik vylepšení včetně ocelových stěn, které byly postaveny mezi zadními kontejnery a přistávací palubou. Loď měla být poprvé použita při letu CRS-7, který selhal při startu dne 28. června 2015.\n\nDne 8. dubna 2016 první stupeň, který úspěšně vynesl kosmickou loď Dragon při letu CRS-8, úspěšně přistál na OCISLY.\n\nTřetí loď ASDS, na kterou byl použit člun \"Marmac 303\", byla postavena v roce 2015 v Louisianské loděnici a proplula Panamským průplavem v červnu 2015. Rozšiřující křídla byla složena na palubě, protože jinak by byla loď příliš široká a nemohla by proplout kanálem.\n\nDomovským přístavem pro \"Marmacu 303\" je přístav v Los Angeles, v námořním výzkumném a obchodním areálu AltaSea ve vnějším přístavu San Pedro.\n\nSpaceX v lednu 2016, krátce před prvním použitím přistávací plošiny pro 21. let Falconu 9, oznámila, že \"Marmac 303\" bude druhou ASDS nazvanou \"Just Read the Instructions\" (JRTI).\n\nDne 17. ledna 2016 byla JRTI použita při prvním pokusu o záchranu prvního stupně Falconu 9 při letu Jason-3, který startoval z Vandenbergu. První stupeň úspěšně přistál na palubě, nicméně kotevní pojistce se nepodařilo zajistit jednu z nohou, což způsobilo, že se raketa převrátila a explodovala při nárazu do paluby. Dne 14. ledna 2017 odstartoval Falcon 9 z Vandenbergovy letecké základny a první stupeň přistál na JRTI, která se nacházela v Tichém oceánu asi 370 km daleko, čímž se stal prvním úspěšným přistáním v Pacifiku.\n\nASDS jsou autonomní plavidla schopná udržovat přesnou polohu. Původně byla přesnost uváděna v rozmezí tří metrů, i za bouřky, pomocí systému GPS a čtyř podů na dieselový pohon. Vedle autonomního režimu mohou být lodě rovněž řízeny dálkově.\n\nPody jsou jednotky hydraulického pohonu s modulárními pohonnými jednotkami s dieselovým hydraulickým pohonem a modulární řídící jednotkou, kterou vyrábí Thrustmaster, výrobce lodního vybavení. Navracející se raketa nemůže pouze mířit na plochu lodě, ale musí také zohledňovat vliv oceánu a chybu GPS.\nSpaceX vybavila lodě celou řadu senzorických a měřicích technologií, aby shromažďovaly data o pokusech o přistání, včetně komerčních kamer GoPro.\n\nVe středu přistávacích ploch ASDS je kruh, který obepíná stylizované „X“ v bodě přistání.\n\nK prvnímu pokusu o přistání na plošině došlo 10. ledna 2015 a první stupeň Falconu 9 měl přistát na původní \"Just Read the Instructions\" (Marmac 300). Bylo dosaženo mnoha cílů testu, včetně přesné raketové kontroly sestupu k přistání na plošině na určitém místě v jižním Atlantském oceánu a velké množství údajů z testů bylo získáno z použití řídících roštových kormidel. Nicméně přistání bylo tvrdé.\n\nWebcast vysílaný společností SpaceX ukázal, že došlo k boostback zážehu a reentry zážehu a raketa se podle očekávaní dostala „pod horizont“, což omezilo živý telemetrický signál. Krátce poté SpaceX vydala informace o tom, že raketa se dostala na přistávací plošinu, jak bylo plánováno, ale „přistála tvrdě... Loď samotná je v pořádku. Některé podpěry na palubě budou muset být nahrazeny.“\n\nK prvnímu úspěšnému přistání prvního stupně Falconu 9 na plošině \"Of Course I Still Love You\" v Atlantském oceánu u pobřeží Floridy došlo 8. dubna 2016 přesně 9 minut a 10 sekund po startu. Konkrétně šlo o stupeň B1021, který se o necelý rok později stal prvním, který startoval podruhé.\n\nPlošina s prvním stupněm připlula do přístavu Port Canaveral brzy ráno 12. dubna 2016. Tam stupeň strávil několik dní, během kterých byl z lodi jeřábem přemístěn na stojan na pevnině a poté technici odmontovali přistávací nohy. Poté byl stupeň pomocí dvou jeřábů sklopen do horizontální polohy a naložen na návěs tahače, který se stupněm zamířil zpět na kosmodrom Cape Canaveral AFS. Tam byl stupeň uložen do montážní haly HIF u rampy 39A.\n\nDne 6. května 2016 přistál první stupeň B1022 Falconu 9 při misi JCSat-14 na \"OCISLY\", Bylo to podruhé na mořské plošině a poprvé při letu na přechodovou dráhu ke geostacionární. Stupeň prošel stejným procesem odmontování nohou a přeložení, jako při letu CRS-8, ale tentokrát byly práce v přístavu hotovy už za tři a půl dne, což bylo téměř o polovinu rychleji, než poprvé. Následně byl také převezen do haly HIF, kde byl uskladněn spolu se stupni B1019 (ORBCOMM-2) a B1021 (CRS-8).\n\nDne 14. ledna 2017 první stupeň Falconu 9 přistál na JRTI při letu Iridium NEXT-1. Bylo to první úspěšné přistání na \"Just Read the Instructions\" v Tichém oceánu.\n\nDne 3. března 2017 přistál po vynesení družice SES-10 první stupeň B1021 Falconu 9 na plošinu \"Of Course I Still Love You\". Poprvé byl použit už jednou letěný stupeň, který byl použit při letu CRS-8. Stupeň už po třetí nepoletí, nejspíše bude vystaven. Při tomto letu také došlo k prvnímu pokusu o záchranu aerodynamického krytu, konkrétně se to zkoušelo na jedné polovině krytu.\n"}
{"id": "1286538", "url": "https://cs.wikipedia.org/wiki?curid=1286538", "title": "Dominik Družeta", "text": "Dominik Družeta\n\nDominik Družeta (* 3. června 1996) je chorvatský zápasník–judista..\n\nS judem začínal ve 4 letech v Pule v klubu Istarski Borac. Připravuje se pod vedením Deana Iliće. V chortvatské seniorské reprezentaci se pohybuje od roku 2016 v polostřední váze do 81 kg.\n\n\n\n"}
{"id": "1286543", "url": "https://cs.wikipedia.org/wiki?curid=1286543", "title": "Lust for Life (píseň, Iggy Pop)", "text": "Lust for Life (píseň, Iggy Pop)\n\n„Lust for Life“ je píseň amerického zpěváka Iggyho Popa. Jejím spoluautorem je anglický zpěvák David Bowie, který zároveň produkoval původní nahrávku. Původně vyšla v srpnu roku 1977 na stejnojmenné desce. V říjnu toho roku vyšla jako singl, přičemž na jeho B-straně se nacházela skladba „Success“. V roce 1996 byla píseň použita ve filmu \"Trainspotting\". Roku 2017 byla píseň použita i v jeho sequelu \"T2 Trainspotting\". Velšský zpěvák Tom Jones vydal coververzi písně na své desce \"Reload\" (1999). Časopis \"Rolling Stone\" zařadil píseň „Lust for Life“ na 149. příčku svého žebříčku 500 nejlepších písní všech dob.\n"}
{"id": "1286546", "url": "https://cs.wikipedia.org/wiki?curid=1286546", "title": "Rockfest", "text": "Rockfest\n\nRockfest, celým názvem \"Celostátní přehlídka československých rockových skupin Rockfest\", byl hudební festival určený profesionálním i amatérským rockovým kapelám v bývalém Československu. V letech 1986 až 1989 se uskutečnily čtyři ročníky. Přehlídka měla soutěžní charakter, vítězové regionálních kol postupovali do národního finále, které se konalo v pražském Paláci kultury. Záštitu nad akcí měl Socialistický svaz mládeže.\n\nUspořádání gigantického rockového festivalu následovalo těsně po represivních opatřeních, které odstartoval článek \"Nová vlna se starým obsahem\" a v jejichž rámci byla zlikvidována Jazzová sekce. Jako důvody tohoto překvapivého kroku bývá uváděna liberalizace spojená s nástupem Michaila Sergejeviče Gorbačova i snaha režimu dostat rockové dění pod kontrolu: nemožnost legálně vystupovat totiž vedla u řady skupin k odchodu do podzemí a názorové radikalizaci. Oficiální charakter se ovšem na fungování Rockfestu podepsal: byly skupiny, které se rozhodly festival bojkotovat, některým zase schvalovací orgány nedovolily vystoupit, jako obnoveným The Plastic People of the Universe. V undergroundových kruzích byl Rockfest označován jako „Potěmkinův festival“, časopis \"Vokno\" o něm napsal: \"„Uspořádání bylo přikázáno ministerstvem kultury. Zvláště během posledního sjezdu Jejich strany se ukázalo, že mezinárodní pověst Československa je neúnosně špatná, nejen jako potlačovatele rocku a jazzu. Rockfest měl této kritice pomoci čelit. (...) K čemu je jeden, byť rozsahem obrovský festival, když normální a všední hudební život, dá-li se to tak vůbec říct, existuje v malé míře jen v Praze?“\"\nDramaturgie festivalu usilovala o co nejširší žánrové zastoupení: \"„Už samotné názvy programů na jednotlivých pódiích v Paláci kultury umožňovaly návštěvníkům snadnější orientaci, takže každý mohl jít za tím svým – Novoromantický podvečer, Nic míň než blues, R'n'R club uvádí, Dialogy folku s rockem atd. Samostatné ocenění zaslouží nedělní tzv. Metalové matiné ve velkém sále Lucerny – skvělý nápad, jak uspokojit fanoušky heavy metalu, kteří o jiné rockové žánry příliš nestojí, ale za skupinami jako Citron, Titanic, Arakain dokážou zajíždět světa kraj.“\" Jako hosté festivalu vystupovali také zahraniční interpreti (např. nizozemští Mekanik Kommando nebo polští Nocna Zmiana Bluesa), součástí programu byly výstavy avantgardních výtvarníků, vyšla také publikace \"Profily Rockfestu\", představující oceněné soubory. Mezi laureáty Rockfestu byli Petr Váša, Michal Penk, Ciment, Bez ladu a skladu, Buty, Laura a její tygři, Oceán, Precedens nebo Vitacit.\n\nPolitické uvolňování postupně přinášelo stále méně cenzurních zákroků a rostoucí zájem kritiky i publika, v roce 1989 navštívilo festival 35 000 diváků. Pátý ročník Rockfestu, plánovaný na rok 1990, se již neuskutečnil: SSM se potýkal s odlivem členů a spěl k rozpadu, pořádání hudebních festivalů převzaly nově vznikající soukromé agentury.\n"}
{"id": "1286547", "url": "https://cs.wikipedia.org/wiki?curid=1286547", "title": "Jonval", "text": "Jonval\n\nJonval je francouzská obec v departementu Ardensko v regionu Grand Est. V roce 2014 zde žilo 91 obyvatel.\n\nSousední obce jsou: Bouvellemont, Chagny, La Sabotterie, Saint-Loup-Terrier a Tourteron.\n\n\"Počet obyvatel\"\n"}
{"id": "1286549", "url": "https://cs.wikipedia.org/wiki?curid=1286549", "title": "The Passenger (píseň)", "text": "The Passenger (píseň)\n\n„The Passenger“ je píseň amerického zpěváka Iggyho Popa. Text napsal Iggy Pop, zatímco hudbu složil Ricky Gardiner. Píseň byla volně inspirována básní zpěváka Jima Morrisona. Původně vyšla v srpnu roku 1977 na desce \"Lust for Life\". Kapela Siouxsie and the Banshees vydala coververzi této písně na svém albu \"Through the Looking Glass\" (1987). Mezi další kapely, které píseň hrály při koncertech či nahrály ve studiu, patří například Die Toten Hosen, R.E.M. a Bauhaus.\n\nPiáno a zpěv v pozadí je od Davida Bowieho.\n"}
{"id": "1286554", "url": "https://cs.wikipedia.org/wiki?curid=1286554", "title": "Goddardův institut pro kosmický výzkum", "text": "Goddardův institut pro kosmický výzkum\n\nGoddardův institut pro kosmický výzkum (anglicky \"Goddard Institute for Space Studies\", zkratka \"GISS\") je laboratoř v divizi věd o Zemi v rámci Goddardova centra pro kosmické lety NASA (anglicky Goddard Space Flight Center, zkratka GSFC) a zároveň součást Ústavu pro výzkum Země (Earth Institute) na Kolumbijské univerzitě). \n\nVýzkum na GISS se zaměřuje na širokou problematiku globální změny; přirozené a antropogenní změny našeho prostředí, které ovlivňují obyvatelnost naší planety. Tyto účinky se mohou objevit na velmi odlišných časových stupnicích, od jednorázových sil, jako jsou vulkanické výbuchy, až po sezónní/roční účinky, jako je El Niño, až po tisíciletí doby ledové.\n\nVýzkum ústavu kombinuje analýzu komplexních globálních datových souborů (odvozených od povrchových stanic kombinovaných se satelitními daty pro SST), s globálními modely atmosférických, pozemních a oceánských procesů. Studie minulých klimatických změn na Zemi a dalších planetárních atmosférách poskytuje další nástroj pro hodnocení našeho obecného chápání atmosféry a jejího vývoje.\n\nGISS založil v květnu 1961 Robert Jastrow za účelem základního výzkumu kosmických věd na podporu Goddardových programů. Od roku 1981 do roku 2013 vedl GISS James E. Hansen. V červnu 2014 byl jmenován Gavin A. Schmidt třetím ředitelem ústavu.\n\nV 60. letech 20. století byl GISS centrem velmi kvalitních vědeckých seminářů, včetně sympozia „Historie zemských krust“ v listopadu 1966, které bylo označeno jako setkání, které vyvolalo myšlenku deskové tektoniky. Na workshopu GISS v roce 1967 John Wheeler zpopularizoval pojem „černá díra“ jako zkrácený výraz pro „gravitačně úplně zhroucenou hvězdu“. V září 1974 na semináři vedeném Patrickem Thaddeem v GISS s Johnem Matherem (jeho tehdejší post-doktorandem) a dalšími diskusemi o možnosti vybudování satelitu pro měření spektra a možných prostorových výkyvů kosmického mikrovlnného pozadí. To vedlo přímo k satelitnímu projektu COBE a Nobelově ceně pro Mathera.\n\nKlíčovým cílem výzkumu GISS je predikce klimatických změn v 21. století. Výzkum kombinuje paleogeologické záznamy, analýzu komplexních globálních datových souborů (odvozených hlavně ze satelitních měření), s globálními modely atmosférických, pozemních a oceánských procesů. Klimatologické předpovědi jsou založeny v podstatě na historické analýze klimatu Země (proxy informace o podnebí v předešlých geologických obdobích) a na záznamech o výši hladiny moře, o teplotách a o koncentracích oxidu uhličitého. Změny koncentrací oxidu uhličitého spojené s kontinentálním driftem a s poklesem vulkanismu v období, kdy Indický poloostrov dorazil na asijský kontinent, umožnily pokles teploty a vytvoření antarktického zalednění. To mělo za následek pokles hladiny moře o 75 metrů, což umožnilo formovat a stabilizovat naše dnešní pobřeží a stanoviště. Výzkum globálních změn v GISS je koordinován s výzkumem v jiných skupinách Divize věd o Zemi NASA, včetně Laboratoře pro výzkum atmosféry, Laboratoře pro hydrosférické a biosférické vědy a Vědecké kanceláře systému pozorování Země.\n\nV listopadu 2004 obdrželi klimatologové Drew Shindell a Gavin Schmidt z GISS cenu časopisu Scientific American ocenění Top „50 Scientist award\".\n\n\n"}
{"id": "1286557", "url": "https://cs.wikipedia.org/wiki?curid=1286557", "title": "Pungești", "text": "Pungești\n\nPungești je rumunská obec v župě Vaslui. V roce 2011 zde žilo 3 223 obyvatel. Obec se skládá z devíti částí.\n\n"}
{"id": "1286558", "url": "https://cs.wikipedia.org/wiki?curid=1286558", "title": "Sojuz MS-07", "text": "Sojuz MS-07\n\nSojuz MS-07 je ruská kosmická loď řady Sojuz. Start proběhl 17. prosince 2017 7:21 UTC kdy ji vynesla nosná raketa Sojuz-FG z kosmodromu Bajkonur k Mezinárodní vesmírné stanici (ISS), kam dopravila tři členy Expedice 54. Sloužila na ISS jako záchranná loď až do 3. června 2018, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nPosádka pro loď Sojuz MS-07, to jest členové Expedice 54/55 na Mezinárodní vesmírnou stanici (ISS), která byla současně záložní pro Sojuz MS-06, byla zformována v první polovině roku 2016, oficiálně ji NASA zveřejnila v květnu 2016 v sestavě Sergej Rjazanskij, Norišige Kanai a Randolph Bresnik. Na podzim 2016 se však Rjazanskij a Bresnik přesunuli do dřívějšího Sojuzu MS-05. Náhradou byla zformována posádka nová, zveřejněná Roskosmosem v říjnu a agenturou NASA v listopadu 2016, a sice Alexandr Skvorcov ml., Scott Tingle a Kanai, jejich náhradníky byli jmenováni Anton Škaplerov, Alexander Gerst a Jeanette Eppsová. V březnu 2017 Skvorcova, který se zranil při sportování, v hlavní posádce zaměnil Škaplerov.\n\n"}
{"id": "1286559", "url": "https://cs.wikipedia.org/wiki?curid=1286559", "title": "Roll Over Beethoven", "text": "Roll Over Beethoven\n\n„Roll Over Beethoven“ je píseň amerického hudebníka Chucka Berryho. Vydána byla jako singl v květnu roku 1956, na druhé straně desky se nacházela píseň „Drifting Heart“. Coververze písně nahrály například skupiny The Beatles, Status Quo a Electric Light Orchestra. Kapela Iron Maiden nahrála adaptaci písně s upraveným textem, jehož autorem byl jeden z členů Steve Harris, pod názvem „Roll Over Vic Vella“ (1992). Časopis \"Rolling Stone\" zařadil píseň na 97. příčku žebříčku 500 nejlepších písní všech dob.\n"}
{"id": "1286560", "url": "https://cs.wikipedia.org/wiki?curid=1286560", "title": "Climate Research Unit", "text": "Climate Research Unit\n\nClimate Reserach Unit (\"CRU\") je oddělení pro výzkum klimatu na University of East Anglia. Přispívá k výsledkům měření globálních teplot zveřejňovanými v IPCC. Je známé z aféry Climategate. \n"}
{"id": "1286561", "url": "https://cs.wikipedia.org/wiki?curid=1286561", "title": "SG Sonnenhof Großaspach", "text": "SG Sonnenhof Großaspach\n\nSG Sonnenhof Großaspach (celým názvem: Sportgemeinschaft Sonnenhof Großaspach e. V.) je německý sportovní klub, který sídlí v obci Aspach ve spolkové zemi Bádensko-Württembersko. Založen byl 25. srpna 1994 po fúzi klubů SpVgg Großaspach a FC Sonnenhof Kleinaspach. Od sezóny 2014/15 působí ve 3. lize, třetí německé nejvyšší fotbalové soutěži. Klubovými barvami jsou černá a červená.\n\nSvé domácí zápasy odehrává na stadionu mechatronik Arena s kapacitou 10 001 diváků.\n\nZaložení sportovního klubu se datuje ke dni 25. srpna 1994, kdy se představitelé klubů SpVgg Großaspach a FC Sonnenhof Kleinaspach rozhodli o vzájemné spolupráci. Nový klub byl nazván Sonnenhof Großaspach. Název Sonnenhof obdržel podle místního hotelu, kde bylo dohodnuto o fúzi obou organizací. Mimo fotbalový oddíl má klub také oddíly pro bowling, gymnastiku a stolní tenis.\n\n\n\nZdroj: \n\n\n\nZdroj: \n\n"}
{"id": "1286563", "url": "https://cs.wikipedia.org/wiki?curid=1286563", "title": "Park Sacré Coeur", "text": "Park Sacré Coeur\n\nPark Sacré Coeur leží na pražském Smíchově. Park byl založen v roce 1872 na místě bývalé vinice jako součást nově vystavěného dívčího kláštera Sacré Coeur. Nachází se na kopci nad Kartouzskou ulicí a obchodním centrem Nový Smíchov. Je přístupný mostem po pěší z obchodního centra, pěšinou z Drtinovy a cestou z Kobrovy ulice. Z jeho návrší je výhled na Smíchov a část Prahy na pravém břehu Vltavy. Nachází se zde dětské hřiště a minizoo stanice přírodovědců DDM hlavního města Prahy.\n"}
{"id": "1286564", "url": "https://cs.wikipedia.org/wiki?curid=1286564", "title": "Chess Records", "text": "Chess Records\n\nChess Records bylo americké hudební vydavatelství. Založili jej bratři Leonard a Phil Chessovi v Chicagu v roce 1950. Původně se specializovalo na vydávání bluesových a rhythm and bluesových nahrávek, později i dalších žánrů, jako například rock and roll, gospel, jazz a soul. V průběhu let vzniklo několik dceřiných společností vydavatelství, například Argo Records (1955–1965) a Cadet Records (1955–1974). Samotná společnost Chess Records zanikla v roce 1975. Později se držitelem práv na nahrávky společnosti stala firma Universal Music Group.\n"}
{"id": "1286565", "url": "https://cs.wikipedia.org/wiki?curid=1286565", "title": "Biografický slovník českých zemí", "text": "Biografický slovník českých zemí\n\nBiografický slovník českých zemí (BSČZ) je mnohosvazkový biografický slovník vymezený geograficky na české země, chronologicky zasahuje do současnosti, ovšem zařazovány jsou pouze biogramy (slovníková hesla) zemřelých osob.\n\nZa přípravou stojí Historický ústav Akademie věd České republiky, intenzivně se na něm pracuje od roku 1990 a vydáván je od roku 2004 v podobě jednotlivých sešitů. Od prvního do patnáctého sešitu (2004–2012) vydávalo slovník nakladatelství Libri, poté ho vydává nakladatelství Historického ústavu ve spolupráci s nakladatelstvím Academia.\n\n\n\n\n"}
{"id": "1286567", "url": "https://cs.wikipedia.org/wiki?curid=1286567", "title": "Alžběta Anhaltská", "text": "Alžběta Anhaltská\n\nAlžběta Anhaltská (7. září 1857 - 20. července 1933) byla sňatkem s Adolfem Fridrichem V. v letech 1904 až 1914 meklenbursko-střelickou velkovévodkyní.\n\nAlžběta se narodila jako třetí dítě Fridricha I. Anhaltského a Antonie Sasko-Altenburské. Rodina jí říkala \"Elly\".\n\nDne 17. dubna 1877 se stala meklenbursko-střelickou dědičnou velkovévodkyní, když se v Dessau provdala za dědičného velkovévodu Adolfa Fridricha. Měli spolu čtyři dětiː\n\n\nPo smrti jejího tchána 30. května 1904 nastoupil její manžel na velkovévodský trůn a ona se stala velkovévodkyní.\n\nAdolf Fridrich zemřel v roce 1914 a z Alžběty se stala vévodkyně vdova.\n\nPo smrti nejstaršího syna, velkovévody Adolfa Fridricha v roce 1918, zdědila lovecký zámek Prilvitz.\n\nZemřela 20. července 1933 v Neustrelitz.\n\nKdyž zemřela, zdědily její zámek Prilvitz její přeživší děti, kterými byly dvě dospělé dcery. Pouze ta starší, Marie, měla potomky.\n"}
{"id": "1286568", "url": "https://cs.wikipedia.org/wiki?curid=1286568", "title": "Rock and Roll Music", "text": "Rock and Roll Music\n\n„Rock and Roll Music“ je píseň amerického hudebníka Chucka Berryho. Vydána byla na singlu v září roku 1957 (na druhé straně desky byla píseň „Blue Feeling“). V hitparádě Billboard Hot 100 se singl umístil na osmé příčce. Producenty původní nahrávky byli bratři Leonard a Phil Chessovi. Berryho (zpěv, kytara) doprovázeli Lafayette Leake (klavír), Willie Dixon (kontrabas) a Fred Below (bicí). Coververze písně později nahrály například skupiny The Beach Boys a The Beatles.\n\nPod názvem „Jaký jsem“ s textem Jaroslava Wykrenta ji v roce 1968 nazpíval Pavel Novák\n"}
{"id": "1286571", "url": "https://cs.wikipedia.org/wiki?curid=1286571", "title": "Godric", "text": "Godric\n\nGodric je mužské křestní jméno anglosaského původu. Vykládá se jako \"\"boží síla\"\". Je odvozeno ze staroanglického slova god kombinovaný s ric \"\"síla\"\", \"\"vláda\"\".\n\n"}
{"id": "1286573", "url": "https://cs.wikipedia.org/wiki?curid=1286573", "title": "Milan Fiľo", "text": "Milan Fiľo\n\nMilan Fiľo (* 21. srpna 1967 Brezno) je slovenský podnikatel a filantrop.\n\nVysokoškolské studium absolvoval na Strojní fakultě Vysoké školy technické v Košicích, Katedra ekonomiky a řízení strojírenské výroby. \n\nPo ukončení studia pracoval na Vysoké škole technické jako asistent. V letech 1992 - 1993 zastával Milan Fiľo funkci obchodního ředitele ve společnosti ECOLEDER, s.r.o. V letech 1993 - 1995 působil jako předseda představenstva společnosti FK Invest, a.s. a v letech 1994 a 1995 i jako generální ředitel společnosti ORE TRADE, s.r.o. Od roku 1995 do roku 2016 byl předsedou představenstva a prezidentem akciové společnosti ECO-INVEST, následne předsedou představenstva a prezidentem společnosti ECO-INVESTMENT, a.s.\n\nECO-INVESTMENT, a.s. je česko-slovenský průmyslově-investiční holding, který pokrývá dlouhodobé investice v rámci celé Evropy. Hlavními oblastmi investic jsou výroba celulózy a papíru, energetika, zpracování masa, reality a telekomunikace. Od jeho založení je holding přítomen ve více charitativních projektech v oblasti zdravotnictví, vzdělání, kultury a sportu.\n\nMilan Fiľo je docentem na Strojnícké fakultě Technické univerzity v Košicích, kde také úspěšně absolvoval dizertační zkoušku a získal titul PhD. v oblasti průmyslového hluku. V červnu roku 2007 mu Pedagogická fakulta Katolické univerzity v Ružomberku udělila titul docent. V roce 2006 mu byl udělen titul Doctor honoris causa za filantropii a boj proti AIDS v rozvojových zemích na Vysoké škole zdravotnictví a sociální práce sv. Alžběty v Bratislavě.\n\nV roce 2018 byl vyznamenán českým prezidentem Milošem Zemanem Medailí Za zásluhy o český stát v oblasti umění coby jeho mecenáš.\n"}
{"id": "1286576", "url": "https://cs.wikipedia.org/wiki?curid=1286576", "title": "Hirošima, má láska", "text": "Hirošima, má láska\n\nHirošima, má láska (v originále \"Hiroshima mon amour\") je francouzsko-japonské filmové drama z roku 1959. Natočil jej režisér Alain Resnais podle scénáře od Marguerite Duras. Za scénář byl snímek neúspěšně nominován na Oscara. Dokumentuje osobní rozhovor francouzsko-japonského páru o paměti a zapomnění. V hlavních rolích se zde představili Emmanuelle Riva a Eiji Okada. Hudbu k filmu složili Georges Delerue a Giovanni Fusco.\n\n"}
{"id": "1286579", "url": "https://cs.wikipedia.org/wiki?curid=1286579", "title": "Helena Kanyar Becker", "text": "Helena Kanyar Becker\n\nHelena Kanyar Becker (* 12. srpna 1943 v Českých Budějovicích) je českošvýcarská historička, novinářka a překladatelka. \n\nHelena Kanyar Becker se narodila se 12. srpna 1943 v Českých Budějovicích. \nVystudovala bohemistiku, historii a literární vědu na FF UK v Praze. Působila jako redaktorka v časopisu \"Abc mladých techniků a přírodovědců\" a \"Zlatý máj\" a pracovala jako novinářka. V srpnu 1969 emigrovala do Švýcarska. V Curychu absolvovala studium slavistiky, východoevropských dějin a historie umění. Během studia zastávala místo vědecké asistentky, po složení doktorátu se stala vědeckou pracovnicí univerzity v Basileji a referentkou Univerzitní knihovny (1978–2008). Její badatelská činnost je zaměřená na výzkum sociokulturních menšin, cizineckou politiku a humanitní švýcarskou tradici. Za své odborné a novinářské publikace, výstavy, doprovázené univerzitními přednáškovými cykly a za „stavění mostů mezi Západem a Východem“ získala mj. prestižní vědeckou cenu města Basileje 2010. Na české kulturní scéně je známá jako korespondentka Respektu, Britských listů nebo Atelieru. V roce 2002 na Festivalu spisovatelů Praha věnovaném Jeanu Genetovi uváděla delegaci švýcarských autorů.\n\nAutorská publikace\n\nEditované publikace\n\nPřeklad\n\nStatě\n\n"}
{"id": "1286581", "url": "https://cs.wikipedia.org/wiki?curid=1286581", "title": "Saint-Loup", "text": "Saint-Loup\n\nSaint-Loup (\"česky Svatý Lupus\") může být:\n\n\n"}
{"id": "1286583", "url": "https://cs.wikipedia.org/wiki?curid=1286583", "title": "Jukihiro Takahaši", "text": "Jukihiro Takahaši\n\nJukihiro Takahaši, , anglickým přepisem Yukihiro Takahashi, (* 6. června 1952) je japonský hudebník. V první polovině sedmdesátých let působil v kapele Sadistic Mika Band. Po jejím rozpadu hrál spolu s několika dalšími členy skupiny Sadistic Mika Band v kapele The Sadistics. Své první sólové album nazvané \"Saravah!\" vydal v červnu roku 1978. Na desce hráli například Rjúiči Sakamoto a Haruomi Hosono, s nimiž v té době založil kapelu Yellow Magic Orchestra. S tou v pozdějších letech vydal několik alb a sám pokračoval i v sólové kariéře.\n\n"}
{"id": "1286587", "url": "https://cs.wikipedia.org/wiki?curid=1286587", "title": "La Sabotterie", "text": "La Sabotterie\n\nLa Sabotterie je francouzská obec v departementu Ardensko v regionu Grand Est. V roce 2014 zde žilo 96 obyvatel.\n\nSousední obce jsou: Chagny, Jonval, Lametz, Marquigny, Suzanne a Tourteron.\n\n\"Počet obyvatel\"\n"}
{"id": "1286590", "url": "https://cs.wikipedia.org/wiki?curid=1286590", "title": "Isabela ze Sabranu", "text": "Isabela ze Sabranu\n\nIsabela ze Sabranu ( \"Isabel de Sabra\", 1297 – 7. května 1315) byla vnučka achajského knížete Viléma z Villehardouinu a jeho potenciální dědička. Podle kronikáře Ramona Muntanera byla nesmírně půvabná.\n\nNarodila se jako jediná dcera Isnarda ze Sabranu a Markéty z Villehardouinu. V únoru 1314 se v Messině provdala za Ferdinanda, mladšího syna mallorského krále Jakuba II. O rok později porodila jediného syna Jakuba a krátce poté zemřela. Ferdinand zemřel roku 1316 při pokusu bránit Jakubova práva na achajské knížectví. Osiřelý chlapec byl svěřen do péče babičky Esclarmondy a roku 1324 po smrti strýce nastoupil na mallorský trůn.\n\n"}
{"id": "1286592", "url": "https://cs.wikipedia.org/wiki?curid=1286592", "title": "Adolf Vojta-Jurný", "text": "Adolf Vojta-Jurný\n\nAdolf Vojta-Jurný (19. dubna 1893 Rakovník – 10. listopadu 1957 Benešov) byl český divadelní a filmový herec.\n\nNarodil se v Rakovníku herci Aloisi Vojtovi-Jurnému a jeho ženě Amálii roz. Němečkové. Matka po několika dnech po jeho narození zemřela, a tak vyrůstal s otcem a sourozenci. V roce 1905 se rodina usadila v Praze a v následujícím roce mladý Adolf ztratil i otce, který v důsledku zhoubné choroby spáchal sebevraždu. Následně se vyučil na Smíchově uměleckému zámečnictví. Za Rakousko-Uherska sloužil u námořnictva a odbýval si vojenskou službu jako námořník v Pulji. Poté pracoval nějaký čas v plzeňských Škodových závodech, kde se seznámil s Jaroslavem Průchou, který jej inspiroval k herecké práci.\n\nPo skončení první světové války bydlel v Blovicích, kde v letech 1919–1921 účinkoval v tamním ochotnickém spolku a přírodním jevišti na Dubí. V letech 1921–1925 prošel několika kočovnými divadelním společnostmi, na jednu sezonu nastoupil do Slovenského národního divadla v Bratislavě a další rok působil v Plzni. Z let 1926–1941 není známo jeho divadelní působení. V letech 1941–1948 hrál v činohře a operetě v divadle na Kladně, v letech 1948–1951 ve Slaném a jevištní kariéru ukončil v Městském oblastním divadle v Benešově, kde působil v letech 1951–1957. Stejně jako na divadelních prknech, tak i ve filmu stál zcela ve stínu svého úspěšnějšího bratra Jaroslava.\n\nSvé vrcholné herecké umění předvedl v divadelních inscenacích, např. v Mahenově dramatické hře \"Jánošík\", v Jiráskově divadelní hře \"Lucerna\" nebo Šubertově dramatu \"Jan Výrava\".\n\nK filmové práci se dostal až těsně před koncem svého života jako završení herecké dráhy. Debutoval v roce 1952 pod režií Karla Steklého jako předseda poslanecké sněmovny František Tomášek v dramatu \"Anna proletářka\" podle stejnojmenného románu Ivana Olbrachta. V roce 1954 se mihl v epizodní roli starého českého venkovana s plnovousem ve filmu režiséra Otakar Vávry \"Jan Hus\". V roce 1955 ztvárnil roli husitského hejtmana Kuneše ve filmu Otakara Vávry \"Jan Žižka\" a o rok později ztvárnil stejnou postavu ve filmu \"Proti všem\". Právě ve Vávrově husitské trilogii se na plátně Adolf Vojta–Jurný setkal i se svým bratrem Jaroslavem a sestrou Hermínou. Adolf Vojta-Jurný ojediněle spolupracoval i s rozhlasem.\n\nAdolf Vojta–Jurný zemřel 10. listopadu 1957 v Benešově ve věku šedesáti čtyř let. Pohřben je s otcem, bratrem i sestrou, švagrovou a dalšími členy rodiny na pražských Olšanských hřbitovech.\n\n"}
{"id": "1286596", "url": "https://cs.wikipedia.org/wiki?curid=1286596", "title": "Michajlovka (Volgogradská oblast)", "text": "Michajlovka (Volgogradská oblast)\n\nMichajlovka () je město ve Volgogradské oblasti v Ruské federaci. Při sčítání lidu v roce 2010 měla bezmála šedesát tisíc obyvatel.\n\nMichajlovka leží na řece Olym a u řeky Medvedicy, levého přítoku Donu. Od Volgogradu, správního střediska oblasti, je vzdálena přibližně 200 kilometrů severozápadně.\n\nPrvní zmínka o Michajlovce je z roku 1762, kdy se jednalo o malou usedlost pojmenovanou \"Sebrjakovo\" () podle zdejší rodiny. V devatenáctém století se jméno mění na \"Michajlovku\", vesnice se rozšiřuje o okolní osídlení i železniční stanici.\n\nOd roku 1934 byla Michajlovka sídlem městského typu a v roce 1948 se stala městem.\n\n"}
{"id": "1286597", "url": "https://cs.wikipedia.org/wiki?curid=1286597", "title": "Podštěly (hradiště)", "text": "Podštěly (hradiště)\n\nPodštěly jsou hradiště na Jezerském vrchu severovýchodně od Podštěl u Chyše v okrese Karlovy Vary.\n\nOsídlení Jezerského vrchu doložil zjišťovací archeologický výzkum provedený v roce 1981 Darou Baštovou, která popsala existenci nevýrazných částečně spečených valů a v jedné ze sond nalezla keramický materiál datovaný do pozdní doby halštatské a časné doby laténské. Podle jejího popisu val obklopoval plochu s rozlohou asi tři hektary. Novější výzkum však existenci popsaných valů nepotvrdil, ale lidarové snímky a částečně také geodetické zaměření lokality prokázalo dvě linie valů ve směru jihozápad–severovýchod, které by mohly být pozůstatkem opevnění.\n\nJe možné, že hradiště na Jezerském vrchu bylo v určitém vztahu s mocenským centrem, kterým bylo hradiště na Vladaři. Pravděpodobně plnilo roli strážního bodu u cesty na Podbořansko a do povodí Ohře.\n\n\n"}
{"id": "1286601", "url": "https://cs.wikipedia.org/wiki?curid=1286601", "title": "Augusta z Cambridge", "text": "Augusta z Cambridge\n\nAugusta z Cambridge (19. července 1822 - 5. prosince 1916) byla členkou britské královské rodiny a vnučkou krále Jiřího III. Sňatkem s Fridrichem Vilémem se stala meklenbursko-střelickou velkovévodkyní.\n\nPrincezna Augusta se narodila 19. července 1822 v paláci Montbrillant v Hannoveru. Její otec byl Adolf z Cambridge, sedmý syn krále Jiřího III. a Šarloty Meklenbursko-Střelické. Augustinou matkou byla Augusta Hesensko-Kaselská. Jako vnučka Jiřího III. v mužské linii měla titul britská princezna s předponou Její Královská Výsost. Malá princezna byla pokřtěna v paláci Montbrillant 16. srpna 1822, reverendem Edwardem Curtisem Kempem (kaplan britského velvyslance v Berlíně, sira George Rose). Tři z jejích kmoter byly křtu přítomnyː\n\n\nZbytek kmotrů nebyl přítomen, případně byl reprezentován zástupci:\n\n\nPrincezna strávila své dětství v Hannoveru, kde byl její otec místokrálem, jménem svého bratra Jiřího IV.\n\nAugusta měla jednoho bratra, Jiřího, budoucího vévodu z Cambridge, a jednu sestru, Marii Adelaidu, budoucí vévodkyni z Tecku. Byla také sestřenicí královny Viktorie a tetou Marie z Tecku, manželky krále Jiřího V.\n\n28. června 1843 se Augusta v Buckinghamském paláci v Londýně provdala za svého bratrance Fridricha Viléma Meklenbursko-Střelického. Po svatbě se stala \"Její Královskou Výsostí\" meklenbursko-střelickou dědičnou velkovévodkyní a 6. září 1860, po tchánově smrti, \"Její Královskou Výsostí\" meklenbursko-střelickou velkovévodkyní. Augusta měla s Fridrichem Vilémem dva synyː\n\n\nPřestože trávila Augusta většinu své dospělosti v Německu, udržovala úzké osobní vztahy s britskou královskou rodinou. Často navštěvovala svou matku, vévodkyni z Cambridge, v jejích pokojích v Kensingtonském paláci.\n\nPo matčině smrti v roce 1889 získala Augusta dům v londýnské čtvrti Buckingham Gate, kde trávila část roku až do pokročilého stáří.\n\nPři přípravě na korunovaci krále Eduarda VII. a královny Alexandry, s ní vévoda z Norfolku konzultoval otázky oblečení a etikety. To proto, že byla o sedmdesát jedna let dříve přítomna korunovace krále Viléma IV. a královny Adelheid. Byla také schopna podat podrobnosti z korunovace královny Viktorie.\n\nAugusta si byla obzvláště blízká se svou neteří, budoucí královnou Marií. Nicméně, stáří jí zabránilo v účasti na korunovaci Jiřího V. a Marie z Tecku 22. červnu 1911.\n\nPo vypuknutí První světové války jí britská vláda pozastavila důchod, který obdržela jako člen královské rodiny.\n\nJako stará paní byla Augusta známá svou nevrlostí. Byla ale také velmi chytrá a inteligentní. Augusta zemřela jako meklenbursko-střelická velkovévodkyně vdova 5. prosince 1916 v Neustrelitz a byla pohřbena v Mirow.\n\n"}
{"id": "1286606", "url": "https://cs.wikipedia.org/wiki?curid=1286606", "title": "Edric", "text": "Edric\n\nEdric je mužské křestní jméno anglosaského původu. Pochází ze staroanglických slov ead \"\"blahobyt\"\", \"\"štěstí\"\" a ric. Po normanském dobytí toto jméno nebylo běžně užíváno. V moderních časech zažívá příležitostné znovuzrození. \nVe staré angličtině se to psalo takto Eadric.\n\n\n"}
{"id": "1286607", "url": "https://cs.wikipedia.org/wiki?curid=1286607", "title": "Edwulf", "text": "Edwulf\n\nEdwulf je mužské křestní jméno anglosaského původu. Odvozeno ze staroanglických slov ead \"\"blahobyt\"\", \"\"štěstí\"\" a wulf \"\"vlk\"\".\n\n"}
{"id": "1286608", "url": "https://cs.wikipedia.org/wiki?curid=1286608", "title": "Reptile", "text": "Reptile\n\nReptile je sólové studiové album anglického hudebníka Erica Claptona. Vydíno bylo 13. března roku 2001 společností Reprise Records a jeho producentem byl spolu s Claptonem Simon Climie. V americké hitparádě Billboard 200 se umístilo na páté příčce. V mnoha dalších zemích se také dostalo do první dvacítky. V několika zemích se stalo zlatým.\n\n"}
{"id": "1286613", "url": "https://cs.wikipedia.org/wiki?curid=1286613", "title": "Guram Tušišvili", "text": "Guram Tušišvili\n\nGuram Tušišvili (* 5. února 1995 Tbilisi, Gruzie) je gruzínský zápasník-judista.\n\nPochází z obce Kodžori na předměstí Tbilisi. S judem začínal v 11 letech v klubu Ševardeni v Tbilisi pod vedením Gurama Modebadzeho. Vrcholově se připravuje v klubu Dinamo pod vedením Bata Džikuriho. V gruzínské seniorské reprezentaci se pohybuje od roku 2004 a od roku 2017 pravidelně startuje v těžké váze nad 100 kg.\n\nGuram Tušišvili je levoruký judista s krásnými hody te-waza a goši-waza, osobní technika sode-curikomi-goši.\n\n\n\n\n"}
{"id": "1286614", "url": "https://cs.wikipedia.org/wiki?curid=1286614", "title": "Ḡ", "text": "Ḡ\n\nḠ (minuskule ḡ) je speciální znak latinky. Nazývá se G s vodorovnou čárkou. Používá se velmi zřídka. Jedním z užití je přepis gruzínštiny do latinky (gruzínština se píše gruzínským písmem), kde odpovídá znaku ღ. Dále se používá v přepisu tádžičtiny do latinky (tádžičtina se píše azbukou), kde odpovídá znaku ғ a k přepisu hebrejštiny (ta se píše písmem hebrejským), kde odpovídá písmenu gimel (ג). Velmi zřídka se používá v přepisech IPA znak označuje zvuk ɣ. Znak Ḡ je také užíván k zápisu jazyků kokota a čeke holo, kterými se mluví na ostrově Santa Isabel, kde značí znělou velární frikativu (ɣ). V Unicode mají písmena Ḡ a ḡ tyto kódy:\n"}
{"id": "1286615", "url": "https://cs.wikipedia.org/wiki?curid=1286615", "title": "Růže bedrníkolistá", "text": "Růže bedrníkolistá\n\nRůže bedrníkolistá (\"Rosa pimpinellifolia\") je nízký keř z čeledi růžovité, původní v české květeně. Je to jeden z mnoha druhů rozsáhlého rodu růže, v jehož rámci se řadí do podrodu \"Rosa\", sekce \"Pimpinellifoliae.\"\n\nJe to 50–100 cm vysoký, silně odnožující prutnatý keř, který na stanovišti zpravidla vytváří nízké, rozsáhlé polykormony rozrůstající se do šířky. Mladé větve a výhonky jsou velmi hustě ostnité, s ostny dlouhými až 10 mm, promísenými s drobnějšími ostenci a jehlicovitými štětinami; na starších větvích jsou ostny zachované často jen řídce.\n\nLichozpeřené listy jsou uspořádány zpravidla do čtyř (řidčeji do tří až pěti) jařem drobných, úzce eliptických zubatých lístků. Květy jsou obvykle jednotlivé, zřídka v chudých květenstvích, vyrůstající na dlouhých lysých stopkách. Korunní lístky jsou krémově bílé, kališní lístky celokrajné, po odkvětu vzpřímené, zaschlé vytrvávají na šípcích. Kvete v květnu až červnu. Plody jsou kulovité, tmavě fialově až černě zbarvené šípky obsahující tvrdé nažky; dozrávají v pozdním létě.\n\nPloidie druhu je 2n = 28.\n\nRůže bedrníkolistá vyhledává výslunné, suché, křovinaté nebo travnaté stráně a lesostepní stanoviště a lesní lemy, často na spraších nebo na vápenci.\n\nCelkový areál jejího rozšíření zahrnuje severozápadní, střední a jižní Evropu, od pobřeží Islandu a Velké Británie do jihozápadní Asie, na východě zasahuje až po západní Sibiř. V ČR se vyskytuje ojediněle v českém termofytiku, hojněji v panonském termofytiku, místy zasahuje i do mezofytika jižní a střední Moravy, kde roste převážně v nížinách a pahorkatinách.\n\nŘadí se k silně ohroženým druhům naší květeny (C2b).\n\n"}
{"id": "1286620", "url": "https://cs.wikipedia.org/wiki?curid=1286620", "title": "Barcelona (album)", "text": "Barcelona (album)\n\nBarcelona je studiové album zpěváka Freddieho Mercuryho, nahrané ve spolupráci se španělskou operní pěvkyní Montserrat Caballé. Vydáno bylo 10. října roku 1988 a spolu s Mercurym jej produkovali Mike Moran a David Richards. V jedné písní z alba, „How Can I Go On“, hrál Mercuryho spoluhráč ze skupiny Queen, baskytarista John Deacon. Kromě angličtiny jsou některé písně či jejich části zpívány také ve španělštině, ale také japonštině.\n"}
{"id": "1286621", "url": "https://cs.wikipedia.org/wiki?curid=1286621", "title": "Play the Game", "text": "Play the Game\n\nPlay the Game je singl britské rockové skupiny Queen. Vydána byla 30. května roku 1980 jako singl, na jehož druhé straně se nacházela píseň „A Human Body“. O měsíc později vyšla na desce \"The Game\". Autorem písně „Play the Game“ je zpěvák kapely Freddie Mercury. Singl se umístil na 42. příčce v hitparádě časopisu \"Billboard\". K písni byl rovněž natočen videoklip, jehož režisérem byl Brian Grant. Na albu \"\" nahrál svou verzi písně americký hudebník Jon Brion. Kapela Beach House vydala svou verzi písně na kompilaci \"Dark Was the Night\" (vyšla pouze jako bonus na edici vydané přes obchod iTunes).\n\n"}
{"id": "1286622", "url": "https://cs.wikipedia.org/wiki?curid=1286622", "title": "Schwarzenberská hrobka (Orlík nad Vltavou)", "text": "Schwarzenberská hrobka (Orlík nad Vltavou)\n\nSchwarzenberská hrobka je hrobka rodu Schwarzenbergů v orlickém zámeckém parku v okrese Písek. Nachází se asi 1500 m severozápadně od zámku. Podnět k její výstavbě přišel od Karla III. Schwarzenberga, vysvěcena byla roku 1864. K místu lze volně dojít přes zámecký park, nicméně samotná hrobka veřejnosti není běžně přístupná.\n\nZřízení nové hrobky pro mladší, orlickou rodovou větev navrhl již Karel I. Filip Schwarzenberg ve své závěti, nicméně několik dalších let zabral výběr vhodného místa. Zpočátku se dokonce uvažovalo o pouhém rozšíření již existujících hrobek na rodinném panství, v kostele sv. Jiljí v Miroticích, v kostele sv. Jana Křtitele ve Stražišti u Březnice či v kostele sv. Jana Křtitele a Panny Marie ve Svatém Janu u Květova. Významou roli hrály náklady, a vznik hrobky se posunul také kvůli úmrtí Karla II. Nakonec padlo rozhodnutí o postavení zcela nové, samostatné hrobky. Postavena pak byla v severní části parku na místě zvaném \"U svatých křížů\".\n\nAutorem návrhu z roku 1860 byl knížecí inženýr Antonín Šiman, o rok později byl tento návrh schválen. Vlastní stavba probíhala v letech 1861–1864, a budova je tak o deset let starší než známější Schwarzenberská hrobka v Domaníně. \n\nSlavnostně vysvěcena pak byla pražským arcibiskupem Bedřichem kardinálem ze Schwarzenbergu 15. října 1864, ve výroční den úmrtí knížete Karla I. a předvečer výročí bitvy u Lipska, ve které vítězně velel koaličním vojskům. Jeho ostatky byly do hrobky převezeny z Třeboně 3. února 1865. Vysvěcení se účastnil Karel III. Schwarzenberg, jeho matka Josefina, rozená Wratislavová z Mitrowicz a bratr Edmund Schwarzenberg. Primogenituru zastupoval Jan Adolf II. ze Schwarzenbergu, jeho žena Eleonora, rozená z Liechtensteinu a jejich syn Adolf Josef. Nechyběl ani českobudějovický biskup Jan Valerián Jirsík, který pronesl řeč v češtině před hrobkou. \n\nZároveň s hrobkou byla nedaleko postavena hájovna pro strážce hrobky a promenádního hajného.\n\nBudova byla postavena v neogotickém stylu na půdorysu ve tvaru pravidelného kříže. Má dvě hlavní patra, u druhého z nichž končí dvě boční schodiště, a dále podkrovní podlaží. Ze středu střechy se tyčí úzká zvonička.\n\nZajímavým architektonickým detailem je vstupní portál na jihozápadní stěně s masivními vyřezávanými dveřmi, po jehož stranách jsou umístěny desky s citáty z Bible: \"Ecce tu dormies cum patribus tuis\" (Hle, ty ulehneš ke svým otcům). a \"Beati mortui qui in Domino moriuntur\" (Blahoslavení mrtví, kteří umírají v Pánu). \nZároveň s již zmíněným Karlem I. byly k Orlíku převezeny rovněž ostatky jeho manželky Marie Anny a jeho syna, knížete Karla II. Později zde byli pohřbeni i jeho dva bratři, generálmajor kníže Bedřich Karel (1799–1870) a polní maršál a majitel c. k. husarského pluku č. 15 kníže Edmund (1803–1873). Místo posledního odpočinku zde samozřejmě našel též kníže Karel III., jenž nechal hrobku vystavit, kníže Karel IV. i jeho syn Karel V., děd současné hlavy rodu. Pohřbeni zde jsou také další příslušníci schwarzenberské sekundogenitury.\n\nPo Sametové revoluci mohla být obnovena tradice pohřbívání ve zdejší hrobce. V roce 2013 se zde konal pohřeb princezny Amalie Schwarzenbergové, roz. Lobkowiczové a v roce 2014 Dr. Bedřicha Schwarzenberga. \n\nV hrobce bylo pochováno 18 členů schwarzenberského druhorozenectví: \n\n\n"}
{"id": "1286623", "url": "https://cs.wikipedia.org/wiki?curid=1286623", "title": "Gabriel Konstantinovič Romanov", "text": "Gabriel Konstantinovič Romanov\n\nGabriel Konstantinovič Romanov (15. července 1887, palác Pavlovsk – 28. února 1955, Paříž) byl druhý syn ruského velkoknížete Konstantina Konstantinoviče a jeho manželky Alžběty. Sloužil jako voják v první světové válce a na rozdíl od některých svých sourozenců přežil jak válku, tak nástup bolševiků k moci, kvůli čemuž musel opustit rodnou zem a odejít do Francie.\n\nGabriel Konstantinovič Romanov se narodil 15. července 1887 v paláci Pavlovsk jako druhý z devíti potomků Alžběty Sasko-Altenburské a jejího manžela Konstantina Konstantinoviče. Gabriel a jeho starší bratr Jan (též uváděn i jako \"Ivan\") se narodili rok po sobě a jako první je ovlivnily reformy jejich příbuzného Alexandra III., otcova bratrance, který rozhodl, že titul velkoknížat budou moct nosit pouze děti a vnoučata samotného vládnoucího cara nebo cesareviče v mužské linii: což Gabriel ani Jan nebyli. Gabrielovi byly tři dny, když byl tento manifest vydán a jako „odškodné“ za odebrání titulu dostal jednorázově jeden milion rublů, zatímco zbytek rodiny pravidelně dostával z carské pokladny roční rentu 280 000 rublů, která jim zajišťovala pohodlný život.\n\nGabriel strávil většinu svého dětství v blahobytu a jeho otec, mimo jiné i uznávaný básník, byl v tu dobu jeden z nejbohatších členů vládnoucí rodiny. I přesto ale byl Gabriel slabé dítě, náchylné k nemocem, což měl společné i se starším Janem. Oba byli rok v Oreandě na Krymu jen s několika lékaři a personálem. V tu dobu se jejich zdravotní stav zlepšil a oba chlapce prý cestování po celém Krymu bavilo. Bratři spolu navíc měli dobrý vztah. Dobré vztahy panovaly i mezi rodinou Konstantina Konstantinoviče a carovou nejbližší rodinou.\n\nGabriel byl vychováván v přísném režimu a musel umět plynně spisovně rusky a učit se nazpaměť modlitby. Významní spisovatelé a hudebníci byli pozváni, aby pro děti vymysleli program přednášek a zajistili dobré vzdělání. Gabriel byl navíc silně ovlivňován svým otcem a již jako mladý se zajímal o vojenství. Proto, po vzoru svého otce, zvolil vojenskou kariéru, která byla tradiční i pro většinu členů rodiny Romanovů. Roku 1900 mu bylo umožněno vstoupit do moskevské přípravny a o tři roky později, roku 1903, mu byl umožněn vstup do vojenské jezdecké školy. Dalších pět let byl pak kadetem a v devatenácti byl povýšen na důstojníka. 19. ledna 1908 složil slavnostní přísahu.\n\nNa rozdíl od svých vážných bratrů byl Gabriel daleko více sociálně založený a často se objevoval ve společnosti. V srpnu 1911, během malého bálu pořádaného slavnou balerínou Mathildou Kschessinskovou, se seznámil s úspěšnou balerínou Antonií Rafailovnou Nesterovskou (1890–1950). Jednadvacetiletá Antonie pocházela ze zchudlé šlechtické rodiny a oproti vysokém a štíhlému Gabrielovi byla téměř o stopu nižší a baculatější, ale vtipná a živá.\n\nGabriel se do o tři roky mladší baleríny zamiloval a pravidelně s ní měl schůzky během přestávek o představeních v Mariinském divadle. V lednu 1912 ji navštívil i v jejím bytě, kde žila s matkou a během dubna se z nich stali milenci. Roku 1913 ji požádal, aby opustila baletní soubor a ona tak skutečně učinila. Koupil pro ni dům na jedné z hlavních tepen Petrohradu a neváhal do své přítelkyně investovat nemalé peníze. Po smrti otce Konstantina v roce 1915 trávil Gabriel s Antonií ještě více času.\n\nAčkoliv byl Gabriel Antonii věrný a miloval ji, jako příslušník Romanovské rodiny si ji vzít nemohl. Přesto požádal svoji tetu Olgu, aby se za něj přimluvila u cara Mikuláše II. Olga se skutečně rozhodla synovce zastat, jenže když požádala Mikuláše o udělení povolení, rozhodně odmítl. Gabriel ale i přesto s Antonií zůstal.\n\nPo vypuknutí první světové války Gabriel na čas Antonii opustil a společně se čtyřmi bratry se přidal k bojující ruské armádě. Mladší Oleg padl již na začátku války v boji a o rok později zemřel jejich otec Konstantin na infarkt. Již na podzim 1914 se vrátil do Petrohradu a nastoupil do vojenské akademie, ze které odešel až jako devětadvacetiletý s hodností plukovníka. Nadále pokračoval ve vztahu s Nesterovskou, tentokrát již otevřeně a žil s ní. Carevna Alexandra Fjodorovna si všimla vztahu mezi oběma a rozhodla se jim pomoci ke sňatku, i když byl považován za morganatický.\n\nPo svržení ruské monarchie během Únorové revoluce v roce 1917 požádal Gabriel svoji matku Alžbětu o svolení ohledně sňatku s Antonii, ta ale nesvolila. Tentokrát se Gabriel rozhodl neuposlechnout a 9. dubna 1917 si v odpoledních hodinách svoji milenku vzal. Našel i kněze, který by posvětil jejich morganatický sňatek: bratrance Alexandra, který si sám chtěl vzít neurozenou ženu. Obřad se odehrál malém kostele a za přítomnosti jen pár lidí: Antoniiny sestry Lýdie a několika přátel. O sňatku věděl i Jan, který se ale samotné svatby nezúčastnil, protože s ní nesouhlasila jejich matka. Při cestě do kostela Antonii ve svatebních šatech potkali i Konstantin a Jiří, kterým ale došlo, co se děje, až po obřadu. Hned po něm navíc Gabriel vzal svoji novou manželku a oficiálně ji představil matce Alžbětě. Ta byla zpočátku rozrušená a nesouhlasila, nakonec ale svolila. Poté se novomanželé přesunuli do nevěstina bytu.\n\nPo úspěšném bolševickém převratu v listopadu 1917 byla zveřejněna vyhláška, že všichni mužští členové rodiny Romanovů se musí hlásit v Čece. Původním požadavkem bylo, aby pouze opustili Petrohrad. V březnu 1918 ale byla rodina povolána znovu a tentokrát po nich bylo vyžadováno přesunutí na přikázané místo do vnitřního exilu, kde měli být pod neustálou kontrolou. Měl být zatknut i Gabriel, který v tu dobu ale trpěl tuberkulózou a bylo proto rozhodnuto, že bude moct zůstat se svojí manželkou v jejich petrohradském bytě. V létě 1918 byl ale již plně zdráv a proto ho tajná policie skutečně zatkla a vzala do vazby. Byl vězněn společně s Dmitrijem Konstantinovičem, Nikolajem Michajlovičem a Georgijem Michajlovičem.\n\nZatímco Gabriel byl ve vězení, jeho manželka trávila čas snahou dostat ho domů. Nakonec se jí to skutečně podařilo, protože manželka Maxima Gorkého byla Antoniinou dobrou přítelkyní. Gorkij se tedy za Gabriela přimluvil u Lenina a ke konci roku 1918 byl Gabriel propuštěn. Gorkij dokonce vzal pár na nějakou dobu pod vlastní střechu. O několik týdnů později dostal Gabriel Konstantinovič i se svojí manželkou povolení k opuštění Ruska a možnost odejít do Finska. Místo toho se pár usadil ve Francii. Díky Antonii se ale Gabriel vyhl jisté smrti: v časných ranních hodinách 28. ledna 1919 byli jeho příbuzní v Petropavlovské pevnosti popraveni.\n\nStejně jako jiní členové carské rodiny, i Gabriel s Antonii se usadili v Paříži. Ani v exilu ale pár neztratil zájem o společnost a dále byli společensky aktivní. Účastnili se množství bálů i večerů v ruských nočních klubech a Gabriel se navíc seznámil s malířkou Tamarou de Lempickou. Od roku 1924 byli ale manželé v tíživé finanční situaci. Antonia původně zvažovala otevření vlastní baletní školy, tento nápad ale zavrhla a místo toho si otevřela obchod s módou. Původně byl obchod s názvem „House of Berry“ otevřen v malé budově, až po pěti letech a zaznamenaném úspěchu se přesunul na lepší místo. Sám Gabriel občas do obchodu docházel a bavil místní zákazníky, mezi nimiž byli například američtí milionáři.\n\nVelká hospodářská krize nakonec postihla i rodinu a oni byli nuceni obchod roku 1936 zavřít. Pár nakonec žil na předměstí ve skromném bytu, kde Gabriel napsal své paměti. Část těchto spisů nakonec byla vydána pod názvem „In the Marble Palace“. Během druhé světové války zůstával i s manželkou ve Francii, avšak po válce, roku 1950, Antonie umírá. Pár si byl údajně oddaný i po mnoha letech manželství, i přesto se již 11. května 1951 Gabriel znovu oženil: s princeznou Irinou Ivanovnou Kurakinou (1903–1993), osmačtyřicetiletou ruskou exulantkou z carské rodiny.\n\nGabriel Konstantinovič Romanov zemřel 28. února 1955 v Paříži ve věku 67 let. Neměl žádné potomky a jeho druhá manželka ho přežila o více jak 25 let a zemřela v devadesáti letech. Je pohřben na Ruském hřbitově v Sainte-Geneviève-des-Bois ve francouzském Essonne.\n"}
{"id": "1286628", "url": "https://cs.wikipedia.org/wiki?curid=1286628", "title": "Michajlovka", "text": "Michajlovka\n\nMichajlovka může být:\n"}
{"id": "1286629", "url": "https://cs.wikipedia.org/wiki?curid=1286629", "title": "Minerální pramen Tereza", "text": "Minerální pramen Tereza\n\nMinerální pramen Tereza vyvěrá v místě bývalého rašeliniště v Podčeskoleské pahorkatině pod jihozápadními svahy Slavkovského lesa. Nachází se při silnici Valy – Lázně Kynžvart na okraji lesíka u nově vybudované polní cesty. Její staré pojmenování „Devátá“ pochází ze seznamu kyselek na kynžvartském panství, které uveřejnil prof. Steinmann v roce 1818. Tam je jako devátá v pořadí uváděna Nová kyselka (Neue Säuerling), ale na čtvrtém místě byl i Nový pramen, (Neue Quelle), který pramenil přímo v lázních. Pravděpodobně proto, aby nedocházelo k záměnám, byl tento pramen označován jako ten devátý – neun.\n\nKyselku zachytila správa panství Metternichů do zděné jímky a z místa vývěru byla vedena do stáčírny pramene Richard u nádraží, kde byla před první světovou válkou krátce stáčena.\n\nV padesátých letech 20. století byl pramen a jeho okolí ještě zřetelné, nicméně již se konstatuje, že přívodní potrubí do plnírny je v dezolátním stavu. Od této doby pramen upadl v zapomnění a celý jímací objekt byl postupně zasypán svahovými sedimenty a to včetně vlastní zděné šachtice. Pokusy o obnovení pramene probíhaly postupně od roku 2000, kdy byla vždy dobrovolníky, kteří o minerální prameny v okolí Mariánských Lázní pečují, vyčištěna odtoková stružka pramen. Tento stav byl ale dlouhodobě nevyhovující.\n\nV roce 2011–2012 byl postupně vyčištěn celý vývěr a instalován přepad minerální vody, který byl umístěn mimo vlastní šachtici do velkého kmene ozdobeného řezbou dívky. Při slavnostním požehnání pramene 26. dubna roku 2014 byl pramen přejmenován na Pramen Tereza podle vnučky místního zemědělce, který pramen na svém pozemku zpřístupnil. Od té doby se stal vyhledávaným místem pro obyvatele z širého okolí, kteří sem jezdí pro lahodnou, jemně perlivou občerstvující vodu, vhodnou k běžnému každodennímu pití. Svým obsahem minerálních látek se blíží nedalekému prameni Richard.\n\n"}
{"id": "1286630", "url": "https://cs.wikipedia.org/wiki?curid=1286630", "title": "Axel Clerget", "text": "Axel Clerget\n\nAxel Clerget (* 28. února 1987 Saint-Dizier, Francie) je francouzský zápasník-judista.\n\nPochází z judistické rodiny. S judem začínal v dětství v rodném Saint-Dizier v klubu Marnaval. Jeho mladší bratr Arthur Clerget se pohybuje v širším výběru francouzské reprezentace. \n\nVe francouzské seniorské reprezentaci se prosadil v roce 2009 v polostřední váze, ale v dalších letech byl až třetím vzadu za dvojicí Alain Schmitt, Loïc Pietri. V roce 2012 se kvalifikoval na olympijské hry v Lodnýně, ale na olympijské hry nebyl nominován. Od roku 2013 přešel do střední váhy do 90 kg. V roce 2015 změnil klubové působiště, z Marnavalu odešel za lepšími tréninkovými podmínkami do Sucy-en-Brie na předměstí Paříže. V roce 2016 se kvalifikoval na olympijské hry v Riu, ale podobně jako před čtyřmi lety nebyl francouzským olympijským výborem nominován.\n\nAxel Clerget je pravoruký judista–grappler, specializuje se na submisivní techniky (katame waza) z boje na zemi.\n\n\n\n"}
{"id": "1286631", "url": "https://cs.wikipedia.org/wiki?curid=1286631", "title": "Galicijský masiv", "text": "Galicijský masiv\n\nGalicijský masiv () je geologicky nejstarší částí Iberského poloostrova. Tvoří severozápadní část Iberského poloostrova. Leží na území Galicie, dále zasahuje na sever Portugalska a do regionů Kastilie - León a Asturie.\n\nGalicijský masiv tvoří předkambrické krystalické břidlice prostoupené hlubinnými vyvřelinami granitického typu. Směrem do centra Iberského poloostrova je tento základ překryt prvohorními sedimenty.\n\nGalicijský masiv se vyznačuje zaoblenými reliéfy s nadmořskou výškou okolo 500 až 1 000 m. V jihovýchodní části se nachází řada neuspořádaných hřbetů, jejichž nadmořská výška nepřesahuje 1 800 m. Na pobřeží Atlantského oceánu jsou četné zálivy.\n"}
{"id": "1286632", "url": "https://cs.wikipedia.org/wiki?curid=1286632", "title": "Ŵ", "text": "Ŵ\n\nŴ (minuskule ŵ) je speciální znak latinky. Nazývá se W se stříškou (nebo cirkumflexem). Vyskytuje se ve velštině, kde se čte přibližně stejně jako české Ú. Dále ho najdeme v Afrických jazycích čičevština a nsenga. V Unicode mají Ŵ a ŵ tyto kódy:\n\n-Ŵ U+0174\n\n-ŵ U+0175\n"}
{"id": "1286633", "url": "https://cs.wikipedia.org/wiki?curid=1286633", "title": "Rockfest Bohušovice", "text": "Rockfest Bohušovice\n\nRockfest Bohušovice byl hudební festival konaný v Bohušovicích nad Ohří do roku 2008.\n\n"}
{"id": "1286634", "url": "https://cs.wikipedia.org/wiki?curid=1286634", "title": "Ɉ", "text": "Ɉ\n\nɈ (minuskule ɉ) je speciální znak latinky a nazývá se přeškrtnuté J. Je možné ho najít pouze v jazyce arhuaco, kterým mluví několik tisíc lidí v Kolumbii a patří do skupiny indiánských jazyků. Vyslovuje se podobně jako české DŽ.\n\nV Unicode mají písmena Ɉ a ɉ tyto kódy:\n\n-Ɉ U+0248\n\n-ɉ U+0249\n"}
{"id": "1286635", "url": "https://cs.wikipedia.org/wiki?curid=1286635", "title": "Kazbek Zankišijev", "text": "Kazbek Zankišijev\n\nKazbek Zankišijev (* 23. května 1992 Kabardsko-Balkarsko, Rusko) je ruský zápasník–judista balkarské národnosti.\n\nS úpolovými sporty začínal v rodné balkarské obci Verchňaja Žemtala (Верхняя Жемтала) pod vedením svého otce Kubadi. V roce 2008 si ho na mistrovství Ruska dorostenců v sambu všimnul trenér Andrej Savin a stáhl si ho do tréninkového centra mládeže v Dmitrově. Od roku 2011 se připravuje v Ťumeni pod vedením Danila Voloviče. V ruské seniorské reprezentaci se pohybuje od roku 2012.\n\n\n\n"}
{"id": "1286638", "url": "https://cs.wikipedia.org/wiki?curid=1286638", "title": "Ŗ", "text": "Ŗ\n\nŖ (minuskule ŗ) je speciální znak latinky. Nazývá se R s cedillou. Dnes se oficiálně v žádném jazyce nepoužívá. Dříve se používal v lotyštině (byl zaveden 13. července 1936), kde označoval měkké r. Tak, jak se ve výslovnosti přestávalo měkké r odlišovat, se přestával znak používat a byl vyřazen z lotyšské abecedy reformou z roku 1946 (tj. nahrazuje se běžným r), ale v textech vydávaných zahraničními komunitami se používá dosud. Cedillu najdeme v dnešní lotyštině u písmen Ģ, Ķ, Ļ a Ņ.\n\nV Unicode mají písmena Ŗ a ŗ tyto kódy:\n\n-Ŗ U+0156\n\n-ŗ U+0157\n"}
{"id": "1286645", "url": "https://cs.wikipedia.org/wiki?curid=1286645", "title": "Peugeot Pars", "text": "Peugeot Pars\n\nPeugeot Pars, neboli Peugeot Persia, byl navržen jako nástupce (resp. facelift) modelu Peugeot 405, který se v Íránu vyrábí již od roku 2001. Peugeot Persia byl poté přejmenován na Peugeot Safir a nakonec Peugeot Pars a to z důvodu místních problémů s autorskými právy. Peugeot Pars byl vyráběn ve 3 základních modelech Pars, Pars 16V a Pars ELX.\n"}
{"id": "1286646", "url": "https://cs.wikipedia.org/wiki?curid=1286646", "title": "Fed Cup 2017 – baráž Světové skupiny", "text": "Fed Cup 2017 – baráž Světové skupiny\n\nBaráž Světové skupiny Fed Cupu 2017 představovala čtyři mezistátní zápasy, které se uskutečnily mezi 22. a 23. dubnem 2017. Utkaly se v nich čtyři týmy, které prohrály v 1. kole světové skupiny – Francie, Německo, Nizozemsko a Španělsko, se čtyřmi vítěznými družstvy z druhé světové skupiny – Belgií, Ruskem, Slovenskem a Ukrajinou. Podle aktuálního žebříčku ITF byly čtyři nejvýše klasifikované týmy nasazeny. \n\nVítězové – Francie, Německo, Nizozemsko a Rusko, se kvalifikovali do Světové skupiny 2018 a poražení – Belgie, Slovensko, Španělsko a Ukrajina, sestoupili do Světové skupiny II pro rok 2018.\n"}
{"id": "1286651", "url": "https://cs.wikipedia.org/wiki?curid=1286651", "title": "Fed Cup 2017 – baráž Světové skupiny II", "text": "Fed Cup 2017 – baráž Světové skupiny II\n\nBaráž Světové skupiny II Fed Cupu 2017 představovala čtyři mezistátní zápasy, které se uskutečnily mezi 22. a 23. dubnem 2017. Utkaly se v nich čtyři týmy, které prohrály ve čtvrtfinále druhé světové skupiny – Austrálie, Itálie, Rumunsko a Tchaj-wan, se čtyřmi vítěznými družstvy z 1. skupin kontinentálních zón. Srbsko a Velká Británie se k barážovým zápasům kvalifikovaly z evropsko-africké zóny, Kazachstán z asijsko-oceánské zóny a Kanada z americké zóny. Podle aktuálního žebříčku ITF byly čtyři nejvýše klasifikované týmy nasazeny. \n\nVítězové – Austrálie, Itálie, Kanada a Rumunsko, si zajistili účast ve Světové skupině II 2018 a poražení – Kazachstán, Srbsko, Tchaj-wan a Velká Británie, sestoupili do 1. skupin tří kontinentálních zón pro rok 2018.\n"}
{"id": "1286656", "url": "https://cs.wikipedia.org/wiki?curid=1286656", "title": "Albrecht von Johansdorf", "text": "Albrecht von Johansdorf\n\nAlbrecht von Johansdorf (před 1180 – po 1209) byl německý minnesänger a nižší šlechtic ve službách pasovského biskupa Wolfgera von Erla. V dokumentech se jeho jméno objevuje mezi lety 1185 až 1209. Albrecht von Johansdorf mohl znát Walthera von der Vogelweide a je možné, že se účastnil křížových výprav. \n\nJe známo, že napsal nejméně pět písní ve střední horní němčině, které měly bojovníky nalákat na třetí křížovou výpravu. Jeho „Píseň 2“ vychází ze struktury starofrancouzské písně od truvéra Conon de Béthune. Jeho „Píseň 5“, která připomíná dobytí Jeruzaléma, naznačuje, že psal v 90. letech 12. století. Von Johansdorfovy básně navenek působí jako básně, kde se muž podřizuje ženě, a také kde je muž vytváří „vzdělávací hodnotu Minnedienst“ (\"daz ir deste werde sit und da bi hochgemuot\"). Čestnost a vřelost jeho srdce je nejvíce patrna v básních odkazujících na odchod na křížovou výpravu.\n"}
{"id": "1286657", "url": "https://cs.wikipedia.org/wiki?curid=1286657", "title": "Dva z jednoho města", "text": "Dva z jednoho města\n\nDva z jednoho města byla velká soutěžní revue Československé televize, vysílaná z různých měst ČSSR v letech 1983 až 1986.\n\nNosnou ideou pořadu bylo soutěžení dvou družstev, složených ze zaměstnanců dvou místních vytipovaných podniků, v neobvyklých disciplínách tematicky spjatých s výrobním programem těchto podniků (strojírenských, potravinářských, textilních aj.). Průvodci pořadu byli Josef Dvořák jako hlavní moderátor a Pavel Lukeš jako moderátor soutěžních disciplín.\n\n\nIdea pořadu a scénář pilotního dílu byly schváleny šéfredaktorem Jiřím Eliášem dne 11. prosince 1982.\n\nRevue byla v rámci podobných pořadů ČST výjimečná tím, že byla vysílána v přímém přenosu.\n\nAutoři pořadu od počátku počítali s tím, že průvodcem pořadu bude Josef Dvořák. Ten však tuto práci vehementně odmítal, protože s velkou revuální soutěží neměl zkušenosti – souhlasil s tím až po dohodě, že soutěže bude moderovat Pavel Lukeš. Přesto však později přiznal, že i tak pro něj byly tyto pořady velkým psychickým vypětím a „každý díl mu zkrátil život o týden“.\n\nPořad se stal i terčem několika parodií, například v zábavném pořadu \"Možná přijde i kouzelník\" vystupoval kolektiv fiktivního podniku Rotor, soutěžící v přenosu vody mezi bazény.\n\nPo ukončení výroby pořadu na tuto revui od února 1987 nepřímo navázalanejprve zcela odlišná revue \"Pět přání\" se stopáží 90 minut, později (od června 1987) velkolepá revue \"Jedeme dál\" se stopáží 120 až 180 minut. I ty byly vysílány v přímém přenosu, přestože se v nich stále častěji objevovaly protirežimní narážky.\n\n"}
{"id": "1286673", "url": "https://cs.wikipedia.org/wiki?curid=1286673", "title": "Chyše (hradiště)", "text": "Chyše (hradiště)\n\nChyše je hradiště na ostrožně nad řekou Střelou asi 1,2 kilometru jihozápadně od Chyše v okrese Karlovy Vary. Místo se nachází na rozhraní\nkatastrálních území Chyše a Záhořice.\n\nLokalita byla popsána v roce 1981 archeoložkou Darou Baštovou, která na ní nalezla úlomky mazanice a část kamenného drtidla. Roku 1997 byly nalezeny zlomky keramiky, které umožnily datovat dobu osídlení místa do doby hradištní v raném středověku, ale část střepů pochází také z pravěku, snad z doby halštatské.\n\nHradiště bylo chráněno příčným valem z nasypaných kamenů dlouhým padesát metrů, který přehrazuje přístupovou šíji. Šířka paty valu dosahuje dvanáct metrů a výška tři až čtyři metry. Obvodové opevnění se částečně dochovalo v podobě nízkého valu se stopami spečení.\n\n\n"}
{"id": "1286674", "url": "https://cs.wikipedia.org/wiki?curid=1286674", "title": "Louis François", "text": "Louis François\n\nLouis François (24. července 1906 Lavaveix-les-Mines, Francie – 15. listopadu 1986 Donnemarie-Dontilly, Francie) byl francouzský zápasník, zápasící v řecko-římském stylu. V roce 1932 vybojoval na olympiádě v Los Angeles bronzovou medaili v bantamové váze. Sedmkrát vybojoval národní titul.\n\nPocházel z hornické rodiny. Rodiče se však přestěhovali do Paříže, kde pracovali v cementárně. François pracoval jako policista. Zápasu se věnoval i po ukončení aktivní kariéry a to jako trenér a rozhodčí.\n\n"}
{"id": "1286675", "url": "https://cs.wikipedia.org/wiki?curid=1286675", "title": "Tie Your Mother Down", "text": "Tie Your Mother Down\n\nTie Your Mother Down je píseň britské rockové skupiny Queen, jejímž autorem je kytarista skupiny Brian May. Původně vyšla v prosinci roku 1976 na desce \"„A Day at the Races“\". V březnu 1977 vyšla píseň i jako singl na jehož B straně se nacházela píseň \"„You and I“\" (v USA, Kanadě, Japonsku, Austrálii a na Novém Zélandu to byla píseň \"„Drowse“\") a umístila se na 31. příčce v hitparádě UK Singles Chart. V roce 1998 byla žebříčkem UK Singles Chart opět hodnocena a tentokrát si udělala své místo na 13. příčce.\n\nBrian May začal psát píseň na Tenerife, zatímco on pracoval pro získání titulu Ph.D. jako astrofyzik. Základní riff písně složil na španělskou kytaru a jednoho rána se probudil a začal melodii hrát, zatímco zpíval „Tie Your Mother Down“, název, který původně považoval za vtip. Zpěvák Freddie Mercury ho ale podpořil a na písni začala pracovat celá kapela Queen pro své tehdy připravované album A Day at the Races.\n\nQueen se roku 1981 rozhodli píseň zařadit do kompilačního alba \"„Greatest Hits“\". Roku 1997 se píseň objevila na další oficiální kompilaci \"„Queen Rocks“\".\n\nPro rádio BBC Brian May uvedl, že klíčovou inspirací pro vytvoření riffu této písně byla Tasteho píseň \"„Morning Sun“\" z jeho alba \"„On the Boards“\" (1970).\n\n\n\n"}
{"id": "1286678", "url": "https://cs.wikipedia.org/wiki?curid=1286678", "title": "Las Palabras de Amor", "text": "Las Palabras de Amor\n\n„Las Palabras de Amor“ je píseň anglické skupiny Queen, jejímž autorem je kytarista Brian May. Původně vyšla 21. května roku 1982 na albu \"Hot Space\" a nedlouho poté také jako singl, na jehož straně B se nacházela píseň „Cool Cat“. Singl se umístil na 17. příčce v hitparádě UK Singles Chart. Převážná část textu je v anličtině, jsou zde však části zpívané španělsky. Během koncertu The Freddie Mercury Tribute Concert v roce 1992 zahrál píseň s přeživšími členy Queen italský zpěvák Zucchero. Zpěvačka Elaine Paige vydala roku 1988 coververzi písně na svém albu \"The Queen Album\".\n\n"}
{"id": "1286682", "url": "https://cs.wikipedia.org/wiki?curid=1286682", "title": "China Girl", "text": "China Girl\n\n„China Girl“ je píseň, kterou napsali Iggy Pop a David Bowie. Původně vyšla na Popově albu \"The Idiot\", jehož producentem byl Bowie, v roce 1977. Bowie vydal svou verzi písně o šest let později na desce \"Let's Dance\". Bowieho verze rovněž vyšla jako singl, který se umístil na druhé příčce britské hitparády UK Singles Chart (v americké Billboard Hot 100 se dostal na desátou). K Bowieho verzi byl rovněž natočen videoklip, jehož režisérem byl David Mallet a vystupovala v něm novozélandská modelka Geeling Ng.\n"}
{"id": "1286683", "url": "https://cs.wikipedia.org/wiki?curid=1286683", "title": "Another One Bites the Dust", "text": "Another One Bites the Dust\n\nAnother One Bites the Dust je píseň britské rockové skupiny Queen, jejíž autorem je baskytarista skupiny John Deacon. Vydána byla v roce 1980 na albu \"The Game\" a později vyšla rovněž jako singl. Ten se v mnoha zemích v hitparádách umístil v první desítce.\nVýznamnou roli v písni hraje basová linka Johna Deacona, kterou doplňuje kytara Briana Maye a bicí Rogera Taylora.\n\nK písni byl rovněž natočen videoklip, jehož režisérkou byla Daniella Green.\n\nPíseň se stala světovým hitem. Několikrát se umístila na různých světových hudebních žebříčcích. V mnoha hitparádách se píseň dostala do první desítky. V americké Billboard Hot 100 dokonce dosáhla 1. místa a na této pozici vydržela 3 týdny. 2. místo obsadila například v Hot Soul Singles, nebo Disco Top 100. 7. místa pak dosáhla ve známém anglickém žebříčku UK Singles Chart.\n\nZa svůj počet prodaných kopií se stal singl platinovým, což je nejvyšší ocenění v této části (tj. počet prodaných kopií).\n\nPíseň se stala součástí repertoáru skupiny Queen hned v roce 1980, kdy Queen vydali album \"The Game\", které právě píseň obsahovalo. Na se na koncertech skupiny objevovala až do úplného konce vystupování, tedy až do roku 1986, kdy Queen naposledy v původním složení živě vystoupili.\n\n\n"}
{"id": "1286685", "url": "https://cs.wikipedia.org/wiki?curid=1286685", "title": "Drahovice (hradiště)", "text": "Drahovice (hradiště)\n\nDrahovice jsou hradiště na skalnaté ostrožně nad řekou Ohří východně od Drahovic u Karlových Varů. Osídleno bylo v eneolitu a pozdní době bronzové. U hradiště stávala také neopevněná osada.\n\nLokalitu objevil v roce 1989 archeolog Jaroslav Bašta a ve stejném roce proběhl první archeologický výzkum, který odhalil kůlové jamky, základový žlab zahloubené budovy a stopy mohutného požáru. Nalezená keramika umožnila datovat dobu vzniku do desátého století před naším letopočtem neboli do pozdní doby bronzové.\n\nKeramické zlomky pocházely z řady hliněných cedníků a nádob používaných k uskladnění obilí. Nalezen byl také bronzový úlomek odlomený z nálitku odlévací formy, který dokládá, že se obyvatelé hradiště věnovali kovolitectví. K výjimečným nálezům patří dochovaný kožený náramek konzervovaný pryskyřicí, který pravděpodobně sklouzl svému nositeli z ruky při budování valu a torzo kamenného eneolitického sekeromlatu, který snad sloužil jako mytologická ochrana před bleskem.\n\nHradiště chránily skalnaté svahy ostrožny, které na severu a na západě strmě spadají k Ohři a na zbývajících stranách do postranních roklí. Opevnění hradiště tvořil dochovaný kamenohlinitý val s dřevěnou vnitřní konstrukcí. Uvnitř byla prozkoumána budova s kůlovou konstrukcí o rozměrech 6 × 2,5 metru.\n\n\n"}
{"id": "1286687", "url": "https://cs.wikipedia.org/wiki?curid=1286687", "title": "Bicycle Race", "text": "Bicycle Race\n\n„Bicycle Race“ je píseň anglické skupiny Queen, jejíž autorem je zpěvák Freddie Mercury. Píseň byla inspirována závodem Tour de France. Vyšla v roce 1978 na albu \"Jazz\" a zároveň na singlu (na druhé straně byla píseň „Fat Bottomed Girls“, šlo o dvojitou stranu A). K písni byl rovněž natočen videoklip, v němž 65 nahých žen jeden závod na kolech na stadionu Wimbledon Stadium v Londýně. Režisérem klipu byl Denis de Vallance. Na albu \"\" vyšla píseň v podání americké skupiny Be Your Own Pet.\n"}
{"id": "1286688", "url": "https://cs.wikipedia.org/wiki?curid=1286688", "title": "Seznam dílů seriálu Shooter", "text": "Seznam dílů seriálu Shooter\n\nToto je seznam dílů seriálu \"Shooter\". Americký dramatický televizní seriál \"Shooter\" měl premiéru 15. listopadu 2016 na stanici USA Network.\n\n<onlyinclude></onlyinclude>\n\n"}
{"id": "1286689", "url": "https://cs.wikipedia.org/wiki?curid=1286689", "title": "Walterie", "text": "Walterie\n\nWalterie (\"Waltheria\") je rod rostlin z čeledi slézovité. Z dob Preslových pochází též český název samoš. Jsou to byliny a keře s jednoduchými zubatými listy a drobnými, většinou žlutými květy. Plodem je tobolka. Rod zahrnuje asi 60 druhů a je s velmi nerovnoměrnou četností rozšířen v tropech všech kontinentů. Většina druhů roste v tropické Americe, zejména v Brazílii a Mexiku. Walterie obsahují účinné alkaloidy. Walterie obecná je jako plevel rozšířena v tropech téměř celého světa a má četné využití v tradiční medicíně.\n\nWalterie jsou vzpřímené nebo plazivé, beztrnné keře, polokeře a bylina se střídavými, jednoduchými, na okraji zubatými nebo vroubkovanými listy. Odění je tvořeno zejména hvězdovitými, v menší míře i jednoduchými chlupy. Palisty jsou opadavé, úzce trojúhelníkovité. Květy jsou drobné, sladce vonné, pětičetné, pravidelné, oboupohlavné, téměř nebo zcela přisedlé, uspořádané v úžlabních nebo vrcholových, obvykle stažených květenstvích tvořených svazečky vijanů, řidčeji ve vrcholících, klasech nebo klubkách. Kalich je vytrvalý, tvořený 5 asi do 1/2 až 2/3 srostlými lístky. Koruna je nejčastěji světle až oranžově žlutá (v ústí často tmavší), výjimečně purpurová, korunní lístky jsou na bázi nehetnaté a přirostlé k tyčinkám. Tyčinky jsou ve spodní části až zcela srostlé do trubičky. Semeník obsahuje většinou 1 komůrku se 2 vajíčky. Čnělka je postranní a nese 12 bliznových ramen. Plodem je tobolka pukající 2 chlopněmi a obsahující většinou jediné semeno.\n\nRod walterie zahrnuje asi 60 druhů. Je rozšířen zejména v tropické Americe, odkud je uváděno okolo 53 druhů. V menší míře se vyskytuje i v Austrálii a na Madagaskaru. Centrum druhové diverzity je v Brazílii a také v Mexiku. Walterie obecná (\"Waltheria indica\", syn. \"W. americana\") je pantropicky rozšířený plevel a jediný zástupce tohoto rodu v kontinentální Africe a Číně. Roste také v jižních státech USA a zdomácněl v Makaronézii. V Evropě žádný původní ani zplanělý druh neroste. Z USA jsou udávány 2 druhy, mimo walterie obecné je to \"W. detonsa\", zasahující z Mexika do Arizony.\nV Austrálii rostou 2 druhy a jsou svým výskytem víceméně omezeny na severní polovinu kontinentu.\n\nKvěty walterií navštěvuje pestrá škála hmyzu včetně včel a vos, kterým poskytují hojnou pastvu nektaru i pylu.\nU walterie obecné je v květech většinou přítomna heterostylie a květy nejsou schopny samoopylení, byly však nalezeny i formy homostylní.\n\nMezi účinné obsahové látky walterií náležejí zejména alkaloidy. U jihoamerického druhu \"Waltheria douradinha\" (syn. \"W. communis\") byl zjištěn tryptofanový alkaloid walterion A, látka s potenciálně významným farmakologickým účinkem, dále waltherin A, waltherin C a skutianin D. Walterie obecná obsahuje alkaloid adouetin-7-sulfamát, který má v menší dávce ochlazující a zklidňující účinek, ve vyšších dávkách způsobuje přecitlivělost. Z dalších látek jsou obsažena mj. anthokyanová barviva pelargonidin a apigeninidin a kyanogenní glykosidy.\n\nRod \"Waltheria\" je v rámci taxonomie čeledi slézovité řazen do podčeledi \"Byttnerioideae\" a tribu \"Hermannieae\". V minulosti byl řazen do dnes již zrušené čeledi \"Sterculiaceae\". Mezi blízce příbuzné skupiny náležejí rozsáhlejší rody \"Melochia\" a \"Hermannia\" a monotypický australský rod \"Dicarpidium\".\n\nPantropický druh walterie obecná popsal Carl Linné ve svém díle Species Plantarum z roku 1753 hned 2x, mimo dnes uznávaného názvu \"Waltheria indica\" též jako \"W. americana\". Oba druhy poprvé ztotožnil již Robert Brown v roce 1818. Přesto se lze s názvem \"Waltheria americana\" setkat dodnes.\n\n\n\"Walterie obecná je zejména v subsaharské Africe, Jižní Americe a na Havaji používána jako léčivá rostlina k léčení celé řady neduhů zahrnujících bolesti, záněty, průjmy, křeče, epilepsii, astma aj.\nV Guyaně je nálev z nati tohoto druhu používán zejména při nachlazení, nálev z listů při horečce. Slouží též při zánětech žlučníku, vaginálních infekcích a vředech. Z obsahových látek byly mj. zjištěny peptidové alkaloidy.\n\n"}
{"id": "1286692", "url": "https://cs.wikipedia.org/wiki?curid=1286692", "title": "Keep Yourself Alive", "text": "Keep Yourself Alive\n\n„Keep Yourself Alive“ je píseň britské rockové skupiny Queen, jejíž autorem je kytarista Brian May. Pochází z první desky kapely nazvané \"Queen\", která vyšla v roce 1973. Zároveň jde o vůbec první singl kapely (na straně B byla píseň „Son and Daughter“). Ten vyšel týden před albem samotným. Na americkém trhu se singl objevil až v říjnu toho roku. \n\nČasopis \"Rolling Stone\" zařadil píseň na 31. příčku žebříčku 100 nejlepších kytarových písní všech dob.\n"}
{"id": "1286693", "url": "https://cs.wikipedia.org/wiki?curid=1286693", "title": "Pražačka", "text": "Pražačka\n\nPražačka (\"Brasatscha\") je zaniklá usedlost v Praze 3-Žižkově. Stála v severní části křížovatky Ohrada uprostřed ulice Pod Krejcárkem, severozápadně od zaniklé usedlosti Ohrada. Je po ní pojmenována místní část Pražačka, ulice \"Pražačka\" (1962), Gymnázium Na Pražačce a Základní škola Pražačka.\n\nVinice je doložena v 16. století. V roce 1785 je zde uváděno stavení, později rozšířené na rozlehlý hospodářský dvorec, který býval dobře viditelný od vojenského cvičiště na Invalidovně v Karlíně. V té době zde malá vinice ještě existovala. Roku 1862 je u usedlosti zaznamenána výměra pozemků 96 jiter a 803 čtverečních sáhů.\n\nRodině Stomeových patřila usedlost od roku 1800, kdy ji držel Jan Stome. V polovině 60. let 19. století začala Marie Stomeová pozemky parcelovat a rozprodávat jako stavební. Pro tuto parcelaci vypracoval pražský stavitel Karel Hartig plán na zastavění pole o rozloze 13 jiter. Stomeová prodala do konce roku 1866 devatenáct stavebních pozenků, na kterých ještě téhož roku stavitel Hartig postavil 6 činžovních domů.\n\nRodina Stomeových vlastnila Pražačku až do roku 1947, kdy byla budova zbořena při výstavbě nových komunikací.\n\n\n\n"}
{"id": "1286695", "url": "https://cs.wikipedia.org/wiki?curid=1286695", "title": "Killer Queen", "text": "Killer Queen\n\nKiller Queen je singl britské rockové skupiny Queen, jejíž autorem je zpěvák Freddie Mercury. Pojednává o „prvotřídní call girl“. Vyšla v roce 1974 na albu \"Sheer Heart Attack\" a později i jako singl (B-Strana byla „Flick of the Wrist“). Singl se umístil na druho příčce hitparády UK Singles Chart.\n\nJe to jedna z prvních písní, která svou strukturou, stavbou a provedením dokazovala kvalitu tehdy začátečnické skupiny Queen. Stala se jejich prvním hitem a vysílala se i v televizi v pořadu televizní stanice BBC s názvem \"Top of the Pops\" (1974).\n"}
{"id": "1286697", "url": "https://cs.wikipedia.org/wiki?curid=1286697", "title": "Pražačka (rozcestník)", "text": "Pražačka (rozcestník)\n\nPražačka může být:\n\n\n\n\n"}
{"id": "1286698", "url": "https://cs.wikipedia.org/wiki?curid=1286698", "title": "Mr. Bad Guy", "text": "Mr. Bad Guy\n\nMr. Bad Guy je sólové album zpěváka Freddieho Mercuryho ze skupiny Queen. Vydáno bylo v dubnu roku 1985 společností Columbia Records a jeho producentem byl spolu s Mercurym Reinhold Mack. Písně „I Was Born to Love You“ a Made in Heaven byly později přepracovány přeživšími členy Queen a vydány na desce \"Made in Heaven\" (1995).\n\nAutorem všech skladeb je Freddie Mercury.\n"}
{"id": "1286702", "url": "https://cs.wikipedia.org/wiki?curid=1286702", "title": "Mount Giluwe", "text": "Mount Giluwe\n\nMount Giluwe je hora v Papui-Nové Guineji. Dosahuje výšky 4367 m n. m. a po Mount Wilhelm je nejvyšší horou státu. Jde o štítovou sopku se dvěma vrcholy, přičemž ten nižší (4300 m n. m.) se nachází dva kilometry východně od hlavního. Patří mezi Volcanic Seven Summits. Původní hora byla pravděpodobně stratovulkán s výškou podobnou současnému vrcholu. Rozsáhlé pleistocénní zalednění však značnou část povrchu původní hory erodovalo a následně vznikla současná hora.\n"}
{"id": "1286704", "url": "https://cs.wikipedia.org/wiki?curid=1286704", "title": "Seznam dílů seriálu Chance", "text": "Seznam dílů seriálu Chance\n\nToto je seznam dílů seriálu \"Chance\". Americký dramatický televizní seriál \"Chance\" byl zveřejněn na Hulu. První řada byla zveřejněna 19. října 2016 a druhá 11. října 2017.\n\n<onlyinclude></onlyinclude>\n\n"}
{"id": "1286705", "url": "https://cs.wikipedia.org/wiki?curid=1286705", "title": "Partizansk", "text": "Partizansk\n\nPartizansk () je město v Přímořském kraji v Ruské federaci. Při sčítání lidu v roce 2010 měl bezmála čtyřicet tisíc obyvatel.\n\nPartizansk leží na východních svazích jižního výběžku pohoří Sichote-Aliň nad údolím říčky Partizanskaja, která se padesát kilometrů jižně v Nachodce vlévá do Japonského moře. Tímto údolím vede do Nachodky také dvoukolejná Transsibiřská magistrála. Od Vladivostoku, správního střediska kraje, je Partizansk vzdálen zhruba 170 kilometrů východně.\n\nPartizansk vznikl v roce 1896 po předchozích geologických průzkumech, které nalezly hojná ložiska uhlí, jako hornické sídlo \"Sučanskij Rudnik\" (). Jméno bylo odvozeno od staršího, původem čínského jména řeky Partizanskaja – \"Sučan\".\n\nDne 27. dubna 1932 se pod jménem \"Sučan\" stalo hornické sídlo městem.\n\nMěsto i řeka byly v roce 1972 přejmenovány v rámci přejmenovávání geografických objektů na ruském Dálném východě v roce 1972, které mýtilo původem čínská a tunguzská jména ve prospěch ruských.\n"}
{"id": "1286706", "url": "https://cs.wikipedia.org/wiki?curid=1286706", "title": "Nome (rozcestník)", "text": "Nome (rozcestník)\n\nNome může být:\n\n"}
{"id": "1286707", "url": "https://cs.wikipedia.org/wiki?curid=1286707", "title": "Pontifex maximus", "text": "Pontifex maximus\n\nPontifex maximus „nejvyšší pontifex“ byl ve starověkém římském náboženství nejvyšší kněz a hlava kolegia pontifiků (\"Collegium Pontificum\") jehož dalšími členy byly pontifikové, flaminové, vestálky a rex sacrorum. Tato doživotní funkce vznikla na počátku římské republiky kdy nahradila pozici krále jako nejvyššího kněze. Původně byl vybírán z řad pontifiků, přibližně od 3. století př. n . l. byl volen tributní sněmem, takto byl zvolen například Julius Caesar. V období císařství drželi tento úřad sami císaři a to i po přijetí křesťanství, titulu se vzdal až v roce 379 císař Gratianus. Později se takto počali označovat papežové. Pontifex byl hlavou římského státního kultu a dohlížel na jeho kněžstvo. Vybíral, losoval či uváděl do úřadu nejvyšší kněží jako byly pontifikové, flaminové, vestálky a rex sacrorum, vůči vestálkám byl také poručníkem jako jejich pater familias a v případě vyhasnutí posvátného ohně bičoval zodpovědnou kněžku. Stejně jako rex sacrorum sídlil Regii – starém královském paláci. Byl svázán celou řadou tabu a omezení, například nesměl opustit Itálii, směl se oženit pouze jednou a jeho manželka musela být bezúhonná a také se musel vyhýbat rituálnímu poskrvnění, například pohledu na mrtvolu. Na sklonku republiky už tato omezení nebyla vždy dodržována.\n"}
{"id": "1286708", "url": "https://cs.wikipedia.org/wiki?curid=1286708", "title": "Romulus (rozcestník)", "text": "Romulus (rozcestník)\n\nRomulus může označovat:\n"}
{"id": "1286710", "url": "https://cs.wikipedia.org/wiki?curid=1286710", "title": "24 Hodin: Nezastavitelný", "text": "24 Hodin: Nezastavitelný\n\n24 Hodin: Nezastavitelný (v anglickém originále 24: Legacy) je americký dramatický televizní seriál stanice Fox, spin-off špionážního thrilleru \"24 hodin\". Odehrává se tři roky po událostech \"\". Autory seriálu jsou Manny Coto a Evan Katz. Seriál sleduje příběh vojenského hrdiny Erica Cartera (Corey Hawkins) a Rebecci (Miranda Otto), která byla ředitelkou protiteroristické organizace. Úvodní díl měl premiéru 15. února 2017 na stanici Fox, poslední dvanáctý díl byl odvysílán 17. dubna 2017. Stanice Fox původně oznámila, že zatím neplánuje pokračovat v seriálu a ten tudíž nebude součástí vysílací sézony 2017/2018. V červnu 2017 seriál definitivně zrušila.\n\nPo skončení mise, jejíž účelem bylo zabít teroristické vůdce Sheikh Ibrahim bin-Khalida, se vrací bývalý americký voják Eric Carter do USA. Zde zjistí, že jeho přátelé jsou loveni a zabíjeni, protože jeden z nich nevědomky ukradl flash disk, který obsahuje seznam amerických teroristických buněk a kódy, které je aktivují. Carter tedy požádá CTU, aby mu pomohlo zachránit životy a současně zastavit řadu ničivých teroristických útoku na americké půdě. Seriál se odehrává tři roky po \"24: Live Another Day\" a je zasazen ve Washingtonu, D.C..\n\n\n\n\n"}
{"id": "1286712", "url": "https://cs.wikipedia.org/wiki?curid=1286712", "title": "Rudolf Hásek", "text": "Rudolf Hásek\n\nRudolf Hásek (4. října 1890 Těpeře u Železného Brodu – 15. června 1993 Toronto) byl československý legionář, významný exportér bižuterie a druhoválečný odbojář.\n\nBěhem první světové války působil v legiích v Rusku. Jako velitel 1. úderného praporu se zúčastnil bojů proti bolševikům na transsibiřské magistrále (např. u Nižněudinsku v roce 1918) a zpět do vlasti se dostal mezi posledními až v roce 1920. Předcházela tomu dlouhá anabáze přes půl světa (Vladivostok – Kanada – Československo).\n\nZa první republiky pracoval v rodinné obchodní firmě. V roce 1922 založil se svým bratrem Jaroslavem nynější Komenského ulici v Jablonci nad Nisou exportní firmu Bratří Háskové a postupně se vypracovali v jedny z největších exportérů bižuterie, jejíž výroba je pro Železnobrodsko a Jablonecko typická. Ve většinově německé společnosti zaměstnávali převážně české obyvatele. Na přelomu 20. a 30. let si nechali (opět společně s bratrem Jaroslavem) v Jablonci nad Nisou vystavět reprezentativní obydlí, tzv. Háskovy vily. Ta Rudolfova je považována za jednu z nejkrásnějších ukázek aerodynamického funkcionalismu vratislavské školy a je zapsána v Ústředním seznamu kulturních památek ČR pod číslem rejstříku 18366/5-4788. Autorem byl architekt Oldřich Liska.\n\nPo záboru Sudet se přestěhoval i se svou firmou z Jablonce nad Nisou do Železného Brodu, kde se zapojil do odboje. 3. května 1945, kdy vypuklo v Železném Brodě úspěšné povstání proti okupační moci, se stal velitelem města.\n\nPo skončení války se bratři vrátili do Jablonce nad Nisou a pokračovali v podnikání. Rudolf Hásek se stal čelnem Grémia exportérů a jeho bratr podnikal časté cesty do zahraničí. Po únoru 1948 byla rodině firma zabavena, a tak emigroval do Kanady, kde dál úspěšně podnikal.\n\nV roce 1992 obdržel Řád Milana Rastislava Štefánika III. třídy. Stal se také čestným občanem Železného Brodu.\n"}
{"id": "1286713", "url": "https://cs.wikipedia.org/wiki?curid=1286713", "title": "I Want to Break Free", "text": "I Want to Break Free\n\n„I Want to Break Free“ je píseň anglické skupiny Queen, jejímž autorem je baskytarista John Deacon. Vydána byla v roce 1984 na albu \"The Works\" a zároveň jako singl, na jehož druhé straně se nacházela píseň „Machines (or Back to Humans)“. V hitparádě UK Singles Chart se singl umístil na třetí příčce, v americké Billboard Hot 100 na 45. K písni byl rovněž natočen videoklip, jehož režisérem byl David Mallet. Klip je imitací televizního seriálu \"Coronation Street\". Při koncertu The Freddie Mercury Tribute Concert v roce 1992 zahráli zbylí členové skupiny Queen píseň spolu se zpěvačkou Lisou Stansfield.\n\nVideoklip, který byl natočený k písni (k dispozici na YouTube ) je známý díky extravagantním vystupováním skupiny v úvodních okamžicích videa. Skupina je převlečena za ženy a slečny. Klip má imitovat TV seriál Coronation Street.\n\n"}
{"id": "1286714", "url": "https://cs.wikipedia.org/wiki?curid=1286714", "title": "Fat Bottomed Girls", "text": "Fat Bottomed Girls\n\n„Fat Bottomed Girls“ je píseň anglické skupiny Queen, jejíž autorem je kytarista Brian May. Vyšla v roce 1978 na albu \"Jazz\" a zároveň na singlu (na druhé straně byla píseň „Bicycle Race“, šlo o dvojitou stranu A). Singl se umístil na jedenácté příčce hitparády UK Singles Chart a v americké Billboard Hot 100 dosáhl 24. místa. Na albu \"\" vyšla píseň v podání americké kapely Antigone Rising.\n"}
{"id": "1286716", "url": "https://cs.wikipedia.org/wiki?curid=1286716", "title": "Marcin Pałys", "text": "Marcin Pałys\n\nMarcin Jakub Pałys (* 5. prosince 1964, Varšava) je polský chemik a rektor univerzity ve Varšavě v letech 2012-2016 a 2016-2020.\n\nV roce 1987 promoval na fakultě chemie Varšavské univerzity. V letech 1988-1992 absolvoval doktorandská studia na univerzitě Twente. Habilitoval v roce 2005 na základě vědeckých úspěchů a práce s názvem \"Elektrochemia związków koordynacyjnych w warunkach transportu dyfuzyjno-migracyjnego\". Specializuje se na elektrochemii. \n\nProfesionálně je od roku 1987 spojen s fakultou chemie na univerzitě ve Varšavě. V roce 2010 byl jmenován profesorem. Od roku 2005 do roku 2008 působil jako zástupce děkana. Pak byl jmenován prorektorem. V roce 2012 byl zvolen rektorem univerzity ve Varšavě místo odstupující Katarzyny Chałasińské-Macukowské. V roce 2016 byl opět zvolen.\n\nV roce 2014 obdržel řád kříže země Panny Marie 4. třídy a roku 2016 francouzský Národní řád za zásluhy.\n"}
{"id": "1286717", "url": "https://cs.wikipedia.org/wiki?curid=1286717", "title": "Amálie Vojtová", "text": "Amálie Vojtová\n\nAmálie Vojtová, rozená Němečková (31. srpna 1866 Veverská Bítýška – 12. května 1893 Rakovník), byla česká divadelní herečka.\n\nNarodila se jako dvojče ve Veverské Bítýšce v rodině Josefa a Filipiny Němečkových. Svůj život zasvětila divadlu. Před rokem 1887 přijala angažmá u divadelní společnosti Františka Zöllnera v Brně. Tam poznala svého budoucího manžela, herce Aloise Vojtu-Jurného. V roce 1888 se jí narodil, v té době ještě nemanželský syn Jaroslav na štaci v Kutné Hoře. V roce 1889 posvětila svůj vztah a Aloise Vojtu-Jurného si v Rychnově nad Kněžnou vzala. V roce 1890 se v Příbrami, kde v té době hostovali s divadelní společností narodila dcera Hermína. Další potomek, syn Adolf se narodil v roce 1893 v Rakovníku. Amálie Vojtová několik dní po porodu syna zemřela. Pohřbena byla na rakovnickém hřbitově.\n\n"}
{"id": "1286722", "url": "https://cs.wikipedia.org/wiki?curid=1286722", "title": "Ĥ", "text": "Ĥ\n\nĤ (minuskule ĥ) je speciální písmeno latinky. Nazývá se H s circumflexem. Vyskytuje se pouze v esperantu, kde se vyslovuje stejně jako české ch (IPA x,χ). Skládá se z písmene H. Další písmena v esperantu se stříškou jsou ĉ, ĝ, ĵ, ŝ a ŭ. V reformovaném esperantu (ido) však už písmeno ĥ nenajdeme, zde se píše jako kh. Dále písmeno najdeme ve jméně italského disco zpěváka z osmdesátých let, který se jmenuje \"Cĥato\". V Unicode mají písmena Ĥ a ĥ tyto kódy:\n\n-Ĥ U+0124\n\n-ĥ U+0125\n"}
{"id": "1286724", "url": "https://cs.wikipedia.org/wiki?curid=1286724", "title": "Letecké modelářství", "text": "Letecké modelářství\n\nLetecké modelářství je forma modelářství, které se zabývá stavbou modelů existujících nebo imaginárních letadel. Jde o zmenšeniny letadel za pomocí materiálů jako je balsa, pěnové hmoty (polystyren, polypropylen apod.), papíru, kovů či laminátů. Letecký model může být například papírové letadlo („vlaštovka\"), menší letouny či helikoptéry poháněné motůrky až po velké modely. Letecké modely kontrolované bezdrátově nazýváme RC letadla (rádiem-řízená letadla). Některé letecké modely nejsou určeny k létání.\n\nLetecké modelářství je významným českým národním sportem. Letecké a raketové modelářství je Leteckým sportem, který uznává i Mezinárodní olympijský výbor. Zveřejněno zde na stránkách Českého olympijského výboru. O české letecké modelářství se stará Svaz modelářů ČR, kde funguje Klub Leteckých modelářů. Svaz modelářů ČR zastupuje české modeláře v nejvyšší světové letecké organizaci Mezinárodní letecká federace ve své modelářské části. \n\n\n"}
{"id": "1286726", "url": "https://cs.wikipedia.org/wiki?curid=1286726", "title": "Římskokatolická farnost Dolní Lutyně", "text": "Římskokatolická farnost Dolní Lutyně\n\nŘímskokatolická farnost Dolní Lutyně je samostatnou farností v Dolní Lutyni (okres Karviná). Náleží do Děkanátu Karviná Diecéze ostravsko-opavské.\n\nFarnost vznikla v 14. století nebo v první polovině15. století. Byla zmíněná v dokumentu svatopetrského haléře, sestaveného opolským arcidiakonem Mikołajem Wolffem v roce 1447, kde mimo jiné se zmínil o farnosti děkanátu v Těšíně pod názvem \"Lutina\". Na základě velikosti poplatků uvedené v této zprávě (ve všech podřízených vesnicích) byl počet farníků odhadnut na 210.\n\nNejspíše ve druhé polovině 16. století se farnost stala luterskou; Dolní (Německá) Lutyně byla luterská ještě při kanonické vizitaci roku 1652.\n\nV roce 1654 byla již katolická farnost pod nově utvořeným fryštátským děkanátem.\n\nPo ukončení slezských válek a hraniční oddělení Diecéze Vratislavské, která byla na území Pruského Království, byl k řízení ostatních farností na území Habsburské monarchie založen v roce 1770 Generální vikariát rakouské části vratislavské diecéze. Po první světové válce Dolní Lutyně zůstala na území Československa, ale nadále podléhala vratislavské arcidiecézi, pod zvláštním úřadem, který byl pro tento účel zřízen, \"Knížebiskupský komisariát niský a těšínský\". V době okupace Polskem (1938) byla farnost zařazena pod Diecézi katovickou a 1. ledna 1940 zpět pod Diecézi vratislavskou. V roce 1947 byla vytvořena apoštolská administratura v Českém Těšíně podřízená přímo Svatému stolci. V roce 1978 byla oblast administratury podřízená olomoucké arcidiecézi. V roce 1996 byla zařazena po novou Diecézi ostravsko-opavskou.\n\n"}
{"id": "1286727", "url": "https://cs.wikipedia.org/wiki?curid=1286727", "title": "Lagunárie", "text": "Lagunárie\n\nLagunárie (\"Lagunaria\") je rod rostlin z čeledi slézovité. Jsou to stálezelené stromy s jednoduchými tuhými listy a nápadnými, růžovými až purpurovými květy podobnými květům ibišku. Plodem je kulovitá tobolka obsahující žahavá vlákna. Rod zahrnuje 2 druhy a je rozšířen ve východní Austrálii a na některých ostrovech východně od Austrálie. Lagunárie Patersonova je pěstována jako okrasný, pěkně kvetoucí strom a lze se s ní setkat i ve Středomoří a na Kanárských ostrovech. Lokálně strom poskytuje také vlákna a dřevo.\n\nLagunárie jsou stálezelené, středně velké stromy s přímým kmenem a hustou korunou. Dorůstají výšky asi 12 až 20 metrů. Listy jsou tuhé, kožovité, jednoduché, řapíkaté, střídavé. Čepel je vejčitá až podlouhle eliptická, na rubu světle plstnatá, na líci drsná. Květy jsou růžové až purpurové, asi 5 cm velké, nápadné, podobné květům ibišku. Vyrůstají jednotlivě z úžlabí listů, na koncích větví mohou být i nahloučené. Kalich je srostlý, zakončený 5 zuby. Kalíšek je rovněž srostlý, před rozkvětem obaluje květní poupě a později opadává. Tyčinky jsou srostlé do dlouhé trubičky z níž postupně odbočují. Semeník obsahuje 5 komůrek s několika vajíčky. Plodem je kulovitá tobolka pukající 5 chlopněmi. Semena jsou ledvinovitá, lysá, v plodech obklopená bílými žahavými vlákny.\n\nRod zahrnuje 2 druhy. Je rozšířen v Austrálii a na některých ostrovech jižního Tichomoří. Lagunárie Patersonova se vyskytuje na ostrovech Lord Howe a Norfolk východně od Austrálie. Druh \"Lagunaria queenslandica\" je endemit severovýchodního Queenslandu, kde se vyskytuje v pobřežních oblastech. Lagunárie rostou zdomácněle i v jiných částech východní Austrálie a na ostrově Phillip Island u australských břehů.\n\nRod \"Lagunaria\" poprvé jako samostatný zveřejnil H.G.L. Reichenbach v roce 1828. Před ním jej popsal Augustin Pyramus de Candolle jako sekci rodu \"Hibiscus\". Po dlouhý čas zahrnoval tento rod jediný druh, \"Lagunaria patersonia\", u něhož byly rozlišovány 2 poddruhy (či variety), subsp. \"patersonia\" a subsp. \"bracteata\". V roce 2006 byl poddruh \"bracteata\", pocházející z australského Queenslandu, oddělen jako samostatný druh \"L. queenslandica\". Taxonomická pozice rodu \"Lagunaria\" byla dlouho nevyjasněná, neboť vykazuje přechodné znaky mezi podčeledí \"Malvoideae\" (\"Malvaceae\" s.str.) a podčeledí \"Bombacoideae\" (dříve čeleď \"Bombacaceae\"). V současné taxonomii je kladen do podčeledi \"Malvoideae\" a většinou do tribu \"Hibisceae\". Molekulární výzkumy ukázaly, že zařazení tohoto rodu do daného tribu neodpovídá fylogenetice, neboť rod \"Lagunaria\" společně se 3 dalšími příbuznými rody (\"Camptostemon\", \"Radyera\" a \"Howittia\") tvoří monofyletickou větev sesterskou celé podčeledi \"Malvoideae\" a činí tak tribus \"Hibisceae\" parafyletickým. Sesterskou větví rodu \"Lagunaria\" je monotypický rod \"Howittia\", který má také podobné rozšíření (východní Austrálie a ostrov Lord Howe).\n\nSemena jsou v plodech obklopená bílými vlákny s velmi dráždivým, žahavým účinkem na pokožku. Tato vlastnost je základem četných místních názvů pro tento strom, jako je \"pica-pica\" nebo \"itch tree\".\n\nLagunárie Patersonova je v australské oblasti s oblibou pěstována v zahradách a parcích jako okrasný keř. Vysazuje se též podél silnic. Lze se s ní setkat i v jiných částech světa včetně Středomoří, kde je vysazována zejména v městské zástavbě, a na Kanárských ostrovech. Rozmnožuje se buď výsevem semen nebo polovyzrálými letními řízky. Z kůry se získávají kvalitní vlákna. Dřevo je měkké a bílé. Je místně používáno zejména na různé stavby.\n\n"}
{"id": "1286730", "url": "https://cs.wikipedia.org/wiki?curid=1286730", "title": "Hallescher FC", "text": "Hallescher FC\n\nHallescher FC (celým názvem: Hallescher Fußballclub e. V.) je německý fotbalový klub, který sídlí v sasko-anhaltském městě Halle. Oficiální založení je datováno ke dni 26. ledna 1966, poté co proběhla velká reformace východoněmeckého fotbalu. Od sezóny 2012/13 působí ve 3. lize, třetí německé nejvyšší fotbalové soutěži. Své domácí zápasy odehrává na stadionu Erdgas Sportpark s kapacitou 15 057 diváků. Klubové barvy jsou červená a bílá.\n\nHallescher FC má na svém kontě dvě vítězství ve východoněmeckém poháru.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. Fotbal v Halle před prohranou válkou reprezentovalo více předních klubů, nejúspěšnější z nich byl FC Wacker Halle (dvojnásobný mistr středoněmeckého mistrovství).\n\nV roce 1946 byla na území města zakládaná nová sportovní sdružení, nejvýrazněji se do historie východoněmeckého fotbalu zapsal SG Halle-Glaucha (pozdější Turbine). Klub byl v krátkém období postupně přejmenováván na Freiimfelde, Union až došel v roce 1950 k názvu Turbine Halle. Mezi roky 1949 – 1952 se stalo Turbine dvojnásobným východoněmeckým mistrem. V roce 1954 proběhla nucená integrace celého fotbalového oddílu do nově založeného Chemie Halle-Leuna (předchůdce HFC). Chemie se pro sezónu 1954/55 stalo účastníkem nejvyšší soutěže, zatímco Turbine se muselo spokojit s místem v Bezirkslize Halle (třetí nejvyšší soutěž v NDR). Dne 26. ledna 1966 se začala psát nová kapitola místního fotbalu. Dřívější fotbalový oddíl byl vyčleněn z Chemie Halle-Leuna a vytvořil tak Hallescher FC Chemie, což se oficiálně považuje za vznik dnešního klubu.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n"}
{"id": "1286733", "url": "https://cs.wikipedia.org/wiki?curid=1286733", "title": "Seznam dílů seriálu Právem odsouzeni", "text": "Seznam dílů seriálu Právem odsouzeni\n\nToto je seznam dílů seriálu \"Právem odsouzeni\".\n\n<onlyinclude></onlyinclude>\n\n"}
{"id": "1286737", "url": "https://cs.wikipedia.org/wiki?curid=1286737", "title": "Jožka Kubík", "text": "Jožka Kubík\n\nJméno a příjmení Jožka Kubík nosilo více významných osob:\n\n"}
{"id": "1286738", "url": "https://cs.wikipedia.org/wiki?curid=1286738", "title": "Ṝ", "text": "Ṝ\n\nṜ (minuskule ṝ) je speciální písmeno latinky. Nazývá se R s tečkou dole a s vodorovnou čárkou nahoře. Jediné použití tohoto znaku je přepis sanskrtu do latinky, někdy se však však může objevit i v přepisu jiných jazyků používajících písmo dévanágarí. V dévanágarí odpovídá Ṝ znaku ॠ.\n\nV Unicode mají písmena Ṝ a ṝ tyto kódy:\n\n-Ṝ U+1E5C\n\n-ṝ U+1E5D\n"}
{"id": "1286740", "url": "https://cs.wikipedia.org/wiki?curid=1286740", "title": "Sučan", "text": "Sučan\n\nSučan je bývalé jméno pro:\n"}
{"id": "1286741", "url": "https://cs.wikipedia.org/wiki?curid=1286741", "title": "Ted Neeley", "text": "Ted Neeley\n\nTeddie Joe „Ted“ Neeley (* 20. září 1943) je americký rocker a bubeník, zpěvák, herec, skladatel a producent. Proslavil se jako představitel Ježíše Krista ve filmu Jesus Christ Superstar (1973).\n\nTed Neeley sám sebe považuje za zpěváka, který zpívá v barytonu. Výjimečný je jeho hlasový rozsah, protože je schopen vyzpívat tón G nad vysokým C (G5) v písní „Gethsemane (I Only Want to Say)“ z muzikálu \"Jesus Christ Superstar\".\n"}
{"id": "1286743", "url": "https://cs.wikipedia.org/wiki?curid=1286743", "title": "Baikiaea", "text": "Baikiaea\n\nBaikiaea je rod rostlin z čeledi bobovité. Jsou to stálezelené nebo řidčeji stromy se zpeřenými listy a nápadnými květy. Plodem je plochý lusk. Rod zahrnuje 7 druhů. Většina druhů roste v tropických deštných lesích rovníkové Afriky. Druh \"Baikiaea plurijuga\" je dominantní dřevinou suchých savanových lesů oblasti Kalahari a poskytuje atraktivní a ceněné dřevo, známé jako \"rhodesian teak\". Pro dřevo se těží i druh \"Baikiaea insignis\" z rovníkové Afriky.\n\nZástupci rodu \"Baikiaea\" jsou beztrnné, stálezelené nebo řidčeji (\"B. plurijuga\") opadavé stromy. Listy jsou lichozpeřené nebo sudozpeřené, většinou se střídavými lístky. Na ploše lístků nejsou prosvítavé žláznaté tečky. Květy jsou oboupohlavné, stopkaté, obvykle velké, dvouřadě uspořádané v úžlabním nebo vrcholovém hroznu. Kalich je čtyřčetný. Koruna je složena z 5 lístků, z nichž 4 jsou si tvarem a barvou podobné a pátý je užší, zaoblenější a často jinak zbarvený. Okraje korunních lístků jsou zkrabacené. Tyčinek je 10. Semeník je stopkatý, plstnatý, obsahuje 1 až mnoho vajíček a nese prodlouženou čnělku zakončenou obvykle štítnatou bliznou. Plodem je zploštělý, dřevnatý lusk pukající 2 chlopněmi a obsahující 1 až mnoho semen. Semena jsou velká, zploštělá.\n\nRod \"Baikiaea\" zahrnuje 7 druhů a je rozšířen v tropické Africe. Většina druhů roste v tropických deštných lesích západní a středozápadní rovníkové Afriky. Výjimkou je druh \"Baikiaea plurijuga\", rostoucí v suchých savanových lesích na píscích Kalahari a často vytvářející souvislé řídké či hustší porosty, označované jako \"Baikiaea woodland\" a \"Baikiaea forest\". Některé druhy tvoří jednu z dominantních složek tropických lesů rovníkové Afriky, např. \"B. insignis\" v oblasti Minziro v Tanzanii, kde roste zejména ve společnosti stromů z rodů datlovník (\"Phoenix\"), musaenda (\"Mussaenda\"), nohoplod (\"Podocarpus\"), \"Cassipourea\", \"Citropsis\", \"Heywoodia\" aj.\nDruh \"B. insignis\" byl vysazován i v jiných částech tropů a roste zplaněle např. v Austrálii, Indii a Karibiku.\n\nDruh \"Baikiaea plurijuga\" je do značné míry odolný vůči periodickým požárům vegetace.\n\nRod \"Baikiaea\" je v současné taxonomii čeledi bobovité řazen do podčeledi \"Detarioideae\". V minulosti byly všechny rody této podčeledi součástí podčeledi \"Caesalpinioideae\" či samostatné čeledi \"Caesalpiniaceae\".\n\nDruh \"B. plurijuga\" z oblasti Kalahari je významná dřevina, poskytující atraktivní, trvanlivé, tvrdé a těžké dřevo. Je sytě červenohnědé, s černými skvrnami či pásy. Používá se zejména na nábytek, podlahy, stavby a v průmyslu a je obchodováno pod názvem \"rhodesian teak\". V Africe se toto dřevo používá např. na stavbu vagónů a na železniční pražce, domorodci z kmenů zhotovují dlabané kánoe. V rovníkové Africe je těžen též druh \"B. insignis\" subsp. \"minor\", jehož dřevo je známo jako \"nkobakoba\".\n\n"}
{"id": "1286745", "url": "https://cs.wikipedia.org/wiki?curid=1286745", "title": "Ṙ", "text": "Ṙ\n\nṘ (minuskule ṙ) je speciální znak latinky. Nazývá se R s tečkou. Používá se pro přepis arménštiny do latinky. V přepisu písmeno Ṙ odpovídá znaku Ռ, což je alveolární vibranta (IPA r, v češtině přibližně odpovídá písmeni R). Normální R v přepisu odpovídá znaku Ր, což je alveolární aproximanta (IPA ɹ).\n\nV Unicode mají písmena Ṙ a ṙ tyto kódy:\n\n-Ṙ U+1E58\n\n-ṙ U+1E59\n"}
{"id": "1286746", "url": "https://cs.wikipedia.org/wiki?curid=1286746", "title": "Giovanni Stradano", "text": "Giovanni Stradano\n\nGiovanni Stradano nebo Jan van der Straet, van der Straat, Stradanus, Stratensis (1523 – 2. listopad 1605) byl umělec pocházející z Flander. \nGiovanni Stradano se narodil se v Brugách, ale působil hlavně ve Florencii 16. Století. Nejprve pracoval v obchodě svého otce, později odešel do Antverp, kde spolupracoval s Pietem Aertsenem. V roce 1545 se připojil k asociaci svatého Lukáše V Antverpách, což je ekvivalent římské Accademie San Luca. Do Florencie se vrátil roku 1550, kdy vstoupil do služby vévodů rodu Medici. Zde spolupracoval s dvorním malířem a architektem Medicejských Giorgiem Vasarim. Pro Medicejské vytvořil řadu návrhů tapisérií a fresek, které zdobily Palazzo Vecchio ve Florencii, Villa Medici v Poggio a Caiano a vytvářel návrhy pro Arezzeria Medicea. Pracoval také pro rodinu Pazzi na jejich panstvích v Montemurlu. Mnoho z jeho prací jsou lovecké scény. Jeho návrhy se staly tak populární, že byly i tištěny. Stradanus spolupracoval s tiskaři Hieronymem Cockem a rodinou Galle v Antverpách. Vytvářel stovky tisků na různých předmětech, z nichž většina byla opakovaně reprodukována a často spojována do svazků. Pracoval také s Francescem Salviatim na výzdobě Vatican Belvedere. Byl jedním z umělců, kteří se podíleli na Studiolo of Francesco I (1567-1577), ke kterému přispěl dvěma malbami, včetně The Alchemist's Studio. Zemřel ve Florencii v roce 1605.\n"}
{"id": "1286747", "url": "https://cs.wikipedia.org/wiki?curid=1286747", "title": "Marquigny", "text": "Marquigny\n\nMarquigny je francouzská obec v departementu Ardensko v regionu Grand Est. V roce 2014 zde žilo 98 obyvatel.\n\nSousední obce jsou: Bairon-et-ses-Environs, Chagny, Lametz a La Sabotterie.\n\n\"Počet obyvatel\"\n"}
{"id": "1286748", "url": "https://cs.wikipedia.org/wiki?curid=1286748", "title": "Přejmenovávání geografických objektů na ruském Dálném východě v roce 1972", "text": "Přejmenovávání geografických objektů na ruském Dálném východě v roce 1972\n\nV roce 1972 došlo k masivnímu přejmenování geografických objektů na ruském Dálném východě z jmen původem čínských nebo tunguzských na jména vycházející z ruštiny. Bezprostředním důvodem byla kulminace čínsko-sovětského rozchodu v podobě čínsko-sovětských konfliktů v létech předcházejících.\n\nDo té doby byla řada jmen „neruských“, protože ruští geografové, kteří koncem 19. a začátkem 20. století zakreslovali ruský Dálný východ do map (Vladimir Klavdijevič Arseňjev, Michail Ivanovič Veňukov, Nikolaj Michajlovič Prževalskij) respektovali jména řek, hor i lidských sídel, jak jim je sdělili místní obyvatelé. V té době ještě ani nepřevažovalo ruské osídlení oblasti, naopak někde žili především Číňané (historická oblast Vnější Mandžusko patřila dříve Číně), jinde žily malé tunguzské kmeny (Nanajci, Udegejci, Oročové, …). A i nově zakládané ruské osady nezřídka odvozovaly svá jména od domorodých označení řek nebo hor.\n\n"}
{"id": "1286750", "url": "https://cs.wikipedia.org/wiki?curid=1286750", "title": "Carl Anderson (zpěvák)", "text": "Carl Anderson (zpěvák)\n\nCarlton Earl \"Carl\" Anderson (27. února 1945 Lynchburg – 23. února 2004 Los Angeles) byl americký zpěvák, filmový a divadelní herec. Proslavil se jako představitel Jidáše Iškariotského na Broadwayi a ve filmové verzi rockové opery Jesus Christ Superstar od Andrew Lloyd Webbera a Tima Rice.\n"}
{"id": "1286751", "url": "https://cs.wikipedia.org/wiki?curid=1286751", "title": "Ṛ", "text": "Ṛ\n\nṚ (minuskule ṛ) je speciální znak latinky. Nazývá se R s tečkou pod. Používá se pro přepis afroasijských jazyků do latinky, kde odpovídá důraznému R. Dále se používají pro přepis indo-áríjských a íránských jazyků, kde odpovídají slabikotvornému R nebo retroflexní verberantě (IPA ɽ).\n\nV Unicode mají písmena Ṛ a ṛ tyto kódy:\n\n"}
{"id": "1286754", "url": "https://cs.wikipedia.org/wiki?curid=1286754", "title": "Ernst Schwarz (zoolog)", "text": "Ernst Schwarz (zoolog)\n\nErnst Schwarz (1. prosince 1889 – 23. září 1962) byl německý zoolog, mammalog a herpetolog.\n\nNarodil se ve Frankfurtu nad Mohanem a studoval zoologii v Mnichově. Pracoval v Muzeu přírodní historie ve Frankfurt a v Zoologickém muzeu v Berlíně. V roce 1929 se stal profesorem zoologie na Greifswaldské univerzitě. V roce 1933 začal pracovat v Přírodopisném muzeu v Londýně, kde zůstal do roku 1937, kdy odešel do Spojených států amerických.\n\nSpecializoval se na velké druhy opic. Často je zmiňován v souvislosti s objevením šimpanze bonobo v roce 1928.\n\nSchwarz rovněž studoval obojživelníky a plazy, převážně evropské a středozemní zmije.\n"}
{"id": "1286755", "url": "https://cs.wikipedia.org/wiki?curid=1286755", "title": "Lametz", "text": "Lametz\n\nLametz je francouzská obec v departementu Ardensko v regionu Grand Est. V roce 2014 zde žilo 75 obyvatel.\n\nSousední obce jsou: Bairon-et-ses-Environs, Marquigny, Montgon, Neuville-Day, La Sabotterie, Saint-Lambert-et-Mont-de-Jeux, Semuy a Suzanne.\n\n\"Počet obyvatel\"\n"}
{"id": "1286756", "url": "https://cs.wikipedia.org/wiki?curid=1286756", "title": "Ṟ", "text": "Ṟ\n\nṞ (minuskule ṟ) je speciální znak latinky. Nazývá se R s vodorovnou čárkou pod. Používá se pro přepis některých indických písem, která se vyvinula z písma bráhmí, konkrétně devanagari, arabské písmo, tamilské písmo, telugské písmo, kannadské písmo a malajalámské písmo, kde Ṟ odpovídá znakům: ऱ,ڔ,ற,ఱ,ಱ,റ. Ṟ v těchto jazycích odpovídá alveolární vibrantě (IPA r).\n\nV Unicode mají písmena Ṟ a ṟ tyto kódy:\n\n-Ṟ U+1E5E\n\n-ṟ U+1E5F\n"}
{"id": "1286757", "url": "https://cs.wikipedia.org/wiki?curid=1286757", "title": "John Latham", "text": "John Latham\n\nJohn Latham (27. června 1740 – 4. února 1837) byl anglický lékař, přírodovědec a spisovatel.\n\nJohn Latham se narodil 27. června 1740 v Elthamu v jihovýchodním Londýně jako nejstarší syn chirurga Johna Lathama.\n\nZákladní vzdělání dostal na Merchant Taylors' School a následně studoval anatomii u Williama Huntera a své lékařské vzdělávání dokončil v londýnských nemocnicích. V roce 1763, ve svých třiadvaceti letech, začal pracovat jako lékař ve vesnici Darenth nedaleko Dartfordu v Kentu. Téhož roku se oženil s Ann Porter, s níž měl čtyři děti, přičemž dvě (syn John a dcera Ann) přežily dětství.\n\nLékařskou praxi ukončil v roce 1796 ve věku 56 let a následně se usadil ve městě Romsey v Hampshire. V roce 1798 zemřela jeho manželka, avšak Latham se téhož roku oženil s Ann Delamott. Jeho syn, který investoval peníze do řady hostinců, se silně zadlužil a roku 1817 vyhlásil bankrot. Latham ztratil většinu svého bohatství synovou podporou. V roce 1819 prodal svůj dům v Romsey a se svou manželkou se přestěhoval do Winchester, kde žil s rodinou své dcery. V roce 1821 zemřela jeho druhá manželka a následujícího roku spáchal sebevraždu jeho syn.\n\nLatham zemřel 4. února 1837 ve Winchesteru ve věku 96 let. Pochován byl v Romsey Abbey.\n"}
{"id": "1286759", "url": "https://cs.wikipedia.org/wiki?curid=1286759", "title": "Vicente Trueba", "text": "Vicente Trueba\n\nVicente Trueba Pérez (16. října 1905 Sierrapando – 10. listopadu 1986) byl španělský cyklista-silničář, člen klubu Cantabra SC.\n\nPocházel z vesnice Sierrapando, části města Torrelavega v Kantábrii, odtud jeho přezdívka \"La Pulga de Torrelavega\" (Blecha z Torrelavegy), kterou získal pro svůj styl jízdy založený na energickém naskakování na pedály. Cyklistice se věnovali i tři jeho bratři, nejmladší Fermín Trueba byl v roce 1938 mistrem Španělska v silničním závodě.\n\nTrueba byl vrchařským specialistou: vyznačoval se drobnou postavou, vážil okolo 50 kg. To mu pomáhalo být mezi prvními na vrcholu kopce, při následném sjezdu však většinou náskok ztratil. V roce 1933 vyhrál na Tour de France první ročník vrchařské soutěže, o rok později byl mezi vrchaři druhý. V celkovém pořadí Tour se nejlépe umístil v roce 1933, kdy skončil šestý. O lepší výsledek ho připravilo to, že startoval mezi \"touriste-routiers\", jak byli nazýváni jezdci, kteří neměli podporu profesionální stáje. V roce 1930 také vyhrál v Pamploně jednorázový závod Circuito de Pascuas a v letech 1929 a 1933 Circuito Ribera del Jalón.\n\nZmínka o Truebovi se objevila v italském filmu \"Maléry pana účetního\". V roce 2005 mu při příležitosti stého výročí narození byla posmrtně udělena zlatá medaile Tour de France a zlatá medaile Španělské cyklistické federace. Ve městě La Cavada mu byl odhalen pomník.\n\n"}
{"id": "1286761", "url": "https://cs.wikipedia.org/wiki?curid=1286761", "title": "François Mocquard", "text": "François Mocquard\n\nFrançois Mocquard (27. října 1834 – 19. března 1917) byl francouzský herpetolog. Narodil se v Leffond v departementu Haute-Saône. Studoval fyziku v Besançonu, kde v roce 1860 získal bakalářský titul. Následně studoval lékařství – doktorát získal v roce 1873. Později vyučoval na lyceu ve městě Vesoul. Poté se usadil v Paříži, kde působil v Národním přírodovědném muzeu. Popsal 61 druhů plazů. Bylo po něm pojmenováno několik druhů zvířat, například \"Xenotyphlops mocquardi\", \"Mantidactylus mocquardi\" a \"Mertensophryne mocquardi\".\n"}
{"id": "1286763", "url": "https://cs.wikipedia.org/wiki?curid=1286763", "title": "Chusejn Chalmurzajev", "text": "Chusejn Chalmurzajev\n\nChusejn Chalmurzajev (* 9. října 1993) je ruský zápasník–judista ingušské národnosti.\n\nS úpolovými sporty začínal v 8 letech v Nazrani společně se svým bratrem dvojčetem Chasanem, olympijským vítězem z roku 2016. Připravuje se pod vedením Junuse Ozdojeva. V ruské seniorské reprezentaci se pohybuje od roku 2013 ve střední váze do 90 kg. V roce 2016 se zlepšenými výsledky na jaře kvalifikoval na olympijské hry v Riu, ale nebyl nominovám ruským olympijským výběrem na úkor Kirilla Děnisova.\n\n\n\n"}
{"id": "1286764", "url": "https://cs.wikipedia.org/wiki?curid=1286764", "title": "Turbine Halle", "text": "Turbine Halle\n\nTurbine Halle (celým názvem: Turbine Halle e.V.) je německý fotbalový klub, který sídlí v sasko-anhaltském městě Halle. Založen byl v roce 1950 pod názvem BSG Turbine Halle. Svůj současný název nese od roku 1995. Od sezóny 2008/09 působí v Landesklasse Sachsen-Anhalt, osmé německé nejvyšší fotbalové soutěži. Své domácí zápasy odehrává na stadionu Sportanlage Felsen s kapacitou 1 000 diváků. Klubové barvy jsou tmavě modrá a bílá.\n\nTurbine má na svém kontě dva mistrovské tituly ve východoněmecké Oberlize.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. Fotbal v Halle před prohranou válkou reprezentovalo více předních klubů, nejúspěšnější z nich byl FC Wacker Halle (dvojnásobný mistr středoněmeckého mistrovství).\n\nV roce 1946 byla na území města zakládaná nová sportovní sdružení, předchůdce dnešního Turbine lze hledat v klubu SG Halle-Glaucha. Tento klub byl také pod názvy Freiimfelde a Union nejúspěšnějším mužstvem sovětské okupační zóny, v jejímž mistrovství došel dvakrát do finále (vicemistr v roce 1948 a mistr v roce 1949). V roce 1950 bylo mužstvo přetransformováno v BSG Turbine Halle. Pod tímto názvem dosáhl ještě na jeden mistrovský titul a to v sezóně 1951/52. V roce 1954 proběhla nucená integrace celého fotbalového oddílu do nově založeného Chemie Halle-Leuna (předchůdce HFC). Chemie se pro sezónu 1954/55 stalo účastníkem nejvyšší soutěže, zatímco Turbine se muselo spokojit s místem v Bezirkslize Halle (třetí nejvyšší soutěž v NDR).\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1286770", "url": "https://cs.wikipedia.org/wiki?curid=1286770", "title": "Římskokatolická farnost Doubrava", "text": "Římskokatolická farnost Doubrava\n\nŘímskokatolická farnost Doubrava je samostatnou farností v Doubravě (okres Karviná). Náleží do Děkanátu Karviná Diecéze ostravsko-opavské. Nedělní bohoslužba ve farním kostele je v 8:00 hod. \n\nFarnost Doubrava byla do roku 1898 filiální farností podřízená farnosti v Orlové. Na žádost farníků vzniká římskokatolická farnost v roce 1898 a byla podřízená fryštátskému děkanátu, který vznikl v roce 1654.\n\nPo první světové válce Doubrava zůstala na území Československa, ale nadále podléhala vratislavské arcidiecézi, pod zvláštním úřadem, který byl pro tento účel zřízen, \"Knížebiskupský komisariát niský a těšínský\". V době okupace Polskem (1938) byla farnost zařazena pod Diecézi katovickou a 1. ledna 1940 zpět pod Diecézi vratislavskou. V roce 1947 byla vytvořena apoštolská administratura v Českém Těšíně podřízená přímo Svatému stolci. V roce 1978 byla oblast administratury podřízená olomoucké arcidiecézi. V roce 1996 byla zařazena po novou Diecézi ostravsko-opavskou.\n\n\n\n\n"}
{"id": "1286845", "url": "https://cs.wikipedia.org/wiki?curid=1286845", "title": "Tvorba (časopis, 1945–1962)", "text": "Tvorba (časopis, 1945–1962)\n\nTvorba byl radikálně levicový týdeník pro literaturu a kritiku, vydávaný v letech 1945–1952 a 1957-1962 Ústředním výborem KSČ. Pod stejným názvem byl za První republiky vydáván kulturní časopis Tvorba (časopis, 1925–1938) založený F. X. Šaldou a od roku 1969 normalizační týdeník Tvorba (časopis, 1969-1991).\n\n\"Tvorba\" navazovala na předválečný časopis (přesněji na jeho komunistické období pod vedením Julia Fučíka v letech 1929-1938. Ročník 1945 proto byl číslován 14. Kulturním otázkám list věnoval menší pozornost. Vydáván byl Ústředním výborem KSČ v nakladatelství Rudé právo. \n\nStanislav Kostka Neumann stanovil v prvním čísle hlavní zaměření časopisu:\n\nV únoru 1948 se \"Tvorba\" postavila jednoznačně na stranu komunistického převratu, zejména proti národně socialistické straně a jejímu ministru vnitra Prokopu Drtinovi. V březnu 1950 se časopis zúčastnil kampaně proti Jaroslavu Seifertovi a jeho sbírce \"Píseň o Viktorce\".]].\nNa podzim 1951 kritizoval politický sekretariát ÚV KSČ \"Tvorbu\" za její příliš radikální postoje. Poslední číslo vyšlo v únoru 1952. V souvislosti s uvolňováním politických poměrů po 20. sjezdu KSSS bylo vydávání obnoveno v roce 1957 a \"Tvorba\" vycházela až do roku 1962.\n\nV tomto období již \"Tvorba\" nepřinášela zásadní témata. Mírně se rozšířil okruh autorů mladší generace. Na konci roku 1962 byl tisk \"Tvorby\" spolu s týdeníkem \"Kultura\" zastaven. Od roku 1963 je nahradil týdeník \"Kulturní tvorba.\"\n\nZ počátku vedl oficiálně \"Tvorbu\" Stanislav Kostka Neumann (1875—1947). Největší vliv na její podobu ale měl komunistický ideolog, člen ÚV KSČ Gustav Bareš (1910—1979), který byl současně šéfredaktorem Rudého práva. Dalšími byli např. Ladislav Štoll (1902—1981) nebo básník Jiří Taufer (1911—1986), též členové ÚV KSČ.\n\nV období 1957—1962 přispívali i autoři mladší generace, např.Jiří Gruša, Miroslav Florian, Miroslav Holub, J. R. Pick, Radko Pytlík, Ivan Wernisch a další.\n\n\n\n"}
{"id": "1286848", "url": "https://cs.wikipedia.org/wiki?curid=1286848", "title": "Jaime Bergmanová", "text": "Jaime Bergmanová\n\nJaime Bergmanová, od roku 2013 Boreanazová (* 23. září 1975 Salt Lake City) je americká herečka, modelka a podnikatelka.\n\nAbsolvovala střední školu West Jordan High School v Utahu, působila jako roztleskávačka a fotomodelka, byla také obchodnicí s nemovitostmi pro firmu Prudential Financial. V letech 1999–2001 pózovala pro časopis \"Playboy\", v lednu 1999 se stala jubilejní playmate ke 45. výročí založení časopisu a v červenci 2000 se objevila na titulní straně. Účinkovala také v reklamách, byla hlavní tváří kampaně propagující německou značku piva St. Pauli-Brauerei, vystoupila na předávání cen Teen Choice Awards 2001. Účinkovala v hlavní ženské roli jako naivní atraktivní blonďatá záchranářka BJ Cummingsová v televizním seriálu \"Pobřežní lýtka\", parodii na \"Pobřežní hlídku\" natočené v produkci Howarda Sterna. Menší role ztvárnila ve filmech \"Pekelná jízda\" a \"Sláva jen pro mrtvé\". V roce 2013 uvedla na trh vlastní značku ekologicky nezávadného laku na nehty \"Chrome Girl\".\n\nDne 24. listopadu 2001 se provdala za amerického herce a producenta Davida Boreanaze. V roce 2002 se jim narodil syn Jaden Rayne Boreanaz a v roce 2009 dcera Bella Vita Bardot Boreanaz. V roce 2013 Jaime úředně přijala příjmení svého manžela.\n\n\n\n"}
{"id": "1286851", "url": "https://cs.wikipedia.org/wiki?curid=1286851", "title": "Plasy (hradiště)", "text": "Plasy (hradiště)\n\nPlasy (dříve též \"Horní Hradiště\" podle vesnice na protějším břehu) jsou hradiště na ostrožně obtékané ze tří stran řekou Střelou asi dva kilometry severozápadně od stejnojmenného města v okrese Plzeň-sever. Místo bylo osídleno v období 3200–2800 let př. n. l. a později v době halštatské. Hradiště je chráněno jako kulturní památka ČR.\n\nMísto bylo osídlené již v eneolitu a v pozdní době halštatské, ale není jisté, ve kterém období bylo postaveno jeho opevnění. Pravděpodobnější je jeho mladší původ. Při zjišťovacím archeologickém výzkumu provedeném v roce 1980 nalezli Jaroslav Bašta a Dara Baštová zlomky eneolitické keramiky a kamennou sekerku. Při povrchovém sběru v roce 1999 byly získány střepy z pozdní doby halštatské a z období chamské kultury.\n\nHradiště na úzké ostrožně má rozlohu asi jeden hektar. Na jižní straně je s okolním terénem spojeno pouze úzkou šíjí, kterou lemuje obloukovitě vedený val dlouhý asi patnáct metrů a až 1,2 metru vysoký. Na koncích se stáčí a pokračuje v podobě terasovitého útvaru podél bočních stran ostrožny.\n\n"}
{"id": "1286855", "url": "https://cs.wikipedia.org/wiki?curid=1286855", "title": "Glen Ridge (New Jersey)", "text": "Glen Ridge (New Jersey)\n\nGlen Ridge je město v okrese Essex County ve státě New Jersey, Spojených státech amerických. V obci dle Sčítání lidu v USA k roku 2010 žije 7,527 obyvatel.\n\nGlen Ridge bylo založeno 13. února 1895 na základě referenda, konajícího se předchozího dne, jako obec vyčleněná z města Bloomfield Township. Roku 1982 byl oficiální název města změněn na „Township of Glen Ridge Borough.“ V květnu 1993 se obec navrátila ke svému původnímu jménu. Jméno Glen Ridge je odvozeno od názvu údolí, jež vytvořila zdejší říčka Toney's Brook.\n\nVe městě se stále užívá plynové pouliční osvětlení. Z asi 3000 plynových lamp v celém USA se v ulicích Glen Ridge nachází 665 z nich. V roce 1924 se Glen Ridge stalo první obcí v celém New Jersey, které začalo používat územní plánování.\n\nDle United States Census Bureau (\"Amerického úřadu pro sčítání lidu\") je celková plocha oblasti 3,332 km, z toho 3,320 km tvoří půda; 0,012 km potom vodní plochy (0,36 %). Město je v sousedství měst Bloomfield, Montclaire a East Orange.\n\nPodnebí v Glen Ridge je mírné. Léta jsou převážně teplá a vlhká, zimy chladné. Dle Köppenovy klasifikace podnebí se oblast nachází v subtropickém vlhkém podnebném pásu. Roční úhrn dešťových srážek je průměrně 1245 mm (49 palců) a 660 mm (26 palců) sněhových srážek. V Glen Ridge je zhruba 205 slunečných dní za rok.\n\nLidé, kteří byli v Glen Ridge narozeni, žili zde, nebo jsou s městem jinak významně spjati.\n"}
{"id": "1286858", "url": "https://cs.wikipedia.org/wiki?curid=1286858", "title": "Arathorn I.", "text": "Arathorn I.\n\nArathorn I. (T.A. 2784 - 2848, zemřel ve věku 152 let) byl dvanáctým náčelníkem Dúnadanů.\n\nV dnech vlády jeho otce, Arassuila, se Skřeti z Mlžných hor opět objevili na Dúnadanském území. Arathorn se vlády po smrti Arassuila v roce 2784. Arathorn byl násilně zabit v roce 2848. Jeho nástupcem byl jeho syn Argonui.\n\nPůvod jména Arathorn je neznámý. Jeho jmenovcem je Arathorn II.\n"}
{"id": "1286863", "url": "https://cs.wikipedia.org/wiki?curid=1286863", "title": "Fab lab", "text": "Fab lab\n\nFab lab, z anglického je dílna určená jednotlivcům k výrobě produktů, projektů a uměleckých děl. Bývají vybaveny řadou počítačem řízených výrobních strojů, jako je laserová řezačka, CNC frézka, řezací plotter nebo 3D tiskárna. Fab laby bývají silně spojovány s DIY, open-source hardwarem a FOSS.\n\nPrvní fab lab vznikl na Massachusettském technologickém institutu jako součást předmětu s názvem „Jak vyrobit (téměř) cokoliv“ () v roce 2001. Později byla vydána tzv. FabLab Charter, která říká, na jakých principech fab lab funguje. Kdokoliv tyto principy naplní a koho schválí ho jeden z fab labů, které mají roli tzv. rozhodčích, stane se součástí mezinárodní sítě, jež exponenciálně roste. První oficiální fab lab v České republice je FabLab Brno, jenž byl spuštěn 19. dubna 2017.\n\n"}
{"id": "1286865", "url": "https://cs.wikipedia.org/wiki?curid=1286865", "title": "Gilraen", "text": "Gilraen\n\nGilraen byla ženou Arathorna II. a matkou Aragorna, budoucího Krále Elessara Obnoveného království.\n\nGilraen se narodila TA 2907. Jejím otcem byl Dírhael a matkou Ivorwen. Byla také známa jako Gilraen Spravedlivá. Gilraen si vzala za muže Arathorna, syna Aradorova, v TA 2929. Její otec sňatku odporoval, protože Gilraen byla příliš mladá a také se k němu dostalo, že Arathorn nebude žít dlouho. Ivorwen však Dírhaela přemluvila s tím, že dítě narozené v tomto svazku může být nadějí pro celý lid Dúnadanů.\n\nO rok později se Arathorn stal náčelníkem Dúnadanů, když byl jeho otec zabit skřety. Gilraen porodila Aragorna v roce 2931. V roce 2933 byl Arathorn zabit skřetím šípem. Gilraen proto vzala dvouletého syna do Roklinky, kde se Elrond stal jeho opatrovníkem a dal mu jméno Estel, což znamená \"Naděje\".\n\nGilraen a Aragorn žili společně v Roklince do roku 2951, kdy dosáhl věku dvaceti let a byl mu Elrondem prozrazen jeho původ a dědictví. V této době taktéž potkal Elrondovu dceru Arwen, do které se zamiloval. Gilraen si všimla, že se její syn změnil a zeptal se jej na to. Aragornova matka ho varovala, že Elrond nebude nakloněn svazku elfky a smrtelného muže. Taktéž se obávala, že Isildurova línie skončí a tak Aragornovi řekla, že jeho osudem je se toulat v divočině. Nikdy mu neřekla o svých obavách a Aragorn odešel pryč, čelit nebezpečí a těžkostem.\n\nO pár let později se Gilraen rozhodla odejít za svým lidem do Eriadoru. Svého syna často nevídala, neboť byl na svých dobrodružstvích po Středozemi. Když ji Aragorn přišel navštívit, předpověděla svou blížící se smrt.\n\nGilraen zemřela před začátkem jara roku 3007. Aragorn splnil sen hraničářům tím, že obnovil království Dúnadanů, když se stal Králem Obnoveného království.\n\nGilraen byla připomenuta v Roklince u jejího hrobu, ke kterému přišel Aragorn.\n\nGilraen byla hlavní postavou v amatérském filmu Born of Hope a její roli ztvárnila Beth Ansley.\n"}
{"id": "1286867", "url": "https://cs.wikipedia.org/wiki?curid=1286867", "title": "Parky kanadských Skalnatých hor", "text": "Parky kanadských Skalnatých hor\n\nParky kanadských Skalnatých hor je název jedné z lokalit světového přírodního dědictví UNESCO, která sestává ze čtyř národních parků a 3 provinčních parků v Kanadě. Toto souvislé chráněné území má souhrnnou rozlohu 22 991 km² a rozprostírá se na pomezí kanadských provincií Britská Kolumbie a Alberta. Má protáhlý tvar táhnoucí se ve směru severozápad-jihovýchod v délce přibližně 380 km. Zdejší klimatické podmínky a na ně vázáná vegetace se liší podle nadmořské výšky. Nejvyšší partie parku sahají do namdořské výšky přes 3500 m n. m. (např. Mount Robson 3954 m, Mount Columbia 3783 m, Mount Forbes 3662 m), spodní výšková hranice parků je 1000 m n. m. Parky jsou turisty vyhledávaným místem díky své poutavé krajinné scenérii: horské hřbety, ledovcová pole a jednotlivé ledovce, horské louky, jezera, vodopády, údolí a kaňony, lesní porosty a krasové jeskyně.\n\n"}
{"id": "1286869", "url": "https://cs.wikipedia.org/wiki?curid=1286869", "title": "Seznam dílů indického seriálu 24", "text": "Seznam dílů indického seriálu 24\n\nToto je seznam dílů seriálu \"24\". Špionážní thrillerový televizní seriál \"\" je indickou adaptací amerického seriálu \"24 hodin\". Byl vysílán na stanici Viacom 18 od října 2013.\n\n<onlyinclude></onlyinclude>\n\nV srpnu 2016 herec a producent seriálu Anil Kapoor ohlásil záměr uvést třetí řadu.\n\n\n"}
{"id": "1286874", "url": "https://cs.wikipedia.org/wiki?curid=1286874", "title": "Girlboss", "text": "Girlboss\n\nGirlboss je komediální webový televizní seriál od Netflixu, jehož tvůrkyní je Kay Cannon, která se inspirovala příběhem Sophie Amorusové, která založila internetový obchod Nasty Gal Vintage. Výkonnými producenty jsou Charlize Theronová, Laverne McKinnon, Beth Kono, Christian Ditter a Sophia Amoruso. První řada byla zveřejněná 21. dubna 2017. \n\nDne 25. června 2017 byl seriál po jedné řadě zrušen. \n\nV únoru 2016 bylo oznámeno, že Netflix objednal televizní seriál, inspirovaný životem Sophii Amorusu a její biografií \"#Girlboss\". Bylo oznámeno, že první řada se bude skládat z třinácti dílů. V červnu 2016 se k seriálu v hlavní roli připojila Britt Robertsonová. Ten samý měsíc byli obsazení Johnny Simmons, Alphonso McAuley a Ellie Reed. Dean Norris byl do vedlejší role obsazen v červenci roku 2016. \n\nSeriál se natáčel v San Franciscu a Los Angeles.\n\nNa recenzní stránce Rotten Tomatoes získal z 25 započtených recenzí 32 procent s průměrným ratingem 5,94 bodů z deseti. Na serveru Metacritic snímek získal z 13 recenzí 53 bodů ze sta. Na Česko-Slovenské filmové databázi snímek získal 69%.\n"}
{"id": "1286876", "url": "https://cs.wikipedia.org/wiki?curid=1286876", "title": "Jozef Marga", "text": "Jozef Marga\n\nJozef Marga (20. prosince 1920–1991) byl slovenský fotbalový obránce.\n\nV československé lize hrál za Jednotu Košice, aniž by skóroval.\n\n"}
{"id": "1286877", "url": "https://cs.wikipedia.org/wiki?curid=1286877", "title": "Římskokatolická farnost Nový Bohumín", "text": "Římskokatolická farnost Nový Bohumín\n\nŘímskokatolická farnost Nový Bohumín je samostatnou farností v Bohumíně-Nový Bohumín (okres Karviná). Náleží do Děkanátu Karviná Diecéze ostravsko-opavské.\n\nV roce 1895 byl slavnostně vysvěcen kostel Božského srdce Páně. Slavnostně vysvěcen byl 7. června 1896 vratislavským kníže-biskupem Georgem Koppem. V roce 1898 byla v Novém Bohumíně zřízena expozitura a od roku 1900 se stala samostatnou.\n\nPo první světové válce Bohumín zůstal na území Československa, ale nadále podléhal vratislavské arcidiecézi, pod zvláštním úřadem, který byl pro tento účel zřízen, \"Knížebiskupský komisariát niský a těšínský\". V době okupace Polskem (1938) byla farnost zařazena pod Diecézi katovickou a od 1. ledna 1940 zpět pod Diecézi vratislavskou. V roce 1947 byla vytvořena apoštolská administratura v Českém Těšíně podřízená přímo Svatému stolci. V roce 1978 byla oblast administratury podřízená olomoucké arcidiecézi. V roce 1996 byla zařazena pod novou Diecézi ostravsko-opavskou.\n\nBudova fary je postavena z režného zdiva (červených pálených cihel) v novogotickém slohu. V roce 2015 byla provedena modernizace vytápění.\n\nŘímskokatolická farnost Nový Bohumín zpravuje farní kostel Božského srdce Páně, filiální kostel Panny Marie Sedmibolestné ve Skřečoni a filiální kapli Jména Panny Marie.\n"}
{"id": "1286881", "url": "https://cs.wikipedia.org/wiki?curid=1286881", "title": "Technické památky v Česku", "text": "Technické památky v Česku\n\nMezi technické památky počítá Národní památkový ústav ty kulturní památky České republiky, které souvisejí s těžbou, výrobou, dopravou a skladováním, tedy například mostky, sýpky, mlýny, sušárny, hospodářské stavby, vinné sklepy a průmyslové objekty. Oblasti se v Česku věnuje specializované pracoviště Národního památkového ústavu. NPÚ eviduje více než 2500 technických objektů a zařízení, které jsou chráněny jako nemovitá nebo movitá kulturní památka, národní kulturní památka nebo jako součást památkové rezervace nebo památkové zóny.\n\nK uznávání historických, ale často i výtvarných či architektonických hodnot technických památek se přistoupilo již zhruba od první poloviny 20. století. V současnosti se v Česku nachází více než 2500 technických objektů a zařízení, které jsou chráněny jako nemovité či movité kulturní památky či coby součásti památkových rezervací a zón, případně patřící do krajinných památkových zón. \n\nPoznáním, dokumentací a ochranou technických a průmyslových památek v ČR se od roku 2014 věnuje Metodické centrum průmyslového dědictví v Ostravě. \n\nTypicky jde o objekty či zařízení, jež souvisejí s výrobou, těžbou, skladováním či dopravou. Mezi nimi tvoří velkou část budovy hospodářského charakteru jako mlýny, sýpky, sušárny či vinné sklepy, dále budovy průmyslové, ale patří mezi ně také stavby veřejného využití, jako jsou například mosty.\n\n\nNa mezinárodní úrovni se technické památky označují jako \"Industrial heritage sites\". Jedinou technickou památkou v ČR zařazenou do Seznamu světového dědictví UNESCO je hotel a vysílač Ještěd.\n\nFotogalerie \n\n\n"}
{"id": "1286882", "url": "https://cs.wikipedia.org/wiki?curid=1286882", "title": "Johnny Simmons", "text": "Johnny Simmons\n\nJohnny James Simmons (* 28. listopadu 1986, Montogomery, Alabama, Spojené státy americké) je americký herec. Proslavil se rolí ve filmu Božský Evan (2007), \"Jennifer's Body - Bacha, koušu!\" (2009), \"Scott Pilgrim proti zbytku světa\" (2010) a \"Charlieho malá tajemství.\" V roce 2017 si zahrál hlavní roli v seriálu \"Girlboss.\" \n\nSimmons se narodil v Montogmery v Alabamě, ale vyrostl v Dallasu v Texasu. Navštěvoval školy Nathan Adams Elementary School a T. C. Marsh Middle School. \n\nV roce 2007 si poprvé zahrál ve filmu, a to po boku Steva Carella a Lauren Graham \"Božský Evan\". V roce 2009 si zahrál v komediálním filmu \"Hotel pro psy\". Ve filmu \"Jennifer's Body - Bacha, koušu!\" si zahrál přítele Anity, kterou hrála Amanda Seyfried. V roce 2011 byl obsazen do vedlejší roli ve filmu \"21 Jump Street\".\n\nV roce 2012 si zahrál po boku Logana Lermana, Emmy Watsonová a Ezry Millera v teenagerském dramatu \"Charlieho malá tajemství\". Film je adaptací stejnojmenného románu od Stephena Chboskyho. V únoru 2013 byl obsazen do dramatického televizního filmu \"Blink\". V roce 2013 si zahrál v hudebním videu zpěváka Drakeho k písničce „Hold On, We're Going Home“. Ten samý rok si zahrál v komediálním filmu \"Frank and Cindy\". V roce 2014 si zahrál v krátkém seriálu stanice Discover Channel \"Klondike\". Následující rok si zahrál v thrillerovém filmu \"The Stanford Prison Experiment\" a zahrál si hlavní roli ve filmu \"The Late Bloomer\". V roce 2017 byl obsazen do jedné z hlavních rolí netflixového seriálu \"Girlboss\".\n\n"}
{"id": "1286890", "url": "https://cs.wikipedia.org/wiki?curid=1286890", "title": "Bruno Maderna", "text": "Bruno Maderna\n\nBruno Maderna (21. dubna 1920 Benátky – 13. listopadu 1973 Darmstadt) byl italský dirigent a hudební skladatel.\n\nNarodil se v Benátkách jako Bruno Grossato, ale později se rozhodl přijmout příjmení své matky Cateriny. Ve věku čtyř let osiřel a ujala se ho bohatá veronská žena Irma Manfrediová, která dbala na jeho hudební vzdělání. Byl zázračným dítětem a již v raných třicátých letech vystupoval jako hráč na housle a dirigent. V letech 1937–40 studoval na římské konzervatoři, pak se vrátil do Benátek a pokračoval ve studiu hudby. Z jeho učitelů na něj měl největší vliv Hermann Scherchen, který ho seznámil s dodekafonií a druhou vídeňskou školou. Roku 1950 začal Maderna mezinárodní kariéru jako dirigent, postupně působil na řadě míst Evropy, od 60. let i v USA. Byl také činný jako muzikolog, organizátor hudebního života a hudební pedagog, vedle toho našel čas i na komponování. Roku 1963 zvolil za své stálé sídlo německý Darmstadt, kde později také zemřel na rakovinu plic. V té době již měl i německé občanství.\n\nJako skladatel se věnoval velkému množství žánrů. Skládal instrumentální, komorní i elektronickou hudbu, tvořil příležitostné skladby pro rádio a televizi, filmovou hudbu i transkripce a edice děl staré hudby. Důležitou součást jeho hudby tvoří nástrojové koncerty: jeden houslový, jeden pro dva klavíry, dva pro jeden klavír, několik flétnových a tři napsal pro svůj oblíbený hoboj. \n"}
{"id": "1286891", "url": "https://cs.wikipedia.org/wiki?curid=1286891", "title": "Pieter Pietersz starší", "text": "Pieter Pietersz starší\n\nPieter Pietersz starší, také Pieter Pietersz. (I), (1540 Antverpy – 1603 Amsterdam) byl holandský renesanční malíř.\n\nPieter Pietersz starší se narodil v Antverpách. Podle Karla van Mandera, který se o něm zmínil v životopisu svého otce Pietera Aertsena, šel Pieter Pietersz starší ve stopách svého otce malíře Pietera Aertsena, zvaného \"Lange Pier - Dlouhý Petr\". Jako jeho nejstarší syn byl zván \"Jonge Lange Pier\". Byl starším bratrem malířů Aerta Pietersz a Dirka Pietersz a dědečkem malíře Dircka van Santvoort. Od roku 1569 do roku 1583 maloval v Haarlemu hlavně náboženské scény, portréty a oltáře. Známé jsou jeho obrazy z amsterdamského trhu. Pieter Pietersz starší byl učitelem svého syna malíře Pietera Pietersz II a malíře Cornelia van Haarlem. Podle Rijksmuseum se oženil s Magdalenou Pieterszovou, dcerou sklářského malíře v Haarlemu v roce 1574. V době své smrti byl díky mnoha zakázkám bohatým mužem. Pieter Aertsen starší zemřel v roce 1603 ve věku 62 let.\n"}
{"id": "1286897", "url": "https://cs.wikipedia.org/wiki?curid=1286897", "title": "Ȑ", "text": "Ȑ\n\nȐ (minuskule ȑ) je speciální znak latinky a je zřídka používaný. Nazývá se R s dvojitou čárkou doleva, a skládá se z písmene R a dvou čárek. Používá se při fonetickém zápisu chorvatštiny (případně srbochorvatštiny) a slovinštiny, kde značí R s dvojitým přízvukem. V klasické psané chorvatštině nebo slovinštině však toto písmeno nenajdeme, píše se většinou do učebnic nebo slovníků.\n\nV Unicode mají písmena Ȑ a ȑ tyto kódy:\n\n-Ȑ U+0210\n\n-ȑ U+0211\n\n"}
{"id": "1286903", "url": "https://cs.wikipedia.org/wiki?curid=1286903", "title": "Ɍ", "text": "Ɍ\n\nɌ (minuskule ɍ) je speciální znak latinky. Nazývá se přeškrtnuté R nebo R s šikmou čárkou. Vyskytuje se pouze v africkém jazyce kanurijština, kde se čte jako retroflexní verberanta (IPA ɽ).\n\nV Unicode mají písmena Ɍ a ɍ tyto kódy:\n\n-Ɍ U+024C\n\n-ɍ U+024D\n"}
{"id": "1286909", "url": "https://cs.wikipedia.org/wiki?curid=1286909", "title": "Garrett A. Morgan", "text": "Garrett A. Morgan\n\nGarrett Augustus Morgan, Sr. (4. března 1877 Claysville, Kentucky – 27. července 1963 Cleveland, Ohio) byl afroamerickým vynálezcem a podnikatelem. Stal se známým na základě novinovému článku v Clevelandu v Ohiu, když hrdinsky zachránil v roce 1916 dělníky, kteří byli uvězněni v tunelu 15 metrů pod jezerem Erie. Záchranu provedl s použitím kukly, která chránila jeho oči před kouřem a zahrnovala řadu vzduchových trubek, které visely podél těla poblíž země, aby nasávaly čistý vzduch pod stoupajícím kouřem. To umožnilo Morganovi, aby mohl pracovat při záchraně v nehostinných podmínkách, které byly v místnosti s kouřem. Mezi jiné vynálezy Morganovy společnosti patří také vývoj chemikálie pro narovnávání vlasů. Morgan byl také první afroameričan v Clevelandu, který vlastnil automobil.\n\n"}
{"id": "1286911", "url": "https://cs.wikipedia.org/wiki?curid=1286911", "title": "Dirck van Santvoort", "text": "Dirck van Santvoort\n\nDirck Dircksz van Santvoort (1610 Amsterdam – 1680 Amsterdam) byl holandský malíř.\n\nDirck van Santvoort se narodil a zemřel v Amsterdamu, kde se v roce 1648 oženil a měl syna Rembrandta. Podruhé se oženil v roce 1657. Ačkoli není registrovaný jako Rembrandtův žák, je považován za člena Rembrandtovy malířské školy. Maloval portréty a historické alegorie. \n"}
{"id": "1286916", "url": "https://cs.wikipedia.org/wiki?curid=1286916", "title": "Stupeň B1021 Falconu 9", "text": "Stupeň B1021 Falconu 9\n\nStupeň B1021 Falconu 9 je opakovaně použitý první stupeň rakety Falcon 9 vyráběné SpaceX. B1021 je v historii kosmonautiky první orbitální raketa, která vertikálně přistála na mořské plošině a zároveň první, která byla znovupoužita. Tento první stupeň poprvé letěl 8. dubna 2016 při misi CRS-8, kdy vynášel k Mezinárodní vesmírné stanici nákladní loď Dragon a poté přistál na plovoucí plošině ASDS. Po renovaci a kontrole, která trvala čtyři měsíce, letěl znovu 30. března 2017, vynesl družici SES-10 a podruhé úspěšně přistál. Tato událost se stala milníkem ve snaze o znovupoužitelnost nosných raket a snížení nákladů letů do vesmíru. SpaceX uvedla, že tento stupeň už vícekrát nepoletí a že bude vystaven na Mysu Canaveral.\n\n"}
{"id": "1286917", "url": "https://cs.wikipedia.org/wiki?curid=1286917", "title": "Aert Pietersz", "text": "Aert Pietersz\n\nAert Pietersz (1550 Amsterdam – 1612 Amsterdam) byl holandský malíř.\n\nAert Pietersz se narodil a zemřel v Amsterodamu. Podle Karla van Mandera byl druhým synem Pietera Aertsena, mladším bratrem Pietera Pietersze staršího a starším bratrem Dircka Pietersze. Byl dobrým malířem historických alegorií. Několik jeho portrétů je v Amsterdamu, kde byl pohřben 12. června 1612.\n"}
{"id": "1286919", "url": "https://cs.wikipedia.org/wiki?curid=1286919", "title": "Ȓ", "text": "Ȓ\n\nȒ (minuskule ȓ) je speciální znak latinky, zřídka používaný. Nazývá se R s obráceným obloučkem. Používá se pro fonetický zápis chorvatštiny, slovinštiny a některých dialektů inuitštiny. V chorvatštině a slovinštině značí slabikotvorné R. V klasické psané chorvatštině nebo slovinštině však toto písmeno nenajdeme, píše se většinou do učebnic nebo slovníků.\n\nV Unicode mají písmena Ȓ a ȓ tyto kódy:\n\n-Ȓ U+0212 \n\n-ȓ U+0213\n\n"}
{"id": "1286920", "url": "https://cs.wikipedia.org/wiki?curid=1286920", "title": "Jan Palouš (astronom)", "text": "Jan Palouš (astronom)\n\nJan Palouš (* 31. října 1949 Praha) je český astronom, který se zabývá především studiem galaxií, mezihvězdného prostředí a vzniku hvězd. Je synem filosofa a rektora UK Radima Palouše a bratr chartisty, diplomata a politika Martina Palouše.\n\nJan Palouš vystudoval v roce 1972 Matematicko-fyzikální fakultu Univerzity Karlovy. V roce 1977 získal titul kandidáta věd a v roce 1993 doktora věd.\n\nOd roku 1973 pracuje v Astronomickém ústavu Akademie věd, kde více než 10 let vedl Oddělení galaxií a planetárních systémů.. Po dvě období (1996 – 2004) byl ředitelem tohoto ústavu. Zabývá se zde studiem dynamiky vývoje galaxií a tvorby hvězd na rázových vlnách v turbulentním mezihvězdném prostředí.\n\nPůsobí též jako úspěšný pedagog na Astronomickém ústavu Univerzity Karlovy; v roce 1994 se zde habilitoval na docenta a v roce 2001 byl jmenován profesorem.\n\n\n"}
{"id": "1286923", "url": "https://cs.wikipedia.org/wiki?curid=1286923", "title": "Římskokatolická farnost Rychvald", "text": "Římskokatolická farnost Rychvald\n\nŘímskokatolická farnost Rychvald je samostatnou farností v Rychvaldu (okres Karviná). Náleží do Děkanátu Karviná Diecéze ostravsko-opavské.\n\nPrvní zmínky o katolické farnosti jsou z roku 1390. K bohoslužbám sloužil dřevěný kostel svaté Anny, který byl zničen v roce 1535 při velkém požáru v Rychvaldu. Farnost byla zmíněná v dokumentu svatopetrského haléře, sestaveného opolským arcidiakonem Mikołajem Wolffem v roce 1447, kde mimo jiné se zmínil o farnosti děkanátu v Těšíně pod názvem \"Reychenwald\". Na základě velikosti poplatků uvedené v této zprávě (ve všech podřízených vesnicích) byl počet farníků odhadnut na 165.\n\nV 16. století byl Rychvaldl protestantský, po bitvě na Bílé hoře proběhla rekatolizace a od roku 1668 se stal katolickým.\n\nPo ukončení slezských válek a hraničním oddělení Diecéze Vratislavské, která byla na území Pruského Království, byl k řízení ostatních farností na území Habsburské monarchie založen v roce 1770 Generální vikariát rakouské části vratislavské diecéze. Po první světové válce Dolní Lutyně zůstala na území Československa, ale nadále podléhala vratislavské arcidiecézi, pod zvláštním úřadem, který byl pro tento účel zřízen, \"Knížebiskupský komisariát niský a těšínský\". V době okupace Polskem (1938) byla farnost zařazena pod Diecézi katovickou a 1. ledna 1940 zpět pod Diecézi vratislavskou. V roce 1947 byla vytvořena apoštolská administratura v Českém Těšíně podřízená přímo Svatému stolci. V roce 1978 byla oblast administratury podřízená olomoucké arcidiecézi. V roce 1996 byla farnost zařazena pod novou Diecézi ostravsko-opavskou.\n\n"}
{"id": "1286924", "url": "https://cs.wikipedia.org/wiki?curid=1286924", "title": "Mistrovství Evropy týmů v judu 2017", "text": "Mistrovství Evropy týmů v judu 2017\n\nMistrovství Evropy týmů 2017 proběhlo v hale Torwar ve Varšavě, Polsko 23. dubna 2017.\n\nČeský tým nastoupil v tomto složení:\n\nČeský tým nastoupil v prvním kole proti týmu Francie. V pololehké váze nastoupil David Pulkrábek proti Alexandre Mariacovi a od začátku mu dělaly problémy Mariacovi útoky seoi-nage. Od úvodu tak musel dohánět bodou ztrátu na wazari a otevřený duel Francouz využil v polovině zápase nasazením naskakované páky 1:0. V lehké váze nastoupil Jakub Ječmínek proti Guillaume Chaineovi. Chaine od začátku dominoval v boji o úchop a v čase 1:47 se ujal vedení po levém o-uči-gari. Minutu před koncem však přišla Ječmínkova světlá chvilka, když bez úchopu nastoupil do techniky ko-soto-gake, která Francouze rozhodila natolik, že se nechal technikou sumi-gaeši poslat na zem a do držení 1:1. V polostřední váze nastoupil Ivan Petr proti Pape-Doudou Ndiayeovi a v opakovém zápase z individuální soutěže opět nenašel recept na Francouzův rytmus. V polovině zápasu zaváhal v boji o úchop a nechal se hodit technikou ura-nage na wazari. V poslední minutě dělal maximum pro vymazání bodové ztráty, ale pokus o uči-matu skončil Ndiayeho kontrachvatem 1:2. Ve střední váze se utkal David Klammert se stříbrným medailistou z individuální soutěže Axelem Clergetem. Francouz se od počátku neúspěšně snažil dostat Klammerta na do boje na zemi. V čase 1:40 využil Klammert Francouzova zaváhání a poslal ho technikou ko-soto-gake na zem, bez bodovéhpo ohodnocení. V následující akci však vybojoval Clergetům růkáv a technikou harai-makikomi ho poslal na wazari a na zemi nasadil držení 2:2. Zápas s Francii musel rozhodnout poslední duel težkých váha mezi Tomášem Knápkem a Cyrillem Maretem. Nováček v českém týmu a dvorní sparingpartner Lukáše Krpálka se pral srdnatě a v čase 1:54 favorita málem načapal. Kontrochvat na Maretovu uči-matu však neskončil bodovým ohodnocením. Po druhém napomenutí v čase 2:24 se již nemohl spoléhat na pasivitu. Minutu před koncem prohrál boj o úchop a jeho propagační pokus o uči-matu skončil Maretovým kontrachvatem 2:3.\n\nV souboji o třetí místo mužů mezi Ázerbájdžánem a Ukrajinou došlo k situaci, ve které neznalost pravidel neomlouvá. Ázerbájdžánský tým za stavu 3:0 oslaloval třetí místo a k dalším dvou zápasům odmítl nastoupit. Tím byl diskvalifikován a třetí místo připadlo Ukrajinskému týmu.\n\n\"pozn. v tabulce jsou uvedeni pouze judisté, kteří do soubojů přímo zasáhli\"\n\n\"pozn. v tabulce jsou uvedené pouze judistky, které do soubojů přímo zasáhly\"\n"}
{"id": "1286927", "url": "https://cs.wikipedia.org/wiki?curid=1286927", "title": "John T. Thompson", "text": "John T. Thompson\n\nJohn Taliaferro Thompson (31. prosince 1860 Newport, Kentucky – 21. června 1940 Great Neck, Long Island, New York) byl brigádní generál Spojených států amerických, který se proslavil, kromě armádní kariéry, jako vynálezce samopalu Thompson.\n"}
{"id": "1286928", "url": "https://cs.wikipedia.org/wiki?curid=1286928", "title": "Dirk Pietersz", "text": "Dirk Pietersz\n\nDirk Pietersz (1558 Amsterdam – 1603?, 1621?) byl holandský malíř tzv. zlatého věku.\n\nPodle Karla van Mandera se narodil v Amsterodamu. Byl synem malíře Pietera Aertsena. Jeho mladší bratr byl malíř Pieter Pietersz starší a jeho o osm let starší bratr byl Aert Pietersz. Odešel do Fontainebleau, kde náhodně zemřel během tamních potíží. RKD uvádí, že zemřel okolo roku 1621, ale van Mander uvádí datum úmrtí rok 1603. Podle RKD nejsou známa žádná díla z Fontainebleau a z jeho prací je znám pouze portrét kazatele Simona Episcopiuse.\n"}
{"id": "1286929", "url": "https://cs.wikipedia.org/wiki?curid=1286929", "title": "Bohuslav Kohout", "text": "Bohuslav Kohout\n\nPlukovník in memoriam Bohuslav Kohout (5. prosince 1896, Litomyšl – 26. srpna 1942 Berlín, věznice Plötzensee) byl čs. armádní důstojník, vojenský autor a vychovatel. Za německé okupace člen vojenské podzemní organizace Obrana národa (ON), po vyzrazení zatčen v lednu 1940 gestapem, dva roky vězněn, postaven 7. ledna 1942 před nacistický soud (Volksgericht) v Berlíně, odsouzen k smrti a 26. srpna 1942 v Berlíně-Plötzensee popraven.\n\nNarozen 5. prosince 1896 v Litomyšli do rodiny gymnazijního profesora Ignáce Kohouta, původem z Hané, a Emilie rozené Červinkové původem z Polabí. Mládí prožil ve Vysokém Mýtě, byl nadšeným propagátorem skautského hnutí a branné výchovy a zaujala ho střelba z pušky. V roce 1910 ho jako kvartána gymnázia zastihla náhlá smrt otce na zápal plic. Rodina zůstala bez finančních prostředků a Bohuslav Kohout byl nucen zvolit praktické povolání - rozhodl se tedy pro vojenskou dráhu.\n\nPřijat roku 1912 do c. k. rakousko-uherské kadetní školy pro pěchotu v Praze, vyřazen 15. března 1915 v hodnosti praporčíka. Byl odvelen 1. června 1915 jako velitel čety s c. k. pěším plukem č. 20 „Stanislavov“ na ruské bojiště v Haliči. Ustanoven 18. července 1915 velitelem 1. kulometného oddílu, pak v srpnu 1915 povýšen na poručíka. Od 18. května 1916 působil na italském bojišti jako velitel kulometné čety, v srpnu 1917 byl povýšen na nadporučíka. Na ruském bojišti byl od 1. listopadu 1917 velitelem kulometné setniny.\n\nDo čs. armády se přihlásil 29. října 1918 u posádkového velitelství ve Vysokém Mýtě a byl ustanoven velitelem náhradní eskadrony u 2. jezdeckého střeleckého pluku, později přejmenovaného na dragounský pluk 9. U tohoto pluku sloužil a zastával různé velitelské funkce až do rozpuštění čs. armády v roce 1939. Roku 1925 byl povýšen na kapitána jezdectva, roku 1929 na štábního kapitána a roku 1937 na majora jezdectva. Navíc se stal řádným členem Vojenského vědeckého ústavu v Praze, od roku 1931 spolupracoval s ministerstvem národní obrany při zpracování služebních předpisů. Byl autorem \"Příručky pro vojíny\" vydané v roce 1933, která se stala vojenskou pomůckou při výchově vojínů základní služby a která doznala opakovaných ročních vydání až do roku 1938. Pro Vojenský Vědecký Ústav zpracoval \"Rukověť branné výchovy - Nižší stupeň \"(1934), a \"Vyšší stupeň\" (1936). Jeho rukopis \"Příručka pro vojíny jezdectva\" byl dokončen až v roce 1938 a tato příručka nebyla již vydána v důsledku Mnichovské dohody.\nDne 15. března 1939 republiku obsadila německá vojska, byl vyhlášen Protektorát Čechy a Morava, a čs. armáda byla rozpuštěna. Mjr. Kohout odešel do civilu, ale jako bývalý čs. důstojník se napojil na vojenské podzemní hnutí Obrana národa (ON), které se tvořilo pod vedením generála Josefa Bílého. ON se stala hlavní domácí podzemní protinacistickou organizací, byla zaměřena na konečnou porážku německých okupantů a byla ve spojení s Československou exilovou vládou v Londýně v čele s Dr. Edvardem Benešem. Bývalý velitel posádky ve Vysokém Mýtě, plk. Ing. Bohumil Závada byl pověřen vybudováním 1. podúseku ON v politickém okrese Vysoké Mýto, ve spolupraci s mjr. Kohoutem. Po odchodu plk. Závady z Vysokého Mýta v červnu 1939 mjr. Kohout jeho velitelskou funkci převzal.\n\nKoncem roku 1939 gestapo proniklo do sítě organizace ON a záhy pozatýkalo většinu jejích vedoucích představitelů jak v ústředí, tak na úrovni krajů a okresů. Mjr. Kohout, plk. Závada a pět dalších členů vysokomýtského podúseku ON byli dne 7. února 1940 zatčeni a nepřetržitě vězněni po dobu téměř dvou let v Pardubicích, Drážďanech, Lipsku, Gollnově u Štětína a Alt-Věznice Moabit v Berlíně. Dne 7. ledna 1942 byla celá skupina postavena před nacistický lidový soud (Volksgericht) v Berlíně. Mjr. Bohuslav Kohout a plk. Ing. Bohumil Závada byli odsouzeni k trestu smrti, ostatní obžalovaní obdrželi tresty káznice trvající od tří do deseti let. Mjr. Kohout a plk. Závada byli po rozsudku přemístěni do věznice v Berlíně-Plötzensee a po dalším věznění byli dne 26. srpna 1942 v časných ranních hodinách popraveni.\n\n\n\n"}
{"id": "1286930", "url": "https://cs.wikipedia.org/wiki?curid=1286930", "title": "Frederika Amálie Dánská", "text": "Frederika Amálie Dánská\n\nFrederika Amálie Dánská (11. dubna 1649 – 30. října 1704) byla druhou dcerou Frederika III. Dánského a Žofie Amálie Brunšvické a sňatkem s Kristiánem Albrechtem také holštýnsko-gottorpskou vévodkyní.\n\nFrederika Amálie se narodila jako dcera Frederika III. Dánského a jeho manželky Žofie Amálie Brunšvické. Otec byl před pět měsíců před jejím narozením, 23. listopadu 1648, korunován králem.\n\nDne 24. října 1667 se Frederika Amálie na hradě Glücksburg provdala za Kristiána Albrechta Holštýnsko-Gottorpského. Sňatek byl součástí mírové smlouvy mezi Dánskem a Holštýnsko-Gottorpskem, ale nepřátelské strany i nadále bojovaly. Manželství bylo nešťastné, Frederiku Amálii trápily časté neshody mezi jejím bratrem, Kristiánem V. Dánským, a jejím manželem. Domácí násilí, které Kristián Albrecht prováděl bylo údajně dobře známé, zatímco před dánskou královskou rodinou se choval k manželce s úctou a láskou.\n\nPár navštívil sestru Frederiky Amálie, švédskou královnu Ulriku Eleonoru. Na počest její návštěvy se u přísného švédského dvora pořádaly večírky a slavnosti, které byly oceňovány. V roce 1694 Frederika Amálie ovdověla. Jelikož i její synové byli proti dánští, konflikt mezi Dánskem a Holštýnskem-Gottorpskem a nadále ji trápil. Když v roce 1704 ve své residenci v Kielu zemřela, konflikt mezi Dánskem a Holštýnskem-Gottorpskem o správném způsobu zvonění zvonů na jejím pohřbu téměř vyvolal válku mezi oběma státy.\n\nS Kristiánem Albrechtem Holštýnsko-Gottorpským měla Frederik Amálie čtyři dětiː\n\n"}
{"id": "1286935", "url": "https://cs.wikipedia.org/wiki?curid=1286935", "title": "Chrám svatého Vladimíra (Sevastopol)", "text": "Chrám svatého Vladimíra (Sevastopol)\n\nChrám svatého Vladimíra () je novobyzantský pravoslavný v centru krymského Sevastopolu, pohřebiště 13 ruských admirálů a důstojníků. Aby nedošlo k záměně s katedrálou svatého Vladimíra v sevastopolském Chersonésu, často bývá nazýván \"chrám svatého Vladimíra,\" \"hrobka admirálů\".\n\nHistorie chrámu sahá až do roku 1825, kdy se velitel Černomořské flotily admirál A. S. Grejg obrátil na cara Alexandra I. s prosbou o zřízení pomníku v rozvalinách Chersonésu, kde měl být roku 988 pokřtěn první ruský křesťanský kníže Vladimír I. Schválen byl projekt architekta Konstantina Andrejeviče Thona (1794-1881), který navrhnul chrám v ruském neobyzantském stylu. Roku 1842 však Grejgův nástupce admirál Lazarev rozhodnul, že chrám svatého Vladimíra bude postaven v centru Sevastopolu, který tehdy trpěl nedostatkem chrámů.\n\nS přípravnými pracemi se započalo roku 1848. Když o tři roky později admirál Lazarev zemřel, byl pro své zásluhy pohřben do hrobky zřízené na místě budoucího chrámu. Základní kámen byl položen 15. července 1854, avšak krymská válka a obležení Sevastopolu výstavbu přerušily, zhotoveny byly pouze základy.\n\nV průběhu krymské války byli v hrobce pod budoucím chrámem pohřbeni ještě admirálové Vladimir Alexejevič Kornilov, Vladimir Ivanovič Istomin a Pavel Stěpanovič Nachimov, kteří padli při obraně města.\n\nPráce na chrámu byly obnoveny až v roce 1862 (tedy rok poté, co započala výstavba katedrály svatého Vladimíra v Chersonésu). K dokončení byl přizván architekt Alexej Alexandrovič Avdějev (1818-1885), který tehdy žil v Sevastopolu a který stál také za zdejším chrámem svatého Mikuláše. Avdějev původní Thonův projekt přepracoval tak, aby lépe odpovídal skutečné byzantské církevní architektuře. Dolní chrám byl dokončen v roce 1881, celá stavba byla završena roku 1888, tedy 3 roky po smrti architekta.\n\nRoku 1931 byl objekt předán organizaci OSOAVIACHIM (předchůdkyně DOSAAF), hrobka byla otevřena a ostatky admirálů zničeny. Během 2. světové války byl chrám silně poničen. V roce 1991 provedla speciální komise průzkum hrobky a mezi hromadami nepořádku objevila úlomky kostí, které byly roku 1992 znovu slavnostně pohřbeny.\n\n8. května 2014 byl chrám opět vysvěcen.\n"}
{"id": "1286938", "url": "https://cs.wikipedia.org/wiki?curid=1286938", "title": "Henryk Jasiczek", "text": "Henryk Jasiczek\n\nHenryk Jasiczek  (2. března 1919 Kottingbrunn, Rakousko – 8. prosince 1976 Český Těšín) byl polský novinář, básník, spisovatel a aktivista polské menšiny na Těšinsku.\n\nNarozen v Kottingbrunn u Vídně (Rakousko). Dětství prožil u příbuzných v Oldřichovicích u Třince, kde také ukončil základní školu a následně měšťanskou školu v Třinci. Od roku 1934 studoval zahradnictví v Třinci. Jak později vzpomínal, byl svědkem nejhoršího vykořisťování  lidí. V roce 1936 se dostal do konfliktu s vedoucím po bitce ze spolužákem, který mlátil jeho kamaráda. Ze školy odešel a zahradnickou školu ukončil  v  Chrudimi . Později pracoval jako zahradník v Hradečně. V roce 1938 se vrátil na Těšinsko, ale nemohl najít práci . Od března 1939 pracoval v Třineckých ocelárnách  jako dělník a opět začal působit v harcerském hnutí.\n\nBěhem druhé světové války se zapojil do polského odboje vedeného komunisty. Redigoval polské podzemní noviny a distribuoval je. Po válce vstoupil do KSČ a stal se šéfredaktorem novin „Głos Ludu“ – a to až do roku 1957. Od roku 1958 byl redaktorem Krajského vydavatelství v Ostravě, zakladatelem a redaktorem polského časopisu pro děti „Jutrzenka“. V roce 1959 ukončill studia polonistiky na Univerzitě Karlově v Praze.  Spisovatel publikoval  v  polských časopisech pro děti v Československu a kulturně - literárním časopisu „Zwrot“. Jasiczek byl také zakládajícím aktivním členem Polského kulturně-osvětového svazu (PZKO) ,ve  kterém od roku 1945 do roku 1968 vedl literárně-uměleckou sekci. Byl členem Svazu československých novinářů, Svazu slezských spisovatelů (Związku pisarzy śląskich) a Svazu československých spisovatelů. Za svou kulturně-společenskou činnost byl mnohokrát oceněn a vyznamenán (také Svazem československých spisovatelů). K těm nejdůležitějším oceněním patří Krzyż Oficerski Orderu Odrodzenia Polski ( Důstojnický kříž řádu znovuzrozeného Polska) udělený básníkovi v roce 1967.\n\nBěhem Pražského jara, spisovatel podpořil křídlo komunistické strany ve prospěch reforem. Jeho postoj a veřejné projevy vedly  v květnu 1970 roku k jeho odvolání z veřejného života a všech funkcí. V Polsku byly jeho básně a próza až do roku 1989 zakázány. Jasiczek poslední léta svého života strávil v ústraní, donucen pracovat jako korektor v tiskárně v Č.Těšíně. Rehabilitován byl v roce 1990. Bezprostředně po válce se poezie Jasiczka zaměřovala na sociální problematiku. Později spisovatel ve své práce zaměřil především na lidové  motivy a afirmaci  charakteru regionu, ve kterém žil. Mnoho z jeho básní je věnováno kráse přírody Beskyd. Psal  v polském  jazyce, slezském  nářečí a češtině.\n\nByl největším polským básníkem, který žil na Těšínsku po 2. světové válce. Zemřel v roce 1976 doma obklopen svými nejbližšími. \n\n\n\n\n"}
{"id": "1286942", "url": "https://cs.wikipedia.org/wiki?curid=1286942", "title": "Otročínský potok", "text": "Otročínský potok\n\nNázev Otročínský potok mají dva vodní toky:\n\n"}
{"id": "1286943", "url": "https://cs.wikipedia.org/wiki?curid=1286943", "title": "Sanne van Dijkeová", "text": "Sanne van Dijkeová\n\nSanne van Dijkeová (* 21. července 1995 Heeswijk-Dinther, Nizozemsko) je nizozemská zápasnice–judistka.\n\nS judem začínala v 5 letech v Berlicumu na předměstí 's-Hertogenbosche pod vedením Jo Geverse. Připravuje se v Eindhovenu pod vedením Marka Earla. V nizozemské seniorské reprezentaci se pohybuje od roku 2015.\n\n\n\n"}
{"id": "1286944", "url": "https://cs.wikipedia.org/wiki?curid=1286944", "title": "Kryze", "text": "Kryze\n\nKryze (v anglickém originále Krysis) je pátý díl jedenácté řady (a celkově šedesátý šestý) britského sci-fi sitcomu \"Červený trpaslík\". Poprvé byla epizoda odvysílána 20. října 2016 na britském televizním kanálu Dave.\n\nKryton prožívá krizi středního věku a tak se mu Lister pokusí zvednout náladu, jenže tím celou situaci ještě zkomplikuje.\n\nKryton připraví Listerovi bohatou snídani ve složení vajíčka, šunka, bramboráčky, cibulka, šest krajíců toastového chleba namočených z obou stran v hořčici a pivní koktejl. Po odklopení pokličky je ale talíř prázdný, protože Kryton zapomněl snídani udělat. Při té příležitosti si ostatním členům posádky postěžuje, že mu v poslední době chybí zapálení pro domácí práce, dokonce i pro utírání, které vždycky miloval. Lister z toho vyvodí, že Kryton je v polovině své životnosti, a že tedy právě prožívá krizi středního věku. Jako důkaz přijde mechanoid druhý den kompletně předělaný: má tělo z uhlíkových vláken natřené na červeno, dva výfuky, nový systém pérování a zabudovanou hi-fi soustavu. Lister se mu tedy rozhodne pomoct tím, že mu ukáže, v co se rozvinul a čeho dosáhl. Zadá kurz k Nově 5, bývalému Krytonovu plavidlu, zde stáhne speciální program na vyhledávání dalších lodí třídy Nova a jednu z nich najde. Na její palubě se bude nacházet mechanoid ze stejné série jako Kryton, v porovnání s nímž bude Kryton vypadat skvěle. Posádka Trpaslíka vstoupí do stáze.\n\nTrpaslík najde loď pojmenovanou Nova 3, jejíž posádka hledala ztracenou průzkumnou stanici, která měla být schopná komunikovat s vesmírem. Kdysi dávno totiž existovala teorie, že vesmír je inteligentní bytost. Na Nově 3 zbyl pouze jediný člen posádky, android zvaný Butler. Lister předpokládal, že Kryton bude mnohem víc vyvinutý, ale opak je pravdou: Butler umí skvěle vařit, malovat obrazy, hrát na hudební nástroje a psát romány. Rimmer mu nabídne členství v posádce, ale Butler odmítne, protože je s životem na Nově 3 spokojený. Posádka Trpaslíka ho tedy alespoň vezme na svou loď, jenže cestou je Kosmik obklíčen šesti gelfskými plavidly. Před rozstřílením je zachrání Butler, který se s náčelníkem gelfů osobně zná, jelikož před lety dokázal jeho kmeni vyléčit smrtící kožní nemoc. Náčelníkův otec umírá na horečku a Kryton Butlera přesvědčí, aby ho odletěl vyléčit, protože už ho nemůže vystát. Butler před svým odchodem alespoň zmodernizuje navigační počítač Kosmiku.\n\nNa cestě zpátky ale dojde kvůli Butlerově úpravě k havárii, následkem čehož se motory Kosmiku brzy vypálí. Jedinou záchranu představuje stanice, na které Kosmik přistane. Ukáže se, že je to právě ona stanice, která měla zajišťovat komunikaci s vesmírem a kterou Nova 3 hledala. Rimmer tedy naváže spojení s vesmírem a Kryton se ho zeptá, jaký je smysl vší existence. Tím ho ovšem upozorní na fakt, že i vesmír jednou zemře a vesmír tak začne rovněž pociťovat krizi středního věku. Po opravě Kosmiku se posádka vrací na Červeného trpaslíka a Kryton neodolá, aby se Butlerovi nepochlubil svým objevem. Butler ho ovšem usadí s konstatováním, že upravil Kosmika tak, aby vesmír našel, čímž Krytona ještě víc naštve.\n"}
{"id": "1286945", "url": "https://cs.wikipedia.org/wiki?curid=1286945", "title": "Maryna Slucká", "text": "Maryna Slucká\n\nMaryna Slucká (* 9. července 1991 Minsk, Bělorusko) je běloruská zápasnice–judistka.\n\nS úpolovými sporty začínala v 15 letech. Připravuje se v Minsku pod vedením Leonida Svirida. V běloruské seniorské judistické reprezentaci se pohybuje od roku 2011. Na olympijské se v roce 2012 a 2016 nekvalifikovala.\n\n\n\n"}
{"id": "1286948", "url": "https://cs.wikipedia.org/wiki?curid=1286948", "title": "Bernau bei Berlin", "text": "Bernau bei Berlin\n\nBernau bei Berlin [] (česky zastarale \"Bernov\") je město v německé spolkové zemi Braniborsko.\n\nCentrum města je vzdáleno 5,9 km severovýchodně od hranice Velkého Berlína. Sousedními obcemi jsou: Biesenthal, Rüdnitz, na východě Werneuchen, na jihu Ahrensfelde, Panketal a Wandlitz na severu.\n\nNa místě dřívější osady bylo na začátku 13. století založeno město. Bližší okolnosti vzniku nejsou známy, neboť dokumenty padly za oběť ničivým požárům v letech 1406 a 1484. Na den svatého Jiří (23. dubna) v roce 1432 občané Bernau odrazili útok husitů, kteří při tažení přes Lužici (18. března až 5. května 1432) řadu měst vyplenili a zničili. Od roku 1832 tuto událost každoročně (s výjimkou komunistické éry) připomíná třídenní \"Bernauer Hussitenfest\".\nČarodějnickým procesům, které probíhaly mezi lety 1536 a 1658, padlo za oběť 25 žen, mezi nimi Dorothea Meermann a Catarina Selchow, a tři muži. Berlínská výtvarnice Annelie Grund vytvořila v roce 2005 památník obětem, který nese nápis: , odhalen byl 31. října. Městská rada v Bernau se 6. dubna 2017 rozhodla oběti čarodějnických procesů společensky a eticky rehabilitovat.\n\nMěsto leží nedaleko dálnice A11, která začíná na Berliner Ringu a okolo Bernau pokračuje přes Prenzlau do Štětína (tam jako polská A6). Dva exity spojují město s dálnicí: \"Bernau-Nord\" (číslo 15) a \"Bernau-Süd\" (číslo 16).\n\nLinka S2 jezdí na nádraží Berlin Friedrichstraße v centru města. Regionální vlaky spojují Bernau s Eberswalde, Schwedtem, Stralsundem, Frankfurtem nad Odrou na severu, na jih jezdí na berlínské hlavní nádraží, do Berlína Lichtenbergu a Elsterwerdy. Dálkové spoje směřují do Stralsundu, Dortmundu, Düsseldorfu, Drážďan a Amsterdamu.\n\nMěstem prochází cyklotrasa Berlín–Uznojem (\"Radfernweg Berlin–Usedom\").\n\n\n\n\n"}
{"id": "1286949", "url": "https://cs.wikipedia.org/wiki?curid=1286949", "title": "Magdalena Augusta Anhaltsko-Zerbstská", "text": "Magdalena Augusta Anhaltsko-Zerbstská\n\nMagdalena Augusta Anhaltsko-Zerbstská (13. října 1679 – 11. října 1740) byla anhaltsko-zerbstskou princeznou a sňatkem s Fridrichem II. sasko-gothajsko-altenburskou vévodkyní.\n\nNarodila se jako dcera Karla Anhaltsko-Zerbstského a Žofie Sasko-Weissenfelské.\n\nV roce 1696 se Magdalena provdala za Fridricha II. Sasko-Gothajsko-Altenburského, který se stal vévodou v roce 1691. Měli spolu dvacet dětíː\n\n"}
{"id": "1286951", "url": "https://cs.wikipedia.org/wiki?curid=1286951", "title": "Otročínský potok (přítok Mže)", "text": "Otročínský potok (přítok Mže)\n\nOtročínský potok je vodní tok v Plaské pahorkatině v okrese Tachov v Plzeňském kraji. Je levostranným přítokem řeky Mže. Délka toku činí 7,3 km.\nPlocha jeho povodí měří 9,75 km².\n\nPotok pramení v  nadmořské výšce 515 m severně od Víchova, části města Černošín v okrese Tachov. Od pramene teče jižním směrem, protéká Víchovem a Víchovským rybníkem i místním rybníkem v Otročíně. Stále jižním směrem pokračuje k silnici II/605 pod kterou se nad jezem u \"Nového mlýna\" východně od Milíkova vlévá zleva do Mže.\n\nNad levým břehem se poblíž soutoku potoka se Mží nachází dvě hradiště. Na ostrožně přímo nad soutokem stávalo nedatované milíkovské hradiště. Otročínské hradiště bývalo v době halštatské na ostrožně \"Hrádek\" asi 750 metrů severně od soutoku.\n"}
{"id": "1286955", "url": "https://cs.wikipedia.org/wiki?curid=1286955", "title": "Zdeněk Mikulášek", "text": "Zdeněk Mikulášek\n\nZdeněk Mikulášek (* 15. května 1947 Brno) je český astronom, který se zabývá především fotometrií a interpretací spekter proměnných hvězd. Vyučuje také na Ústavu teoretické fyziky a astrofyziky Přírodovědecké fakulty Masarykovy univerzity v Brně a věnuje se i popularizaci astronomie.\n\nZdeněk Mikulášek vystudoval fyziku v roce 1972 Přírodovědeckou fakultu Masarykovy univerzity v Brně. Zpočátku vyučoval fyziku na Vysokém učení technickém. Od roku 1972 pracoval na Hvězdárně a planetáriu Brno, kde se v roce 1977 stal nakrátko ředitelem. Brněnskou hvězdárnu poté vedl i po sametové revoluci. Pod svým řízení vytvořil v letech 1990–2002 z této instituce významné osvětové, ale i odborné astronomické zařízení.\n\nSouběžně pak od roku 1995 však začal přednášet astronomii a astrofyziku na Přírodovědecké fakultě Masarykovy univerzity, V roce 2001 zde byl jmenován docentem a v roce 2012 profesorem.. Ve své vědecké práci se věnuje zejména výzkumu chemicky pekuliárních hvězd, zákrytovým proměnným hvězdám a studiu změn astroklimatu.\n\nDo roku 2016 publikoval 155 vědeckých prací, které až získaly 595 citací, tj. 3,8 citace na práci. Jeho Hirschův index h = 14. Zasloužil se však také významně o popularizaci astronomie: např. kniha \"Sto astronomických omylů uvedených na pravou míru\", kterou v roce 1988 napsal spolu se Zdeňkem Horským a Zdeňkem Pokorným, se dočkala 135 tisíc výtisků.\n"}
{"id": "1286956", "url": "https://cs.wikipedia.org/wiki?curid=1286956", "title": "Klášter Sadská", "text": "Klášter Sadská\n\nKlášter v Sadské je někdejší klášter augustiniánů kanovníků, založený roku 1118 při kostele svatého Apolináře. Nacházel se ve městečku Sadská v okrese Nymburk, ve Středočeském kraji. Roku 1421 byl těžce poškozen husity, zachoval se pouze románský kostel.\n\nV roce 1118 založil Bořivoj II. na vrcholu svědeckého kopce v Sadské církevní kapitulu sv. Apolináře. Kapitula je nejvyšší církevní škola a tímto titulem se v tehdejší době honosilo jen několik míst v Českém knížectví. Roku 1120 byl na místě bývalé kaple dokončen kostel svatého Apolináře. Součástí kláštera byly také vinice a později v těchto místech vznikl také strážní hrad s opevněním, později knížecí a královský. Konvent byl osazen řeholníky z kanonie v Roudnici nad Labem.\n\nZa panování Karla IV. roku 1362 byla kanonie z podnětu samého císaře ze Sadské přenesena do Prahy k nově založenému kostelu svatého Apolináře na Novém Městě pražském. Iniciátorem přeložení kapituly augustiniánů kanovníků i s jejími důchody byl první pražský arcibiskup Arnošt z Pardubic. Jeho nástupce Jan Očko z Vlašimi však 10. května 1375 položil základní kámen k nové kapitule a dal jí připsat statek Opočnice s vesnicí. Převor Benedikt alias Beneš, který se přátelsky stýkal s pražským arcibiskupem Janem z Jenštejna, pozvedl úroveň konventu na vysokou úroveň, jak rozmnožením knihovny, tak uzavřením smluv o sbratření (\"konfraternitě\") s kláštery v Třeboni, v Praze na Karlově, ve Šternberku na Moravě a v Krakově-Kaziměři, \n\nKanonie v Sadské zanikla v roce 1420 během husitských válek, kdy řeholníci klášter opustili. Část z nich se uchýlila do Zaháňského kláštera ve Slezsku a druhá skupina se přidala k roudnickým spolubratřím, kteří se uchýlili do do kláštera Panny Marie na písku ve Vratislavi. Tam byl roku 1427 zvolen poslední sadský probošt Petr (+1472). Po roce 1450 již řeholníci v obou exilových klášterech vymřeli. Po husitských válkách již klášter nebyl obnoven.\n\nJedním z proboštů kláštera byl Ota, pozdější pražský biskup (v letech 1140–1148).\n\nKlášter měl vlastní knihovnu, z níž se dodnes dochovalo okolo dvaceti rukopisů. Jejich osud později splynul s dějinami knihovny augustiniánské kanonie v Roudnici nad Labem, kam se zřejmě v husitském období dostaly s řeholníky ze Sadské. Dochovalo se 23 středověkých rukopisů, které byly po zrušení roudnické kanonie převedeny do Knihovny Národního muzea v Praze.\n\nKamil Boldan: Die Augustiner-Chorherren aus Raudnitz und Sadská im Exil in der Hussitenzeit als Schreiber der Handschriften. In: \"Studie o rukopisech\" 29, 1992, s. 79-93.\n\n"}
{"id": "1286957", "url": "https://cs.wikipedia.org/wiki?curid=1286957", "title": "Marí Cruz Díazová", "text": "Marí Cruz Díazová\n\nMarí Cruz Díazová (nepřechýleně \"Mari Cruz Díaz García\") (24. října 1969 Barcelona) je bývalá španělská španělská atletka, mistryně Evropy v chůzi na 10 km z roku 1986.\n\nSvého největšího úspěchu dosáhla v 17 letech, když se v roce 1986 ve Stuttgartu stala mistryní Evropy v chůzi na 10 kilometrů. O rok později v Římě skončila na stejné trati čtvrtá. V roce 1988 vybojovala bronzovou medaili v závodě na 3000 metrů chůze na evropském halovém šampionátu. Dalších medailových úspěchů už nedosáhla, její osobní rekord na 20 kilometrů chůze 1:32:10 pochází z roku 2003.\n\n"}
{"id": "1286958", "url": "https://cs.wikipedia.org/wiki?curid=1286958", "title": "Římskokatolická farnost Štěpánov u Olomouce", "text": "Římskokatolická farnost Štěpánov u Olomouce\n\nŘímskokatolická farnost Štěpánov u Olomouce je územní společenství římských katolíků s farním kostelem sv. Vavřince v šternberského děkanátu olomoucké arcidiecéze.\n\nDo farnosti náleží území těchto obcí:\n\nSoučasným farářem je od července 2014 P. Jan Jašek.\n21.července 2013 požehnal v kapli sv. Jana Nepomuckého v Březcích generální vikář Mons. Josef Nuzík nový zvon o hmotnosti 130 kg.\n\n15. května 2016 požehnal v kapli sv. Jana Nepomuckého v Březcích generální vikář Mons. Josef Nuzík u příležitosti 740. let první písemné zmínky o obci, nový vyšívaný znak obce, obecní prapor, národní a moravskou vlajku a opravené sousoší Kalvárie na návsi.\n\nV listopadu 2017 požehnal biskup Josef Nuzík ve farním kostele opravené varhany.\n\n"}
{"id": "1286964", "url": "https://cs.wikipedia.org/wiki?curid=1286964", "title": "Zdeněk Sekanina", "text": "Zdeněk Sekanina\n\nZdeněk Sekanina (* 12. června 1936 Mladá Boleslav) je americký astronom českého původu, který se zabývá výzkumem komet a jejich drah. V roce 1968 emigroval z Československa a dlouhodobě nyní pracuje v Laboratoři tryskového pohonu v Pasadeně v USA.\n\nZdeněk Sekanina vystudoval v letech 1954-1959 fyziku a astronomii na Matematicko-fyzikální fakultě Univerzity Karlovy. Z tzv. kádrových důvodů nemohl být po studiích přijat na vědecké pracoviště a proto pracoval na hvězdárně v Praze na Petříně. Po invazi vojsk Varšavské smlouvy v roce 1968 emigroval přes Belgii do USA, kde zpočátku působil na Harvardově observatoři v Cambridge. V roce 1980 přesídlil do Kalifornie, kde dlouhodobě působil jako vedoucí vědecký pracovník v Laboratoři tryskového pohonu v Pasadeně. Stále se věnuje především výzkumu komet a drobných těles sluneční soustavy.\n\nV průběhu své kariéry se Zdeněk Sekanina vypracoval v předního světového odborníka na výzkum komet a jejich drah. Pracoval na přípravě sondy Stardust a na vyhodnocování jejích vědeckých výsledků. Významně se podílel např. na interpretaci pádu komety Shoemaker-Levy 9 na Jupiter.\n"}
{"id": "1286965", "url": "https://cs.wikipedia.org/wiki?curid=1286965", "title": "Zdeněk Čudovský", "text": "Zdeněk Čudovský\n\nZdeněk Čudovský (11. února 1954 – 28. listopadu 2010) byl český fotbalový útočník. Jeho starší bratr Břetislav Čudovský byl rovněž prvoligovým fotbalistou-brankářem.\n\nV československé lize hrál za Třinecké železárny v sezoně 1975/76, aniž by skóroval.\n\n"}
{"id": "1286967", "url": "https://cs.wikipedia.org/wiki?curid=1286967", "title": "Sibaj", "text": "Sibaj\n\nSibaj (baškirsky i ) je město v Baškortostánu v Ruské federaci. Při sčítání lidu v roce 2010 měl přes šedesát tisíc obyvatel.\n\nSibaj leží na jižním okraji Uralu. V rámci Baškortostánu se nachází na jihovýchodě, jen zhruba deset kilometrů západně od hranice s Čeljabinskou oblastí. Od Ufy, hlavního města je republiky, je vzdálen přibližně 460 kilometrů na jihovýchod. Bližší města jsou Magnitogorsk necelých 100 kilometrů severně a Bajmak přibližně 25 kilometrů jihozápadně.\n\nSibaj byl založen v roce 1938 v souvislosti s povrchovou těžbou mědi.\n\nMěstem je od roku 1955.\n"}
{"id": "1286970", "url": "https://cs.wikipedia.org/wiki?curid=1286970", "title": "Charles Atlas", "text": "Charles Atlas\n\nCharles Atlas (* 1949) je americký videoumělec a filmový režisér.\n\nNarodil se v St. Louis ve státě Missouri. V roce 1970 se usadil v New Yorku. V letech 1974 až 1983 spolupracoval s choreografem Mercem Cunninghamem (i v pozdějších letech natáčel jeho taneční vystoupení). Roku 1987 získal Guggenheimovo stipendium. Natočil řadu dokumentárních filmů, například o Merci Cunninghamovi (\"Merce Cunningham: A Lifetime of Dance\", 2000) nebo Leighu Bowerym (\"The Legend of Leigh Bowery\", 2001). V roce 1999 natočil pod pseudonymem Jack Shoot gay pornografický film \"Staten Island Sex Cult\". Je držitelem Ceny Johna Cage za rok 2006. Roku 2011 vytvořil tříprojektorovou videoinstalaci s názvem \"Painting by Numbers\". V roce 2016 byl oceněn newyorským kulturním zařízením The Kitchen.\n\n"}
{"id": "1286971", "url": "https://cs.wikipedia.org/wiki?curid=1286971", "title": "October Gale", "text": "October Gale\n\nOctober Gale je kanadský film, který natočila režisérka Ruba Nadda podle vlastního scénáře. Hráli v něm Patricia Clarkson, Scott Speedman, Tim Roth, Callum Keith Rennie a další. Pojednává o lékařce Helen Matthews, která se vyrovnává se ztrátou svého dlouholetého manžela. Kvůli tomu se rozhodne, že stráví nějaký čas o samotě na rodinné chatě. Jeho natáčení probíhalo v okolí zálivu Georgian Bay. Premiéru měl 11. září roku 2014 na Torontském mezinárodním filmovém festivalu. Do kin byl uveden v březnu 2015. Autorem originální hudby k filmu je Mischa Chillak. Na sounadtracku se dále vyskytuje například píseň „Close Watch“ od velšského hudebníka Johna Calea v podání Agnes Obel.\n\n"}
{"id": "1286975", "url": "https://cs.wikipedia.org/wiki?curid=1286975", "title": "Neuquén (Argentina)", "text": "Neuquén (Argentina)\n\nNeuquén je hlavní město argentinské provincie Neuquén. Leží na soutoku řek Limay a Neuquén. Město oficiálně vzniklo 12. září 1904. Jeho název pochází z mapudungunského slova \"nehuenken\". V roce 2010 zde žilo 224 685 obyvatel. Osm kilometrů od města se nachází Mezinárodní letiště prezidenta Peróna.\n"}
{"id": "1287023", "url": "https://cs.wikipedia.org/wiki?curid=1287023", "title": "Luther Grosvenor", "text": "Luther Grosvenor\n\nLuther James Grosvenor (23. prosince 1946 Evesham, Worcestershire) je anglický rockový hudebník, který hrál ve skupině Spooky Tooth, krátce pak ve Stealers Wheel a pod pseudonymem Ariel Bender ve skupinách Mott the Hoople a Widowmaker.\n\nGrosvenor hrál v lokální skupině v rodném městě Evesham, kde se potkal s Jimem Capaldim (později člen skupiny Traffic), se kterým založil skupinu Deep Feelin.\n\nPozději se připojil ke skupině The V.I.P.'s, kde nějaký čas hrál i Keith Emerson. Skupina V.I.P.'s pak byla přejmenována na Art a později na Spooky Tooth. Po odchodu od Spooky Tooth vydal Grosvenor sólové album \"Under Open Skies\" (Island Records, 1971).\n\nNa návrh zpěváka a písničkáře Lynsey De Paula si změnil jméno na Ariel Bender, které používal ve spojení se skupinou Mott the Hoople. Grosvenor s nimi jezdil po turné v letech 1973 až 1974 a vystupoval na sedmém albu skupiny \"The Hoople\" (1974).\n\nRoky strávené se Spooky Tooth (1967 až 1970), Stealers Wheel (1973) a Mott the Hoople (1973 až 1974) byly nejúspěšnějšími v jeho hudební kariéře. Poté co v roce 1974 odešel od Mott the Hoople a byl nahrazen Mickem Ronsonem, vydal Grosvenor pár sólových alb a založil skupinu Widowmaker, která v roce 1976 vydala album \"Widowmaker\" a v roce 1977 \"Too Late to Cry\".\n\nV 90. letech se Grosvenor vrátil k obnoveným Spooky Tooth. V roce 2005 založil skupinu Ariel Bender Band. V letech 2007 až 2008 vystupoval se skupinou Ariel Bender's Mott The Hoople hrající skladby Spooky Tooth a Mott The Hoople.\n\nGrosvenor je uveden společně se Spooky Tooth v dokumentu \"Groupies\" z roku 1970.\n"}
{"id": "1287028", "url": "https://cs.wikipedia.org/wiki?curid=1287028", "title": "František Dědič (voják)", "text": "František Dědič (voják)\n\nFrantišek Dědič (6. srpna 1890 Louny – 1. října 1941 Praha) byl československý voják a člen ústředního velení Obrany národa.\n\nPo složení maturity na české vyšší reálce v Lounech v roce 1908 nastoupil na Českou vysokou školu technickou, kde studoval do roku 1911, aniž složil státní zkoušku. 21. května 1911 byl odveden a umístěn do Lembergu (Lvov), kde absolvoval důstojnickou školu. Po odsloužení základní prezenční služby odešel do zálohy.\n\n1. srpna 1914 byl mobilizován a a se svým kmenovým plukem byl odeslán na ruskou frontu I. sv. války. 20. října 1914 byl těžce raněn. Z hospitalizace se vrátil 1. listopadu 1915 a po absolvování několika kurzů (např. kulometného) byl v květnu 1915 odeslán na italskou frontu. 31. července 1916 byl znovu raněn a do října 1916 léčen. Poté byl odvelen na ruskou frontu, kde byl 1. února 1917 znovu raněn. Neléčil se a až do podepsání příměří působil na italské frontě.\n\nPo návratu do vlasti 17. listopadu 1918 nastoupil do činné služby v československé armádě. Krátce působil jako spojovací důstojník na československém velvyslanectví ve Vídni. Od 11. února 1919 do září 1920 postupně sloužil v Praze, Chomutově, Mukačevě a Kadani. Po absolvování kurzu školy generálního štábu nastoupil 1. listopadu 1921 do hlavního štábu MNO, kde působil do září 1927, přičemž v letech 1922 až 1923 byl posluchačem Válečné školy v Praze.\n\nOd 30. září 1927 do 30. září 1930 působil (již v hodnosti štábního kapitána) na velitelství 4 divize v Hradci Králové, přičemž od 2. listopadu 1928 do do 31. srpna 1929 pobýval na polské Válečné škole ve Varšavě. Po absolvování výcviku ve službě vojensko-železniční se 30. září 1931 stal železničním traťovým velitelem v Hradci Králové. V období od 15. září 1933 do 29. září 1934 velel praporu při 4. pěším pluku v Hradci Králové. Od 30. září 1934 do 4. října 1938 působil v různých funkcích na hlavním štábu MNO. Od 5. října 1938 do 25. března 1939 působil jako poradce na Ministerstvu dopravy.\n\nPo německé okupaci opustil 25. března 1939 armádu a nastoupil na Ministerstvu dopravy jako oborový rada. Zároveň se podílel na formování Obrany národa na Oblastním velitelství ON - Velká Praha a s pplk. Mašínem se údajně podílel i na přípravě atentátu na K. H. Franka. K jeho dalším povinnostem patřilo zajišťování radiového spojení s gen. Eliáše s exilovou reprezentací v Londýně. Zajišťoval také kontakt na Politické ústředí a stýkal se řadou vůdčích osobností českého protinacistického odboje. Zároveň vybudoval odbojovou skupinu při ministerstvu železnic, s níž prováděl rozsáhlou zpravodajskou činnost.\n\nDne 9. září 1941 byl na základě udání zatčen gestapem. 1 .října 1941 byl pražským stanným soudem odsouzen k trestu smrti a ještě téhož dne byl v bývalé jízdárně kasáren na Ruzyni rozsudek vykonán.\n\nZa své zásluhy v odboji byl v roce 1947 povýšen in memoriam do hodnosti plk. gšt. Jeho jméno se nachází na Pomníku padlým a popraveným příslušníků Vysoké školy válečné v Praze a na pamětní desce na budově generálního štábu AČR.\n\n\n"}
{"id": "1287038", "url": "https://cs.wikipedia.org/wiki?curid=1287038", "title": "Kresnik", "text": "Kresnik\n\nKresnik, krestnik či krsnik je jedinec nadaný nadpřirozenou mocí v jehož existenci se věřilo ve Slovinsku a Chorvatsku. Kresnici se podle této víry měli narodit v „košili“ a jejich duše v noci bojovaly za úrodu proti různým zlovolným bytostem, typicky upírům. Víra v podobné nadané lidi existovala i v jiných jinoslovanských oblastech, například zduhač nebo vjedogonja, ale podobní jsou také furlánští benandanti, maďarští táltosové a osetští burkudzäutä. Kresnikovi se také podobá mogut který byl znám v severním Chorvatsku, který je synem ženy která při porodu zemřela nebo její těhotenství bylo delší než obvyklé, a negromanat z jižní Dalmácie, který se narodil s ocasem.\n\nKresnici bývají často narozeni v „košili“, tedy s blanitým vakem pokrývajícím hlavu, zvaným také \"caput galeatum\". Tato membrána obvykle puká či je protržena během porodu, o dětech, co se s ní přesto narodily, se věřilo že je čeká šťastný či slavný osud a takovýto způsob porodu byl přisuzouván také benandantům a někdy táltosům. Na Istrii byla tato blána malým kresnikům přikládána do podpaží, na ostrově Krk usušena a rozemleta do jídla. Nočních bitev se nejčastěji začali zúčastňovat v sedmi letech, řidčeji v osmnácti nebo jednadvaceti, své nadání však museli uchovat v tajnosti Existují zmínky pouze o mužských kresnicích.\n\nDuše opuštěla jejich tělo ve spánku často v podobě zvířete, bílého či skrvnitého kance, psa, vola nebo koně, ale také černé mouchy. Bitvy, které sváděli, často periodicky – o suchých dnech nebo štědrovečerní noci, měly odvrátit zlá kouzla a ochránit úrodu a jejich protivníky byly nejčastěji čarodějníci či upíři. Ti mívají také podobu zvířat, ale na rozdíl od kresniků černých. Na Krku každý národ a rod měl chránit jeden kresnik a ohrožovat jeden upír – \"kudlak\". Jako nepřátelé kresniků byli také identifikováni různí cizinci, například Italové či Benátčané.\n\nVe slovinském folklóru se objevuje také Kresnik jako postava s božskými atributy, spojená se sluncem, ohněm a bouří. Kresnik vyzbrojený sekerou, palicí, kladivem či mečem obráží nebesa na zlatém povoze a bojuje se svým odvěkým temným protivníkem, hadím démonem, patrně také bohem, který ho olupuje o krávu nebo jeho sestru-partnerku bohyni jara Alenčici (též Marjeticu nebo Vesinu). Kresnik ho ale pokaždé porazí a to se ve světě projevuje deštěm. Občas mu v tom vypomáhá jeho bratr Trot nebo jeho čtyřoký pes. Kresnik má ale také milenku, dceru jeho odvěkého rivala, a tak kvůli záletnictví umírá, je zabit ze žárlivosti. Kresnik tak plní podobnou úlohu, jakou ve východoslovanském prostoru plnil Perun, k tomu zastává další funkce a atributy, kterými disponovali jiní slovanští bohové dohromady jako byli sluneční Dažbog (též Chors) nebo Jarilo či Jarovít. Někteří proto poukazují na příbuznost jména Kresnik se jmény Chorse, indického Krišny a baltským svátkem \"Kresze\" (vycházející ze staroslovanského \"*krěsδ\", to jest oheň), příbuzné v češtině se slovem křesat (oheň).\n\nVýklady kresnika jako božstva zpochybnila chorvatská historička Maja Bošković-Stulli, která je považovala za produkt romantismu sběratelů folklóru v 19. století z důvodů, že mimo Slovinsko má kresnik pouze postavení nadaného člověka, nikoliv božstva.\n"}
{"id": "1287042", "url": "https://cs.wikipedia.org/wiki?curid=1287042", "title": "Oskorušno", "text": "Oskorušno\n\nOskorušno je vesnice v opčině Orebić v Chorvatsku, v Dubrovnicko-neretvanské župě. V roce 2001 žilo v obci 126 obyvatel v 43 domech.\n\nVesnice je situována ve vnitrozemí centrální části poloostrova Pelješac v nadmořské výšce 325 metrů, 10 km severozápadně od Janjiny. Obyvatelé se věnují především vinařství, zemědělství, chovu hospodářských zvířat a agroturistice.\n\n\nV obci působí fotbalový klub NK Oskorušno.\n\n"}
{"id": "1287060", "url": "https://cs.wikipedia.org/wiki?curid=1287060", "title": "Josef Maria Bocheński", "text": "Josef Maria Bocheński\n\nJosef Maria Bocheński OP (pol. \"Józef Maria Bocheński\", 30. října 1902 Czuszów, Polsko – 8. února 1995 Fribourg, Švýcarsko), znám mj. jako J. M. Bocheński, či Innocentius Marie, byl polským filozofem a logikem.\nBocheński, narozen do rodiny polského velkostatkáře, studoval nejprve práva na univerzitě ve Lvově, dále pokračoval ve studiu národní ekonomie na univerzitě v něměcké Poznaňi a to v době od roku 1920 do 1926. Do řádu Dominikánů vstoupil v roce 1927, načež se v rámci řeholního studia rozhodl pro studium filozofie a pedagogiky na univerzitě ve švýcarském Fribourgu, které započal rok po zasvěcení svého života katolickému řádu. Díky své disertační práci na téma \"Teorie hmoty jako takové\" od Straszewskiho (1848-1921) promoval Bocheński jako Dr. phil. (čs. PhDr.).\n\nNásledně započal Bocheński v roce 1931 studium teologie na Papežské univerzitě sv. Tomáše Akvinského v Římě, jež ukončil promocí roku 1924 získavaje titul doktora teologie (Dr. theol.).  V Římě pokračoval v akademickém životě, tentokrát však jako prefesor logiky. V těchto letech došlo k blízkému kontaktu s polskou analytickou školou. O roku 1940 do 1945 sloužil Bochenski u polské armády ve Skotsku a Itálii. Po roce 1945 působil jako profesor historie filozofie 20. století na Fribourské univerzitě a zastával úřád rektora v letech 1964-66. Mnohokrát byl hostujícím profesorem v zahraničí, především pak v USA. V roce 1972 byl penzionován a stal se tak emeritním profesorem.   \n\nMimo svou akademicku činnost působil Bochenski v mnoha jiných oblastech. Například založil spolek katolické filozofie, tzv. \"Union mondiale des sociétés catholiques de philosophie.\" Dále mezi jeho zásluhy nepochybně patří existence a dílo východo-evropského instutu na univezitě ve Fribourgu. Bochenski mj. koncipoval odborný posudek pro německou vládu na téma \"Zákaz Komunistické strany německa (BVg ,17. října 1956).\"\n\nBocheński se zabýval analytickou filozofií, v níž našel osobní zájem a pokládal se za \"kosmocentrického Platonika aristotelského stylu\". Hlavními předměty jeho celožívotní akademické práce se staly historie filozofie a logiky spolu s logickým zkoumáním filozofických problémů. \n\nVedle řady elaborátů o otázkách filozofie a její historie patří Bocheńskmu velký dík především za jeho práce o logice, které jsou považovány za největší přínos jeho děl.\n\nBochenski se odkazoval na použití implicitní logiky v rámci tradiční scholastiky, na níž bylo jeho pojetí tomismu založeno. \n\nJ. M. Bocheński se silně stranil dialektickému materialismu, který pokládal nikoli jen za blud, ale v jeho chápání také za hřích. \n\n\n\n"}
{"id": "1287061", "url": "https://cs.wikipedia.org/wiki?curid=1287061", "title": "Harry Wexler", "text": "Harry Wexler\n\nHarry Wexler (15. března 1911 Fall River, Massachusetts – 11. srpna 1962) byl americký meteorolog, který pro předpovědi počasí navrhl použití meteorologických družic.\n\nStudoval na Harvardské univerzitě a v roce 1939 získal titul Ph.D. za meteorologii na Massachusettském technologickém institutu.\n\nPracoval v americkém meteorologickém úřadu od roku 1934 do roku 1942, poté sloužil jako kapitán a posléze jako podplukovník meteorologické služby armádního leteckého sboru Spojených států během druhé světové války od roku 1942 do roku 1946. Dne 14. září 1944 se, v hodnosti majora, Wexler stal prvním vědcem, který záměrně vletěl do hurikánu. Jednalo se o doprovodný let Douglas A-20 \"Havoc\", který vletěl do hurikánu a shromáždil vědecké údaje.\n\nV roce 1946 se vrátil do amerického meteorologického úřadu a stal se vedoucím divize vědeckých služeb. Jako vedoucí výzkumný pracovník Wexler vybízel ke studiu atmosféry i jiných planet než je Země. Proslavil se zvláště svou práci na využití družic pro meteorologické účely, totiž při vývoji první meteorologické družice na světě: TIROS-1. Spisovatel vědecko-fantastické a futurologické literatury Arthur C. Clarke, který sledoval Wexlerovu práci na hurikánech ve 40. letech 20. století napsal Wexlerovi a požádal ho, aby rozvinul Clarkeho myšlenku na výrobu umělého družice pro sledování počasí z kosmického prostoru. To Wexlera nasměrovalo na cestu, která by nakonec vedla v roce 1960 k vytvoření družice TIROS-1. Wexler také studoval použití počítačů pro předpověď a změny počasí.\n\nByl hlavním vědcem americké expedice do Antarktidy pro Mezinárodní geofyzikální rok v roce 1958.\n\nV roce 1958 se obával, že testování atomových bomb může vést k nové ledové době v důsledku nukleární zimy.\n\nV letech 1959-1961 navrhoval a propagoval myšlenku \"World Weather Watch\". V roce 1961 sloužil jako vedoucí americký vyjednavač v rozhovorech se Sovětským svazem o společném využívání meteorologických družic.\n\nPokračoval v práci ve svém úřadu až do své smrti v roce 1962. Zkoumal důsledky spojení sloučenin chlóru a bromu s následným poškozováním stratosférických ozónových vrstev. Zemřel na srdeční infarkt během prázdnin v Woods Hole v Massachusetts. Co se problematiky ozonových děr týče, Wexler již přijal pozvání na přednášku s názvem „Klima Země a jeho modifikace“ v Institutu vesmírného výzkumu a technologií na univerzitě v Marylandu. Bylo to 12 let předtím, než se v roce 1974 objevily první články o vlivu chlorfluoruhlovodíků na ozonovou vrstvu, během nichž se zvýšila produkce CFC. James Rodger Fleming poznamenal později: „Kdyby Wexler žil, asi by publikoval své nápady a jistě byly zaznamenány. Nemohly by vést k jinému výsledku, než snad k časnější koordinované reakci na problematiku zmenšování ozónové vrstvy“.\n\nZůstala po něm manželka Hannah a dvě dcerky: Susan a Libby. Jeho žena darovala jeho zápisky v roce 1963 knihovně Kongresu. \n\n\n"}
{"id": "1287065", "url": "https://cs.wikipedia.org/wiki?curid=1287065", "title": "Mapová legenda", "text": "Mapová legenda\n\nMapová legenda je znakový klíč symbolů či soubor kartografických značek použitých na mapě s příslušnými vysvětlivkami, které uživateli sdělují jejich význam a tím i další informace, které nelze v mapě přímo zobrazit. Může to být například druh cesty nebo hranice, počet obyvatel města, orientační prvky v krajině, různá dopravní a jiná zařízení atd.\n\nV ideálním případě by mapa byla dělána tak, že by legendu vůbec nepotřebovala. Znaky v ní by totiž nezaměnitelně označovaly skutečnost, takže uživatel by žádný výkladový slovník nepotřeboval. To ovšem u moderních map s bohatým a rozmanitým obsahem není možné.\n\nNejstarší mapy zobrazující České území, jako např. Klaudyánova mapa Čech (1518), legendu vůbec neobsahují. První mapou zobrazující legendu se tedy stala až mapa Čech od Pavla Arentina z Ehrenfeldu (1619), na které jsou znázorněny typy měst a sídel dle nadřazenosti, jakož i lázně, kláštery a další.\n\nLegendy lze podle obsahu rozdělit do těchto skupin: \n\nPodle typu mapy lze rozlišovat tyto druhy legend:\n\nPři tvorbě legendy mapy by měly být dodržovány tyto zásady:\n\nLegenda mapy vzniká v následujících fázích:\n\nDůležitým aspektem je také estetičnost legendy, kterou se daří rozvíjet od devadesátých let dvacátého století, kdy se moderní GIS technologie začaly rozšiřovat mezi odborníky. \n\nZvláštním případem jsou legendy digitálních map které jsou často interaktivní. Uživatel může klikat na různé části legendy a tím například zvýrazní daný jev či zviditelní nějakou podkategorii, popřípadě může aktivovat zvuk nebo zobrazit obrázek.  \n"}
{"id": "1287078", "url": "https://cs.wikipedia.org/wiki?curid=1287078", "title": "Erebus (rozcestník)", "text": "Erebus (rozcestník)\n\nErebus (lat.) může označovat:\n"}
{"id": "1287103", "url": "https://cs.wikipedia.org/wiki?curid=1287103", "title": "Andrzej Kusionowicz Grodyński", "text": "Andrzej Kusionowicz Grodyński\n\nAndrzej Kusionowicz Grodyński (22. října 1861, Gdów – 24. července 1925, Cieszyn) byl polský právník, soudce, publicista a národní buditel. Jeho činnost je spjata zejména s oblastí Těšínska. \n\nV letech 1889–1890 redigoval týdeník \"Gwiazdka Cieszyńska\".\n"}
{"id": "1287104", "url": "https://cs.wikipedia.org/wiki?curid=1287104", "title": "Parukářka", "text": "Parukářka\n\nParukářka může být:\n\n\n\n\n"}
{"id": "1287121", "url": "https://cs.wikipedia.org/wiki?curid=1287121", "title": "Ẍ", "text": "Ẍ\n\nẌ (minuskule ẍ) je speciální znak latinky. Nazývá se X s dvěma tečkami. Písmeno Ẍ se vyskytuje pouze v kurdštině. Kurdštinu je možné psát i arabským písmem, a v zápisu arabským písmem odpovídá znaku غ. V kurdštině se obecně moc často nevyskytuje, nejčastěji v cizích slovech, ale ve slovech původních se občas Ẍ také vyskytne. Vyslovuje se jako (IPA ʁ, ʁʷ). V Unicode mají písmena Ẍ a ẍ kódy U+1E8C, resp. U+1E8D.\n"}
{"id": "1287122", "url": "https://cs.wikipedia.org/wiki?curid=1287122", "title": "Ẋ", "text": "Ẋ\n\nẊ (minuskule ẋ) je speciální znak latinky. Nazývá se X s tečkou nahoře. Vyskytuje se pouze v čečenštině, která se dá psát i cyrilicí, kde se Ẋ zapisuje jako хъ. Výslovnost je: (IPA ħ).\n\nV Unicode má Ẋ a ẋ tyto kódy:\n\n-Ẋ U+1E8A\n\n-ẋ U+1E8B\n"}
{"id": "1287124", "url": "https://cs.wikipedia.org/wiki?curid=1287124", "title": "Irina Alexandrovna Romanovová", "text": "Irina Alexandrovna Romanovová\n\nIrina Alexandrovna Romanovová (15. července 1895, Petěrgof, Petrohrad – 26. února 1970, Paříž) byla jedinou dcerou ze sedmi dětí velkoknížete Alexandra Michajloviče a jeho manželky Xenie. Byla též manželkou nejbohatšího Rusa té doby: Felixe Felixoviče Jusupova, se kterým měla jediné dítě, dceru Irinu. Sám Felix byl jedním z mužů, kteří spáchali atentát na ruského mystika Rasputina.\n\nIrina Alexandrovna Romanová se narodila 15. července 1895 v Petěrgofu v Petrohradu a byla pokřtěna o devět dní později, 24. července. Za kmotra jí šel car Mikuláš II. a za kmotru Marie Fjodorovna. Byla nejstarší ze sedmi děti velkoknížete Alexandra a jeho manželky Xenie a jediná dcera tohoto páru. Většinu dětství strávila mimo své rodné Rusko, a to ve Francii, především pak kvůli otcovým neshodám s carem. Přestože Alexandr měl ve Francii svoji milenku a Xenie měla též množství milenců, snažili se svoji manželskou krizi před dětmi tajit a ty tak nic netušily. Alexandr sice nakonec navrhl rozvod, ten ale Xenie jednoznačně odmítla a rozhodla se v manželství setrvat. Sama Irina, které doma říkali i Irene, Iréne, nebo „Baby Rina“, krizi v manželství rodičů nevnímala a byla popisována jako málomluvná a plachá, modrooká dívka s tmavými vlasy.\n\nJejí budoucí manžel Felix byl známý tím, že nosil dámské oblečení a také měl sexuální vztahy jak se ženami, tak s muži. Také byl ale bohatý, finančně pomáhal, kde bylo třeba a přestože sám se do ženění příliš nehrnul, jeho matka Zinaida na tom trvala, protože Felix byl její jediný syn a ona si přál zachovat rod. Ani Irina zpočátku se sňatkem nesouhlasila, po setkání s Felixem ale názor změnila. „Jednoho dne, když jsem venku jezdil na koni, jsem se setkal s velmi krásnou dívku v doprovodu starší dámy. Naše oči se setkaly a ona na mě udělala takový dojem, že jsem zastavil svého koně a díval se na, zatímco šla dál,“ napsal později ve svých pamětech Felix. I ve svých pozdějších zápisech zmiňuje Irininu krásu a charakter.\n\nSňatek s Felixem původně organizovali především nevěstiny rodiče, kteří ale neměli ani ponětí o tom, že je Felix bisexuál. Když se k nim ale tyto zvěsti donesly, chtěli svatbu odvolat. V tu chvíli projevil zájem o sňatek s Irinou i Dmitrij Pavlovič Romanov, syn Pavla Alexandroviče a Alexandry Řecké a Dánské. Irina se ale rozhodla, že si Felixe chce vzít a rodiče nakonec přesvědčila, aby svatbu nerušili.\n\nIrina musela před svatbou podepsat smlouvu, že se vzdává všech nároků na trůn, protože si bere nečlena carské rodiny. Nicméně Felix napsal, že jeho nastávající manželka si s tím prý příliš starostí nedělala. 22. února 1914 proběhla svatba. Irina mimo jiné dostala jako svatební dar i 29 nebroušených diamantů od Mikuláše II.\n\nNovomanželé Irina a Felix byli právě na svatební cestě v Evropě, když vypukla první světová válka. Když boje začaly, musel pár zůstat v Berlíně a Irina tak požádala svoji sestřenici Cecílii Meklenbursko-Zvěřínskou, aby se za ně přimluvila u jejího tchána, císaře Viléma, který by jim mohl dovolit odejít. Císař Vilém ale jejich prosby odmítl a místo odjezdu jim nabídl několik venkovských sídel pro přečkání války v Německu. Následně Felix apeloval na španělského velvyslance, díky čemuž se mu podařilo dosáhnout návratu do Ruska přes neutrální Dánsko a Finsko.\n\nZatímco většina mužských členů carské rodiny se aktivně zapojila do války, Felix dělal vše proto, aby se nasazení vyhnul. Olga Nikolajevna Romanovová, nejstarší dcera cara Mikuláše II., se v dopise adresovaném otci rozhořčovala nad Felixovým chováním s tím, že nechápe, jak může být v dané situaci tak nečinný.\n\nNecelý rok po svatbě, 21. března 1915, se páru narodil jediný potomek, dcera Irina. Křestní jméno dostala po své matce.\n\nRoku 1916 se po Petrohradě šířily fámy a negativní zvěsti o Rasputinovi, které se dostaly i k manželům Jusupovovým. Felix, oprávněně přesvědčený, že Rasputin ničí zemi, se spojil s Dmitrijem Pavlovičem a Vladimirem Mitrofanovičem Puriškevičem, a dali si za cíl nenáviděného muže zlikvidovat. Felix si údajně Rasputina najal a docházel k němu s prosbou o to, aby ho „vyléčil“ z homosexuality a on si tak spokojeně mohl užívat manželství s Irinou.\n\nNa večer, kdy se měla plánovaná vražda odehrát, Felix pozval Rasputina do svého bytu, kde se měl setkat s Irinou. Ta ale byla v tu dobu na Krymu a ačkoliv o akci věděla, nesouhlasila s ní. Již krátce po zdařené vraždě se car dozvěděl o vinících a Felixe a Dmitrije poslal do vyhnanství: Jusupova na odlehlý statek v Bělogorodské oblasti, Dmitrije Pavloviče do oblasti Perského zálivu.\n\nCelkem šestnáct členů carské rodiny se krátce na to rozhodlo sepsat pro cara dopis, ve kterém navrhovali znovu zvážit Dmitrijovo vyhnanství, především pak kvůli jeho chatrnému zdraví. Car na to však nevzal ohled a rozsudek ponechal v platnosti. Právě to, že byl Dmitrij vyhoštěn, ho ale zachránilo před dopady před bolševické revoluce – na rozdíl od většiny členů carské rodiny, kteří byli zabiti.\n\nIrina původně odjela s manželem, ten jí ale navrhl návrat do Petrohradu za matkou, a tak neváhala.\n\nKrátce po abdikaci Mikuláše II., která se uskutečnila 15. března 1917, se Felix připojil k manželce a před plánovaným odchodem ze země si s sebou ještě odvezli dva obrazy od Rembrandta, cenné šperky a peníze. Tříčlenná rodina se dostala na Krym, kde se nalodili na válečnou loď. Dále pokračovali do Itálie a později do Francie, přičemž při cestě přes Itálii, kde neměli vízum, jim pomohl svatební dar od Mikuláše II., diamanty totiž lehce podplatili úředníky. Po krátkém pobytu ve Francii odešla rodina do Londýna.\n\nRoku 1920 se vrátili do Francie a koupili dům v Boulogne-Billancourt, kde prožili většinu života. Založili módní obchod Irfé (podle prvních dvou písmen křestních jmen obou manželů) a Felix se mezi ruskými emigranty proslavil svoji finanční štědrostí. Takové rozhazování peněz ale nakonec vedlo k tomu, že z rodového majetku nezbylo skoro nic. Roku 1967 Irinin manžel zemřel a ona ho o tři roky později, 26. února 1970, následovala.\n"}
{"id": "1287128", "url": "https://cs.wikipedia.org/wiki?curid=1287128", "title": "Victor Alexander Charles Crutchley", "text": "Victor Alexander Charles Crutchley\n\nAdmirál Sir Victor Alexander Charles Crutchley (2. listopadu 1893, Londýn, Spojené království – 24. ledna 1986, Nettlecombe, Spojené království) byl vysokým důstoníkem Britského královského námořnictva v období druhé světové války a nositelem vyznamenání Viktoriin kříž uděleným v první světové válce. \n\nVictor Crutchley vstoupil do námořnictva v roce 1906 a vystudoval Royal Navy College v Osborne. Po povýšení do hodnosti námořního poručíka v roce 1915 byl přidělen na bitevní loď HMS Centurion se kterou se zúčastnil bitvy u Jutska. Crutchley se také zúčastnil diverzních akcí britského námořnictva Zeebruge Raid a Second Ostend Raid proti belgickým přístavům, které byly v rukou Němců. Za statečné chování při druhé akci byl vyznamenán Viktoriiným křížem.\n\nV meziválečném období sloužil na různých plavidlech Atlantické a Středomořské floty. Během služby na křižníku HMS Diomede novozélandské divize Královského námořnictva byl roku 1932 povýšen do kapitánské hodnosti. Po převelení zpět do Evropy v roce 1933 byl velícím důstojníkem První flotily minolovek a posléze velícím důstojníkem (kapitánem) flotily všech minolovek a ozbrojených trawlerů Královského námořnictva. Roku 1937 se Crutchley ujal velení právě zmodernizované bitevní lodě HMS Warspite. Z technických důvodů se loď nemohla zúčastnit přehlídky u příležitosti korunovace Jiřího Šestého. Na základě vyšetřování, s jehož výsledky Crutchley nesouhlasil, byli odvoláni tři z důstojníků Warspite. Warspite byla zařazena ke Středomořské flotile, kde pod Crutchleyho velení sloužila jako vlajková loď admirálů Pounda a Cunninghama až do začátku druhé světové války.\n\nPo vypuknutí druhé světové války byla Warspite převelena k Domácímu loďstvu. Pod velením Victora Crutchleye se zúčastnila Druhé námořní bitvy u Narviku. Po této akci byl Crutchley jmenován komodorem námořních kasáren na základně v Devonportu, kde zodpovídal za přípravu posádek pro přidělení na lodě. Po vstupu Japonska do války byl povýšen na kontradmirála a převeden k Australskému královskému námořnictvu, kde se ujal velení operačního svazu Task Force 44. Během vylodění na Guadalcanalu velel Crutchley krycímu svazu křižníků Task Force 62.2. Po stažení amerických letadlových lodí a jejich leteckého krytí byl hlídkující svaz v noci z 8. na 9. srpna 1942 překvapen a napaden japonskými křižníky Gun'ičiho Mikawy . V nastalé bitvě byly potopeny čtyři spojenecké křižníky. Crutchley byl kritizován za to, že svazu nevelel osobně, neboť se zúčastnil porady velitelů výsadkových sil, a za neefektivní rozmístění hlídkujících plavidel, které umožnilo japonskému loďstvu nepozorované přiblížení. Důvěru svých nadřízených však nepozbyl a zůstal ve velení Task Force 44 (později 74) až do června 1944.\n\nV poválečném období Crutchley působil jako velící důstojník v Gibraltaru. Do výslužby odešel v roce 1947 a v roce 1949 byl povýšen na Admirála.\n"}
{"id": "1287129", "url": "https://cs.wikipedia.org/wiki?curid=1287129", "title": "Vlastislav Kroupa", "text": "Vlastislav Kroupa\n\nVlastislav Kroupa (3. března 1920 Bosonohy – 27. dubna 1944 Vratislav) byl zakladatel odbojové organizace Hnutí slovanské domoviny popravený za svoji činnost ve Vratislavi.\n\nNarodil se v rodině řezníka, pocházejícího z dělnického prostředí. Jeho otec jako drobný živnostník s pokrokovými názory a výhradami k buržoaznímu vedení republiky, byl okolím chápán jako člověk levicového zaměření, ač jím nebyl. Neměl tedy dobré postavení v obci a otci se nedařilo. Roku 1937 se s rodinou přestěhoval do sousedního Starého Lískovce, kde se uvolnila řeznická živnost. Ve stejném roce začal Vlastislav Kroupa studovat na obchodní akademii, kde se setkal s Marxovým Komunistickým manifestem. Od mládí byl sečtělý, zajímal se o základy a principy společnosti, ve které žil a oplýval politickým přehledem. Zpočátku se jako pasivní posluchač účastnil politických schůzí stran první republiky, ale později i vystupoval v diskuzích. V Brně-Lískovci založil junácký oddíl, do kterého se marně pokusil vnést svoje myšlenky. Na svých názorech a na svém panslavistickém přesvědčení tedy založil skupinu stejně smýšlejících kamarádů nazývanou \"Slovanská obec práce\". Kroupa postupně budoval organizaci mladých v rozsáhlém brněnském okolí a pomocí svého spolužáka vytvořil bojovou skupinu až na Moravskobudějovicku.\n\nBěhem tří let mělo hnutí již 200 členů a v roce 1941 Vlastislav Kroupa navrhl nový název \"Hnutí slovanské domoviny\". Hnutí se dařilo ucházet pozornosti gestapa do doby než byla zrazena konfidenty a 16. listopadu 1942 byl Kroupa zatčen a uvězněn v Kounicových kolejích v Brně. Odolával tvrdým výslechům gestapa a díky statečnému postoji Kroupy i jeho druhů trvalo gestapu téměř rok, než uzavřelo případ Hnutí slovanské domoviny, i když se mu podařilo zatknout jen 67 členů z více jak 200 organizovaných. 19. ledna 1944 byl postaven spolu se svými spolubojovníky před breslauský Volksgericht a odsouzen k trestu smrti. Trest byl vykonán dne 27. dubna 1944 ve Vratislavi.\n\nV den popravy napsal svůj poslední dopis, jenž byl v roce 1971 uveřejněn v tisku.\n\nVýňatek z dopisu: \"\"Drazí rodiče, příbuzní a známí. Píši Vám poslední dopis, neboť večer budu popraven. Děkuji Vám za vše, co jste pro mne učinili. Nikdy v životě jsem nepoznal, co je to strach a také dnes ne. Jsem hrdý, že umírám jako voják lepšího zítřka, a lituji pouze, že mám jen jeden život, který mohu milované vlasti obětovat. Jen žádné sentimentality a pamatujte, že život je tvrdý boj. Loučím se s Vámi se všemi, s vlastí, národem a ostatními lidmi dobré vůle.\"\"\n\nVečer téhož dne byl popraven. Bylo mu 24 let. Stal se tak příkladem hrdinství a vlastenectví pro mladou generaci.\n\n\n"}
{"id": "1287137", "url": "https://cs.wikipedia.org/wiki?curid=1287137", "title": "Teodora Řecká a Dánská (1906–1969)", "text": "Teodora Řecká a Dánská (1906–1969)\n\nTeodora Řecká a Dánská (30. května 1906 – 16. října 1969) byla druhým dítětem Ondřeje Řeckého a Dánského a Alice z Battenbergu a také starší sestrou prince Philipa, vévody z Edinburghu.\n\nTeodora se narodila 30. května 1906 v paláci Tatoi. Měla několik sourozencůː sestru Markétu, kněžnu hohenlohe-langenburskou, sestru Cecílii, dědičnou hesenskou velkovévodkyni, sestru Sofii, hannoverskou princeznu a bratra Philipa, vévodu z Edinburghu.\n\nTeodora se 17. srpna 1931 v Neues Schloß, Baden-Baden v Německu provdala za Bertholda Bádenského, s nímž měla tři dětiː\n\n\nJejich syn Maximilian je jako markrabě bádenský (dříve dědičný princ) titulován \"Královská Výsost\", zatímco ostatní děti mají titul \"Velkovévodská Výsost\".\n\nTeodora zemřela 16. října 1969 v Büdingenu. Manžela přežila o šest let a její matka ji přežila o pět týdnů, 5. prosince 1969 zemřela také.\n\n"}
{"id": "1287138", "url": "https://cs.wikipedia.org/wiki?curid=1287138", "title": "Expedice 53", "text": "Expedice 53\n\nExpedice 53 byla třiapadesátou expedicí na Mezinárodní vesmírnou stanici (ISS). Expedice začala 3. září 2017 a trvala do 14. prosince téhož roku. Byla šestičlenná, tři členové posádky přešli z Expedice 52, zbývající trojice na ISS přiletěla v Sojuzu MS-06.\n\nSojuz MS-05 a Sojuz MS-06 expedici sloužily jako záchranné lodě.\n\nZdroj pro tabulku: ASTROnote.\n\nZáložní posádka:\n"}
{"id": "1287139", "url": "https://cs.wikipedia.org/wiki?curid=1287139", "title": "Expedice 52", "text": "Expedice 52\n\nExpedice 52 byla dvaapadesátou expedicí na Mezinárodní vesmírnou stanici (ISS). Expedice začala 2. června 2017 a trvala do 3. září 2017. Byla šestičlenná, tři členové posádky přešli z Expedice 51, zbývající trojice na ISS přiletěla v Sojuzu MS-05.\n\nSojuz MS-04 a Sojuz MS-05 budou expedici sloužit jako záchranné lodě.\n\nZdroj pro tabulku: ASTROnote.\n\nZáložní posádka:\n"}
{"id": "1287140", "url": "https://cs.wikipedia.org/wiki?curid=1287140", "title": "System76", "text": "System76\n\nSystem76 je americký prodejce se sídlem v Denveru který se zaměřuje na desktopy, netbooky, notebooky a servery. Společnost podporuje open-source software, jako jediný předinstalovaný operační systém nabízí Ubuntu.\n\nSystem76 založil Carl Richell a Erik Fetzer. V roce 2003, si Fetzer zaregistroval doménu \"system76.com\" aby přes ní prodával počítače s předinstalovaným GNU/Linuxem. Tento nápad realizoval o dva roky později. V polovině roku 2005 se nejdůležitější otázkou pro Richella a Fetzerra stalo, jakou distribuci použít pro první prodeje. Uvažovali o Red Hat Enterprise Linux, OpenSUSE, Yoper i dalších distribucích, ale nakonec vybrali Ubuntu. Navíc se Richellovi líbil obchodní model Canonicalu: zcela svobodný software, který měl podle potřeby komerční podporou. První počítač který System76 prodala měl předinstalované Ubuntu 5.10 Breezy Badger.\n\nČíslo 76 v názvu společnosti odkazuje na rok 1776, kdy vyvrcholila Americká revoluce. Zakladatelé společnosti doufali, že započnou revoluci s otevřeným zdrojovým kódem, což nakonec povede k situaci, kdy se spotřebitelé primárně nebudou spoléhat na proprietární software.\n\nPočítače od System76 jsou většinou pojmenovány po fauně Afriky.\n\n\n\nServery prodávané System76 byly jedněmi z prvních s předinstalovaným Ubuntu. Pozdější modely z roku 2012 získaly pozitivní hodnocení, která oceňovala především cenu a hardwarovou kompatibilitu.\n\n\nSpolečnost aktivně propaguje Ubuntu a jeho program Free Ubuntu Sticker, rozesíláním malých nálepek \"Powered by Ubuntu\" a \"Ubuntu Key\" fanouškům, kteří pošlou oznámkovanou obálku s vlastní adresou do kanceláře System76 Corporate v Denveru v Colorado.\n\nFirma už v minulosti sponsorovala Ubuntu Developer Summit, hostitelem jejích podpůrných setkání je Canonical, Ltd., primární developer systému Ubuntu.\n\nSystem76 je aktivním členem Colorado Ubuntu Community, kde působí jako firemní sponsor událostí Ubuntu LoCo a místních \"release party\".\n\n\n"}
{"id": "1287144", "url": "https://cs.wikipedia.org/wiki?curid=1287144", "title": "Edmund Kean", "text": "Edmund Kean\n\nEdmund Kean (4. listopadu 1787 – 15. května 1833) byl slavný anglický herec, který proslul tragickými rolemi v Shakespearových dramatech. Působil zejména v Londýně. Byl známý svou malou postavou, bouřlivým osobním životem a kontroverzním rozvodem.\n\nNarodil se v Londýně ve Westminsteru. Jeho otec byl pravděpodobně úředník, jeho matka herečka Anne Careyová, dcera skladatele a dramatika Henry Careye.\n\nKean se poprvé objevil na jevišti již ve čtyřech letech, jako Cupid v baletu Cymon skladatele Jean-Georges Noverra. Okolo roku 1794 mu několik mecenášů umožnilo chodit do školy, ale jeho neschopnost snášet omezování ho přiměla k útěku. Nechal se najmout na loď v Portsmouthu. Služba na moři mu však také nevyhovovala, a tak předstíral onemocnění a nechal se vysadit na Madeiře. Zde se mu podařilo simulováním oklamat i zkušené lékaře. Když se vrátil do Anglie, požádal o pomoc svého strýce, Mosese Keana, známého mima. Ten mu dal školení v pantomimě a uvedl ho do Shakespearovské společnosti. Herecké školení mu poskytla Charlotte Tidswellová.\n\nPo smrti svého strýce začal systematické studium hlavních shakespearských postav. Podstatné bylo, že jeho interpretace těchto postav byla zcela odlišná od interpretace Johna Philipa Kemblea, hlavního shakespearovského herce té doby. Získal nabídku na stálé angažmá ve společnosti, ale jeho prudká povaha ho přivedla ke konfliktu s vedením a odchodu do Yorku. Ve zdejším divadle pak ztvárnil role Hamleta, Hastingse a Katóna.\n\nPoté působil v Richardsonově divadle. Právě tehdy pověst o jeho schopnostech dosáhla až ke králi Jiřímu III., který mu přikázal, aby se dostavil na hrad Windsor. Následně nastoupil do Saundersova cirkusu, k čemuž však nebyl příliš disponován a při akrobatické jízdě na koni spadl a zlomil si obě nohy. Zranění se mu nikdy nepodařilo zcela doléčit.\n\nPo této zkušenosti se zdokonalil v hudbě (u Charlese Incledona), tanci (u Jamese Harveyho D'Egville) a šermu. V roce 1807 hrál v divadle v Belfastu se Sarah Siddonsovou, která ho nazývala \"strašným malým mužem\". V roce 1808 nastoupil do divadelní společnosti Samuela Butlera. 17. července toho roku se oženil s herečkou Mary Chambersovou. Měli pak dva syny, z nichž jeden, Charles Kean, se stal rovněž hercem.\n\nV letech 1808-1814 ho nicméně provázely velké finanční těžkosti, nemohl si dovolit ani lékařskou péči, a tak roku 1814 zemřel jeho starší syn. Právě v té době mu vedení divadla Drury Lane v Londýně, které stálo na pokraji bankrotu, dalo šanci. Šlo o jeden z pokusů, které měly divadlu vrátit starou slávu. Začal rolí Shylocka a šlo o fenomenální úspěch. Vzápětí podepsal tříletou smlouvu – pro staršího syna však příliš pozdě, zemřel den po podpisu smlouvy. Jeho pojetí Shylocka kritika označila za průkopnické, dodal prý této postavě důstojnost a lidskost. Následovaly role Richarda III., Hamleta, Othella, Macbetha a krále Leara. Stal se vrcholným tragédem své doby.\n\n9. listopadu 1820 hrál Kean poprvé v New Yorku, a to v roli Richarda III. Úspěch byl jednoznačný, ačkoli se ocitl ve sporu s místním tiskem. V roce 1821 hrál v Bostonu s Mary Ann Duffovou ve hře \"The Distrest Mother\" od Ambrose Philipse. Poté se vrátil do Anglie.\nKean obnovil i tragické zakončení Shakespearova Krále Leara. Od roku 1681 se hrála verze Nahuma Tatea, která končila happy-endem. Kean si vynutil špatný konec, což komentoval slovy \"Londýnské publikum nikdy nedocení mé schopnosti, dokud mě neuvidí nad mrtvým tělem Kordelie.\" V tom se však zmýlil, tragický konec nebyl publikem dobře přijat a Kean se s lítostí vrátil k Tateově verzi.\n\nJeho kariéru však poté zničil skandál. Měl tajný poměr s Charlottou Coxovou, ženou londýnského radního. Radní Cox ho zažaloval za cizoložství, což byl tehdy trestný čin. Soud, který trval pouhých deset minut, Keanovi vyměřil pokutu 800 liber a od Keana vzápětí odešla i jeho žena. Avšak horší bylo, že noviny \"The Times\" posléze proti Keanovi spustily kampaň a vzbudily morální rozhořčení u veřejnosti. Jakmile se Kean objevil na jevišti, publikum na něj házelo ovoce. To Keana přinutilo odjet do USA, v naději, že zde ho skandál nedostihne. V tom se však zmýlil. Při několika představeních byl publikem dokonce fyzicky napaden. Výjimkou byl kanadský Québec, kde byl zahrnut přízní indiánského kmene Hurónů, dokonce se podle některých zdrojů stal čestným členem kmene a dostal indiánské jméno Alanienouidet. Keanovo poslední vystoupení v New Yorku se uskutečnilo 5. prosince 1826 v roli Richarda III. Poté se vrátil do Anglie.\n\nSice hrál, ale stále více propadal závislosti na alkoholu a jiných stimulantech. Například jeho vystoupení v Paříži skončilo ostudou pro jeho opilost. Jeho poslední vystoupení na jevišti se uskutečnilo 15. března 1833 v Covent Garden, kde hrál Othella, zatímco Jaga hrál jeho syn Charles. Během představení se zhroutil, začal plakat a volat „Bože, umírám, řekni jim to, Charlesi“. Zemřel o něco později v Surrey. Jeho poslední slova prý byla „umírání je snadné, těžká je komedie“ („dying is easy; comedy is hard“).\n\nJeho sláva však neskončila. Stal se symbolem rozervaného umělce a provokatéra, divadelní hru o něm napsal Alexandre Dumas starší (1836) i Jean-Paul Sartre (1953). Vznikl také broadwayský muzikál Kean autorů Petera Stonea, Roberta Wrighta a George Forresta (1961). Prsten, který nosíval Kean, byl ve 20. století v majetku britského herce Petera O'Toola.\n\n"}
{"id": "1287145", "url": "https://cs.wikipedia.org/wiki?curid=1287145", "title": "Archeogenetika", "text": "Archeogenetika\n\nArcheogenetika je historická disciplína, v níž se poznatky genetiky, zejména molekulární genetiky, užívají ke studiu minulosti lidstva a skupin lidí. Užívána je zejména analýza DNA, jež byla získaná z archeologických pozůstatků, analýza DNA současné populace (která může přispět k úvahám o pohybu skupin lidí v minulosti) a analýza DNA zvířat a rostlin (zejména domestikovaných - lze takto studovat dějiny domestikace). Lze také použít statistických metod vyvinutých molekulárními genetiky k analýze archeologických dat. \n\nPojem archeogenetika zřejmě jako první použil britský archeolog a paleolingvista Colin Renfrew. Stejný výraz použil také Antonio Amorim (1999) a definoval archeogenetiku jako \"získávání a interpretaci genetických důkazů o lidských dějinách\". Podobný koncept formulovali Linus Pauling a Emile Zuckerkandl (1963), v jejich případě však cílem archeogenetiky měla dokonce být rekonstrukce vyhynulých druhů.\n\nArcheogenetika má původ ve studiu lidských krevních skupin a uvědomění si, že tento klasický genetický marker poskytuje informace o vztazích mezi jazykovými a etnickými skupinami. K prvním studiím v této oblasti patří ty od polského mikrobiologa Ludwika Hirszfelda, amerického imunologa Williama Boyda a britského genetika Arthura Mouranta. V šedesátých letech 20. století přišla revoluční práce italského genetika Luigi Cavalli-Sforzy, který studoval klasické genetické markery, aby popsal pohyb pravěkých obyvatel Evropy. Jeho snaha vyvrcholila vydáním Historie a geografie lidských genů v roce 1994.\n\nPoté byla analyzována genetická historie všech hlavních domácích rostlin (pšenice, rýže, kukuřice) a zvířat (skot, kozy, prasata, koně). Byly předloženy modely jejich šlechtění a domestikace založené především na variaci mitochondriální DNA, ačkoli jsou stále analyzovány další markery, které tento genetický příběh doplňují.\n\nArcheogenetika je rovněž vhodná k osvětlení původu a zeměpisného rozšíření prehistorických jazyků a také pomáhá archeologům a historikům v otázce odhadu populačního růstu v etapách dějin, v nichž neexistují o velikosti populace žádné záznamy. V nedávné studii kupříkladu zkoumání mtDNA moderních populací jižní Asie, východní Asie a Oceánie potvrdilo velký populační nárůst těsně před nástupem mikrolitové technologie (Mikrolit je malý kamenný nástroj, který se obvykle vyráběl z křemene nebo keratiny a byl asi centimetr dlouhý. Byl vyroben lidmi před 35 000 lety a používal se jako hrot oštěpů a šípů). Ačkoli to nevysvětluje příčinu vzniku nové technologie, poskytuje to podklad k úvahám o vztahu kvantity a kvality ve vývoji civilizace.\n"}
{"id": "1287150", "url": "https://cs.wikipedia.org/wiki?curid=1287150", "title": "Fehim Bajraktarević", "text": "Fehim Bajraktarević\n\nFehim Bajraktarević (14. listopadu 1889 Sarajevo, Bosna a Hercegovina – 22. února 1970 Bělehrad, Socialistická federativní republika Jugoslávie) byl bosenskohercegovský a jugoslávský orientalista a jazykovědec bosňáckého původu.\n\nNarodil se do rodiny, kterou tvořil Mustafa, obchodník z města Gornji Vakuf, a Nefisa Šolbat. V rodném městě dokončil základní školu a klasické gymnázium (1911). Na Vídeňské univerzitě studoval orientální jazyky a slovanské filologie (ukončil je 1917, s přerušením roku 1914 kvůli válce), zde také složil profesorskou zkoušku a obhájil doktorát s tezí věnovanou arabskému básníkovi Abú Kabírovi z přelomu 6. a 7. století (1918, tiskem jako \"La Lāmiyya d’Abū Kabīr al-Hudalī\" v čsp. Journal Asiatique CCIII, Paris 1923, s. 59–115).\n\nV letech 1919–1922 strávil na na odborné stáži v Londýně (University College) a nato mezi lety 1922 a 1924 v Alžíru (Faculté des Lettres). Roku 1925 coby docent začal přednášet na Filozofické fakultě Univerzity v Bělehradě. Tam pak od roku 1926 vedl (od 1929 jako mimořádný a od 1939 řádný profesor) nově založenou Katedru orientální filologie (\"Seminar za orijentalnu filologiju\"), a to až do odchodu do důchodu v roce 1960. Poté vyučoval jen honorárně.\n\nVládl perštinou, arabštinou, turečtinou, francouzštinou, angličtinou, italštinou a ruštinou. Překládal z orientálních jazyků do srbochorvatštiny a francouzštiny. Účastnil se mnohých kongresů orientalistů (roku 1928 v Oxfordu, 1931 v Leidenu, 1935 v Římě, 1937 v Istanbulu, 1955 v Hamburku a 1957 v Mnichově).\n\nV jihoslovanském prostředí se zařadil k průkopníkům moderní orientální filologie bez jakýchkoli emočních příměsí, což se ne vždy setkávalo s povděkem i pochopením okolí. Jako praktikující muslim byl izolován od většinové společnosti v Bělehradě (za vlády dynastie Karađorđevićů i jugoslávských komunistů), zároveň se netěšil přízni ani mezi bosenskohercegovskými muslimy, kteří od něj očekávali vřelejší zájem o islámské témata. Bajraktarević se přitom důsledně vyhýbal studiu islamologie, k němuž ani neměl odborné předpoklady.\n\nBěhem své akademické kariéry publikoval mnoho odborných statí z oboru arabské, perské a turecké literatury, dále překlady, básně, jazykové analýzy domácích i zahraničních textů. Do toho přispíval do odborného časopisu \"Prilozi za orijentalnu filologiju\" (Příspěvky k orientální filologii, 1950-), který vydával Orientální ústav v Sarajevu, a bělehradského časopisu \"Nur\" (Světlo).\n\nByl členem Výboru pro východní prameny při Srbské akademii věd a umění, Společnosti německých orientalistů a Společnosti francouzských orientalistů Bělehradě.\n\nPřeklady\n"}
{"id": "1287153", "url": "https://cs.wikipedia.org/wiki?curid=1287153", "title": "Lotyšská kuchyně", "text": "Lotyšská kuchyně\n\nGastronomie Lotyšska je ovlivněná baltskými sousedy a kuchyněmi někdejších dobyvatelů země. Jídla jsou často velmi tučná, zato jen málo kořeněná. Lotyšská kuchyně používá hodně masa. Díky Baltskému moři se konzumují také ryby, včetně uzených a syrových. Základní potravinou lotyšské kuchyně je lehce nasládlý žitný chléb (rupjmaize, saldskābsmaize) a dále brambory, pšenice, ječmen, vejce, kapusta nebo cibule. V lotyšské kuchyni najdeme také mnoho mléčných výrobků.\n\nšedý hrách se slaninou\n\n\nkuličky z hrachu a slaniny\n\nvepřové maso v aspiku\n\nsalát z mletého masa, sleďů, brambor, hrášku, mrkve a okurky se smetanou či majonézou.\n\nnekynuté knedlíky půlkruhovitého, případně trojúhelníkovitého či obdélníkovitého tvaru a mohou být plněny různou nádivkou, od zelí, masa a sýra až po ovoce. Lotyšsky se nazývají pīrādziņi.\n\n\nsladký pokrm z žitného těsta s bramborovou a mrkvovou náplní.\n\ndezert založený na tmavém žitném chlebu se smetanou (šlehačkou) a ovocem.\n\nrosolovitý ovocný dezert z vody, cukru a lesních plodů zahuštěný bramborovým škrobem.\n\nsladká polévka z žitného chleba s ovocem.\n\ndruh žemlí či koláčů, ve tvaru ohrádky.\n\nplacky z ječné mouky.\n\nkyselá kaše z ječných vloček našlehaných s mlékem.\n\nNápoj z ječmene, uchovaný v březových bečkách. Někdy se i kvasí.\n\n\nRižský černý balzám – tradiční hořký alkoholický likér prodávaný v hliněných lahvích, vyráběný z 24 druhů místních rostlin. Vyrábí se minimálně od roku 1752. Základní varianta má 45 % alkoholu, jiné příchutě méně.\n\nAlkoholický nápoj z mouky.\n\nVelmi oblíbené je také pivo.\n"}
{"id": "1287162", "url": "https://cs.wikipedia.org/wiki?curid=1287162", "title": "Miroslavské Knínice (zámek)", "text": "Miroslavské Knínice (zámek)\n\nZámek Miroslavské Knínice se nachází ve stejnojmenné obci Miroslavské Knínice v okrese Znojmo. Původně se jednalo o tvrz s vodním příkopem, jež byla poprvé písemně zmíněna roku 1262. Je obklopen parkem, v němž stojí kostel sv. Mikuláše. Zámek je majetkem obce a sídlí v něm obecní úřad. Je zapsán v seznamu kulturních památek.\n\nTvrz v Miroslavských Knínicích je poprvé nepřímo zmíněna v listinách z roku 1262, v nichž figuruje jméno majitele tvrze Jaroslava z Knínic, který náležel do rodu pánů z Plavče. Dalším poměrně významným členem rodu pánů z Knínic byl Jaroslav z Knínic, který v 2. pol. 14. stol. zastával úřad hofmistra u dvora markraběte Jana Jindřicha Lucemburského, mladšího bratra císaře Karla IV. Ten si však někdy kolem roku 1370 nechal vystavět honosnější hrad Lamberk u řeky Oslavy a knínickou tvrz prodal roku 1364 Jimranovi z Jakubova z rodu pánů z Pernštejna.\n\nV roce 1715 zasáhl obec Miroslavské Knínice velký požár, budovu zámku však pravděpodobně nezasáhl. Od roku 1752 je majitelem knínického panství rakouský politik Bedřich Vilém Haugwitz, který zastával úřad rádce a ministra císařovny Marie Terezie. Zámek se v těchto dobách nacházel ve velmi dobrém stavu, protože Haugwitz jej údajně často navštěvoval při svých cestách do Vídně. Rod Haugwitzů měl knínický zámek v držení pouze do roku 1799, kdy byl za 54 000 zlatých prodán.\n\nV roce 1890 se majiteli zámku stali manželé Mořic a Hermína Scholzovi. Hermína Scholzová však roku 1895 ovdověla, a tak se v roce 1899 provdala za vídeňského chirurga MUDr. Mořice Schustlera. Hermína Scholzová (*1861/+1941), později Schustlerová, byla zároveň poslední majitelkou knínického zámku. Přežila oba své syny – Jana Scholze a Mořice Schustlera. Za zmínku jistě stojí, že oba její mužští potomci zastávali za 2. světové války zcela odlišný postoje. Jan Scholz, který s matkou spravoval knínické panství, se stal zastáncem nacistického Německa a jeho synové vstoupili do Wehrmachtu. Mořic Schustler, který hospodařil na statku v Dolním Rakousku, byl naopak údajně monarchista a zapojil se i do protinacistického odboje. Jelikož poslední majitelé zámku byli německé národnosti, byl knínický zámek i velkostatek v červenci 1945 zkonfiskován ve prospěch státu. Poté byl od roku 1947 v držení Místního národního výboru v Mir. Knínicích.\n\nV roce 1995 se vedení obce rozhodlo nevyužitou budovu zámku prodat, z prodeje však nakonec sešlo. V roce 2001 byla dokončena rekonstrukce střešní krytiny, celkové rekonstrukce se však zámek prozatím nedočkal. V současné době se v prostorách zámku nachází kanceláře obecního úřadu, zázemí pro kulturní akce, archiv obecního úřadu, knihovna a stará sokolovna.\n\nJedná se o jednopatrovou dvoutraktovou budovu, jejíž čtyři křídla vytváří lichoběžníkové nádvoří. Vnější fasády jsou členěny kordonovou římsou. Zámecké nádvoří v přízemí obíhá chodba s pilířovými arkádami. První písemné zmínky o stavebních úpravách pochází až z 20. let 18. století. V té době byly zámecké prostory vybaveny zčásti novým mobiliářem. Podle zdrojů se na zámku nacházela také malá soukromá kaple. Přibližně v letech 1809-1838 byly provedeny klasicistní změny. V roce 1930 zámek prohlížel pracovník Státního památkového úřadu a konstatoval, že budova je velmi dobře udržována a historicky velmi cenná.\n\n\n"}
{"id": "1287183", "url": "https://cs.wikipedia.org/wiki?curid=1287183", "title": "Daniel Domscheit-Berg", "text": "Daniel Domscheit-Berg\n\nDaniel Domscheit-Berg (narozený 1978), dříve známý pod svým pseudonymem Daniel Schmitt, je německý technologický aktivista. Nejznámější byl v roce 2010, když byl mluvčí organizace WikiLeaks v Německu. Je autorem \"Inside Wikileaks: My Time with Julian Assange at the World’s Most Dangerous Website\" (2011).\n\nPoté, co odešel z WikiLeaks, začal v lednu 2011 plánovat, že otevře novou stránku OpenLeaks. V srpnu 2011 na konferenci v Chaos Computer Club (CCC) oznámil předběžné spuštění stránky a požádal hackery, aby otestovali bezpečnost systému OpenLeaks. CCC ho zkritizovala, protože použil dobré jméno klubu k tomu, aby propagoval svůj projekt OpenLeaks, a proto ho z klubu vyloučili. Toto vyloučení v únoru 2012 zrušili. V září 2011 několik zpravodajských organizací označilo rozdělení Daniela Domscheit-Berga a Juliana Assange jako chybu, která ještě toho měsíce vedla ke zveřejnění 251 287 diplomatických kabelogramů Spojených států, označované jako aféra Cablegate.\n\nDaniel Domscheit-Berg začal spolupracovat s WikiLeaks poté, co se setkal s Julianem Assangem v Chaos Computer Clubu na výroční konferenci v roce 2007. Dne 25. září 2010, poté, co byl suspendován Assangem, řekl magazínu Der Spiegel, že rezignoval, protože „WikiLeaks má velký strukturální problém. Už za to nechci dále brát zodpovědnost, a proto z projektu odcházím.“\n\nKniha o jeho zkušenostech s oddělením od Wikileaks byla publikována v Německu v únoru 2011 s názvem \"Inside WikiLeaks: Meine Zeit bei der gefährlichsten Website der Welt („My Time at the Most Dangerous Website“)\". Daniel v této knize kritizuje styl vedení Juliana Assange a zacházení s afgánskými válečnými deníky.\n\nDomscheit-Berg prohlásil, že by zničil všechna data Wikileaks. Chtěl si být jistý, že zničení duplikátů bude potvrzené s četným prohlášením notářem. V průběhu jeho odchodu, WikiLeaks tvrdila, že Daniel Domscheit-Berg zastupující OpenLeaks, požadoval výkupné za nepublikované dokumenty a vnitřní komunikaci organizace, které mu měl zprostředkovat člen hackerské komunity CCC. Domscheit-Berg podle všeho řekl týdeníku Der Freitag, že si s sebou žádné dokumenty Wikileaks neodnesl.\n\nOrganizace Wikileaks později potvrdila, že bylo zničeno 3500 nepublikovaných komunikací s whisleblowery, kde některé obsahovaly stovky dokumentů včetně No Fly List, 5GB úniků z Bank of America a vnitřní informace z 20 neo-nacistických organizací.\n\nV prosinci 2010 Daniel oznámil, že se chystá spustit internetovou stránku zvanou „OpenLeaks“ s úmyslem být více transparentní než WikiLeaks.„V posledních měsících už přestává být organizace WikiLeaks otevřená. Porušila svůj slib open-source.“Místo publikování dokumentů je účel OpenLeaks poslat uniklé dokumenty na několik novinářských serverů a předat do rukou zkušených žurnalistů.\n\nOrganizace OpenLeaks měla spustit svou stránku v lednu 2011. Dne 23. prosince 2012 však Domscheit-Berg na stránce oznámil, že se organizace bude ubírat jiným směrem a bude se soustředit na šíření informací a odborných znalostí, jak nastavit a spustit stránky na úniky.\n"}
{"id": "1287185", "url": "https://cs.wikipedia.org/wiki?curid=1287185", "title": "Holstein Kiel", "text": "Holstein Kiel\n\nHolstein Kiel (celým názvem: Kieler Sportvereinigung Holstein von 1900 e.V.) je německý sportovní klub, který sídlí ve městě Kiel ve spolkové zemi Šlesvicko-Holštýnsko. Od sezóny 2017/18 působí ve 2. Bundeslize, druhé německé nejvyšší fotbalové soutěži. Své domácí zápasy odehrává na Holstein-Stadionu s kapacitou 15 034 diváků. Klubové barvy jsou červená, modrá a bílá.\n\nOficiálně byl založen 7. června 1917 po fúzi klubů SV Holstein Kiel (založeného v roce 1902) a 1. Kieler FV 1900 (založeného v roce 1900). Největším úspěchem klubu je mistrovský titul ze sezóny 1911/12, kdy ve finále německého mistrovství porazil mužstvo Karlsruher FV poměrem 1:0. Holstein je také dvojnásobným vicemistrem Německa, a to ze sezón 1909/10 (prohra ve finále s Karlsruher FV poměrem 0:1 po prodloužení) a 1929/30 (prohra ve finále s Herthou BSC poměrem 4:5).\n\nMimo mužský fotbalový oddíl má sportovní klub i jiné oddíly, mj. oddíl házené, ženského fotbalu, tenisu a cheerleadingu.\n\nZdroj: \n\n\n\n\n\n\nZdroj: \n\n\n\nZdroj: \n\nHolstein Kiel II, dříve znám také pod názvem Holstein Kiel Amateure, je rezervním týmem Kielu. Největšího úspěchu dosáhl v sezóně 1960/61, kdy se v Amateurlize (tehdejší 2. nejvyšší soutěž) umístil na 1. místě.\n\n\nZdroj: \n\n\n\nZdroj: \n\n\n"}
{"id": "1287187", "url": "https://cs.wikipedia.org/wiki?curid=1287187", "title": "Kuchyně Jihoafrické republiky", "text": "Kuchyně Jihoafrické republiky\n\nJihoafrická kuchyně je velmi ovlivněna kuchyní národů, které Jihoafrickou Republikou prošly. Jedná se zejména o kuchyň orientální, africkou, nizozemskou, britskou a portugalskou. Jihoafrická kuchyně používá hodně masa, hlavně sušeného. Jihoafrická kuchyně také využívá grilování a přenosný gril braai.\n\n\n\n"}
{"id": "1287188", "url": "https://cs.wikipedia.org/wiki?curid=1287188", "title": "Kostel svaté Anny (Rychvald)", "text": "Kostel svaté Anny (Rychvald)\n\nKostel svaté Anny v obci Rychvald (okres Karviná) je farní kostel, který byl postaven v roce 1596 a je kulturní památka České republiky.\n\nPrvní písemná zmínka o obci Rychvald pochází z roku 1305. Původní kostel byl dřevěný a byl zničen při velkém požáru v Rychvaldě v roce 1535. Zděný kostel na novém místě nechal postavit protestantský majitel Rychvaldu Bernard Barský z Baště v roce 1596. Stavitelem byl pravděpodobně Bernard Leo z Locarna. V době po třicetileté válce byl kostel poškozen, nebyl užíván až do roku 1679. Nově byl vysvěcen v roce 1759 biskupem Filipem Gotthardem Schaffgostschem. V roce 1883 byl kostel opravován, nově omítnut a byla položena nová střecha. Věžní hodiny byly instalovány po roce 1890. V letech 1906–1911 byly provedeny opravy kostela, omítky, střecha byla pokryta eternitem a provedena částečná rekonstrukce krovů. V letech 1920–1925 byl kostel předán sboru Církve československé husitské. V roce 2012 probíhala rozsáhlá oprava kostela při které byl proveden dendrologický průzkum krovů a záchranný archeologický průzkum. Náklady na opravu činily přes 5 milionu korun včetně DPH, opravu zabezpečovalo sdružení firem \"Ing. Pekárek-stavební společnost – CONSTRUCTUS\". \"Revitalizace kostela Svaté Anny v Rychvaldu\" bylo hrazeno z prostředků EU z \"Regionálního operačního programu NUTS II Moravskoslezsko 2007-2013\" ve výši 5,8 milionu korun.\n\nKostel svaté Anny patří Římskokatolické farnosti Rychvald u Karviné, Děkanát Karviná.\n\nJednolodní orientovaná podélná zděná stavba s polygonálním závěrem s osmi opěrnými pilíři. Osově před průčelí vystupuje hranolová věž s jehlanovitou střechou. Loď je zaklenuta gotickou žebrovou klenbou s ozdobnými svorníky, kněžiště má klenbu křížovou se svorníky zdobené erby Bernarda z Baště a jeho manželky. Na severní straně kněžiště se nacházela sakristie. Nad současnou sakristií na jižní straně presbytáře je pánská oratoř. V jižní fasádě jsou prolomena tři okna, v severní jedno okno a světlík. V kněžišti jsou prolomena okna: jedno v severní a jedno na jižní straně. Okna jsou zakončena lomeným obloukem s jetelovou kružbou. Kruchta je podepřena masivními sloupy a je přístupná z jižní strany věže krytým schodištěm.\n\nV roce 1895 byl pořízen nový neogotický oltář, který byl restaurován v roce 2012. Oltář zdobily dřevěné sochy Archanděla Gabriela, sv. Bronislavy, sv. Hedviky, sv. Anny, Panny Marie, sv. Josefa a sv. Joachima.\n\nV roce 1845 byly zakoupeny varhany za 400 zlatých u novojičínského varhanáře Johanna Neussera (1807–1878). V roce 1913 byly pořízeny nové varhany.\n\nPůvodní zvony byly rekvírovány v době první světové války. Další, které byly pořízeny v meziválečném období, byly rekvírovány v období druhé světové války. V roce 1928 byl zavěšen zvon sv. Josef. Kostel sv. Anny má jeden zvon ve věži a umíráček v sanktusníku.\n\n\n"}
{"id": "1287190", "url": "https://cs.wikipedia.org/wiki?curid=1287190", "title": "Madonna (rozcestník)", "text": "Madonna (rozcestník)\n\nMadonna může označovat:\n"}
{"id": "1287192", "url": "https://cs.wikipedia.org/wiki?curid=1287192", "title": "Future of the Left", "text": "Future of the Left\n\nFuture of the Left je velšská rocková hudební skupina. Vznikla v Cardiffu v roce 2005 a jedinými stálými členy jsou dva bývalí členové kapely Mclusky, zpěvák a kytarista Andrew Falkous a bubeník Jack Eggelstone. Původní sestavu dále tvořili Kelson Mathias (2005–2010; baskytara) a Hywel Evans (2005; kytara). Později ve skupině působili Jimmy Watkins (2005–2010; kytara) a Julia Ruzicka (od 2010; baskytara). Své první album nazvané \"Curses\" kapela vydala v roce 2007. Později následovalo několik dalších alb. Za svou třetí desku \"The Plot Against Common Sense\" byla kapela oceněna cenou Welsh Music Prize.\n\n\n"}
{"id": "1287193", "url": "https://cs.wikipedia.org/wiki?curid=1287193", "title": "Užitkové letadlo", "text": "Užitkové letadlo\n\nUžitkové letadlo je označení pro lehké víceúčelové letadlo, většinou užívané pro přepravu drobnějších nákladů nebo malého počtu cestujících na kratší vzdálenosti, často mimo pravidelné linky. Může však plnit i další role v rámci všeobecného letectví, například stroje užívaného pro sportovní parašutismus, zemědělského či hasicího letadla, pro něž buď specializované letadlo neexistuje, anebo se jeho pořízení danému provozovateli po ekonomické stránce nevyplatí. Užitková letadla provozovaná ozbrojenými silami mohou plnit i pomocné role v oblasti spojení, pátrání a záchrany, průzkumu anebo někdy i nést lehkou výzbroj, s níž plní role podobné letadlům palebné podpory.\n"}
{"id": "1287194", "url": "https://cs.wikipedia.org/wiki?curid=1287194", "title": "Golo", "text": "Golo\n\nGolo ( \"Golu\") je nejdelší řeka na ostrově Korsika, měří necelých 90 kilometrů. V letech 1793 až 1811 se podle ní severní část Korsiky nazývala \"departement Golo\".\n\nPramení v katastru obce Albertacce (departement Haute-Corse) nedaleko hory Paglia Orba v nadmořské výšce 1991 m. Teče východním směrem přes severní část ostrova a vlévá se do Tyrhénského moře mezi městečky Lucciana a Vescovato, nedaleko letiště Bastia – Poretta. Významnými přítoky jsou Asco a Casaluna. V nadmořské výšce 1346 m se nacházejí vodopády \"Cascade de Radule\". Nedaleko obce Calacuccia byla zřízena přehradní nádrž s hydroelektrárnou. Průměrný průtok u obce Volpajola činí 14,1 m³/s.\n\nV povodí řeky leží Regionální přírodní park Korsika, díky čisté vodě a prudkému toku je Golo vyhledávaným cílem vodáků a dalších turistů. Údolím, které řeka vytváří na svém dolním toku, vede hlavní silniční a železniční trasa Korsiky. Významnými stavebními památkami jsou mosty \"Ponte Altu\" a \"Ponte Novu\", postavené v době Janovské republiky. Ponte Novu je známý bitvou, k níž došlo 9. května 1769 a po které Francouzi vyhnali Pascala Paoliho z ostrova.\n"}
{"id": "1287196", "url": "https://cs.wikipedia.org/wiki?curid=1287196", "title": "Bahamské letecké křídlo", "text": "Bahamské letecké křídlo\n\nLetecké křídlo Bahamských královských obranných sil () je letecká složka ozbrojených sil Baham. Bylo založeno 26. listopadu 1981 jako součást Bahamských královských obranných sil (\"Royal Bahamas Defence Force\"). Zpočátku disponovalo třemi letadly zapsanými v civilním rejstříku, která ale byla v roce 1990 prodána, a nahrazena jedním strojem Cessna 404. Byla zakoupena i jedna Cessna 421, která ale v roce 2002 havarovala. V roce 2008 byl získán jeden Beechcraft 350. V současnosti mají Bahamské královské obranné síly k dispozici dvě letadla, operující z letiště Lynden Pindling nedaleko Nassau.\nTabulka obsahuje přehled letecké techniky ozbrojených sil Baham podle Flightglobal.com.\n"}
{"id": "1287199", "url": "https://cs.wikipedia.org/wiki?curid=1287199", "title": "Čecháček", "text": "Čecháček\n\nČecháček může být:\n\n"}
{"id": "1287200", "url": "https://cs.wikipedia.org/wiki?curid=1287200", "title": "How to Stop Your Brain in an Accident", "text": "How to Stop Your Brain in an Accident\n\nHow to Stop Your Brain in an Accident je čtvrté studiové album velšské skupiny Future of the Left. Vydáno bylo 21. října roku 2013 společností Prescriptions, což je vlastní vydavatelství kapely. Převážná část alba byla nahrána ve studiu Monnow Valley Studios v Monmouthu. Album bylo nominováno na cenu Welsh Music Prize.\n\n"}
{"id": "1287202", "url": "https://cs.wikipedia.org/wiki?curid=1287202", "title": "Chrám svatého Mikuláše (Sevastopol)", "text": "Chrám svatého Mikuláše (Sevastopol)\n\nChrám svatého Mikuláše () je pravoslavný chrám na tzv. Bratrském hřbitově v krymském Sevastopolu, památník obráncům města z období krymské války. Tento unikátní objekt ve tvaru pyramidy je díky své poloze vidět z velké části města a je považován za jeden ze symbolů Sevastopolu.\n\nBratrský hřbitov vznikl v průběhu krymské války jako jedno z pohřebišť vojáků padlých při obraně Sevastopolu. Záhy po skončení konfliktu byl architektu Alexeji Alexandroviči Avdějevovi svěřen projekt pietního chrámu.\n\nAvdějev zvolil tvar pyramidy, který má symbolizovat věčnost. Na její vrcholek umístil 24tunový kříž, plášť nechal obložit 56 dioritovými deskami. Na černých mramorových deskách na fasádě jsou nápisy se jmény oddílů, které se účastnily obrany Sevastopolu v letech 1854–1855, jsou zde také uvedeny počty padlých vojáků z každého oddílu.\n\nUvnitř je na zdech umístěno 38 desek z černého mramoru se jmény 943 důstojníků, generálů a admirálů, kteří zemřeli během bitvy o Sevastopol. Původně interiér zdobily fresky v byzantském stylu, avšak vlhkost vnitřní výmalbu brzy zničila, a tak byly nahrazeny kamennými mozaikami, přesně kopírujícími původní obrazy.\n\nStavba probíhala od roku 1857 do roku 1870. Masivní kamenný kříž se při montáží v roce 1860 rozlomil a musel tak být vyroben nový.\n\nBěhem 2. světové války byl chrám silně poničen – vrchní část se zhroutila a kříž spadl na zem. Po roce 1968 byl objekt zrestaurován, i když původní zdobné litinové dveře se již zpět nevrátily. Roku 1994 byl svatostánek předán opět do rukou pravoslavné církve a proběhla ještě obnova některých detailů výzdoby, např. mozaik. Kamenný kříž musel být ještě v roce 2012 vyměněn (v pořadí tak jde již o čtvrtý kříž), neboť vážně hrozilo jeho zřícení.\n"}
{"id": "1287211", "url": "https://cs.wikipedia.org/wiki?curid=1287211", "title": "Seznam dílů seriálu Archer", "text": "Seznam dílů seriálu Archer\n\nToto je seznam dílů seriálu \"Archer\".\n\n<onlyinclude>\n</onlyinclude>\n\nV červenci roku 2019 bylo oznámeno, že seriál získá jedenáctou řadu.\n\n"}
{"id": "1287212", "url": "https://cs.wikipedia.org/wiki?curid=1287212", "title": "Vzdušný hokej", "text": "Vzdušný hokej\n\nVzdušný hokej nebo Air hockey je společenská hra, která se vyvinula ze stolního hokeje. Vynalezl ji roku 1972 Bob Lemieux, pracovník americké firmy na kulečníkové stoly Brunswick Bowling & Billiards. Je určena pro dva hráče, cílem je dostat kotouč pomocí speciální „pálky“ do soupeřovy branky.\n\nHrací plochu tvoří deska vyrobená z nerezu a opatřená množstvím drobných otvorů. Těmi proudí vzduch z ventilátoru umístěného pod deskou a vytváří polštář, po kterém může puk klouzat bez zpomalujícího tření. Na kratších koncích hrací desky se nacházejí otvory sloužící jako branky, okraje stolu jsou opatřeny mantinely. Puk je vyroben z polykarbonátu, hráči ho odbíjejí zvláštní pálkou ve tvaru cylindru, která se drží za horní část a plochým spodkem klouže po desce. Menší vzdušné hokeje jsou přenosné, větší tvoří samostatné pevné stoly. Existují také veřejné automaty, v nichž se ventilátor spouští vhozením mince. \n\nV rekreačním vzdušném hokeji záleží pravidla na domluvě hráčů, existují tak různé varianty, jako utkání dvoučlenných týmů nebo hra, v níž platí pouze góly dosažené odrazem od mantinelu. Naproti tomu v soutěžním stolním hokeji, který řídí organizace Air Hockey Players Association (AHPA), je stanoven minimální rozměr hřiště 220×110 cm a tlak vzduchu nejméně 250 kubických stop za minutu. Hráč se smí puku dotknout pouze pálkou a nesmí hrát na soupeřově polovině, na střelu má časový limit sedmi sekund. Hraje se, dokud jeden ze soupeřů nevstřelí sedm branek. \n\nOd roku 1978 se každoročně hraje mistrovství světa profesionálů ve vzdušném hokeji, jeho nejúspěšnějším účastníkem je Američan Danny Hynes s jedenácti tituly. Soutěže v České republice řídí Český svaz Air-hockey. Češi byli mistry Evropy družstev v letech 2011, 2012 a 2014, na ME 2014 vyhrál soutěž jednotlivců Patrik Juchelka. \n\n"}
{"id": "1287214", "url": "https://cs.wikipedia.org/wiki?curid=1287214", "title": "František Okénka", "text": "František Okénka\n\nFrantišek Okénka (5. května 1921 Malá Vrbka – 13. dubna 2018) byl horňácký učitel, folklorista a zpěvák.\n\nNarodl se v rodně Tomáše a Jenofy Okénkových jako nejmladší dítě ze tří sourozenců. Otec, aby zajistil hmotnou situaci rodiny, pracoval před první světovou válkou 14 let ve Spojených státech amerických. František nejprve navštěvoval jednotřídku v Malé Vrbce, pak v letech 1933-1936 měšťanskou školu ve Velké nad Veličkou a následující rok přípravku ve Veselí nad Moravou. V letech 1937-1941 studoval v Mužském učitelském ústavu v Brně. V roce 1941 začal učit jako praktikant v malovrbecké jednotřídce. Po složení zkoušek učiv v Kuželově, ale zanedlouho byl totálně nasazen v letecké továrně v Kunovicích. Po válce učil znovu v Malé Vrbce a po vojenské prezenční službě v Hrubé Vrbce a opět v Malé Vrbce, kde působil od 1. listopadu 1948 do 31. července 1965. Od 1. srpna 1965 do roku 1982 byl ředitelem školy v Hrubé Vrbce. Při výuce vždy kladl důraz na místní lidové tradice.\n\nV roce 1942 se stal členem cimbálové muziky Jožky Kubíka a působil v ní až do roku 1977, kdy kapela zanikla. V roce 1957 byl jedním ze zakladatelů Horňáckých slavností. V letech 1971-1987 hrál, zpíval a působil jako konferanciér a vypravěč humorných historek v Horňácké cimbálové muzice Martina Hrbáče.\n\nJe ženatý s Boženou, rozenou Čambalovou, členkou další horňácké hudebnické rodiny. Má syna a dceru.\n\n"}
{"id": "1287225", "url": "https://cs.wikipedia.org/wiki?curid=1287225", "title": "Pokrovský chrám (Sevastopol)", "text": "Pokrovský chrám (Sevastopol)\n\nPokrovský chrám () je pravoslavný chrám v centru krymského Sevastopolu, který je vidět prakticky z jakéhokoliv místa ve městě. Vystavěn byl v pseudoruském stylu v letech 1891-1905 podle projektu architekta Valentina Avgustoviče Feldmana.\n\nChrám byl vystavěn mezi lety 1891 a 1905 ze sevastopolského a inkermanského vápence.\n\nV květnu 1917 zde byl pohřben poručík Petr Petrovič Schmidt a několik dalších popravených účastníků revoluce v roce 1905.\n\n23. února 1919 byl v chrámu vysvěcen archimandrita Veniamin na episkopa sevastopolského. Nedlouho poté byl svatostánek bolševiky zrušen.\n\nZnovu otevřen byl až během okupace během 2. světové války. Při bojích byl však silně poškozen - dva jižní přídělky byly zničeny. V roce 1947 byl chrám svěřen do péče kněze Ioanna Krašanovského, který vynaložil velké úsilí na rekonstrukci svatostánku.\n\nRoku 1948 byl vysvěcen a až do roku 1962 v něm probíhaly bohoslužby. Potom byl zrušen a přeměněn na tělocvičnu a později na městský archiv.\n\nMezi lety 1992 a 1994 proběhlo předání církvi. Roku 2005 byla u příležitosti 100 let od dostavby chrámu završena rozsáhlá rekonstrukce celého objektu, zahrnující dostavbu zničeného přídělku, restauraci fasády a pozlacení kupolí.\n"}
{"id": "1287229", "url": "https://cs.wikipedia.org/wiki?curid=1287229", "title": "Paříž východu", "text": "Paříž východu\n\nPaříž východu je označení používané pro následující města:\n\n"}
{"id": "1287230", "url": "https://cs.wikipedia.org/wiki?curid=1287230", "title": "Harálabos Papadiás", "text": "Harálabos Papadiás\n\nCharalambos Papadias (řecky Χαράλαμπος Παπαδιάς) (* 24. ledna 1975 Athény) je bývalý řecký sportovec, atlet, sprinter, halový mistr světa na 60 metrů z roku 1997.\n\nV roce 1996 při svém startu na halovém mistrovství Evropy v běhu na 60 metrů obsadil čtvrté místo. O rok později v Paříži se v této disciplíně stal halovým mistrem světa v osobním rekordu 6,50 s. Na mistrovství Evropy v Budapešti obsadil ve finále běhu na 100 metrů třetí místo. Ze stejné sezóny pochází jeho osobní rekord na 100 metrů 10,15 s.\n\n"}
{"id": "1287231", "url": "https://cs.wikipedia.org/wiki?curid=1287231", "title": "Lesozavodsk", "text": "Lesozavodsk\n\nLesozavodsk () je město v Přímořském kraji v Ruské federaci. Při sčítání lidu v roce 2010 měl přes sedmatřicet tisíc obyvatel.\n\nLesozavodsk leží na řece Ussuri, pravém přítoku Amuru, v Ussurijské nížině. Od čínsko-ruské hranice, za kterou se nachází území městské prefektury Šuang-ja-šan, je vzdálen jen přibližně deset kilometrů východně. Od Vladivostoku, správního střediska kraje, je vzdálen přibližně 300 kilometrů severně.\n\nV Lesozavodsku je stanice \"Ružino\" na Transsibiřské magistrále (8934. kilometr od Moskvy) a rovnoběžně s ní vede v severojižním směru přibližně deset kilometrů východně od města dálnice A370 z Chabarovsku do Vladivostoku.\n\nV roce 1894 přišli do oblasti přistěhovalci z Kyjevské, Černigovské a Poltavské gubernie. Na přelomu století začínají vznikat pily a v roce 1924 vzniká přímo na místě pozdějšího Lesozavodsku osada \"Dalles\" (), která svým názvem odkazovala k Dálnému východu a k lesu. V roce 1932 byla sloučena s osadou \"Novostrojka\" a tím vzniklo sídlo městského typu \"Lesozavodsk\", opět odkazující k dřevozpracujícímu průmyslu, základu zdejšího hospodářství.\n\nMěstem je Lesozavodsk od roku 1938.\n"}
{"id": "1287232", "url": "https://cs.wikipedia.org/wiki?curid=1287232", "title": "Tomatillo", "text": "Tomatillo\n\nTomatillo (také \"miltomato\", \"mexické zelené rajče\", ) je plod lilkovité rostliny mochyně dužnoplodé (\"Physalis philadelphica\"). Má v průměru okolo 5 cm, kulatá bobule je chráněna blanitým obalem, který je před konzumací nutno odstranit. Tomatilla se sklízejí zpravidla ještě nedozrálá, se světlezeleným zbarvením, pro svou výraznou chuť připomínající citrusy tvoří důležitou složku mexických studených omáček salsa verde nebo guacamole. Dozrálé tomatillo má žlutooranžovou, u některých odrůd až fialovou barvu, a konzumuje se jako ovoce za syrova, díky vysokému obsahu pektinu se hodí také k přípravě marmelád. Rostlina pochází ze střední Ameriky, Aztékové ji pěstovali již v 8. století, díky snadnému pěstování se rozšířilo do teplých oblastí celého světa, sklízí se v Indii, Austrálii nebo Africe.\n\n"}
{"id": "1287233", "url": "https://cs.wikipedia.org/wiki?curid=1287233", "title": "Rotrekl", "text": "Rotrekl\n\nPříjmení Rotrekl má více nositelů:\n\n"}
{"id": "1287234", "url": "https://cs.wikipedia.org/wiki?curid=1287234", "title": "Ztracenci", "text": "Ztracenci\n\nZtracenci je československé historické protiválečné filmové drama, natočené režisérem Milošem Makovcem v roce 1956 podle Brdečkovy adaptace stejnojmenné krátké povídky spisovatele Aloise Jiráska.\n\nPříběh se odehrává během jedné z válek mezi Pruskem a Rakouskem. Tři vojáci, kyrysník, husar a důstojník pěchoty opustí své jednotky poté, co bylo rakouské vojsko poraženo pruským. Společně naleznou úkryt na horské samotě u sedláka Jíry, který byl v mládí pěšákovým přítelem. Ačkoliv nesdílejí sedlákův pacifismus, každý ze tří vojáků má své důvody, proč se nechce vrátit do války. Samotu přepadne hlídka pruských husarů. Vetřelci jsou sice pobiti, ale jeden z nich uprchl a je jasné, že přivede posily. Tři vojáci se rozhodnou znovu riskovat své životy a bojovat – ne již za císařovnu, ani slávu, nebo peníze, ale za záchranu prostých lidí, kteří jim poskytli útočiště.\n"}
{"id": "1287235", "url": "https://cs.wikipedia.org/wiki?curid=1287235", "title": "Vincent Lafko", "text": "Vincent Lafko\n\nVincent Lafko (7. června 1945 Hranovnica, Československo – 15. prosince 2012, Prešov) byl československý házenkář. Hrál na pozici levé spojky.\n\nS týmem Československa získal stříbrnou medaili z letních olympijských her v Mnichově v roce 1972. Hrál v 5 utkáních a dal 3 góly. Za reprezentaci Československa nastoupil v asi 50 utkáních. Na klubové úrovni hrál za Tatran Prešov, se kterým získal v roce 1971 mistrovský titul. Po skončení aktivní kariéry působil jako trenér, v roce 1993 přivedl Tatran Prešov k zisku posledního federálního mistrovského titulu. Následně vedl i slovenskou reprezentaci.\n\n"}
{"id": "1287238", "url": "https://cs.wikipedia.org/wiki?curid=1287238", "title": "The Bongos", "text": "The Bongos\n\nThe Bongos je americká hudební skupina původem z Hobokenu v New Jersey. Frontmanem kapely byl zpěvák a kytarista Richard Barone, dalšími členy původní sestavy byli baskytarista Rob Norris a bubeník Frank Giannini. Skupina vznikla v roce 1980 a své první album nazvané \"Drums Along the Hudson\" vydala v roce 1982. Po jeho vydání se ke kapele připojil kytarista James Mastro. Druhá deska, již v Mastrem v sestavě, vyšla roku 1985 pod názvem \"Beat Hotel\". Skupina ukončila svou činnost v roce 1987 uprostřed natáčení své další desky. V roce 2006 byla původní tříčlenná sestava obnovena a ve spolupráci s hudebníkem Mobym nahrála bonusové písně pro reedici své první desky. Ve třech později odehráli i několik koncertů, nakonec se k nim připojil i Mastro. V roce 2013 bylo vydáno album \"Phantom Train\", což je nahrávka, na které kapela pracovala před svým rozpadem v roce 1987.\n\n"}
{"id": "1287239", "url": "https://cs.wikipedia.org/wiki?curid=1287239", "title": "Julia Ruzicka", "text": "Julia Ruzicka\n\nJulia Ruzicka je australská baskytaristka. V roce 2000 se usadila v Londýně, kde spolu s dalším Australanem Cameronem Deanem založila kapelu Million Dead. S kapelou, která se rozpadla v roce 2005, vydala dvě alba. Roku 2010 se stala členkou cardiffské kapely Future of the Left. V roce 2016 vydala sólové album \"This Becomes Us\", na němž se jako hosté podíleli například Black Francis z kapely Pixies a Kristian Bell z The Wytches. Na bicí na celé nahrávce hrál Jack Eggleston, který rovněž působí v kapele Future of the Left, a na kytaru hrál Ian Wilson.\n\n"}
{"id": "1287241", "url": "https://cs.wikipedia.org/wiki?curid=1287241", "title": "Pracovní teorie hodnoty", "text": "Pracovní teorie hodnoty\n\nPracovní teorie hodnoty je ekonomická teorie, která říká, že hodnota statku je určena celkovým množstvím práce potřebné k jeho vyprodukování, spíše než by byla určena užitím nebo potěšením, které z něho získává jeho vlastník. Nejčastěji je spojována s marxistickou ekonomií i když byla použita i ranými klasickými ekonomy jako byl Adam Smith a David Ricardo a později byla použita i anarchistickými ekonomiemi (např. mutualismem). Hodnota zboží a služeb je podle této teorie určena množstvím práce nezbytné k jejich vyprodukování.\n\nPrincip teorie spočívá v myšlence, že v primitivních společnostech byla započata výroba komodit z volně dostupných surovin volně dostupnými prostředky – celá jejich hodnota tedy tkvěla v práci vynaložené na jejich výrobu. Výrobky, které nejsou spotřebovány, se stávají přebytkem – kapitálem, který je dále užíván k produkci dalších výrobků. Podle klasického přístupu teorie pracovní hodnoty je tento kapitál ztělesněním vykonané práce, kterou dále reprodukuje. Hodnotu zboží tedy určuje pouze objem práce, kterou toto zboží „ztělesňuje“, přičemž je započítána i práce vložená do kapitálu nutného k jeho produkci.\n\nHodnota komodity je závislá na průměrném množství práce, která je vykonána k jejímu vytvoření a není tedy závislá na množství práce, která byla vynaložena k výrobě konkrétního výrobku. Odvíjí se ovšem od výkonnosti a schopností všech výrobců jako celku – ve chvíli, kdy klesá průměrná výkonnost výrobců v daném odvětví, stoupá cena výrobků jím produkovaných. Určování hodnoty zboží tedy není závislé na nabídce a poptávce či jeho užitné hodnotě, nýbrž na množství práce v něm obsažené – jeho tržní cena ale může být těmito faktory ovlivněna. Teorie pracovní hodnoty je tak diametrálně odlišná od jiných přístupů, které odvozují hodnotu od užitku ze zboží, práce ušetřenou jeho pořízením či zákonů nabídky a poptávky.\n\nPracovní teorie hodnoty se vyvíjela v průběhu mnoha staletí, přičemž k ní nedospěl pouze jeden člověk, ale spíše mnoho různých myslitelů nezávisle na sobě, údajně včetně Aristotela.Někteří autoří pak připisují zásluhy vývoje této teorie Tomáši Akvinskému. Ve svém díle Summa theologiae (1265 - 1274) vyjadřuje názor, že „…hodnota může a měla by se zvyšovat v závislosti na množství práce, která byla vykonána na zlepšení komodit.” Odborníci, jako například Josef Alois Schumpeter, citovali Ibna Chaldúna, který ve svém Muqaddimah (1377) popisuje práci jako zdroj hodnot nezbytných pro všechen výdělek a akumulaci kapitálu. Tvrdil, že i když je výdělek „výsledkem něčeho jiného, než řemesla, hodnota výsledného zisku a nabitého kapitálu musí také zahrnovat hodnotu práce, díky které byl kapitál získán. Bez práce by kapitál nebyl získán.” Učenci také poukazovali na dílo \"Treatise of Taxes (1662)\" \",\" jehož autorem byl Sir William Petty a dílo Labor theory of property Johna Locka, které je uvedeno v druhém pojednání o vládě (Second Treatise on Government, 1689), kde za práci považuje koncový zdroj ekonomických hodnot. Samotný Karel Marx dal za pravdu Benjemínu Franklinovi v jeho eseji (1729), který nesl název „A Modest Enquiry into the Nature and Necessity of a Paper Currency” a tedy, jakožto “jeden z mála”, podpořil tuto teorii. \n\nDalším, alespoň částečným zastáncem této teorie, byl Adam Smith. Smith v teorii uznával názor na před-socialistickou společnost, ale pochyboval nad aplikací teorie v soudobém kapitalismu. Dále vyzdvihoval to, že pokud se „práce ztělesněná“ ve výrobku rovná „práci nařízené“ (tj. množství práce, kterou lze koupit jejím prodejem), pak zisk není možný.\n\nDavid Ricardo (podobně jako Marx) reagoval na tento paradox argumentací, že Smith práci zaměňoval se mzdami. Říkal, že „nařízená práce”, bude vždy znamenat více, než ta práce, která je potřebná k udržení sama sebe (mzdy). Hodnota práce v tomto pohledu pokrývala nejen hodnotu mezd (to, co Marx nazýval hodnotou pracovní síly), ale hodnotu celého produktu vytvořeného prací. Dále nesouhlasil např. se Smithovým chápáním směnné a užitné hodnoty, zdůrazňoval roli dostupnosti zdrojů a diverzifikace pracovních pozic. Ricardova teorie byla předchůdcem moderního přístupu, soudícího, že rovnovážné ceny jsou určovány pouze výrobními náklady spojenými s Neo-ricardianismem.\n\nSkupina nazývající se „Ricardovští socialisté“ vznikla na základě rozporu mezi mzdou práce a hodnotou produktu. Charles Hall, Thomas Hodgskin, John Gray, John Francis Bray a Percy Ravenstone—použili Ricardovu teorii k rozvoji názorů na vykořisťování.\n\nMarx tyto názory rozvedl a zastával názoru, že dělníci pracující alespoň část dne přidávají hodnotu potřebnou k pokrytí svých mezd, přičemž zbytek jejich práce je vykonáván za účelem obohacení kapitalistů. Pracovní teorie hodnoty a doprovodná teorie vykořisťování se staly hlavním prvkem jeho ekonomického myšlení.\n\nAmeričtí individualističtí anarchisté založili v 19.století založili na PTH svou ekonomiii, přičemž jejich konkrétní interpretace se nazývala „Cost the limit of price“. Oni, stejně jako současní individualističtí anarchisté v této tradici, tvrdí, že je neetické účtovat za komoditu vyšší cenu, než je množství práce potřebné k její výrobě. Ale co více, navrhují také, aby byl obchod usnadněn použitím bankovek podpořených prací.\n"}
{"id": "1287242", "url": "https://cs.wikipedia.org/wiki?curid=1287242", "title": "The Crybaby", "text": "The Crybaby\n\nThe Crybaby je studiové album americké skupiny Melvins. Vydáno bylo 7. února roku 2000 společností Ipecac Recordings. Vedle písní, které vznikly přímo pro tuto desku, se na něm nachází například coververze písně od kapely Nirvana, Merla Haggarda a Hanka Williamse. V každé písni se kromě členů kapely podíleli hosté, například „Ramblin' Man“, jejímž autorem je Hank Williams, hostoval jeho vnuk Hank Williams III. Dále se na albu podíleli například Erik Sanko, Mike Patton či kapela Tool (pouze produkce).\n\n\n"}
{"id": "1287243", "url": "https://cs.wikipedia.org/wiki?curid=1287243", "title": "Yaliové", "text": "Yaliové\n\nYaliové jsou kmenová skupina žijící na Nové Guineji v oblasti rozsáhlých hor relativně hodně vzdálených od baliemského údolí. Yaliové byli objeveni roku 1976. Západním světem byli objeveni teprve nedávno, kvůli náročnému terénu, který vede ke kmeni Yali. Cesta pešky k nim trvá několik dní a vede přes hřebeny hor ve výšce 3 600 m n. m. Jednotlivé klany Yaliů obývají vždy jedno údolí ve výšce 2000–2500 m n. m. Yaliové jsou pravděpodobně vzrůstem nejmenším papuánským národem. Patří mezi tzv. negrity, trpasličí černošské populace. Dospělí muž dosahuje výšky 120-150 cm. Barva kůže Yaliů je tmavá.\n\nMuži horských Yaliů na rozdíl od těch nížinných nosí typické ratanové sukně. Každá obruč je samostatná. V pase jsou obruče menšího průměru a na hýždích naopak. Vpředu se ratanová sukně opírá o dlouhé pouzdro na penis, které je vyrobeno z dutého dřevitého plodu lahvovníku. Kostěným nožem se odstraní přebytečná dužina. Muži si ratanovou sukni většinou na noc nesundávají. Muži si někdy vkládají do nosní přepážky různé klacíky. Ženy nosí pouze sukni, která je vyrobená z trávy. Vpředu je sukně těsně pod podbřiškem, naopak vzadu ji nosí až pod hýžděmi, takže mají skoro celý zadek nahý. Zadek zakrývá taška, která je spletená z orchidejových vláken. Malé holčičky do dvou až tři let stejně jako chlapci chodí nahé. Pak mají jednu vrstvené sukně. K sukni každé 4 roky přidávají jednu vrstvu. Jakmile má dívka 4 vrstvy, tak je čas na vdávání. Chlapci nosí do 11 let malé pouzdro na penis a jednu vrstvu obruče kolem pasu.\n\nŽijí v kulatých chatrčích postavených z kůry a kůlů. Střechu staví z pichlavých pandánových listů. Kruhová místnost bývá většinou rozdělena na dvě místnosti a v menší části přístřešku je určena pro prasata. Uprostřed chatrče většinou bývá ohniště. Stejné chatrče stavějí na vzdálených políčkách (sladkých brambor), aby v ní mohli v případě přespat. \n\nYaliové byli velmi obávaní kanibalové. Vysloužili si respekt ze strany svých nepřátel, a dokonce měli jednotlivé klany Yaliů strach jeden z druhého. Tento strach z nich je kvůli tomu, že nepřítelovo tělo celé sní, ale ještě rozdrtí kosti na prach, který následně vhodí do údolí. Toto údajně dělají kvůli tomu, aby se jejich nepřítel nemohl vrátit a pomstít se. Lidi ze sousedních vesnic nezabíjeli jen kvůli pomstě, ale někdy i pro maso. V druhé polovině 20. st. zabili a snědli Yaliové dva misionáře, kteří domorodcům pálili jejich náboženské sošky. O pár let později skončily podobně čtyři rodiny holandských protestantů.  K největšímu masakru na bílých lidech se dopustili take Yaliové, když zabili a snědli kněze a jeho dvanáct misijních pomocníků.\n\nDíky pusté a neobydlené oblasti hor, kde Yaliové žijí, měli Yaliové minimální kontakt jinými kulturami. Avšak ani vysoké a neschůdné hory je neuchránily před misionáři, kteří se snaží Yalie civilizovat a naučit je indonéštině. Poblíž vesnic stavějí misionáři maličké kostely. Přesto i dnes můžeme najít necivilizované vesnice, kde nikdo neumí indonéštinu a kam vliv křesťanské kultury téměř nedorazil. Proto Yaliové patří k nejméně civilizovaným a nejkrásnějším kmenům západní části ostrova Nová Guinea. \n\n"}
{"id": "1287245", "url": "https://cs.wikipedia.org/wiki?curid=1287245", "title": "WikiHouse", "text": "WikiHouse\n\nWikiHouse je open-source projekt návrhu a stavby domu. Usiluje o demokratizaci a zjednodušení výstavby udržitelných obytných budov. Projekt byl zahájen v létě roku 2011 společností Alastair Parvin a Nickem Ierodiaconou z \"00\", londýnskou strategickou a designovou praxí, ve spolupráci s Tavem Espionem, Jamesem Arthurem (nyní v 00) a Stevem Fisherem z Momentum Engineering. Byl zahájen na Gwangju Design Bienále v jiho korejském Gwangju. Projekt se od té doby rozrostl do mnoha míst po celém světě.\n\nWikiHouse umožňuje uživatelům stáhnout plány licencované pod Creative Commons, upravit si je pomocí SketchUpu a poté je použít k výrobě skládačkových dílů z překližky pomocí CNC frézy. Konstrukce WikiHouse nevyžaduje žádné zvláštní části, protože řezané kusy dřeva se spojují klínovým a kolíkovým spojením inspirovaným klasickou korejskou architekturou. Kostra WikiHouse může být sestavena za méně než jeden den lidmi bez formálního vzdělání ve výstavbě. Kostra se pak musí ovšem dokončit obkladem, izolací, elektrickým vedením a potrubím než se v něm dá bydlet.\n\nProjekt získal cenu za vítězství na TEDGlobal v červnu 2012, finance investoval do partnerství s brazilským projektem mobilizace mládeže Dharmou a analytickou agenturou BrazilIntel k vybudování WikiHouses v nejchudší favele Rio de Janeiro v Brazíli. Cílem partnerství, nazvaného WikiHouseRio, je poskytnout \"výrobní laboratoř\", kde by jednu společnpu CNC frézku mohla sdílet celá komunita a současně umožnit a povzbudit její členy, aby rozvíjeli vlastní konstrukční a stavební dovednosti. Tým WikiHouse plánuje nakonec vytvořit podobné laboratoře v ostatních méně rozvinutých komunitách po celém světě. Existují také plány na používání domů WikiHouse jako bydlení v zemích, které jsou náchylné k zemětřesení, jako Haiti, Japonsko a Nový Zéland.\n\nV prosinci roku 2013, zatím nebyly obydlené žádné WikiHouses, byl ale dokončeno několik prototypů použitelného přístřešku v Fridaythorpe, Anglie. Tyto WikiHousy jsou jednopodlažní, čtvercové konstrukce se šikmými střechami a malými základy, které měří kolem . Do roku 2015 bylo vybudováno několik dalších WikiHousů, včetně následujících budov a na následujících akcích:\n\nReakce médií na WikiHouse se zaměřila převážně na experimentální povahu projektu, a prování s nábytkem od IKEA, A potenciální potíže s vyhledáváním a náklady na používání CNC fréz. Amercky auto science-fiction Bruce Sterling také hodnotil design WikiHouse, který je příznivě popsal jako obydlí \"Mohl bych si osobně vybudovat a obývat\".\n\n\n"}
{"id": "1287247", "url": "https://cs.wikipedia.org/wiki?curid=1287247", "title": "Meeting of the Waters", "text": "Meeting of the Waters\n\nMeeting of the Waters je koncertní EP americké hudební skupiny Animal Collective. Vydáno bylo 22. dubna roku 2017 společností Domino Records u příležitosti Record Store Day. Uvedeno bylo na 12\" gramofonové desce. Vydánoo bylo v omezeném počtu 1200 kusů. Záznam byl pořízen na počátku roku 2016 v Amazonském pralese u brazilského města Manaus. Nahráli jej pouze dva členové kapely, Brian Weitz (Geologist) a David Portner (Avey Tare). Autorem obalu alba je Rob Carmichael. Výtěžek z prodeje desek byl věnován neziskové organizaci, která se snaží zachránit amazonskou oblast.\n\nAutory všech skladeb jsou členové skupiny Animal Collective.\n\n"}
{"id": "1287253", "url": "https://cs.wikipedia.org/wiki?curid=1287253", "title": "Petrovce (okres Vranov nad Topľou)", "text": "Petrovce (okres Vranov nad Topľou)\n\nPetrovce jsou obec na Slovensku v okrese Vranov nad Topľou v Prešovském kraji na úpatí Slanských vrchů 17 km od města Prešov.\n\nPrvní písemná zmínka o obci je z roku 1412.\n\n"}
{"id": "1287255", "url": "https://cs.wikipedia.org/wiki?curid=1287255", "title": "El Bolsón", "text": "El Bolsón\n\nEl Bolsón je město v Argentině. Nachází se na jihovýchodě provincie Río Negro, na úpatí hory Cerro Piltriquitrón. Prvními nepůvodními obyvateli oblasti, v níž se město nachází, byli němečtí přistěhovalci, kteří sem přišli z Chile. V sedmdesátých letech dvacátého století do města El Bolsón přicházeli hippies z Buenos Aires. Navzdory své jižní poloze má město neobvykle mírné klima, což je způsobeno řadou údolí, které se táhnou přes Chile k Tichému oceánu.\n"}
{"id": "1287258", "url": "https://cs.wikipedia.org/wiki?curid=1287258", "title": "Otto Hanzlíček", "text": "Otto Hanzlíček\n\nOtto Hanzlíček (18. června 1911 Ústí nad Labem, Rakousko-Uhersko – 10. října 1940 Ellesmere Port, Spojené království) byl československý vojenský letec, účastník bitev o Francii a Británii, příslušník 312. československé stíhací perutě RAF.\n\nNarodil se 18. června 1911 Václavovi a Růženě Hanzlíčkovým, měl o tři roky starší sestru Jiřinu (provd. Hanauerová). Otec byl obuvníkem, matka po otcově odchodu do 1. světové války pracovala jako posluhovačka a uklízečka v bance. Rodina žila v dnešní ulici Králova výšina (dříve V Pískovně) v domě čp. 21. Otto se od dětství přátelil s pozdějším odbojářem Otou Králem (r. 1943 popraven v Berlíně), po němž je pojmenována výše zmíněná ulice. Cvičili spolu v Sokole, hráli divadlo, spoluzakládali v Ústí nad Labem skautský oddíl.\nOtto se vyučil strojním zámečníkem na Všeobecné živnostenské škole pokračovací, v roce 1930 se dobrovolně přihlásil k československému letectvu. Pilotní výcvik absolvoval v prostějovské Škole pro odborný dorost letectva, po jeho ukončení v roce 1932 byl jako pilot dvoumístného letounu přiřazen k 15. letce 4. leteckého pluku v Hradci Králové. V roce 1934 byl v hodnosti svobodníka převelen do leteckého pluku č. 3 generála-letce M. R. Štefánika ve Vajnorech. Následně prošel stíhacím výcvikem, byl povýšen na četaře a létal na dvojplošnících Avia B.534 u 37. stíhací letky ve Vajnorech a Piešťanech. V roce 1938 ze Slovenska odešel a krátce pak působil ve Státním výzkumném leteckém ústavu v Praze-Letňanech. Jako pilot československého letectva nalétal 812 hodin a 28 minut během 3853 letů.\nPo obsazení Československa odjel Otto Hanzlíček nejprve do Polska (9. 6. 1939), odtud pak 26. 7. 1939 odplul do Francie. Tady musel nejprve vstoupit do cizinecké legie, po vyhlášení války Německu byl jeho závazek zrušen a následně byl přiřazen k francouzské elitní letce Lafayette. Jako doprovodný stíhač bombardérů létal na Curtiss Hawk 75C.1 více než sedm měsíců u 3. eskadrilly \"Sioux\" stíhací skupiny GC II/5 – absolvoval 113 letů (100 hodin a 30 minut), přímo v boji strávil během 28 letů 44 hodin a 55 minut. První německý letoun, bombardér Dornier 17P, sestřelil 23. 4. 1940, 11. 5. 1940 zničil Heinkel 111. Messerschmitt 109 se mu podařilo zasáhnout v leteckém souboji 18. 5. 1940, sám byl však sestřelen jedním z nejúspěšnějších stíhačů Luftwaffe Güntherem Rallem (šlo o jeho první úspěšný sestřel) – zachránil se s pomocí padáku, vyvázl jen s lehkým zraněním. Těžce poškozeno bylo Hanzlíčkovo letadlo také 6. 6. 1940, tehdy se mu však podařilo nouzově přistát na letišti.\n\nPo francouzské kapitulaci přeletěl 20. 6. 1940 se svou jednotkou přes Středozemní moře do Alžíru, přes Casablanku a Gibraltar následně zamířil do Anglie.\n15. 8. 1940 složil přísahu anglickému králi a vstoupil do Royal Air Force (RAF), 19. 9. 1940 se stal s hodností Sergeant pilotem 312. československé stíhací perutě v Duxfordu. Po týdnu se s jednotkou přesunul do Speke u Liverpoolu, který měli bránit před nálety Luftwaffe.\n\nOtto Hanzlíček zahynul 10. 10. 1940 během cvičného letu, jeho smrt byla první ztrátou 312. československé stíhací perutě. Motor jeho nového Hurricanu Mk.I L1547 se vznítil a on musel letadlo opustit. Dopadl však do rozbahněného koryta řeky Mersey nedaleko Liverpoolu a utonul. Jeho tělo bylo nalezeno až 1. 11. 1940 ve Widnessu, 5. 11. 1940 byl pohřben na liverpoolském hřbitově West Derby. Na jeho hrobě č. 11-RC-392 je kamenný obelisk s vytesaným československým lvem.\n\nOtto Hanzlíček byl za své bojové zásluhy vyznamenán Československým válečným křížem, Československou medailí Za chrabrost a francouzským válečným křížem Croix de Guerre s palmou. Jeho jméno je umístěno na pamětní desce letců padlých v bitvě o Británii v muzeu RAF v Hendonu. Je držitelem Junáckého zlatého kříže a ústecký skautský oddíl nese od roku 1990 jeho jméno. V roce 1991 byl in memoriam mimořádně povýšen do hodnosti plukovníka v. v. V roce 1992 přejmenovalo na jeho počest město Ústí nad Labem ulici 9. května na ulici Hanzlíčkovu a v květnu 2003 byl jeho jménem pokřtěn jeden z autobusů ústecké městské hromadné dopravy. Na podzim 2006 bylo Otto Hanzlíčkovi uděleno čestné občanství města Ústí nad Labem.\n\n\n"}
{"id": "1287263", "url": "https://cs.wikipedia.org/wiki?curid=1287263", "title": "Sklenářův dolík", "text": "Sklenářův dolík\n\nSklenářův dolík je název lokality v Kutné Hoře v městské části Žižkov.\n\nPůvodní název Sklenářova dolíku byl lom Na Ptáku. V 16. a 17. století byl bohatým zdrojem materiálu. Kámen z tohoto lomu se použil dokonce na stavbu sedleckého kláštera a později (od r. 1519) i na stavbu chrámu svaté Barbory.\n\nProtože byl tento lom cenným zdrojem bohatství, vedlo se o něm několik sporů, např. s jezuity. Poslední spor byl vyřešen r. 1690 rozdělením lomu na poloviny. Levou část získalo město (nynější Sklenářův dolík), pravou část sedlecký klášter (pole k cestě na Kuklík). Po vyčerpání zásob koupili lom soukromníci. Jedním z majitelů byl sklenář Vojtěch Svoboda, po něm dostal své současné jméno. Pro přilehlou oblast se stal důležitou jímkou vod při přívalových deštích, proto majitelé nesměli stavět ochranné hráze pro odpuzení vody.\n\nSklenářův dolík v Kutné Hoře v městské části Žižkov byl po dvouletých úpravách prostoru slavnostně otevřen 1. října 2016. Jedná se o lesopark, který se díky kutnohorským neziskovým organizacím proměnil v odpočinkové místo pro veřejnost. Byly zde vybudovány cesty s prašným povrchem, vznikla naučná stezka a několik odpočinkových míst se stoly a lavičkami. Celý projekt, jeho barvená skica, vznikala pod pečlivým dohledem skautů a spolku Denemark a zároveň ve spolupráci s dendrology z Kutné Hory. Pod celou studií je podepsaný architekt Ing. Jan Dřevíkovský.\n\n\n"}
{"id": "1287264", "url": "https://cs.wikipedia.org/wiki?curid=1287264", "title": "Karel Votlučka", "text": "Karel Votlučka\n\nKarel Votlučka (1. října 1896 Plzeň – 2. června 1963 Plzeň) byl český malíř, grafik a ilustrátor.\n\nKarel Votlučka se narodil manželům Vilémovi a Anně Votlučkovým. Otec měl v Martinské ulici v Plzni knihařství, ale toužil mít ze svého syna stavitele a architekta. Karel se vyučil zedníkem a absolvoval Státní průmyslovou školu v Plzni. Praxi prodělal u stavitele Drobného. Jeho snem bylo malování a kreslení a touha byla tak silná, že odešel do Prahy studovat Akademii výtvarných umění. Tu absolvoval v letech 1916–1920. Zde měl vynikající učitele – Jana Preislera a Vratislava Nechlebu. Po dokončení studia se stal žákem profesora Maxe Švabinského a Josefa Loukoty.\n\nV této době se poprvé oženil. Manželkou se stala Anna roz. Brabcová a měli dva syny Zdeňka a Marcela. Chtěl se plně věnovat umělecké tvorbě a nikdy nenastoupil do žádného zaměstnání, byl výtvarníkem na volné noze. Fascinovala ho architektura, zejména pražská. Maloval zákoutí a uličky staré Prahy. Do Plzně však stále dojížděl, maloval staré domy, hospůdky, renesanční radnici a chrám sv. Bartoloměje i výroční trhy kolem něj. Kladný vztah k Plzni vyjadřoval svou prací. Ilustroval publikace plzeňského badatele, zakladatele a dlouholetého ředitele Národopisného muzea v Plzni Ladislava Lábka – Potulky po Plzni staré i nové. Kresbami přispíval do časopisu Plzeňsko, Mladá stráž a také ilustroval knihu Franka Weniga (1898–1974) Kytice plzeňských pověstí a Pomněnky Karla Schwarze (1863–1939). V roce 1937 získal významnou zakázku. Plzeňský pivovar mu zadal výzdobu pavilonu na světové výstavě v Paříži. V témže roce došlo k osobní tragédii. Umírá mu manželka a Votlučka zůstává sám se dvěma syny. Čtyři roky na to se natrvalo přestěhoval do Plzně a podruhé se oženil. Vyvolenou byla Marie roz. Knedlíková z Plzně.\n\nPo druhé světové válce ho okouzlila krása Slovenska, lidová i městská architektura i přívětivost lidí. Zde působil do roku 1952. U příležitosti výročí 750 let povýšení Trnavy na město bylo použito 17 jeho kreseb jako ilustrací pamětní knihy. Také maloval na Moravě, v Hodoníně vytvořil soubor kreseb ze života T. G. Masaryka i kolekce kreseb památek Olomouce a Brna.\n\nKarel Votlučka zemřel na zákeřnou nemoc v roce 1963 ve svých 67 letech. Svým rozsáhlým dílem přispěl k obohacení české grafické tvorby, která má i ve světě významné místo.\n\nKarel Votlučka používal v malířské tvorbě často olejomalbu a akvarel, v grafické dřevoryt, linoryt, lept a litografii.\n\nKarel Votlučka byl členem Syndikátu výtvarných umělců v Praze, který se podílel na jeho výstavách.\n\nVýstavy po jeho smrti\n\n\n"}
{"id": "1287265", "url": "https://cs.wikipedia.org/wiki?curid=1287265", "title": "Jiří Mádlo", "text": "Jiří Mádlo\n\nJiří Mádlo (13. březen 1934, Lovosice – 1. března 2008 Houserovka) byl český akademický malíř a grafik.\n\nPo maturitě na pelhřimovském gymnáziu odešel do Prahy, kde studoval výtvarné malířství a grafiku. V roce 1938 se musel s rodiči vrátit do města Pelhřimov.\n\nByl členem Sdružení pražských malířů.\n\nZemřel v březnu 2008.\n\n"}
{"id": "1287272", "url": "https://cs.wikipedia.org/wiki?curid=1287272", "title": "František Kořistka", "text": "František Kořistka\n\nFrantišek Kořistka, \"Franz Koristka\", \"Francesco Koristka\" (1. března 1851 Jarkovice – 26. listopadu 1933 Milán) byl česko-italský podnikatel v oboru optiky narozený ve Slezsku. Je znám zejména díky založení společnosti \"Fratelli Koristka S.A.\" v Miláně v roce 1881.\n\nFrantišek Kořistka se narodil 1. března 1851 ve slezských Jarkovicích (dnes část Opavy). Nejprve pracoval jako optický projektant v německé optické firmě. Zpočátku působil ve Vídni a poté se přestěhoval do Milána, jako spolupracovník Angela Salmoiraghiho, kde později založil vlastní firmu \"Fratelli Koristka S.A.\" Ta se brzy stala nejvýznamnějším výrobcem mikroskopů a jedním z mála výrobců jemné mechaniky v tehdejší Itálii. Odbyt firma nacházela po celé Evropě a v Americe..\n\nKořistka se osobně znal s německým optikem a podnikatelem Ernstem Abbem, díky čemuž měl možnost sestavovat mikroskopy a fotografické čočky za použití patentů Carla Zeisse. \n\nJe mu připisován objev semi-apochromatického objektivu, umožňující kombinaci vysoké kvality za rozumnou cenu. To způsobilo značné razšíření mikroskopů od počátku 20. století do vypuknutí první světové války. Během války Kořistka vyvinul dalekohled určený pro důstojníky italského Královského námořnictva zvaný \"Marenostrum\".\n\nRoku 1907 byl italským Ministerstvem zemědělství, průmyslu a obchodu oceněn Řádem za pracovní zásluhy za přínos průmyslu. \n"}
{"id": "1287275", "url": "https://cs.wikipedia.org/wiki?curid=1287275", "title": "Vojtěch Návrat", "text": "Vojtěch Návrat\n\nVojtěch Návrat (* 8. prosince 1953, Chomutov) je český keramik.\n\nNarodil se v Chomutově. Studoval výtvarné zpracování keramiky na SPŠ keramické v Karlových Varech.\n\nPracuje i se dřevem. V hlíně vytváří drsnou strukturu, u dřeva zaoblené plochy z krátkých řezů. Jeho figury a zvířata mají lapidární formu, lze je používat ke hrám a cvičení jako např. rosomáka a medvědí rodinu v zooparku v Chomutově.\n\nObdobné projekty realizoval pro Kadaň, Ústí nad Labem a Plzeň. Tvorba se objevuje i na fiktivním hřbitově vyhubených živočichů v Podkrušnohorském zooparku v Chomutově.\n\nJe zastoupen v muzeu Mimo (Japonsko), v Agentuře českého keramického designu v Českém Krumlově, muzeu v Chomutově a jinde.\n\nJe členem Unie výtvarných umělců České republiky i International Association of Art (IAA), Sdružení výtvarných umělců keramiků České republiky a volného uměleckého seskupení PRO ART.\n\n\n\n\n\n"}
{"id": "1287276", "url": "https://cs.wikipedia.org/wiki?curid=1287276", "title": "František Josef Pubička", "text": "František Josef Pubička\n\nFrantišek Josef Pubička, psán též Pubitschka (19. února 1722 Chomutov – 5. června 1807 Praha) byl český jezuita, děkan filozofické fakulty a historik.\n\nVystudoval nižší školu a později gymnázium. V sedmnácti letech vstoupil do jezuitského řádu a dále studoval na pražské a olomoucké teologické fakultě. Jako posluchač univerzity byl díky svému nadání pověřen výukou žáků v nižších řádových školách, kde vyučoval řečtinu, rétoriku a gramatiku.\n\nJako profesor olomouckého gymnázia (od roku 1756) vydal několik teologických prací. Přibližně v té době se Pubička začal vážněji zajímat o dějepis a plně se věnoval historii. Roku 1767 jej jezuitský řád jmenoval historiografem provincie, pověřeným úkolem napsat dějiny Českého království.\n\nZasloužilý profesor filozofické fakulty Univerzity Karlovy, František Pubička, zemřel ve věku osmdesáti pěti let.\n\n1770 - 1801 Chronologische geschichte Böhmens - systematicky formou faktografického výkladu zpracovaný spis o českých dějinách, který má 7 svazků (poslední svazek nebyl vydán)\n\n\n"}
{"id": "1287278", "url": "https://cs.wikipedia.org/wiki?curid=1287278", "title": "Jaroslav Janík", "text": "Jaroslav Janík\n\nJaroslav Janík (15. září 1901 Kolín – 21. února 1974 Kolín) byl český kulturní pracovník, odborný publicista a knihovník. Jeho osoba symbolizuje meziválečnou generaci těch lidí, kteří bez větších ambicí, avšak nadšeně kultivovali umělecký život kolem sebe. Nezanechal tak po sobě výrazné umělecké či vědecké dílo, ale právě významné umělecké osobnosti se na něj odkazovali jako na morální i odbornou autoritu, bez níž by jejich vlastní vývoj pravděpodobně směřoval jinam. Jeho uměleckými přáteli tak byli například významný český fotograf Jaromír Funke, malíř a ilustrátor Zdenek Rykr, výtvarník Jan Kubíček a mnohé další osobnosti české kultury.\n\nPocházel z rodiny vyučeného zedníka, který se vypracoval až na podúředníka v okresním geodetickém ústavu.\n\nStudoval na kolínském gymnáziu, kde maturitní zkoušku složil roku 1920. Za středoškolských studií se stal členem Kolínského klubu mladých, který se věnoval organizování kulturních i politicko-osvětových pořadů, a zde si vytvořil výrazná umělecká přátelství, která jej i jeho protějšky ovlivnila na celý život. Ve 20. letech započal studia psychologie na Filozofické fakultě Univerzity Karlovy, která nakonec nikdy nedokončil.\n\nI přes neukončené formální vzdělání si však utvářel kvalitní přehled o literatuře, filozofii i moderním umění, a svým rozhledem intelektuála tak tvořil filozofické zázemí pro umělce a literáty, se kterými dokázal vést erudované diskuse.\n\nV roce 1932 dokončil vzdělání na Střední knihovnické škole a vzápětí téhož roku se i se svou manželkou přestěhoval do Loun za místem knihovníka. Zde navazoval další přátelství a stal se vzorem o generaci mladším vyvíjejícím se budoucím umělcům, jako byl například výtvarník a pedagog Kamil Linhart.\n\nDobré kontakty měl i v Praze, kde úzké vazby udržoval například se členy umělecké Skupiny 42, mimo jiné zejména s Jindřichem Chalupeckým či Jiřím Kolářem.\n\nPo skončení 2. světové války, v roce 1946, se Janík vrátil do rodného Kolína, kde se stal ředitelem kolínské knihovny na celých 10 let a mimo jiné tehdy řídil i její přesun do budovy po bývalé Živnostenské bance v Husově ulici v roce 1948, kde Městská knihovna Kolín sídlí dosud. Z funkce ředitele byl odvolán roku 1956, své působení v knihovně pak ukončil v roce 1963. Za tohoto kolínského působení poznal například výtvarníka Jana Kubíčka či malíře Františka K. Foltýna.\n\nMimo své nejzásadnější intelektuální a mentorské činnosti stál především za pořádáním častých přednášek na různá humanitně-vědecká témata, kterých uvedl přibližně stovku. Rovněž je autorem několika uměleckých životopisů především o Zdenku Rykrovi či předmluvy ke knize Petra Dena a Jaromíra Funkeho \"Pětkrát Kolín\" z roku 1947, odborných studií \"Kolín a Polabí v dílech výtvarníků\" či několika překladů a dalších menších prací. Podílel se také na vydávání časopisu \"Klíč\".\n\nVýstavu k poctě Jaroslava Janíka v Regionálním muzeu v Kolíně s názvem \"Jaroslav Janík, (1901 - 1974) a pocta přátel\" uspořádal v červnu roku 2000 kolínský umělec Miloš Kim Houdek. Některými přítomnými byla hodnocena jako nejdůležitější výstava posledních třiceti let a na vystavených obrazech naznačila kontinuitu vývoje kolínského moderního umění. V této souvislosti byl v květnu roku 2001 vydán i stejnojmenný sborník.\n"}
{"id": "1287279", "url": "https://cs.wikipedia.org/wiki?curid=1287279", "title": "Jan Černčický z Kácova", "text": "Jan Černčický z Kácova\n\nJan Černčický z Kácova (cca 60. léta 15. století – 8. srpna 1550) byl český šlechtic, hlava rodu Černčických z Kácova, zakladatel Nového Města nad Metují a hejtman Hradeckého kraje. Za svého života se ze zchudlého šlechtice vypracoval v majetného a uznávaného aristokrata. V osobě Jana Černčického dosáhl jeho rod ekonomického i společenského vrcholu.\n\nPocházel z rodu Kouniců, Drnholců a pánů z Talmberka. Původně sídlil v tvrzi na chudém Černčickém panství. V roce 1483 mu král Vladislav Jagellonský udělil právo svobodně odkazovat své svobodné i zapsané statky. V roce 1484 zakoupil od rytíře Aleše z Riesenburku (Rýzmburku) a Vřešťova sousední krčínské panství. Protože nešlo o svobodné, ale lenní panství, snažil se Jan Černčický z tohoto manství vyvázat, což se mu podařilo v roce 1497, kdy ho král Vladislav Jagellonský z lenní povinnosti osvobodil. 10. srpna 1501 položil základní kámen Nového Města nad Metují (tehdy Nového Hradiště), které se také stalo jeho novým sídlem. V roce 1503 přenesl do Nového Města městská práva z Krčína. 21. června 1526 město vyhořelo.\n\nV roce 1529 směnil s Vojtěchem z Pernštejna české novoměstské panství za moravské kunštátské panství. Kromě požáru ho k přestěhování patrně vedly i náboženské důvody, protože jako přívrženec Jednoty Bratrské se mohl po nástupu Habsburků na český trůn v roce 1526 obávat možného náboženského pronásledování. Na kunštátském panství zůstal až do své smrti v roce 1550 (Ottův slovník naučný uvádí jako datum úmrtí chybně rok 1529). Pohřben je v kunštátském kostele sv. Stanislava.\n\nPřestože měl Jan Černčický se svou manželkou Magdalenou z Nestajova pět synů, do konce 16. století rod v mužské linii vymřel.\n\n\n"}
{"id": "1287281", "url": "https://cs.wikipedia.org/wiki?curid=1287281", "title": "Josef Stupka", "text": "Josef Stupka\n\nJosef Stupka (* 22. prosince 1927, Kralupy nad Vltavou) je český pedagog a historik.\n\nVystudoval Elektrotechnickou fakultu ČVUT v Praze a už jako středoškolský učitel sepsal učebnice \"Automatizace pro střední průmyslové školy elektrotechnické (1965)\" a \"Elektrická měření (1973)\". Učil v Praze na průmyslové škole elektrotechnické, dále na Střední průmyslové škole spojové techniky v Praze 1 a na Fakultě elektrotechnické ČVUT v Praze-Dejvicích. Po roce 1968 pracoval v dělnických profesích. Je členem redakční rady Městského úřadu v Kralupech a členem Čs. archeologické společnosti. Na počátku 90. let se podílel na obnově kralupského muzea, s nímž spolupracuje dosud.\n\nDlouhodobě, po více než 20 let, se zabývá na odborné úrovni historií města Kralupy nad Vltavou a jeho okolím. Z dějin Kralup za tu dobu publikoval nejméně 200 kratších medailonků s historickou tematikou v místním měsíčníku Kralupský Zpravodaj. Rozsáhlejší studie mu bývají otiskovány ve Vlastivědném sborníku Kralupska a pravidelně přispívá do regionálního tisku (Týdeník Mělnicko). Knižně mu vyšly tituly \"Kralupy nad Vltavou – 100 let města\" (2002), \"Zajímavosti o Kralupech nad Vltavou – výročí 750 let obce\" (2003), \"Kralupy nad Vltavou, městské části a blízké okolí v minulosti a ve vzpomínkách\" (2004), \"Kulturní a historické památky Kralupska\" (2005), \"Zmizelá tvář Kralup\" (2006), \"Mé město a můj život\" (2007), \"Město v slzách: Kralupy nad Vltavou 22. březen 1945\" (2009), \"Velká kronika kralupská : L.P. 1253 – L.P. 2010\" (2011), \"Kralupy v proměnách času\" (2012) a ve spolupráci s Tomášem Fabiánem vznikla kniha \"Kralupy nad Vltavou na starých pohlednicích\" (2002). Za propagaci města Kralupy nad Vltavou byl 21. listopadu 2012 inženýr Josef Stupka jmenován Čestným občanem.\n\n\n"}
{"id": "1287283", "url": "https://cs.wikipedia.org/wiki?curid=1287283", "title": "BMW R 1100 S", "text": "BMW R 1100 S\n\nBMW R 1100 S je motocykl kategorie cestovní motocykl, vyvinutý firmou BMW, vyráběný v letech 1999–2005. Jeho nástupcem se stal model BMW R 1200 S. Sesterské modely jsou naked bike BMW R 1100 R, sportovně cestovní BMW R 1100 RS a turistický BMW R 1100 RT. \n\nStandardně byl vyráběn s protiblokovacím systémem ABS. Proti R 1100 RS, ze kterého byl odvozen, je o 27 kg lehčí a má o 8 kW vyšší výkon. Dalšími verzemi je BMW R 1100 S Sport a R 1100 S BoxerCup Replica (BCR).\n\n\n"}
{"id": "1287285", "url": "https://cs.wikipedia.org/wiki?curid=1287285", "title": "Bohuslav Metelka", "text": "Bohuslav Metelka\n\nBohuslav Metelka (1. října 1885 Úsobí - 25. června 1960 Praha) byl jihlavský malíř, kreslíř, loutkář a pedagog.\n\nBohuslav Metelka se narodil jako jedno ze tří dětí závodčího četnické stanice Jaroslava Metelky a Marie, roz. Kadrnožkové 1. října 1885 v Úsobí. Po narození bratra Jaroslava (*1888) a sestry Leopoldiny (*1890) se rodina přestěhovala z Úsobí do Větrného Jeníkova, kde Bohuslav vychodil obecnou školu, měšťanku pak dokončil v roce 1900 v Golčově Jeníkově. V tomto roce nastoupil na reálce v Kutné Hoře, kde také složil v roce 1905 maturitní zkoušku. Ve studiu pak pokračoval na Vysoké škole uměleckoprůmyslové v Praze na Smíchově, kde v letech 1905 až 1908 absolvoval tři ročníky všeobecné školy kreslení a v roce 1908 až 1909 znovu třetí ročník, pravděpodobně u profesora Dítěte († 1944).\n\nBohuslav Metelka začínal jako asistent a suplent na Státním reálném gymnáziu v Klatovech (1909 - 1913), poté opět jako suplent nastoupil na Gymnáziu v Rychnově nad Kněžnou (1914 - 1919). V roce 1915 nastoupil B. Metelka základní vojenskou službu, první světovou válku strávil na italské frontě, odkud údajně pochází série tužkových kreseb.\n\nPo návratu z vojny působil jako zatímní profesor na Státním gymnáziu v Třeboni (1919 - 1920), poté až do roku 1922, jako profesor kreslení a rýsování v Duchcově. 1. září 1922 nastoupil Bohuslav Metelka na jihlavské gymnázium na pozici učitele kreslení a deskriptivní geometrie. Časem získal stálé místo profesora.\n\nSvoji loutkářskou činnost zahájil ještě při jeho působení v Duchcově. Zabýval se nejen výrobou loutek, ale vytvářel i loutková představení. Během svého působení v Duchcově vytvořil cca 60 loutkových postaviček. Společně se svými žáky v Duchcově vyráběl loutky a společně založili loutkové divadlo. Po svém odchodu do Jihlavy se i nadále věnoval loutkovému divadlu. Loutková představení hrál se svou ženou, často vystupovali v prostorách dnešního kina Dukla (dříve \"Elite a Reform\"). Dále pak vystupovali v \"Legiodomu\", na jeho práci navázal později loutkářský soubor Jiskra při Domu kultury ROH. Úzce také spolupracoval s Jindřichem Veselým významnou osobností českého loutkového divadla a spoluzakladatelem časopisu Loutkář, kam Metelka také přispíval. Také spolupracoval s Josefem Skupou zakladatelem Divadla Spejbla a Hurvínka.\n\nBohuslav Metelka byl profesorem kreslení, vyráběl loutky, není proto divu, že byl vášnivým malířem. Maloval především realistické obrazy zobrazující různá zákoutí města s lehkým romantickým a snovým nádechem. Techniky malby různě střídal - akvarel, uhel, křídy. Motivem mu bylo především město Jihlava, ale maloval i Prahu. Významně výtvarně činný byl i na svém vynuceném pobytu v Polné. Častým námětem byly významné architektonické památky, křivolaké uličky, dominantní věžičky. Hlavním námětem byla Jihlava, ale inspiraci hledal napříč republikou.\n\nNesmíme opomenout, že dalším motivem kterému se věnoval byly krajinky, ale i třeba portréty, které jsou většinou neidentifikovatelné, pokud se nejedná o jeho syna Jaroslava. Dalším motivem mu byly různá zátiší, ale i třeba výjevy z pohádek. Známá je jeho technika kreslení postaviček velmi jednoduchou linkou s černou konturou, které ale na diváka působí velmi živě.\n\nJedním z nejznámějších obrazů je např. Zasněžená Jihlava - obraz staré Jihlavy z brány Matky Boží. Dalším známým dílem je série 24 uhlokreseb v nichž zachytil pomíjející starou Jihlavu 20. let minulého století.\n\nBěhem svého působení na Gymnáziu v Rychnově nad Kněžnou poznal s největší pravděpodobností svou ženu Vlastu, roz. Kapalovou (*1899 - †1985), se kterou se v roce 1921 oženil. Dne 9. června 1932 se jim narodil syn Jaroslav Jiří (†1995). V září 1938 se manželé rozvedli, syn Jaroslav byl vychováván převážně otcem.\n\n"}
{"id": "1287292", "url": "https://cs.wikipedia.org/wiki?curid=1287292", "title": "Miroslav Oprchal", "text": "Miroslav Oprchal\n\nMiroslav Oprchal (1929 – 2008) byl slovenský fotbalista.\n\nV československé lize hrál za Sokol NV Bratislava. V roce 1949 byl členem týmu, který získal mistrovský titul.\n\n"}
{"id": "1287295", "url": "https://cs.wikipedia.org/wiki?curid=1287295", "title": "Lubomír Dostál (1950)", "text": "Lubomír Dostál (1950)\n\nLubomír Dostál (* 3. března 1950 Brno) je český malíř, sochař a keramik. \n\nDo roku 1989 nesměl oficiálně tvořit a vystavovat. Od devadesátých let vystavuje především ve Francii, kurátorem výstav je filmový režisér Patick Viret. Je zakládající člen Spolku olomouckých výtvarníků a Galerie Caesar v Olomouci, 1991. Iniciátor a spolupořadatel, společně se spisovatelkou Annou Zonovou, výstav v barokním kostele Povýšení Sv. Kříže v Moravském Berouně.\n\nOd počátku své tvorby se Dostál věnuje průzkumu a ztvárňování prostorů a barev. Témata jeho prací lze shrnout do následujících okruhů:\nPodle Dostála tkví odlišnost sochy od stavby ve zrušení účelovosti, nutné podmínky pro fungování stavby. Ovšem převzetí pouze vnější slupky stavebních konstrukcí, i přes dokonalost zpracování, by podle něj vedlo k banálnímu vyjádření. To co činí konstrukci stavbou – sochou je její vyabstrahování a zredukování do výtvarné zkratky.\n\nV Dostálově malířské tvorbě lze vystopovat příbuznost s malířstvím a architekturou vrcholného a pozdního středověkého umění. Autor uplatňuje na obrazech většinou středovou a osovou kompozici. U Pohádek člení pozadí vertikálně.\n\nKe gotice se přibližuje také barevností některých obrazů, se zvláštní důležitostí zelené. Autor ji ve svém teoretickém výkladu uvádí jako barvu vody, drahokamu, šperku, posouvá tak symboliku barvy, která byla dlouho vnímána jako symbol naděje a vegetabilnosti.\n\nDostálovým obrazům dominuje, kromě zelené také tlumený okr – barva země a starého zlata. Jemné lidské oko je zvyklé vnímat prostor mezi barvami v kontrastu bílé a černé, podle linií. Podle autora je možné v rámci objektivity obrazu perspektivu potlačit. Zájem o prostor je u Dostála zviditelněný i mnoho pohledovostí. Autor maluje a vrství na obrazech další a další pohledy – dovnitř staveb, přírodních i umělých), na krajinu, na detail. Přičemž výsledný námět obrazu je přítomen jaksi navíc a tím základním sdělením je vztah barev, jejich přechodů, linie a malířský rukopis.\n\nNa Dostálových Dutinách lze velmi dobře demonstrovat výtvarníkovu celoživotní fascinaci hmotou a tvarem. Prostorové vztahy jsou v jeho tvorbě přítomny vždy – ať už v klasické třírozměrné podobě nebo v násobení prostorů na obrazech nebo naopak ve zredukovaném plochém, dvojrozměrném vyjádření, u něhož si o to více uvědomujeme touhu po další dimenzi. Podle autora je dutina pojmem zahrnujícím nejen vyhloubeninu, ale také prázdné místo, otvor, mezeru, doupě, niku, stavbu, jeskyni, grotu, kavernu, případně pro něj představuje útvar zbylý po odstranění obalu.\n\nProlínání architektonických a přírodních prvků je dalším charakteristickým znakem Dostálova díla. Jeho sochy z kompaktních materiálů v sobě mají měkkost organických tkání a lignin, podivně se vznášející v dutině, není iluzí, je hmotný a skutečný. Pro toto osobité ztvárnění bývá někdy označován jako český Anish Kapoor.\n\n\n\n"}
{"id": "1287298", "url": "https://cs.wikipedia.org/wiki?curid=1287298", "title": "Sevastopolská mešita", "text": "Sevastopolská mešita\n\nSevastopolská mešita (, ) je chrámová mešita v Leninském rajónu Sevastopolu, hlavní svatyně sevastopolských muslimů. Postavena byla v letech 1909-1914 podle projektu místního architekta Alexandra Michajloviče Vejzena.\n\nNa počátku 20. století se Sevastopol překotně rozvíjel. Tehdejší samospráva všemožně podporovala výstavbu kulturních objektů, ať už pravoslavných chrámů, luteránského kostela či židovské modlitebny. Představitelé muslimské obce roku 1901 a 1905 žádali o přidělení pozemku pro výstavbu mešity, který jim byl roku 1907 skutečně přidělen v Chrámové ulici, nedaleko dívčího gymnázia.\n\nNápis nad portálem svědčí o tom, že se mešita stavěla od roku 1909 do roku 1912 na památku cara Alexandra III. I když ve skutečnosti se kvůli složité ekonomické a politické situaci v zemi (volby do Státní dumy a první balkánská válka) se výstavba pro nedostatek prostředků protáhla ještě o další dva roky. V nedostavěné mešitě nicméně proběhlo několik slavnostních bohoslužeb, například roku 1912 u příležitosti 100 let od porážky Napoleona.\n\nSlavnostní otevření proběhlo 20. dubna 1914. Mešita byla ozdobena prapory, koberci a květinovými girlandami. Otevření se účastnil dočasný generální gubernátor, hlavní velitel sevastopolského přístavu a náčelník sevastopolské posádky viceadmirál N. S. Maňkovskij, starosta města Sergej Ivanovič Burlej, velitel sevastopolské pevnosti generálmajor Korkašvili, policejní ředitel Bočarov, starosta N. F. Ergopulo, turecký konzul Ahmed-Džamil-bej, členové zastupitelstva, představitelé muslimského duchovenstva, muslimští důstojníci sevastopolské posádky a mnoho jiných. Mešita získala zároveň status civilní a zároveň vojenský.\n\nPrvním mulláhem pro civilní obyvatelstvo se stal Jusif Ismailovič Rachimov, vojenským kaplanem pro vojáky Černomořského loďstva potom Muhammad-Zachir Zamaletdinov. Při mešitě byla taktéž zřízena Společnost na pomoc chudým muslimům a muslimská škola, roku 1913 čítající 39 žáků.\n\nPo upevnění sovětské vlády ve městě byla mešita dána muslimské obci do pronájmu, v roce 1938 však byla zrušena. Budova byla přeměněna na sklad a později na kino. Během bojů 2. světové války byl objekt silně poškozen. Roku 1946 byla budova předána Černomořskému loďstvu. Aby nebylo vidět, že se jednalo o mešitu, dvěma tanky napínajícími ocelové lano byl stržen minaret, všechny nápisy v arabštině i ruštině byly odstraněny, ozdobné zuby kolem střechy byly otlučeny. Armáda objekt využívala jako archiv Černomořského loďstva.\n\nPo pádu Sovětského svazu vrátili mešitu zpět do rukou věřících a započalo se s postupnou rekonstrukcí a obnovou. Od roku 1992 zde probíhají pravidelné bohoslužby. V roce 2000 byl vztyčen nový minaret, vysoký 40 m počítáno od země (26 m od střechy).\n"}
{"id": "1287309", "url": "https://cs.wikipedia.org/wiki?curid=1287309", "title": "Petkovce", "text": "Petkovce\n\nPetkovce jsou obec na Slovensku v okrese Vranov nad Topľou v Prešovském kraji na úpatí Slanských vrchů 17 km od města Vranov nad Topľou.\n\nPrvní písemná zmínka o obci je z roku 1363. V obci je řeckokatolický barokní Chrám svatých Kosmy a Damiána z 18. století.\n\n"}
{"id": "1287310", "url": "https://cs.wikipedia.org/wiki?curid=1287310", "title": "Gennadij Ajgi", "text": "Gennadij Ajgi\n\nGennadij Nikolajevič Ajgi (\"Генна́дий Никола́евич Айги́\", 21. srpna 1934 Šajmurzino – 21. února 2006 Moskva) byl ruský básník a překladatel čuvašské národnosti, výrazná osobnost samizdatové literatury.\n\nPrvní básně v čuvaštině publikoval roku 1949, v roce 1953 odešel do Moskvy, kde studoval Literární institut Maxima Gorkého. Jeho básnickým vzorem byl Boris Pasternak, po aféře s udělením Nobelovy ceny Pasternakovi byl Ajgi vyloučen ze školy. Od roku 1961 pracoval v Majakovského muzeu. Počátkem šedesátých let začal psát rusky; aby dal najevo, že se tím nezříká svého původu, změnil si zároveň původní příjmení Lisin na čuvašské rodové jméno Ajgi (z výrazu хайхи – „to je on“). \n\nJeho meditativní lyrika, psaná převážně volným veršem, se vymykala z kánonu socialistického realismu a proto nebyla oficiálně publikována; první kniha Ajgiho poezie vyšla v SSSR až v roce 1991. Věnoval se překladatelské činnosti, díky němu vycházela v čuvaštině díla předních moderních básníků z celého světa, překládal také čuvašské autory do ruštiny. Ve své tvorbě navazoval na Velemira Chlebnikova, často experimentoval s prvky zvukové a vizuální poezie. Významná byla jeho dlouholetá spolupráce s abstraktním malířem Igorem Vulochem, Ajgiho básně zhudebnili umělci jako Sofia Gubajdulina nebo Valentin Silvestrov. V závěru života Ajgi obdržel řadu ocenění: Cena Andreje Bělého, Petrarkova cena, Cena Jána Smreka, zlatý věnec Stružských večerů poezie, národní básník Čuvašské republiky, Řád umění a literatury, byl také nominován na Nobelovu cenu. V Čeboksarech je po něm pojmenována jedna z hlavních městských tříd.\n\nV češtině vyšly Ajgiho básně časopisecky a ve výboru \"Mladá sovětská poezie\", roku 1967 vydal Odeon sbírku \"Tady\" v překladu Olgy Maškové.\n\nGennadij Ajgi měl sedm dětí, syn Alexej Ajgi je hudebním skladatelem. \n\n\n \n"}
{"id": "1287314", "url": "https://cs.wikipedia.org/wiki?curid=1287314", "title": "Jan František Gretsch", "text": "Jan František Gretsch\n\nJan František Gretsch (14. srpna 1866 Praha-Nové Město – 28. června 1894 Praha), byl český akademický malíř.\n\nJan František Gretsch se narodil 14. srpna 1866 na Novém Městě pražském ve Voršilské ulici č.2. Jeho otec Karel Gretschl byl truhlářem a příležitostně vykonával domovnictví. Malířské vlohy měl již od raného mládí. Po absolvování obecné školy, pokračoval ve studiu na reálném gymnáziu. Svoje malířské nadání si zdokonaloval v c.k. všeobecné kreslířské škole u profesora Emila Reyniera. V dalším studiu pokračoval v letech 1885–1887 na Uměleckoprůmyslové škole v Praze u profesora Františka Ženíška. V letech 1889–1891 navštěvoval ateliér Maxmiliána Pirnera na pražské malířské akademii, kde se plně rozvinul jeho mimořádný talent. V roce 1894 obdržel od městské rady příspěvek na studijní pobyt v Paříži, ale před odjezdem náhle 28. června 1894 v Praze zemřel. Pohřben byl na Vyšehradském hřbitově.\n\n\n"}
{"id": "1287317", "url": "https://cs.wikipedia.org/wiki?curid=1287317", "title": "Jan Josef Maria hrabě Wilczek", "text": "Jan Josef Maria hrabě Wilczek\n\nJan Josef Maria hrabě Wilczek ( \"Johann Josef Maria Graf von Wilczek\" nebo \"Wilczeck\") (18. června 1738 Velké Petrovice – 2. února 1819 Vídeň) byl rakouský diplomat a státní úředník, příslušník starého českého rodu Wilczků (Vlčků). Působil ve vedení správy v habsburském Milánském vévodství za místodržitelství Ferdinanda Karla a současně jako zplnomocněný zástupce císaře v Říšské Itálii.\n\nJan Josef se narodil jako syn rakouského polního střelmistra Josefa Marii Baltazara hraběte Wilczeka. Byl dvakrát ženat, poprvé s Terezií z Clary-Aldringenu. Toto manželství bylo bezdětné. Později se oženil podruhé, s Marií Luisou Beatrix z Hardeggu. Z tohoto manželství se v roce 1800 narodila dcera Louisa. \n\nPo absolvování Tereziánské akademie pro diplomaty ve Vídni vstoupil do státních služeb. Již v roce 1760 se stal rakouským vládním radou. V roce 1766 přesídlil do Itálie do nově ustaveného \"Consiglio supremo di economia\" v Miláně. Po několika letech podnikl svou kavalírskou cestou po Německu, Francii a Itálii, kde se mj. v Brunšviku seznámil s Gottholdem Ephraimem Lessingem. Po návratu do Vídně byl Wilczek rukou Marie Terezie jmenován zvláštním vyslancem u dvora jejího syna Leopolda, v té době toskánského velkovévody. Jako \"Ministre de famille\" měl stálý přístup k rodině velkovévody. Roku 1771 byl přijat do florentské Accademia della Crusca. Svou činnost v Itálii přerušil roku 1772 z důvodu onemocnění svého otce. \n\nBylo v plánu, že převezme úřad vychovatele dětí velkovévody, k čemuž však nedošlo. Proto se vrátil zpět do Vídně a byl jmenován dvorním radou Nejvyššího soudu a komorníkem Josefa II. Marie Terezie učinila hraběte Wilczka prostředníkem a poradcem pro svou dceru Marii Karolínu, královnu obojí Sicílie. Při tom se snažil o omezení španělského vlivu na politiku královského páru, když například zamezil cestě do Madridu. \n\nJeho činnost Neapoli skončila 1778. Poté přestoupil coby nejvyšší hofmistr do služeb arcivévodkyně Marie Beatrix d'Este, manželky arcivévody Ferdinanda. Nedlouho poté se stal konzulem gubernia v Miláně byl ustanoven nástupcem Karla Josefa z Firmianu. Tento úřad přejal v roce 1782 jako zmocněnec ministra v čele místní vlády. Byl důvěrníkem Generální guvernéra arcivévody Ferdinanda. Hrabě Wilczek zasloužil o uspořádání financí, staral se o obchodní a hospodářské záležitosti, dopravní cesty, poštovní služby a další oblasti. \n\nJako zmocněnec a tedy nejvyšší zástupce císaře v Italském království, přispěl ke zlepšení italského právního systému. Tento úřad zastával až do vojenského obsazení země Francouzi v roce 1796. Tyto události znamenaly také konec jeho veřejné státní služby. \n\nPoslední roky svého života strávil v ústraní. V roce 1811 jej císař František I. jmenoval nejvyšším dvorním maršálem. Roku 1792 byl jmenován rytířem zlatého rouna.\n"}
{"id": "1287322", "url": "https://cs.wikipedia.org/wiki?curid=1287322", "title": "Látací steh", "text": "Látací steh\n\nLátací steh (angl.: \"darning stitch\") je dlouhý přední steh, označovaný také jako úsporný. \nLátání se používá pro vyplňování ploch, pokud se kladou řady stehů vedle sebe.\n\nPro vyšívání geometrických vzorů se stehy různé délky se používá označení \"damaškový\" steh. \n\nOrnamenty se dají stehovat rovně (např. jako druh výšivky), vlnitě, ve tvaru kosočtverců nebo vroubků\n\nLátáním na tylový podklad se zhotovovaly (zejména v 19. století) tzv. filetové krajky\n\nLátáním výšivkové niti mezi osnovními nebo útkovými nitěmi tkaniny se dají zhotovit zajímavé (často barevné) ornamenty.\nLátání se dá provádět také na šicím stroji nebo přenosným látacím aparátem. \n\nŠití\n\nŠitá krajka\n\nSluníčková krajka\n"}
{"id": "1287324", "url": "https://cs.wikipedia.org/wiki?curid=1287324", "title": "DragonFly (testovací kabina)", "text": "DragonFly (testovací kabina)\n\nDragonFly je testovací prototyp kosmické lodi Dragon 2 pro letové testy v malé nadmořské výšce. Hlavním prvkem, který se testoval byla funkčnost raketových motorů SuperDraco. Testování začalo v testovacím zařízení v McGregoru v Texasu v říjnu 2015, ačkoliv původně se předpokládalo, že lety začnou už v roce 2014.\n\nV květnu 2014 SpaceX veřejně oznámila rozsáhlý zkušební program motorového přistávání vesmírné kabiny nazvané DragonFly. Testy měly probíhat v Texasu na základně McGregor v letech 2014-2015.\n\nFAA vydala závěrečné vyhodnocení vlivů na životní prostředí v srpnu 2014. FAA zjistila, že testovací program DragonFly „nebude mít významný dopad na kvalitu lidského prostředí.“ Hodnocení odhadlo, že program bude trvat dva roky a počítala s třiceti testy každý rok. Pro další testování musí být povolení prodlouženo.\n\nDne 29. července 2016 SpaceX obdržela povolení k prodloužení letových testů.\n\nTestovací kabina DragonFly je poháněna osmi hypergolickými raketovými motory SuperDraco, které jsou uspořádány v redundantním vzoru pro zabezpečení odolnosti proti chybám pohonném systému. Motory SuperDraco používají jako palivo kombinaci monomethylhydrazinu a oxidu dusičitého, stejné palivo použvají i menší motory Draco, které slouží jako korekční trysky na lodích Dragon. Motory SuperDraco jsou schopny tahu 73 kN, ale při použití na kabině DragonFly bude výkon omezen na 68 170 N, aby se udržela stabilita kabiny.\n\nPovolený testovací program počítal až s šedesáti lety ve dvou rocích. Testování mělo probíhat ve čtyřech fázích. V první fázi \"Propulsive Assist\" měl být DragonFly vynesen vrtulníkem do maximální výšky tří kilometrů, kde měla být kabina vypuštěna. Při těchto testech se měly používat padáky, motory by se používaly pouze pro korigování. Druhá fáze, \"Ful Propulsive Landing\", měla probíhat podobně, jenom by už nebyly použity padáky, takže kabina by přistávala jen s použitím motorů. \"Propulsive Assist Hopping\" je název třetí fáze, kdy měl DragonFly samostatně vzlétnout z plochy a přistát pomocí padáků. Poslední fáze testování, \"Full Propulsive Hopping\", měla vyzkoušet vzlet i přistání za pomoci motorů. \n\nZ dostupných informací jsou známy dva provedené testy. První z nich byl takzvaný \"Pad Abort Test\", kdy se zkoušela funkčnost záchranného systému, který by měl zapůsobit během problému s nosičem při startu. DragonFly při něm odstartoval z rampy a na padácích poté přistál do oceánu. \n\nPři druhém uskutečněném testu byla kabina DragonFly zavěšena na jeřábu a zkoušel se vis ve vzduchu za pomoci motorů. \n\nV roce 2016 bylo oznámeno, že testovací kabina, která provedla dva zmíněné tety už na dále nebude využívána.\n\n"}
{"id": "1287326", "url": "https://cs.wikipedia.org/wiki?curid=1287326", "title": "Radvanovce", "text": "Radvanovce\n\nRadvanovce jsou obec na Slovensku v okrese Vranov nad Topľou v Prešovském kraji na úpatí Slanských vrchů 17 km od města Prešov.\n\nPrvní písemná zmínka o obci je z roku 1349.\n"}
{"id": "1287330", "url": "https://cs.wikipedia.org/wiki?curid=1287330", "title": "Hanns Heinz Ewers", "text": "Hanns Heinz Ewers\n\nHanns Heinz Ewers (3. listopadu 1871 Düsseldorf — 12. června 1943 Berlín) byl německý spisovatel, autor senzačních fantastických románů. Byl příznivcem nacismu, i když byl později z NSDAP vyloučen a jeho knihy dočasně zakázány. \n\nByl nejstarší ze tří synů, maturoval v roce 1891. Pokusil se jako dobrovolník o vojenskou službu, pro vadu zraku ji však musel opustit. V sedmnácti letech začal psát verše. \n\nPřed první světovou válkou cestoval po Evropě, Americe a Asii. Cesty financoval svými honoráři za fejetony a cestopisy. Od roku 1913 se věnoval filmu. Režíroval film \"Pražský student\" (1913) a podílel se na dalších, které jsou dnes považovány za ztracené. (Film \"Die Eisbraut - Ledová nevěsta\", 1913, byl cenzurou pro nahé scény zakázán.) \n\nV roce 1914 odcestoval do Jižní Ameriky, kde ho zastihnul počátek I. světové války. Tu prožil v New Yorku, kde pokračoval v psaní a publikování svých děl. Jako úspěšný spisovatel se exponoval proti zapojení USA do války po boku Velké Británie. Cestoval po zemi, mluvil ke krajanským spolkům a pomáhal zajišťovat finance pro německý Červený kříž. S dalšími německými občany byl poslán do internačního tábora, odkud byl v roce 1921 navrácen do Německa. \n\nV roce 1901 se oženil, s manželkou Ilinou Ewers-Wunderwald žil od roku 1904 odděleně, v roce 1912 bylo manželství rozvedeno. V roce 1921 se znovu oženil s Josefinou Bumillerovou, se kterou se seznámil v USA. I toto manželství se v roce 1929 dostalo do krize.\n\nKromě alkoholu experimentoval Ewers i s drogami – hašišem a meskalinem. \n\nBěhem posledních let Výmarské republiky byl Ewers ovlivněn narůstající nacistickou stranou, jejím nacionalismem, nietschovskou filozofii a obdivem k německé kultuře. Členem NSDAP se stal v roce 1931. Nesouhlasil s nacistickým antisemitismem (židovským přátelům zajišťoval výjezdní víza), což spolu s jeho homosexuálními sklony zapříčinilo konec jeho obliby u vedení strany. Jeho popularita poklesla zejména po vraždě Ernsta Röhma během tzv. \"Noci dlouhých nožů\" v červnu/červenci 1934. V tomto roce byla většina jeho děl v Německu zakázána a majetek zabaven. Ewers nakonec dosáhl zrušení zákazu.\n\nFilm \"Hans Westmar\" vznikl v Německu v roce 1933 podle Ewersova životopisného románu \"Horst Wessel. Ein deutsches Schicksal.\" (\" Horst Wessel. Německý osud.\"). Horst Wessel (1907—1930) byl mladý nacista, zabitý komunisty a po smrti oslavovaný nacistickým režimem. \n\nFilm byl původně natáčen pod názvem \"Horst Wessel\". Po promítání zvaným účastníkům v říjnu 1933 by na zákrok Goebbelse dočasně zakázan a povolen pouze pod podmínkou změn. Byl přepracován (výsledná verze byla o 5 minut kratší) a pod novým názvem \"Hans Westmar\" uvolněn k promítání v prosinci 1933. Matka Horsta Wessela se do poslední chvíle marně pokoušela promítání filmu zabránit, telegrafovala před premiérou Hitlerovi, že se jedná o znesvěcení jejího syna. Příběh vypráví o Hansi Westmarovi, který se po příjezdu do Berlína setkává s působením komunistů, představovaných stereotypně Židy. Poté, co se Westmar rozhodne pomáhat místní organizaci nacistů, je komunisty zabit.\n\nFilm nebyl dobře přijat nacistickými představiteli, zejména Goebbelsem, kteří v něm viděli možné narušení památky Horsta Wessela. Nebyl proto veřejně téměř zmiňován a pro autory, včetně Ewerse, znamenal finanční katastrofu. Po válce byl film \"Hans Westmar\" spojenci zakázán a promítání je dodnes možné pouze se souhlasem německého filmového archivu. \n\nPoslední Ewersovu knihu \"Die schönsten Hände der Welt\" (Nejkrásnější ruce světa) vydalo nakladatelství Zinnen Verlag v roce 1943. Téhož roku zemřel v Berlíně na tuberkulózu.\n\n\n\n\nV období Rakousko-Uherska byl již Ewers v českých zemích znám a v denním tisku i knižně bylo jeho dílo v českém překladu otiskováno. Časopis Lumír se však o jeho díle vyjádřil pohrdavě. Větší pozornost Ewersovi věnoval německy psaný tisk, např. deník Bohemia, do kterého autor též přispíval. \n\nZa První republiky bylo Ewersovo dílo knižně vydáváno, zůstávalo však na okraji zájmu kritiky; tisk oznamoval vydání jeho knih. \n\nFilm \"Hans Westmar\" označil československý tisk jako „pověstný německý hakenkrajclerský film“. Nepodařilo se zjistit, že by byl v Československu nebo Protektorátu veřejně promítán. \n\nZa Protektorátu, při Ewersových sedmdesátinách v roce 1941, byl autor charakterizován jako „zdomácnělý“ spisovatel a tisk konstatoval, že většina jeho díla byla přeložena do češtiny.\n\nPodle Národních listů z roku 1916 souhlasil Ewers s překladem svých povídek do češtiny s poznámkou: „Považuji za čest, že mé dílo bude přeloženo právě do řeči národa, jenž v horkém boji s mým vlastním národem dovedl svůj národní ráz chrániti a prosaditi.“\n\nHanns Heinz Ewers je dnes znám především pro svou spolupráci s nacisty a jeho význam pro literaturu hororu a fantasy je považován za vedlejší. Novodobá vydání jeho děl jsou proto poměrně řídká a vzácnější vydání z doby jeho života dosahují na sběratelském trhu vysoké ceny. \n\n\n"}
{"id": "1287348", "url": "https://cs.wikipedia.org/wiki?curid=1287348", "title": "Sluníčková krajka", "text": "Sluníčková krajka\n\nSluníčková krajka (angl.: \"Teneriffe lace\"), zvaná také tenerifa je ručně šitý výrobek známý asi od 17. století zejména z Kanárských ostrovů. \n\nV 16. století se ve Španělsku dostala do módy vyšívaná krajka ve tvaru sluníčka. Na tkanině (napnuté obvykle na kulatém rámu) se vyšívaly vzory znázorňující slunce s vyzařujícími paprsky. Krajka se dohotovila tak, že výšivka se odstřihla od podkladové tkaniny. \n\nŠpanělé přinesli krajkářskou techniku také na Kanárské ostrovy, tam se na Tenerifě asi od 17. století začala zhotovovat sluníčková krajka bez podkladové tkaniny. Nosné niti (znázorňující sluneční paprsky) se zachytí na špendlících zapíchnutých do pevného podkladu, kde tvoří kruh, jehož střed se vyplní seskupením látacích stehů a vnější část se vzoruje svazováním „paprsků“ speciálními („tenerifovými“) uzly () a látacími stehy. Hotové „sluníčko“ se pak vyvlékne ze záchytných špendlíků a s dalšími motívky zpravidla vytvoří sešíváním celou sluníčkovou krajku. \nSluníčková krajka se vyrábí také ve čtvercovém, obdélníkovém nebo elipsovém tvaru.\n\nK šití se používají většinou hrubší příze (vyšívací č. 8 nebo háčkovací příze č. 20). \n\nV internetovém obchodě se nabízejí různé pomůcky k amatérskému zhotovení imitací sluníčkové krajky. \nDečky, ubrusy, stínítka na lampy, zdobení dámských oděvů \n\n"}
{"id": "1287350", "url": "https://cs.wikipedia.org/wiki?curid=1287350", "title": "Doughertyho ostrov", "text": "Doughertyho ostrov\n\nDoughertyho ostrov (\"Dougherty Island\") je přízračný ostrov v jižní části Tichého oceánu. Byl pojmenován po Angličanu Doughertym, kapitánovi velrybářské plachetnice \"James Stewart\", který oznámil jeho objev v roce 1841. Lokalizoval ho na 59. stupni a 20. minutě jižní šířky a 120. stupni a 20. minutě západní délky a popsal jako zaledněný ostrov s příkrými břehy, dlouhý pět až šest anglických mil. Doughertyho pozorování potvrdil v roce 1860 kapitán Keates (podle něhož byl také někdy nazýván Keatesův ostrov) a v roce 1886 kapitán Stannard. Ostrov se objevil i na oficiálních mapách vydaných Britskou admiralitou.\n\nPočátkem dvacátého století oznámili kapitán Greenstreet i Robert Falcon Scott, že na místě údajného Doughertyho ostrova žádnou pevninu nenašli. V roce 1909 podnikl John King Davis v rámci expedice Nimrod důkladné hledání přízračných ostrovů v mořích okolo Antarktidy, jakými byly také ostrov Emerald, Nimrodovy ostrovy nebo Swainův ostrov (nezaměňovat se Swains Island v Polynésii), ani v jednom případě nebyl úspěšný. Existenci Doughertyho ostrova vyloučila také loď \"Carnegie\" v roce 1915 a kapitán Mackenzie na \"Discovery\" roku 1931. Přesto je Doughertyho ostrov uveden ještě na české školní mapě vydané roku 1952.\n\nZmizení ostrova, o jehož existenci informovalo vícero spolehlivých a zkušených námořníků, není spolehlivě vysvětleno. Nejpravděpodobnější verzí je, že šlo o obrovský ledovec, který se na sklonku 19. století rozpustil. Vzhledem k tomu, že se nikdo z objevitelů na ostrově nevylodil, nemuseli si všimnout, že ostrov není tvořen pevnou skálou.\n\n"}
{"id": "1287357", "url": "https://cs.wikipedia.org/wiki?curid=1287357", "title": "Milan Purnoch", "text": "Milan Purnoch\n\nJméno a příjmení Milan Purnoch má více známých nositelů:\n"}
{"id": "1287370", "url": "https://cs.wikipedia.org/wiki?curid=1287370", "title": "Brian O'Nolan", "text": "Brian O'Nolan\n\nBrian O'Nolan (irisky \"Brian Ó Nualláin\", pseudonymy Flann O'Brien a Myles na gCopaleen; 5. října 1911 Strabane – 1. dubna 1966 Dublin) byl irský romanopisec, autor divadelních her a satirik, píšící anglicky a irsky. Byl ovlivněn Jamesem Joycem a je považován za jednoho z literárních předchůdců postmodernismu. Jeho hlavními díly jsou romány \"At Swim-Two-Birds\" (napsán anglicky pod pseudonymem Flann O'Brien, 1939; v českém překladu Martina Pokorného vyšel v roce 2014 pod názvem \"U ptáků plavavých\"), \"The Third Policeman\" (napsán anglicky, dokončen roku 1940, poprvé uveřejněn posmrtně roku 1967) a \"An Béal Bocht\" (napsán irsky pod pseudonymem Myles na gCopaleen, 1941; v českém překladu Jana Čápa román vyšel jako \"Řeči pro pláč: mizerný příběh jednoho krušného osudu\"), vyznačující se bizarním humorem a intenzivním využíváním metafikce. \n"}
{"id": "1287371", "url": "https://cs.wikipedia.org/wiki?curid=1287371", "title": "Australská kuchyně", "text": "Australská kuchyně\n\nAustralská kuchyně vychází z kuchyně anglické a je podobná kuchyni novozélandské. Je ovlivněna místními surovinami. V Austrálii je populární grilování, protože je zde na to vhodné podnebí. Oblíbená jsou také jídla domorodých Aboridžínců, bushfood.\n\nSeznam hlavních australských pokrmů:\n\nZ mas jsou oblíbená hovězí, klokaní, krokodýlí a ze pštrosa emu.\n\nVína jsou velmi kvalitní, v Austrálii je přes 10 000 značek vína, mnoha druhů. Pivo je nejoblíbenější nápoj, hlavně tasmanské ležáky. Dále je oblíbený rum, hlavně bílý.\n"}
{"id": "1287378", "url": "https://cs.wikipedia.org/wiki?curid=1287378", "title": "Milan Purnoch (volejbalista)", "text": "Milan Purnoch (volejbalista)\n\nMilan Purnoch (27. srpna 1933 – 25. dubna 2017) byl český volejbalista a volejbalový funkcionář.\n\nVystudoval reálné gymnázium v Holešovicích, Vysokou školu chemicko-technologickou a Fakultu ekonomického inženýrství ČVUT. Pracoval v podnicích Spolana Neratovice a Chemopetrol a na ministerstvu průmyslu a obchodu.\n\nNa střední škole se začal věnovat basketbalu a hlavně volejbalu, který převážil.\n\nReprezentoval Československo v letech 1954 až 1958, v jehož barvách vyhrál dvě mistrovství Evropy (1955 a 1958) a jedno mistrovství světa (1956). Byl také vítězem volejbalového turnaje na univerziádě v Turíně 1959.\n\nV barvách Slavie VŠ Praha vyhrál pětkrát nejvyšší soutěž.\n\nPo skončení aktivní sportovní kariéry se začal jako trenér věnovat přípravě svých nástupců a po dvě desetiletí trénoval mládež v oddíle Praga Praha.\n\nPo skončení kariéry začal působit též v řadách sportovních funkcionářů. Zasloužil se o rozvoj českého plážového volejbalu. Byl spoluzakladatelem Asociace beachvolejbalu při tehdejším Československém volejbalovém svazu, po jejím vzniku jí předsedal a po rozdělení Československa byl i předsedou české Asociace beachvolejbalu. Stal se též členem komise plážového volejbalu při Evropské volejbalové konfederaci CEV.\n\nPůsobil též jako místopředseda Českého volejbalového svazu.\n\nByl uveden do Síně slávy českého volejbalu a jmenován Čestným členem Českého volejbalového svazu. V roce 2003 byl jmenován čestným občanem městské části Praha 7.\n\nByl ženatý, měl dva syny. Syn Milan je hudebník a pedagog, byl ředitelem Konzervatoře Jaroslava Ježka.\n\n"}
{"id": "1287383", "url": "https://cs.wikipedia.org/wiki?curid=1287383", "title": "Těžké ublížení na zdraví", "text": "Těžké ublížení na zdraví\n\nTěžké ublížení na zdraví upravuje v České republice trestní zákoník ve zvláštní části obsahující katalog trestných činů, které jsou podle charakteru chráněného společenského zájmu rozděleny do 13 hlav. Těžké ublížení na zdraví je řazeno do hlavy trestné činy proti životu a zdraví, konkrétně pod díl 2 Trestné činy proti zdraví.\n\n§ 145 stanovuje těžké ublížení na zdraví a tresty takto:\n\n\n\nPokud má být jednání pachatele trestného činu kvalifikováno jako Těžké ublížení na zdraví § 145, nestačí pouze následek těžké újmy, ale musí být prokázán úmysl těžkou újmu na zdraví způsobit, popřípadě srozumění s následky těžké újmy (eventuální úmysl). Pokud by byla skutková podstata trestného činu těžké újmy na zdraví následkem nedbalosti, kvalifikuje se tento trestný čin jako těžké ublížení na zdraví z nedbalosti (§ 147).\n\nDle § 122 odst. 1 je ublížení na zdraví definováno jako takový stav záležející na poruše zdraví nebo jiném onemocnění, kdy porušením normálních tělesných nebo duševních funkcí znesnadňuje, nikoli po krátkou dobu, obvyklý způsob života a vyžaduje lékařského ošetření.\n\nZákon vymezuje těžkou újmu na zdraví podle trestního zákoníku v ustanovení § 122 odst. 2.\njako vážnou poruchu zdraví nebo vážné onemocnění, spočívající v některé z následujících eventualit:\n\n\nPři spáchání trestného činu Těžké ublížení na zdraví nebo při podezření na spáchání tohoto trestného činu může být podáno trestní oznámení jak fyzickou tak právnickou osobou, zastoupenou statutárním vedením organizace. Trestní oznámení se podává buď útvaru složky pořádkové (uniformované) policie nebo službě kriminální policie a v případě tohoto trestného činu je možno trestní oznámení podat jak útvaru služby pořádkové (uniformované) policie tak službě kriminální policie a vyšetřování. O podezření, že trestný čin ublížení na zdraví byl spáchán, v praxi oznamuje tuto skutečnost službukonající lékař rychlé záchranné služby. \n\nV případě tohoto trestného činu je nezbytná těsná spolupráce poškozeného s orgány činnými v trestním řízení při dokazování, a to především včasným vyhledáním lékařského ošetření s vyžádáním podrobné zprávy o zdravotním stavu, případně provedením fotodokumentace úrazových změn na těle oběti. Jedná se o důležité podklady pro pozdější znalecké zkoumání v oboru soudního lékařství.\nPokud je nutné, aby totožnost oznamovatele-svědka byla utajena, tak dle § 55 odstavce 2 trestního řádu, to musí být řádně nahlášeno na policejní orgán již při prvním výslechu nebo kontaktu s policejním orgánem. Svědek nemá právní nárok na utajení svého jména, o tomto rozhoduje v prvním stupni policejní orgán, případně ve druhém stupni státní zástupce.\n\nDůvodem pro podání trestního oznámení přímo na státním zastupitelství může být nutnost, aby tato věc byla dozorována státním zástupcem již od začátku. Státní zastupitelství věc se závaznými pokyny svěří příslušnému policejnímu orgánu, na který pak bude dohlížet a postup kterého bude přezkoumávat.\n\nCo se týká průběhu trestního řízení, poškozený má několik základních práv:\nMůže se stát, že poškozený bude současně i svědkem, v tomto případě může policejní orgán v přípravném řízení odmítnout jeho žádost o nahlédnutí do spisu. Nicméně v tomto případě poškozený má právo na to, aby státní zástupce postup policejního orgánu přezkoumal.\n\nAby soud rozhodl o povinnosti odsouzeného nahradit poškozenému újmu, musí být splněny následující podmínky:\nPokud je poškozená osoba výdělečně činná, musí předložit orgánům činným v trestním řízení důkaz o konkrétní majetkové újmě, například potvrzení finančního úřadu. U zaměstnanců to může být potvrzení zaměstnavatele o rozdílu mezi průměrným platem a vyplacenou dávkou na základě nemocenského pojištění. \n\nDle zákona č. 209/97 Sb. o poskytnutí pomoci obětem trestné činnosti v případě kdy nebyl zjištěn pachatel nebo pokud škoda na zdraví nebo v důsledku smrti způsobená trestným činem nebyla plně uhrazena stát poskytne oběti trestné činnosti peněžitou pomoc. Výši této pomoci určuje vyhláška ministerstva zdravotnictví č. 440/2001 Sb., o odškodnění bolesti a ztížení společenského uplatnění.\n\n\n"}
{"id": "1287385", "url": "https://cs.wikipedia.org/wiki?curid=1287385", "title": "Postpravda", "text": "Postpravda\n\nPostpravda (anglicky \"posttruth\") označuje situaci, kdy při vytváření představy o realitě převažují emoce nad ověřenými fakty. Toto slovo se nejčastěji používá ve spojitosti s politickou situací v druhé polovině desátých let 21. století, především tzv. brexitem a vítězstvím Donalda Trumpa v amerických prezidentských volbách v roce 2016. Během kampaně v obou případech nakládali politici s fakty kreativně ve svůj prospěch. Někdy se též používá výraz \"Post-truth politics\".\n\nVýraz \"posttruth\" byl slovníkem Oxford Dictionary označen za slovo roku 2016.\n"}
{"id": "1287391", "url": "https://cs.wikipedia.org/wiki?curid=1287391", "title": "Seznam medailistů na mistrovství světa juniorů ve sportovním lezení", "text": "Seznam medailistů na mistrovství světa juniorů ve sportovním lezení\n\nSeznam medailistů na mistrovství světa juniorů ve sportovním lezení\n\n\nV roce 2006 se stal Kanaďan Sean McColl nejúspěšnějším (pětinásobným) zlatým medailistou na MSJ.\n\n\n"}
{"id": "1287398", "url": "https://cs.wikipedia.org/wiki?curid=1287398", "title": "Kuchyně Pitcairnových ostrovů", "text": "Kuchyně Pitcairnových ostrovů\n\nKuchyně Pitcairnu není příliš rozvinutá, protože zde žije pouze 60 lidí. Nejtradičnější jídlo je pota, kaše z palmových listů a kokosu. Hojně se používají tropické rostliny, protože zde rostou. Patří mezi ně: batáty, chlebovník, cukrová třtina, kokos, banány a fazole. Z masa používá hlavně rybí a vepřové. V této kuchyni se hojně používá palmový list. Protože většina obyvatel je původem z Velké Británie, je kuchyně ovlivněna kuchyní britskou, například se dělá i masový koláč.\n"}
{"id": "1287415", "url": "https://cs.wikipedia.org/wiki?curid=1287415", "title": "Technická památka", "text": "Technická památka\n\nJako technická památka se označují památky, jež dokládají vývoj vědy, výroby a techniky na určitém území. Mezi takové památky může být zařazena již nevyužívaná stavba, technické zařízení nebo technické řešení, objekt, areál či movitá věc. Kritérií pro zařazení pamětihodnosti mezi technické památky je mnoho, mezi nimi například stáří objektu, historický kontext v souvislosti s výrobou v oblasti, unikátnost nebo typovost objektu, urbanické či krajinotvorné souvislosti, technologický kontext výroby a jejího řetězce od těžby až k finálnímu výrobku, apod.\n\nIndustriální památka je taková technická památka, která spadá obdobím svého vzniku do období průmyslové revoluce a vztahuje se především k průmyslovému sektoru.\n\nMezi technické památky Česka patří například přečerpávací elektrárna Dlouhé stráně, ruční papírna ve Velkých Losinách, mincovna Kutná Hora a další.\n\nMezi zahraniční technické památky patří například solný důl ve Věličce v Polsku, Semmeringská železnice v Rakousku, most Golden Gate v americkém San Franciscu atd.\n"}
{"id": "1287445", "url": "https://cs.wikipedia.org/wiki?curid=1287445", "title": "Ftalimid", "text": "Ftalimid\n\nFtalimid je organická sloučenina se vzorcem CH(CO)NH. Je to imidový derivát ftalanhydridu, jedná se o bílou pevnou látku, která při vyšší teplotě sublimuje; je málo rozpustná ve vodě, ovšem mnohem více v roztocích zásad. Používá se jako prekurzor dalších organických látek.\n\nFtalimid se vyrábí zahříváním ftalanhydridu ve vodném roztoku amoniaku, výtěžnost reakce je 95-97 %. Další způsob výroby spočívá v reakci ftalanhydridu s uhličitanem amonným nebo močovinou. Také jej lze získat ammoxidací o-xylenu.\n\nFtalimid je používán na výrobu kyseliny anthranilové, prekurzoru azobarviv a sacharinu.\n\nZ této látky se rovněž vyrábí léčiva, například thalidomid.\n\nReakcí se zásadami jako je hydroxid sodný vznikají z ftalimidu soli. Vysoká kyselost imidové skupiny je způsobena sousedními elektrofilními karbonylovými skupinami. Reakcí s uhličitanem draselným ve vodě při 100 °C nebo s hydroxidem draselným v absolutním ethanolu vzniká ftalimid draselný, jenž se používá v Gabrielově syntéze primárních aminů, například glycinu.\n\nExistuje minerál kladnoit, který je složen z ftalimidu.\n\nFtalimid má nizkou akutní toxicitu, smrtelná dávka je vyšší než 5 g/kg.\n"}
{"id": "1287451", "url": "https://cs.wikipedia.org/wiki?curid=1287451", "title": "Juskova Voľa", "text": "Juskova Voľa\n\nJuskova Voľa je obec na Slovensku v okrese Vranov nad Topľou v Prešovském kraji na úpatí Slanských vrch 9 km od města Vranov nad Topľou.\n\nPrvní písemná zmínka o obci je z roku 1390. V obci je řeckokatolický Chrám svatého Cyrila a Metoděje.\n\n"}
{"id": "1287455", "url": "https://cs.wikipedia.org/wiki?curid=1287455", "title": "Museum für Kunst und Gewerbe Hamburg", "text": "Museum für Kunst und Gewerbe Hamburg\n\nMuseum für Kunst und Gewerbe Hamburg je uměleckoprůmyslové muzeum v Hamburku. Vzniklo v roce 1876 jako čtvrté uměleckoprůmyslové muzeum v německojazyčné oblasti (po Lipsku, Vídni a Berlíně).\n\nSbírka muzea čítá přibližně 500 000 objektů, rozdělených do čtrnácti oddělení:\n\nBudova muzea byla postavena v letech 1873–1875 Carlem Johannem Christianem Zimmermannem.\n\n\n"}
{"id": "1287460", "url": "https://cs.wikipedia.org/wiki?curid=1287460", "title": "Cerro Piltriquitrón", "text": "Cerro Piltriquitrón\n\nCerro Piltriquitrón je hora ležící východně od města El Bolsón v argentinské provincii Río Negro (její jižní část se nachází v provincii Chubut). Vrchol hory leží ve výšce 2260 m n. m. V jejích svazích se rozprostírá les, který v roce 1978 v důsledku lidské nedbalosti shořel. Počínaje rokem 1997 byly díky iniciativě sochaře Marcela Lópeze ze zbytků lesa tvořeny sochy vyřezávané ze dřeva.\n"}
{"id": "1287466", "url": "https://cs.wikipedia.org/wiki?curid=1287466", "title": "Seznam dílů seriálu Sestřička Jackie", "text": "Seznam dílů seriálu Sestřička Jackie\n\nToto je seznam dílů seriálu \"Sestřička Jackie\".\n\n<onlyinclude>\n</onlyinclude>\n\n"}
{"id": "1287468", "url": "https://cs.wikipedia.org/wiki?curid=1287468", "title": "Focke-Museum", "text": "Focke-Museum\n\nFocke-Museum je historické muzeum města Brémy. Moderní budova muzea spolu s budovami z 16. až 19. století nachází v 4,5ha rozlehlém parku ve čtvrti Riensberg.\n\nExpozice se věnuje 1200 let staré historii města Brémy. Dále jsou ve sbírkách zastoupeny předměty průmyslového designu a bytové kultury. Další expozice představují archeologické expozice a ukazují život na venkově. Součástí muzea je i originál záchranářské lodi \"Paul Denker\" z roku 1967.\n\n"}
{"id": "1287472", "url": "https://cs.wikipedia.org/wiki?curid=1287472", "title": "Übersee-Museum", "text": "Übersee-Museum\n\nÜbersee-Museum (česky \"Muzeum Zámoří\") je muzeum v Brémách. Ve stálé expozici prezentuje přírodu, kulturu a obchod zámořských oblastí (Asie, Oceánie, Amerika a Afrika) a tématům globalizace. Muzeum patří mezi nejnavštěvovanější v Německu.\n\nBudova muzea (1896) je od roku 1993 památkově chráněná.\n\n"}
{"id": "1287474", "url": "https://cs.wikipedia.org/wiki?curid=1287474", "title": "Deutsches Auswandererhaus", "text": "Deutsches Auswandererhaus\n\nDeutsches Auswandererhaus je muzeum v Bremerhavenu, věnující se především německému vystěhovalectví do Ameriky (především do Spojených států) v 18.–20. století. Bylo otevřeno v roce 2005. V roce 2012 byla budova rozšířena a expozice se nyní věnuje i problematice přistěhovalectví, přičemž hlavní důraz je věnován 60. a 70. létům 20. století. Jedná se o jediné muzeum v Německu, věnující se otázkám migrace. V roce 2007 bylo oceněno cenou Evropské muzeum roku.\n\n"}
{"id": "1287476", "url": "https://cs.wikipedia.org/wiki?curid=1287476", "title": "Salim Muftić", "text": "Salim Muftić\n\nSalim-efendija Muftić (1876 Sarajevo, osmanská říše – 25. května 1938 Sarajevo, Království Jugoslávie), někdy chybně jako Salem, byl bosenskohercegovský duchovní, sarajevský muftí a předseda Ulema-medžlisu v Sarajevu Islámského společenství, bosňáckého původu. Jeho otec Mustafa Hilmi-efendija Hadžiomerović byl první reisu-l-ulema v Bosně a Hercegovině.\n\nPochází ze starobylé rodiny Omić z Bosenské krajiny, která často střídala příjmení (ta se v Bosně a Hercegovině ustálila za rakousko-uherské okupace po roce 1878). Roku 1883 začal v rodném Sarajevu navštěvovat mekteb, islámskou základní školu, nato dokončil Gazi Husrev-begovu medresu. V medrese působil tehdy jako hlavní učitel, mudarris, jeho otec Mustafa Hilmi Hadžiomerović (1816–1895), načež stejnou pozici získal jeho bratr Mehmed Refik-efendija Muftić (1854–1916). Hadžiomerović kromě toho byl od roku 1856 sarajevský muftí a mezi lety 1882 a 1893 také první reisu-l-ulema Islámského společenství v Bosně a Hercegovině.\n\nVe vzdělávání Salim následně pokračoval na Šarí‘atské soudní škole v Sarajevu (1893–1898), dva roky pracoval jako muid, suplent, v Gazi Husrev-begově medrese, než se rozhodl pokračovat ve studiích v Istanbulu. Po návratu do vlasti byl znovu jmenován muidem v Gazi Husrev-begově medrese (1900–1914). Na tomto postu setrval až do roku 1914, kdy byl zvolen sarajevským muftím. Nato 2. května 1930 – poté co došlo k reorganizaci struktur Islámského společenství v Bosně a Hercegovině a spojení islámských duchovních organizací v Jugoslávii do jediné na čele s reisu-l-ulemou v Bělehradě – byl jmenován za předsedu nejvyšší duchovní rady, Ulema-medžlisu v Sarajevu (předsedou Ulema-medžlisu ve Skopji se stal Vejsil-ef. Ališan), a současně zvolen ředitelem Gazi Husrev-begovy medresy (25. července 1930–17. března 1936). V této funkci působil šest let, než byl po opětovné restrukturalizaci Islámského společenství konečně penzionován. Jeho místo tehdy zaujal Fehim-efendija Spaho, jehož bratr Mehmeda Spaha vedl Jugoslávskou muslimskou organizaci (JMO), s nímž se v politických i náboženských názorech rozcházel. Ve 30. letech, tj. po královském převratu v Jugoslávii, měl totiž na rozdíl od JMO blízko k vládnoucímu režimu. Sám roku 1930 kandidoval na post reisu-l-ulemy, nejvyššího duchovního představitele Islámského společenství, ale nakonec skončil druhý za Ibrahimem Maglajlićem. Od ledna 1932, kdy dostal pověřovací dekret od krále Alexandra I., až do své smrti byl rovněž členem Senátu Království Jugoslávie, horní komory jugoslávského parlamentu. V této době se rovněž aktivně přičinil o rozvoj Gazi Husrev-begovy medresy a dalších muslimských středních škol. Begova medresa získala novou budovu, vzdělávací plán i ženskou sekci, tiskly se nové učebnice. Do toho podporoval snahu vydat Kurʼán v místním jazyce (roku 1938 vyšly hned dva překlady).\n\nV září 1913 byl na seznamu tří kandidátů na post reisu-l-ulemy, císař František Josef I. nakonec ale vybral Mehmeda Džemaluddin-efendiju Čauševiće. Roku 1914 se stal místopředsedou Sdružení bosensko-hercegovské ‘ilmijje (\"Udruženje bosansko-hercegovačke ilmijje\"), stavovské organizace islámských duchovních pod vedením reisu-l-ulemy. Ta ale kvůli počínající válce ztratila na významu a prakticky zanikla.\n\nSalimova dcera Sejda se vdala za Hamdiju Ćemerliće, jednoho z prvních muslimských doktora práv, kterého podporoval na jeho studiích.\n"}
{"id": "1287478", "url": "https://cs.wikipedia.org/wiki?curid=1287478", "title": "Likvidace lepry", "text": "Likvidace lepry\n\nLikvidace lepry (\"LL\") je nezisková organizace zřízená Arcibiskupstvím pražským.\n\nJe pokračovatelem činnosti, kterou po 19 let vykonávalo občanské sdružení LL-Likvidace lepry o.s., jež bylo založeno 4. března 1992 Jiřím Holým jako nevládní nezisková organizace. Likvidace lepry o.s. se tak stalo jediným sdružením, které vzniklo v České republice a které aktivně pomáhalo malomocným.\n\nI současná LL má za primární cíl pomáhat léčit infekční choroby (lepra, tuberkulóza) ve třetím světě.\nZ tohoto důvodu byla navázána spolupráce s ILEP (mezinárodní organizace na pomoc malomocným), kde figurovala LL-Likvidace lepry jako přidružená organizace.\nPro komunikaci s leprocentry ve třetím světě (celkem na 60 místech) byla započata spolupráce s německými firmami DAHW a Action Medeor, které působí na poli pomoci malomocným již dlouhou dobu jako dodavatelé léků.\n\n18. května 2011 došlo v kostele sv. Ignáce v Praze k podepsání slavnostního ujednání mezi pražským arcibiskupem Mons. Dominikem Dukou a Jiřím Holým jakožto stávajícím předsedou LL-Likvidace lepry o.s. Na základě tohoto ujednání přešlo LL-Likvidace lepry o.s. pod arcibiskupství pražské a v jeho činnosti tak nyní pokračuje Likvidace lepry.\n\nStopa LL byla zanechána přibližně v 60 misijních centrech, léčících malomocenství v Africe, Asii a Jižní Americe. Tato zařízení již obdržela léky a materiál za více než 225 000 000 Kč.\n\nLikvidace lepry stála u vybudování dvou nemocnic svatého Josefa ve státě West Bengál a to v oblasti Bhilai Pahari a Phulpahari (poblíž města Kalkata). V současnosti se podílí na jejich provozu a za správu nemocnic zodpovídá místní biskupství, resp. podřízené organizace.\nOblast v okolí Kalkaty je spojena především s působením misionářky lásky Matky Terezy a tak i křesťané zde jsou identifikováni jako \"„ti od Matky Terezy“\".\n\nV Libérii se ve městě Ganta nachází jediná nemocnice, kam mohou přicházet pacienti s leprou a vředy buruli. V zemi stále neexistuje národní program (NP) pro léčbu lepry a TBC a lidé trpícími malomocenstvím jsou silně diskriminováni.\n\nLL se rozhodla přijmout za své, vedle podpory nemocnice Ganta, i zavedení NP léčby a osvětu obyvatel.\n\nV Jižní Americe je největší výzvou program Komunitní rehabilitace (CBR), jehož cílem je práce a doprovázení již vyléčených osob, kteří se potýkají s různými formami tělesného postižení, nebo s psychickými problémy. Zároveň stále dochází k různým formám násilí na nemocných, tj. diskriminace, šikana, odepírání základních občanských práv a svobod.\n\nLL v Kolumbii, Brazílii a Bolívii pomáhá lidem opět žít „svůj“ život.\n\nV Tanzanii dlouhodobě podporujeme léčbu lepry a TBC v diecézní nemocnici Litembo.\n"}
{"id": "1287479", "url": "https://cs.wikipedia.org/wiki?curid=1287479", "title": "Klimahaus Bremerhaven", "text": "Klimahaus Bremerhaven\n\nKlimahaus Bremerhaven je interaktivní muzeum v Bremerhavenu, které nabízí virtuální prohlídku různými místy světa, nacházející se na 8° v. d. a 172° z. d. Bylo otevřeno v roce 2009. \n\nHlavní část expozice představuje osm různých míst světa, přičemž jsou napodobeny i tamní klimatické podmínky (teplota a vlhkost). Teplota se mění od -6 °C po 35 °C.\n\nKromě prezetnace podmínek v jednotlivých částech světa se muzeum věnuje i otázkám klimatu a klimatické změny.\n\n"}
{"id": "1287480", "url": "https://cs.wikipedia.org/wiki?curid=1287480", "title": "Daniela Silivaşová", "text": "Daniela Silivaşová\n\nViorica Daniela Silivaș-Harperová (* 9. května 1972 Deva) je bývalá rumunská sportovní gymnastka, trojnásobná olympijská vítězka a sedminásobná mistryně světa.\n\nNarodila se v roce 1972, rumunští funkcionáři však uváděli jako její rok narození 1970, aby dříve splnila věkový limit pro start v seniorských soutěžích. Svůj skutečný věk Silivașová prozradila až v roce 2002. Trénovala pod vedením Bély Károlyiho v národním tréninkovém centru v rodném městě Deva. V roce 1984 se stala juniorskou mistryní Evropy na kladině, o rok později debutovala na mistrovství světa ve sportovní gymnastice, kde vyhrála soutěž na kladině, s družstvem získala stříbrnou medaili a ve víceboji byla sedmá. Na MS vyhrála bradla (ex aequo s Dörte Thümmlerovou z NDR), prostná a soutěž družstev, na MS 1989 bradla (s Číňankou Fan Ti), prostná a kladinu. Na mistrovství Evropy ve sportovní gymnastice 1987 získala čtyři zlaté medaile (víceboj, prostná, kladina, bradla), na ME 1989 se o prvenství v prostných dělila se sovětskou reprezentantkou Světlanou Boginskou. Na olympiádě 1988 v Soulu získala medaili ve všech šesti disciplínách: zlato na kladině, bradlech a v prostných, stříbro ve víceboji jednotlivkyň i družstev a bronz v přeskoku. V průběhu olympijských soutěží získala za sedm svých sestav nejvyšší možné hodnocení, deset bodů.\n\nKariéru ukončila po zranění kolene v roce 1990, kvůli rozpadu státem řízené gymnastické přípravy v Rumunsku se odstěhovala do USA, kde pracovala jako trenérka. Provdala se za sportovního manažera Scotta Harpera, mají dva syny a dceru. V roce 2002 byla uvedena do Mezinárodní gymnastické síně slávy.\n\n"}
{"id": "1287485", "url": "https://cs.wikipedia.org/wiki?curid=1287485", "title": "Margaux Pinotová", "text": "Margaux Pinotová\n\nMargaux Pinotová (* 6. ledna 1994 Besançon, Francie) je francouzská zápasnice–judistka.\n\nS judem začínala v 7 letech v Port-sur-Saône. Od roku 2008 byla členkou sportovního střediska mládeže ACS Mullhouse. V roce 2014 se připravala v Paříži v klubu Levallois pod vedením Christiana Chaumonta, kterého v roce 2016 následovala do klubu ESBM v Le Blanc-Mesnil. Členkou širšího výběru francouzské ženské reprezentace byla již v 17 letech.\n\n\n\n"}
{"id": "1287498", "url": "https://cs.wikipedia.org/wiki?curid=1287498", "title": "Jetel jahodnatý", "text": "Jetel jahodnatý\n\nJetel jahodnatý (\"Trifolium fragiferum\") je vytrvalá, nízká rostlina s poléhavými lodyhami schopná růst ve vlhké a zasolené půdě. Tento, v české přírodě původní druh, je v době tvorby plodů nápadný svými kulatými plodenstvími, které vypadají jako narůžovělá malina či jahoda. Postupně se změnou v obhospodařování míst, která jsou vhodná pro jeho růst (vysušováním, eutrofizaci, zarůstáním), dochází k mizení ze stanovišť na kterých tradičně vyrůstal. Proto je v \"Červeném seznamu cévnatých rostlin České republiky: třetí vydání\" zařazen mezi ohrožené druhy (C3).\n\nRostlina s rozlehlým euroasijským areálem. Oblast výskytu jetele jahodnatého se nachází po celé Evropě a v Asii od Blízkého východu a Kavkazu přes Jihozápadní Asii, Sibiř a Střední Asii až po Bajkalské jezero, okrajově také zasahuje do severní části indického subkontinentu. Za jeho domovinu je současně považována i Makaronézie, Severní Afrika a Etiopie. Jako zavlečená rostlina se dostal do Severní a Jižní Ameriky, Austrálie i na Nový Zéland.\n\nV České republice vyrůstá převážně v teplých územích na severozápadě Čech, v Polabí, dolním Povltaví a na střední, jižní a jihovýchodní Moravě, vyskytuje se především v termofytiku a teplejších oblastech mezofytika. V jižních a západních Čechách, stejně jako na západní a severní Moravě, je téměř neznámou rostlinou.\n\nFakultativně halofilní rostlina která se samovolně objevuje na vlhkých nebo střídavě podmáčených loukách a pastvinách, na zasolených půdách či přímo slaniskách a snáší bez újmy i zaplavení po dobu dvou měsíců. Je diagnostickým druhem slaniskových trávníků svazů \"Puccinellion limosae\" a \"Juncion gerardii\". Tolerance k zasoleným či alkalickým půdám ji předurčuje také vyrůstat nahodile okolo solených cest i přímo v obcích, kde vyhledává místa s nezapojenou vegetací. Hemikryptofyt, který má v prvém roce po výsevu pomalý vývoj, v dalších létech kvete podle stanoviště od června do srpna a prvá semena dozrávají koncem srpna. Ploidie druhu je 2n = 16.\n\nVytrvalá bylina s poléhavými až vystoupavými, z kůlovitého kořene rostoucími lodyhami 10 až 30 cm dlouhými, které v uzlinách koření. Jsou porostlé trojčetnými listy s řapíky dlouhými 5 až 15 cm, jejich zelené lístky bez skvrn jsou vejčité či eliptické, 1 až 2 cm dlouhé, na vrcholu okrouhlé nebo mělce vykrojené a po okraji slabě zoubkované. Palisty jsou kopinaté, bělavé, na konci zašpičatělé a více než do poloviny srostlé s řapíkem. Před tvorbou plodů je zaměnitelný s jetelem plazivým, který se odlišuje bělavými skvrnami na lístcích.\n\nKvětenství jsou kulovité nebo eliptické hlávky, velké asi 1 cm, vyrůstající na dlouhých stopkách z paždí listů. Jsou sestavená z 10 až 30 krátce stopkatých, šedobílých až narůžovělých květů asi 6 mm dlouhých, které mají blanité listeny delší než stopky. Asi 5 mm dlouhý kalich s kopinatými zuby je nestejně dvoupyský, hustě chlupatý, po odkvětu se nápadně nafoukává až na 10 mm a z části nebo plně překrývá korunu. Světle růžová až bílá koruna má elipsovitou, tmavě pruhovanou pavézu mnohem delší než člunek i křídla. V květu je deset dvoubratrých tyčinek a jeden pestík. Květy poskytují opylovačům hodně pylu i nektaru, slétávají se na ně hlavně čmeláci a včely. V případě nedostatku opylovačů dokáží květy být i samosprašné, počet semen je však nižší.\n\nOpylená květenství vytvářejí kulovitá až elipsoidní, světle hnědá nebo nafialovělá plodenství mívající 10 až 15 mm v průměrů. Plody jsou hnědé, asi 3 mm dlouhé nepukavé lusky, obsahující jedno až dvě podlouhle vejčitá, tmavě tečkovaná semena. Lodyhy s dozrávajícími semeny se ohýbají a plody jsou přitlačovány k zemi, nesnadno se strojně sklízí. Na loukách se obvykle rozmnožuje vegetativně odnožemi. Osemení semen jsou velmi tvrdá, doporučuje se je před výsevem skarifikovat. Přirozenou cestou se semena, která v luscích vydrží do pozdního podzimu, šíří na nová stanoviště nejčastěji vodou.\n\nU jetele jahodnatého se v Česku rozlišují dvě variety, lišící se květenstvím a velikosti kalichu. Jsou to:\nNominátní varieta, jetel jahodnatý pravý, má květenství kulovité a kalich po odkvětu zcela překrývá korunu, kdežto jetel jahodnatý opomíjený má květenství spíše elipsoidní a kalich překrývá po odkvětu korunu jen zčásti. Obě variety občas rostou na stanovišti společně a pak se vyskytuje celá řada přechodných typů.\n\nTento druh jetele je dobrá pastevní pícnina pro vlhké a slaniskové půdy, kde se nedaří jeteli plazivému, je doporučován jako složka pastevních směsí. Z pícninářského hlediska je ceněná jeho schopnost snášet spásání po kterém rychle obrůstá, jeho vytrvalost po dobu nejméně pěti až šesti let, schopnost vegetativního rozmnožování zakořeňováním poléhavých lodyh, husté olistění a vysoký obsah dusíkatých látek. Má dobrou výživnou hodnotu a domácí býložravá zvířata jej ráda přijímají, bývá hodnocen i jako medonosná rostlina. Je také vhodnou rostlinou pro zpevnění a zdrnění příkrých svahů s jílovitou půdou. Na kořenech rostlin jsou útvary osídlené symbiotickými bakteriemi, které dokáži jímat vzdušný dusík a obohacovat jím půdu.\n\n"}
{"id": "1287500", "url": "https://cs.wikipedia.org/wiki?curid=1287500", "title": "Letiště Benátky Marco Polo", "text": "Letiště Benátky Marco Polo\n\nLetiště Benátky Marco Polo (IATA: VCE, ICAO: LIPZ) je mezinárodní letiště obsluhující italské město Benátky. Díky oblíbenosti Benátek jako turistické destinace sem létají pravidelné i sezónní lety z Evropy, Severní Ameriky a Středního Východu. Nachází se u vesnice Tessera, 8 kilometrů od města Mestre a vzdušně (přes vodu) 7,5 kilometrů od centra Benátek. Je křtěné po cestovateli Marcu Polovi. Slouží jako letecká základna společnostem Volotea a easyJet. Má dvě rovnoběžné ranveje o délkách 2 780 a 3 300 metrů. V roce 2016 toto letiště přepravilo 9 624 748 cestujících, při více než 90 000 pohybech letadel, v tomto roce se jednalo o páté nejrušnější letiště v zemi.\n\nToto letiště je s Benátkami propojené autobusem, jezdí zde také vodní přívozy.\n\nV roce 2017 z Benátek na pražské letiště Václava Havla létaly tři letecké společnosti:\n\n"}
{"id": "1287507", "url": "https://cs.wikipedia.org/wiki?curid=1287507", "title": "Rudlov", "text": "Rudlov\n\nRudlov je obec na Slovensku v okrese Vranov nad Topľou v Prešovském kraji na úpatí Slanských vrchů.\n\nPrvní písemná zmínka o obci je z roku 1402. V obci je řeckokatolický Chrám Narození přesvaté Bohorodičky.\n\n"}
{"id": "1287509", "url": "https://cs.wikipedia.org/wiki?curid=1287509", "title": "Giovanna Scoccimarrová", "text": "Giovanna Scoccimarrová\n\nGiovanna Scoccimarrová (* 10. listopadu 1997) je německá zápasnice–judistka italského původu.\n\nPochází z obce Lessien nedaleko Wolfsburgu, kde se připravuje od 12 let v klubu MTV Vorsfelde pod vedením Guido Lachetty. Členkou německé seniorské reprezentace je od roku 2017.\n\n\n"}
{"id": "1287520", "url": "https://cs.wikipedia.org/wiki?curid=1287520", "title": "Česko na mistrovství světa juniorů ve sportovním lezení", "text": "Česko na mistrovství světa juniorů ve sportovním lezení\n\nČesko na Mistrovství světa juniorů ve sportovním lezení získalo v letech 1992-2018 patnáct medailí.\n\nČeští reprezentanti ve sportovním lezení se od začátku účastní všech ročníků juniorského mistrovství světa ve sportovním lezení a získali zde také několik medailí i titulů mistra světa. Již v roce 1992 se Radek Ullmann umístil na desátém místě mezi juniory v lezení na obtížnost. Nadějné byly také výsledky dalších závodníků, z nichž nejlépe skončili Daniel Kadlec v kategorii A na pátém místě v lezení na obtížnost v roce 1995 a Šárka Obadalová na čtvrtém místě v lezení na obtížnost v kategorii B v roce 1997.\n\nPrvní medaile získali čeští lezci až v roce 2001 a to hned tři za lezení na obtížnost. Tomáš Mrázek zlatou v juniorské kategorii, Petr Solanský bronzovou v kategorii A a Jan Zbranek bronzovou v kategorii B.\n\nV roce 2001 se stal prvním českým juniorským mistrem světa ve sportovním lezení (lezení na obtížnost) Tomáš Mrázek, který následně na to vyhrál a obhájil titul také na mistrovství světa ve sportovním lezení.\n\nV roce 2003 získala zlatou medaili a v roce 2004 bronzovou Silvie Rajfová v kategorii B v lezení na obtížnost. Poté se jí mimo další několikanásobná vítězství na domácí scéně v obtížnosti a v boulderingu v roce 2007 podařilo získat jako druhé české ženě (stříbrnou) medaili v závodu světového poháru v boulderingu v roce 2007.\n\nV letech 2007, 2008 a 2009 vyhrál v kategoriích B a A v lezení na obtížnost jeden z dlouholetých nejlepších lezců i závodních lezců světa, Adam Ondra - od roku 2009 se zároveň již účastnil závodů pro dospělé - Mistrovství světa v lezení na obtížnost i v boulderingu, kde se pravidelně objevoval na stupních vítězů až do roku 2014, kdy se stal prvním mistrem světa v obou těchto disciplínách současně.\n\nV roce 2014 se stal Jan Kříž juniorským mistrem světa v lezení na rychlost v kategorii juniorů, v předchozích letech se od roku 2011 umisťoval v této disciplíně v semifinále a finále, je také několikanásobným mistrem a juniorským mistrem ČR v lezení na rychlost.\n\nV roce 2017 se stal Jakub Konečný juniorským vicemistrem světa v lezení na obtížnost v kategorii juniorů, je také dvojnásobným juniorským mistrem Evropy a několikanásobným mistrem ČR v lezení na obtížnost.\n\nMezi další úspěchy českých lezců patří účast ve finálových a semifinálových kolech, objevují se i další jména pozdějších úspěšných reprezentantů na světových závodech dospělých nebo osobností českého lezení ve všech jeho odvětvích, jako např. Libor Hroza, Martin Stráník, Štěpán Stráník, Jan Zbranek, Jan Chvála, Lucie Hrozová, Edita Vopatová, Monika Kuhn-Gaberová, Kristýna Ondrová, Karolína Nevělíková, Eliška Karešová, Eva Křížová.\n\n\n"}
{"id": "1287525", "url": "https://cs.wikipedia.org/wiki?curid=1287525", "title": "Tokaj (hora)", "text": "Tokaj (hora)\n\nHora Tokaj (maď. \"Tokaji hegy\", také \"Kopasz hegy\") je osamělá hora sopečného původu v severovýchodním Maďarsku, která tvoří jižní konec Slanských vrchů (maď. Szalánci-hegység). Hora dosahuje výšky 512 metrů nad mořem. \n\nNa úpatí hory leží město Tokaj a Vinařská oblast Tokaj. Je to také místo, kde se řeka Bodrog vlévá do řeky Tisy. V tomto místě se sbíhají tři geografické oblasti Bodrogköz (ze severu), Nyírség (z východu) a údolí Tisy (z jihu).\n\nNa vrcholu hory stojí od roku 1960 televizní vysílač.\n"}
{"id": "1287526", "url": "https://cs.wikipedia.org/wiki?curid=1287526", "title": "Parukářka (usedlost)", "text": "Parukářka (usedlost)\n\nParukářka je bývalá viniční a hospodářská usedlost v Praze 3-Žižkově. Stála mezi ulicemi Jeseniova a V Kapslovně ve východní části vrchu svatého Kříže. Po usedlosti je pojmenována část parku na vrchu svatého Kříže a také protiatomový kryt v jeho podzemí.\n\nVinice zde byla vysazena v 15. století a nesla název Hejtmánka. Od roku 1804 v její usedlosti sídlila výrobna paruk provozovatele Jana Hrabánka. Zahrady usedlosti byly na západní straně ohraničeny vysokou zdí, která je oddělovala od sousedního vrchu svatého Kříže. Zeď se táhla od severu k jihu středem kopce. Roku 1825 usedlost vlastnil Leopold Tietz. V té době zde v severozápadním cípu zahrady o velikosti 6 strychů stálo obytné stavení na obdélném půdorysu, ke kterému přiléhaly stáje.\n\nRoku 1825 obchodník Pierre Daniel Louis Sellier (1790-1870) a chemik Nicolaus Bellot (1797-1880) koupili od Tietze usedlost s pozemky za 2600 zlatých a založili Továrnu na střelné zápalky a náboje Sellier & Bellot. V ní vyráběli roznětky do palných zbraní, takzvané kapsle. Zpočátku se jednalo o zápalky pro lovecké náboje, později o zápalky pro náboje pěchotní a dělostřelecké.\n\nLouis Sellier zemřel roku 1870 a jeho podíl dědicové spolu s Jeanem Bellotem prodali roku 1872 pražskému podnikateli Martinu Hálovi, který firmu převedl na akciovou společnost.\n\nV 70. letech zde vystavěla stavební firma c. k. dvorního stavitele a architekta Alfonse Wertmüllera těžké betonové bezpečnostní skladiště a řadu dalších staveb, z bezpečnostních důvodů od sebe oddělených vysokými náspy.\n\nRoku 1913 byla postavena hlavní výrobní budova ve stylu geometrizující moderny a roku 1917 architektonicky nejcennější stavba areálu – úřední budova čp. 2767, která vznikla podle plánů žižkovského stavebního podnikatele Zdeňka Friče. Betonová konstrukce této budovy je kombinovaná s režným zdivem a její první podlaží oboustranně osvětlují rozměrná ateliérová okna.\n\nLádování kapslí bylo nebezpečné. V ládovnách zapuštěných do bunkrů a od sebe oddělených silnou zdí pracoval vždy jen jeden člověk, a to pouze za denního světla. Nasypával lžičkou do zapalovadel bílý střelný prach a nesměly se mu při tom potit ruce. Roku 1832 utrpěl sám Bellot úraz a oslepl, když se mu při výbuchu roztříštily brýle a poranily oči.\n\nV letech 1935-1936 firma z bezpečnostních důvodů přesídlila do Vlašimi, protože okolí továrny bylo v té době již zastavěno obytnými domy. Roku 1945 byla znárodněna a později začleněna pod brněnskou zbrojovku.\n\nPo přestěhování výrobny do Vlašimi zůstalo na Žižkově pouze Generální ředitelství firmy. Během 2. světové války zde nacisté pokračovali ve výrobě střeliva, po skončení války byl areál znárodněn. V továrně nějaký čas sídlila opravna a montovna motocyklů OGAR a JAWA, později se v ní opravovaly také automobily, převážně Wartburgy. Poté ji získala Mototechna, která zde měla sklady. Stavby ale nebyly udržovány a chátraly.\n\nDům čp. 39 byl zrenovován a je v něm provozována restaurace V Kapslovně. V bývalé administrativní a dílenské budově sídlí vysoká škola. V jižní části původní zahrady se nachází Klub biatlonu a střelnice Kapslovna. Pozemky při Jeseniově ulici byly zastavěny rezidenčními obytnými domy.\n\nKromě administrativní a dílenské budovy se dochoval ještě komín, dvě přízemní budovy při bývalém vstupu do továrny a částečně zdivo hlavní tovární budovy, které posloužilo při přestavbě na obytný dům.\n\n\n\n"}
{"id": "1287527", "url": "https://cs.wikipedia.org/wiki?curid=1287527", "title": "Carolin Weißová", "text": "Carolin Weißová\n\nCarolin Weißová (Weissová) (* 13. dubna 1993) je německá zápasnice–judistka.\n\nS judem začínala v Berlíně pod vedením svého otce. Jejím osobním trenérem je Frank Borkowski. V bundeslize reprezentuje mnichovský klub TSV Großhadern. V německé seniorské reprezentaci se pohybuje od roku 2013. V roce 2016 jí o několik bodů utekla přímá kvalifikace na olympijské hry v Riu.\n\n\n\n"}
{"id": "1287528", "url": "https://cs.wikipedia.org/wiki?curid=1287528", "title": "Antonín Honomichl", "text": "Antonín Honomichl\n\nAntonín Honomichl (13. června 1928 Plasy – leden 2014 Karlovy Vary) byl český fotbalový útočník, trenér a kronikář karlovarského fotbalu.\n\nS fotbalem začínal v rodných Plasech. Hrál také v SK Plzeň, plzeňské Viktorii, ATK Praha a Dynamu/Slavii Karlovy Vary.\n\nPo skončení hráčské kariéry absolvoval trenérský kurz. Vedl karlovarskou Slavii, Horní Slavkov, Novou Roli, Starou Roli, Ostrov a naposledy Hroznětín. Za čtyři dekády trenérské kariéry slavil se svými svěřenci jedená postupů do vyšší soutěže. Českomoravský fotbalový svaz mu udělil Cenu Václava Jíry.\n\n"}
{"id": "1287529", "url": "https://cs.wikipedia.org/wiki?curid=1287529", "title": "Porsche Tennis Grand Prix 2017", "text": "Porsche Tennis Grand Prix 2017\n\nPorsche Tennis Grand Prix 2017 byl tenisový turnaj ženského profesionálního okruhu WTA Tour, hraný v hale Porsche-Arena na krytých antukových dvorcích. Konal se mezi 24. a 30. dubnem 2017 v německém Stuttgartu jako jubilejní čtyřicátý ročník turnaje.\n\nRozpočet turnaje činil 776 000 dolarů. V rámci WTA Tour se řadil do kategorie WTA Premier Tournaments. Představoval jediný ženský turnaj v sezóně 2017 probíhající na krytých antukových dvorcích. Vítězka dvouhry vyjma finanční odměny tradičně obdržela červený sportovní vůz Porsche 911, model Carrera GTS Cabriolet. Šampionky čtyřhry získaly jízdní kolo.\n\nNejvýše nasazenou hráčkou ve dvouhře se stala světová dvojka a obhájkyně trofeje Angelique Kerberová z Německa. Jako poslední přímá účastnice do dvouhry nastoupila 43. ruská hráčka žebříčku Jekatěrina Makarovová.\n\nK závodnímu tenisu se vrátila bývalá ruská světová jednička Maria Šarapovová poté, co ji 26. dubna 2017 vypršel 15měsíční zákaz startu na okruzích po pozitivním nálezu meldonia během Australian Open 2016. Organizátoři jí udělili divokou kartu. V den uplynutí trestu vyhrála nad Italkou Robertou Vinciovou ve dvou setech. \n\nTitul ze silně obazené dvouhry, v níž startovalo osm z deseti hráček elitní světové desítky, si odvezla stuttgartská rodačka Laura Siegemundová, která tak vybojoval druhou trofej v kariéře. První společné vítězství ve čtyřhře dosáhl americko-lotyšský pár Raquel Atawová a Jeļena Ostapenková.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1287531", "url": "https://cs.wikipedia.org/wiki?curid=1287531", "title": "Porsche Tennis Grand Prix 2017 – ženská dvouhra", "text": "Porsche Tennis Grand Prix 2017 – ženská dvouhra\n\nŽenská dvouhra Porsche Tennis Grand Prix 2017 probíhala ve druhé polovině dubna 2017. Do singlové soutěže stuttgartského tenisového turnaje nastoupilo dvacet osm hráček. Dvojnásobnou obhájkyní titulu byla německá světová dvojka Angelique Kerberová, která se v případě semifinálové účasti mohla po týdenní přestávce vrátit do čela žebříčku WTA. Ve druhém kole ji však vyřadila Kristina Mladenovicová.\n\nK závodnímu tenisu se vrátila bývalá ruská světová jednička Maria Šarapovová, které 26. dubna 2017 vypršel 15měsíční zákaz po pozitivním nálezu meldonia během Australian Open 2016. Organizátoři jí udělili divokou kartu, když pro absenci bodů nebyla klasifikována na žebříčku WTA. V den uplynutí trestu vyhrála za 1.43 hodin nad Italkou Robertou Vinciovou ve dvou setech a zvýšila tak aktivní poměr vzájmených utkání na 3–0. K návratu uvedla: „\"Na tuhle chvíli jsem čekala opravdu dlouho. Tohle je ten nejkrásnější pocit na světě. Kurt je moje jeviště, už od doby, kdy jsem byla dítě\".“ V semifinále podlehla Francouzce Mladenovicové.\n\nVítězkou se stala německá obhájkyně finálové účasti Laura Siegemundová a rodačka ze Stuttgartu, startující na divokou kartu, jež ve finále zdolala Kristinu Mladenovicovou po třísetovém průběhu 6–1, 2–6 a 7–6. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Následně se posunula na 30. místo žebříčku WTA, tři příčky za kariérní maximum.\n\nTurnaj byl silně obazen, když na něm startovalo osm z deseti hráček elitní světové desítky. \n\nČtyři nejvýše nasazené hráčky obdržely volný los do druhého kola.\n\n"}
{"id": "1287532", "url": "https://cs.wikipedia.org/wiki?curid=1287532", "title": "Jozef Martin Kristín", "text": "Jozef Martin Kristín\n\nBrigádní generál Jozef Martin Kristín (18. ledna 1897 Nemšová – 24. dubna 1970 Bratislava) byl československý generál, a legionář, příslušník prvního i druhého zahraničního odboje, vězněn klerofašistickým režimem Slovenského státu a po puči v roce 1948 i komunistickým režimem.\n\nV roce 1969 byl rehabilitován, a o rok později v Bratislavě zemřel. Po roce 1990 mu byla vrácena hodnost brigádní generál in memoriam.\nJeho dcera Eva Kristínová je známa slovenská herečka.\n\n\n"}
{"id": "1287534", "url": "https://cs.wikipedia.org/wiki?curid=1287534", "title": "Lubomír Dostál", "text": "Lubomír Dostál\n\nJméno Lubomír Dostál se může vztahovat k následujícím osobnostem:\n\n"}
{"id": "1287535", "url": "https://cs.wikipedia.org/wiki?curid=1287535", "title": "Zeja (město)", "text": "Zeja (město)\n\nZeja () je město v Amurské oblasti v Ruské federaci. Při sčítání lidu v roce 2010 měla bezmála pětadvacet tisíc obyvatel.\n\nZeja leží na pravém, západním břehu stejnojmenné řeky. Ta zde teče průlomovým údolím, které je na severním konci města přehrazeno přehradou Zejské vodní elektrárny. Od Blagověščensku, správního střediska celé oblasti, je Zeja vzdálena přibližně 500 kilometrů severně.\n\nZeja byla založena v roce 1879 pod jménem \"Zejskij Sklad\" (). Městem se stala v roce 1906 pod jménem \"Zeja-Pristaň\" () a na jméno \"Zeja\" byla přejmenována v roce 1913.\n"}
{"id": "1287543", "url": "https://cs.wikipedia.org/wiki?curid=1287543", "title": "Nadine Shah", "text": "Nadine Shah\n\nPetra Shah (* 16. ledna 1986) je anglická zpěvačka.\n\nNarodila se ve vesnici Whitburn na severovýchodě Anglie anglické matky, která měla částečný norský původ, a pákistánskému otci. Své první EP nazvané \"Aching Bones\" vydala v listopadu 2012 (vydavatelství Label Fandango). Svou první dlouhohrající studiovou desku s názvem \"Love Your Dum and Mad\" vydala v červenci 2013. Jejím producentem byl Ben Hillier. Druhou desku \"Fast Food\" vydala roku 2015. Producentem byl opět Ben Hillier. Téhož roku se coby host podílela na desce \"Shedding Skin\" od zpěváka vystupujícího pod jménem Ghostpoet. Dne 26. května 2017 vystoupila jako jeden z hostů při koncertu velšského hudebníka Johna Calea v Liverpoolu, při němž hrál písně kapely The Velvet Underground.\n\n\n"}
{"id": "1287572", "url": "https://cs.wikipedia.org/wiki?curid=1287572", "title": "Griffonia", "text": "Griffonia\n\nGriffonia je rod rostlin z čeledi bobovité. Jsou to dřevnaté liány s jednoduchými střídavými listy a málo nápadnými, pětičetnými květy. Plodem je nafouklý lusk obsahující zploštělá, okrouhlá semena. Rod zahrnuje 4 druhy a je rozšířen v tropické Africe. Významným druhem je \"Griffonia simplicifolia\", pocházející z tropické západní Afriky. Ze semen této rostliny je získáván 5-hydroxytryptofan, látka používaná v různých lékařských preparátech k léčení onemocnění nervového původu.\n\nZástupci rodu \"Griffonia\" jsou dřevnaté liány s jednoduchými, střídavými, řapíkatými listy. Na volném prostranství mohou růst i jako keře. Čepel listů je vejčitá až vejčitě eliptická, od báze trojžilná. Květy jsou pravidelné, oboupohlavné, uspořádané v bohatých hroznech skládajících laty. Kalich má krátkou trubku a je zakončen 5 široce trojúhelníkovitými laloky. Korunní lístky jsou si navzájem podobné, obkopinaté. Tyčinek je 10 a jsou volné. Semeník je dlouze stopkatý a obsahuje 1 nebo 2 vajíčka. Plodem je podlouhle eliptický, dlouze stopkatý, nafouklý lusk obsahující 1 nebo 2 okrouhlá, zploštělá semena.\n\nRod zahrnuje 4 druhy a je rozšířen výhradně v tropické Africe v zemích okolo Guinejského zálivu. Oblast rozšíření sahá od Libérie po Dem. rep. Kongo a Angolu. Centrum rozšíření je ve středozápadní tropické Africe, kde se vyskytují 3 druhy: \"Griffonia physocarpa\", \"G. speciosa\" a \"G. tessmannii\". Druh \"G. simplicifolia\" je svým výskytem omezen na tropickou západní Afriku od Libérie po Gabon.\n\n\"Griffonia simplicifolia\" je v některých zemích západní Afriky (zejména v Ghaně, Pobřeží slonoviny a Togu) běžnou rostlinou. Roste na široké škále stanovišť, zejména na pobřežních pláních a v sekundárním tropickém deštném lese.\n\nSemena i listy \"Griffonia simplicifolia\" obsahují 5-hydroxytryptofan (5-HTP). Tato látka je součástí přirozeného lidského metabolismu, vzniká z aminokyseliny tryptaminu a vytváří se z ní neurotransmiter serotonin, přenášející nervový signál mezi mozkovými buňkami. Užívání extraktů ze semen této rostliny zvyšuje hladinu serotoninu v mozku, což má příznivý vliv při různých onemocněních nervového původu. V listech je tato látka doprovázena malým množstvím serotoninu, dále jsou v nich obsaženy kumariny a silice. V semenech i listech jsou přítomny různé lektiny, které jsou rovněž farmakologicky studovány. Z kořenů byl izolován kyanogenní glykosid lithospermosid (griffonin).\n\nRod \"Griffonia\" je v taxonomii čeledi bobovité řazen do podčeledi \"Cercidoideae\". V minulosti byl součástí tribu \"Cercideae\" v rámci podčeledi \"Caesalpinioideae\". Nejblíže příbuznými skupinami jsou rody \"Adenolobus\" (představující sesterskou větev) a \"Cercis\" (zmarlika). Tyto 3 rody tvoří monofyletickou skupinu.\n\nDruh \"Griffonia simplicifolia\" je farmakologicky významná rostlina. Extrakt ze semen je součástí různých komerčních preparátů, sloužících k léčbě onemocnění nervového systému, jako jsou lehké až středně těžké deprese, fibromyalgie, migrény, insomnie, obezita aj.\nSvětovou poptávku uspokojuje sběr semen z divoce rostoucích rostlin. Rostlina má tradiční a různorodé využití v africké medicíně.\n\n"}
{"id": "1287574", "url": "https://cs.wikipedia.org/wiki?curid=1287574", "title": "Fat White Family", "text": "Fat White Family\n\nFat White Family je anglická hudební skupina, jejímž frontmanem je zpěvák Lias Kaci Saoudi. Vznikla v roce 2011 vč čtvrti Peckham v Jižním Londýně. První album s názvem \"Champagne Holocaust\" kapele vydalo v roce 2013 vydavatelství Trashmouth Records (následujícího roku vyšlo i v USA, zde jej vydala společnost Fat Possum Records). Svou druhou desku \"Songs for Our Mothers\" kapela vydala roku 2016. V roce 2016 z kapely odešel jeden ze zakládajících členů, kytarista Saul Adamczewski. V květnu 2017 vystoupila celá skupina jako jeden z hostů při koncertu velšského hudebníka Johna Calea v Liverpoolu.\n"}
{"id": "1287599", "url": "https://cs.wikipedia.org/wiki?curid=1287599", "title": "Pavel Mikeš", "text": "Pavel Mikeš\n\nPavel Mikeš (* 29. července 1950 Písek, Československo) je bývalý československý házenkář, stříbrný medailista z letních olympijských her v Mnichově v roce 1972. Nastoupil v 6 utkáních a dal 7 gólů. \n\nS týmem Československa byl sedmý na LOH 1976 v Montrealu. Hrál v 5 utkáních a dal 25 gólů. V československé lize hrál za Bohemians Praha a Slavii Praha.\n\n"}
{"id": "1287600", "url": "https://cs.wikipedia.org/wiki?curid=1287600", "title": "Oldřich Jehlička", "text": "Oldřich Jehlička\n\nOldřich Jehlička (11. května 1933 – 23. dubna 2017) byl český soudce, předseda občanskoprávního kolegia Nejvyššího soudu.\n\nZačínal jako soudce u krajských soudů v Žilině a Bánské Bystrici, v roce 1969 se vrátil do rodné Prahy a pracoval v legislativním odboru ministerstva spravedlnosti. Roku 1970 získal hodnost kandidáta věd na bratislavské právnické fakultě a o rok později se stal soudcem československého a po roce 1993 českého Nejvyššího soudu. Působil u něj až do konce roku 2009, přičemž od března 1990 byl předsedou občanskoprávního kolegia. Specializoval se na majetkoprávní a rodinněprávní soudní řízení a byl hlavním autorem komentářů k občanskému zákoníku. V porevoluční době výrazným způsobem formoval judikaturu v oblasti restitucí.\n"}
{"id": "1287607", "url": "https://cs.wikipedia.org/wiki?curid=1287607", "title": "Jamie Hince", "text": "Jamie Hince\n\nJamie Hince (* 19. prosince 1968) je anglický kytarista a zpěvák. V devadesátých letech působil v kapele Scarfo. V roce 2000 založil s americkou zpěvačkou Alison Mosshart kapelu The Kills. Ve skupině hraje primárně na kytaru, avšak na nahrávkách hraje i na další nástroje. V roce 2011 se oženil s modelkou Kate Moss, s níž se rozešel v červenci 2015. Později se rozvedli. V roce 2013 si Hince přivřel prst své levé ruky do dveří automobilu. Později se kvůli tomu musel částečně znovu učit hrát na kytaru.\n\n"}
{"id": "1287620", "url": "https://cs.wikipedia.org/wiki?curid=1287620", "title": "Dialioideae", "text": "Dialioideae\n\nDialioideae je podčeleď čeledi bobovitých, která byla ustavena v roce 2017 jako výsledek reorganizace parafyletické podčeledi \"Caesalpinioideae\" a představuje jednu z bazálních vývojových větví čeledi bobovité. Její zástupci jsou keře a stromy s převážně zpeřenými listy a pravidelnými nebo dvoustranně souměrnými květy. Plody jsou dužnaté a připomínající peckovici (u bobovitých neobvyklé), případně křídlaté typu samara. Plody některých druhů rodu dialium jsou jedlé. Někteří zástupci jsou těženi pro dřevo.\n\nZástupci podčeledi \"Dialioideae\" jsou beztrnné keře a stromy, výjimečně i polokeře. Listy jsou převážně lichozpeřené, řidčeji sudozpeřené, jednolisté nebo u rodu \"Labichea\" dokonce dlanitě složené. Lístky bývají na vřeteni střídavé, výjimečně vstřícné.\nKvětenství mají nejčastěji podobu bohatě větveného thyrsoidu, řidčeji jsou květy uspořádány v dvouřadém hroznu nebo i jednotlivé.\nKvěty jsou oboupohlavné (u rodu \"Apuleia\" polygamní), pravidelné nebo lehce až silně dvoustranně souměrné, zpravidla bez češule. Kalich je nejčastěji pětičetný, řidčeji složený ze 4, 3 nebo 6 volných lístků. Koruna je složena z 1 až 6 (většinou 5) lístků nebo jsou květy bezkorunné. Tyčinek je malý počet, většinou 5 nebo méně, řidčeji více (6 až 10). Gyneceum je tvořeno jediným plodolistem, pouze u rodu dialium mohou být plodolisty i dva. Semeník je přisedlý nebo stopkatý a obsahuje zpravidla 2, řidčeji 1 nebo naopak větší počet vajíček. Plody jsou obvykle nepukavé a připomínající peckovici nebo křídlaté typu samara a zpravidla obsahují jen 1 nebo 2 semena. Výjimečně jsou plody pukavé anebo peckovice rozpadavé na jednosemenné plůdky.\n\nPodčeleď \"Dialioideae\" zahrnuje 17 rodů a asi 85 druhů. Je rozšířena v tropech celého světa.\n\nPodčeleď \"Dialioideae\" se v taxonomii bobovitých objevuje poprvé až v roce 2017. Předtím byly rody této čeledi řazeny do tribu \"Cercideae\" v rámci podčeledi \"Caesalpinioideae\", která byla shledána parafyletickou a komplexně reorganizována. Rody tohoto tribu byly rozděleny do celkem 3 různých podčeledí představujících monofyletické vývojové větve. \"Dialioideae\" představují sesterskou větev kladu zahrnujícího stávající podčeledi \"Caesalpinioideae\" a \"Papilionoideae\".\n\n\nPlody některých druhů rodu dialium jsou jedlé. Stromovití zástupci tohoto i některých dalších rodů jsou zdrojem dřeva. Některé druhy mají význam v tradiční medicíně.\n\n\"Androcalymma\",\n\"Apuleia\",\n\"Baudouinia\",\n\"Dialium\",\n\"Dicorynia\",\n\"Distemonanthus\",\n\"Eligmocarpus\",\n\"Kalappia\",\n\"Koompassia\",\n\"Labichea\",\n\"Martiodendron\",\n\"Mendoravia\",\n\"Petalostylis\",\n\"Poeppigia\",\n\"Storckiella\",\n\"Uittienia\",\n\"Zenia\"\n"}
{"id": "1287621", "url": "https://cs.wikipedia.org/wiki?curid=1287621", "title": "Bairon-et-ses-Environs", "text": "Bairon-et-ses-Environs\n\nBairon-et-ses-Environs je francouzská obec v departementu Ardensko v regionu Grand Est. Vznikla 1. 1. 2016 sloučením obcí Le Chesne, Louvergny a Les Alleux. V roce 2014 žilo v těchto obcích 1 077 obyvatel.\n\nSousední obce jsou: Belleville-et-Châtillon-sur-Bar, Chagny, Lametz, Marquigny, Montgon, Omont, Quatre-Champs, Sauville, Tannay, Vandy, Vendresse, Voncq a Vouziers.\n\n"}
{"id": "1287628", "url": "https://cs.wikipedia.org/wiki?curid=1287628", "title": "Seznam brabantských vévodů", "text": "Seznam brabantských vévodů\n\nTento seznam zahrnuje brabantské panovníky, lankrabata a vévody.\n\n\n\n\n\n\n"}
{"id": "1287629", "url": "https://cs.wikipedia.org/wiki?curid=1287629", "title": "Louvergny", "text": "Louvergny\n\nLouvergny je bývalá francouzská obec v departementu Ardensko v regionu Grand Est. V roce 2013 zde žilo 67 obyvatel.\n\nK 1. lednu 2016 byla sloučena s obcemi Le Chesne a Les Alleux do nově vzniklé obce Bairon-et-ses-Environs.\n\n\"Počet obyvatel\"\n"}
{"id": "1287640", "url": "https://cs.wikipedia.org/wiki?curid=1287640", "title": "Wenzel Worowka", "text": "Wenzel Worowka\n\nWenzel Worovka (19. května 1815 Praha – 30. listopadu 1902 Praha) byl vrchní ředitel České spořitelny (Böhmische Sparkasse), místostarosta Prahy a poslanec Českého zemského sněmu.\n\nVystudoval pražskou právnickou fakultu (1832-1835), kde získal titul doktora práv (1837). V roce 1848 opustil státní službu a stal se ředitelem kanceláře České spořitelny. Během svého života byl opakovaně vyznamenán císařem a povýšen do rytířského stavu (rytíř řádu železné koruny III. třídy, 1855), nositel řádu Františka Josefa, komandér papežského řádu sv. Silvestra, nositel pražské Občanské medaile z roku 1866, čestný náčelník c.k. Pražského občanského střeleckého spolku.\n\n"}
{"id": "1287644", "url": "https://cs.wikipedia.org/wiki?curid=1287644", "title": "Derviš Korkut", "text": "Derviš Korkut\n\nDerviš Korkut (5. května 1888 Travnik, Bosna a Hercegovina – 28. srpna 1969 Sarajevo, Socialistická federativní republika Jugoslávie) byl bosenskohercegovský teolog, duchovní a pedagog bosňáckého původu. K jeho jménu často bývá přidávána iniciála M. (Muniba, tj. syn Muniba), aby se odlišil od svého příbuzného Derviše Korkuta.\n\nNarodil se do travnické rodiny s bohatou tradicí islámské vzdělanosti. Jeho otec Ahmed Munib-efendija (1848?–1925), ředitel v muslimské základní škole, ruždii, pak mudarris (učitel) v travnické medresea nakonec člen Ulema-medžlisu Islámského společenství v Bosně a Hercegovině, se oženil s Šehidou/Šahidou Biščević, s níž přivedl na svět tři syny (Sakib, 1884–1929, Derviš, 1888–1969, a Hamdija). V druhém manželství s Arifou Oručovou se narodili synové Besim, 1904–1975, a Hazim. Vedle to měl pět dcer. Ahmedův bratr Muhamed Hazim-efendija byl v letech 1877–1914 travnickým muftím, stejně jako jejich otec Derviš Muhamed-efendija (1830–1877).\n\nDerviš v Sarajevu dokončil Vyšší gymnázium (1901–1909, maturitní zkoušku složil 26. června 1909). Ve vzdělávání pokračoval v Istanbulu, a to na Teologické fakultě (\"Darülfünun-ı Şahan\"e, diplom získal 13. července 1914). Po návratu do vlasti dva roky působil jako soukromý učitel náboženství, tureckého, francouzského a německého jazyka. V polovině roku 1916 získal místo učitele náboženství v Chlapecké učitelské škole (\"Muška učiteljska škola\") v Derventě. V polovině roku 1917 byl mobilizován, do konce roku 1918 sloužil jako vojenský imám a nemocniční kaplan (v Hodoníně, Lublani, Udine a nakonec v Sarajevu). Poté se vrátil do Derventy.\n\nNa vlastní žádost byl 31. ledna 1921 uvolněn z učitelské služby. Hned 21. září byl Ulema-medžlisem, nejvyšší radou Islámského společenství, jmenován za ekonoma-prefekta (\"mudiri-dahilija\") reformované Okružní medresy v Sarajevu (otevřena 1916, od 1922 jako Vyšší medresa, 1924 zrušena), kde jeho bratr Sakib zastával post ředitele. Zde zůstal jen krátce, následujícího roku byl jmenován za vedoucího III. třídy Muslimského oddělení Ministerstva věr Království Srbů, Chorvatů a Slovinců. Z tohoto místa byl na nátlak Radikální strany donucen odejít, propuštěn byl 24. dubna 1923. Poté byl čtyři roky bez stálého zaměstnání. Roku 1926 se obrátil na ministerstvo školství v Bělehradě s žádosti o přidělení místa učitele náboženství v Chlapecké preparandě v Sarajevu nebo úředníka v Zemském muzeu v Sarajevu. Jeho žádosti bylo vyhověno 14. dubna 1927, kdy byl jmenován kustodem v Zemském muzeu. Na tomto místě setrval dva roky, než byl 15. září 1929 po nenadálé smrti svého bratra Sakib-efendiji jmenován za jeho nástupce v úřadu travnického muftí. Tuto funkci vykonával rok, než byl úřad muftího zrušen. Roku 1930 byl umístěn do muzea v Centinje a následně do Zemského muzea v Sarajevu (1937–1944). Dne 6. října 1944 sám vůdce chorvatských fašistů Ante Pavelić podepsal jmenovací dekret pro Korkuta na místo knihovníka v Chorvatské národní a univerzitní knihovně, na toto místo ale nikdy nenastoupil a raději předstíral dlouhodobou zdravotní neschopnost. Mezi lety 1945 a 1947 znovu pracoval v Zemském muzeu. Roku 1947, dva roky poté, co se v Bosně a Hercegovině dostali k moci komunisté, byl zatčen a nato coby člen smyšlené „Skupiny Kasima Dobrači“ odsouzen na osm let těžkého žaláře. Ve vězení nakonec strávil šest let (od 7. dubna 1947 do 7. června 1953). Od roku 1953 byl kustodem Muzea města Sarajeva.\n\nPo německé invazi do Jugoslávie před nacisty skryl sarajevskou hagadu, před jistou smrtí v koncentračním táboře pak zachránil Židovku Miru Papo (roku 1994 za to manželé Korkutovi získali titul Spravedlivý mezi národy).\n\nOd září 1923 do října 1925 byl prvním a posledním generálním tajemníkem Jugoslávské muslimské národní organizace (\"Jugoslavenska muslimanska narodna organizacija\", JMNO), která se odštěpila od Jugoslávské muslimské organizace. JMNO vedl tuzlanský muftí Ibrahim-efendija Maglajlić a při parlamentních volbách roku 1923 propadla, poté víceméně stagnovala a nakonec se rozpadla.\n\nKorkut přispíval do mnohých periodik, mezi nimiž nechyběl \"Gajret, Pravda, Iršad, Večernja pošta\" aj. Mezi lety 1933 a 1936 redigoval věstník nejvyššího stařešinstva Islámského společenství (\"Glasnik Vrhovnog starješinstva Islamske vjerske zajednice Kraljevine Jugoslavije\").\n\nRoku 1940 se oženil s dcerou albánského intelektuála a jugoslávského poslance z Kosova Asim-efendiji Luzhy (1938–1941), které tehdy bylo sotva 16 let. Servet (1924?–2013) mu porodila syna Muniba a dcery Abidu a Lamiju (*1955, vdaná Jaha). Během výkonu trestu se jeho žena přestěhovala do Kosovské Mitrovice za příbuznými, starší dcera Abida v tomto čase podlehla meningitidě.\n\nDervišův bratr Sakib byl travnický muftí (1927–1929) a bratr Besim přeložil Kurʼán do srbochorvatštiny (bosenštiny).\n\n"}
{"id": "1287646", "url": "https://cs.wikipedia.org/wiki?curid=1287646", "title": "David Novák (teolog)", "text": "David Novák (teolog)\n\nDavid Novák (* 10. dubna 1966 Praha) je český protestantský kazatel, teolog a publicista; od roku 2017 předseda Rady Církve bratrské. \n\nPo dokončení střední školy pracoval jako elektrikář. V roce 1985 nastoupil dvouletou základní vojenskou službu. V roce 1991 nastoupil do denního studia na čerstvě otevřeném Evangelikálním teologickém semináři. Během studií se stal vedoucím odboru mládeže v Církvi bratrské a tuto práci vykonával 16 let, pak několik let pracoval v této církvi jako evangelista. V roce 1993 založil Českou pobočku organizace Atleti v Akci. \n\nPo ukončení teologického studia na Evangelikálním teologickém semináři dálkově vystudoval Fakultu humanitních studií (dříve IZV) a pak International Baptist Theological Seminary, pod University of Wales. Vyučoval na několika středních školách, naposledy na gymnáziu Jana Patočky předmět Společenské vědy. V roce 2001 byl zvolen do Rady CB, V roce 2013 se stal kazatelem sboru na Praze 13. Od roku 1999 vyučuje na Evangelikálním teologickém semináři Na ETS vyučuje filozofii, misiologii, filozofii a etiku sociální práce. Od roku 2013 je rovněž předsedou České evangelikální aliance. V roce 2012 se stal kazatelem ve sboru CB Praha 13 Stodůlky. \n\nByl zvolen předsedou Rady Církve bratrské a funkce se ujal v září 2017. Je ženatý a má dva syny Adama a Martina.\nVíra ve vírech doby, Návrat Domů, 2001\n\nVíra ve vírech otazníků, TWR, 2002\n\nRozhovory s Nietzschem, Návrat Domů, 2004\n\nVíra ve vírech strach, Návrat Domů, 2010\n\nEvangelium neobyčejných, Návrat Domů, 2014\n\nNebezpečné povolání, Nakladatelství KMS, 2018\n\n\n"}
{"id": "1287648", "url": "https://cs.wikipedia.org/wiki?curid=1287648", "title": "Panoráma Obrana Sevastopolu", "text": "Panoráma Obrana Sevastopolu\n\nPanoráma Obrana Sevastopolu () je muzeum bitvy o Sevastopol (1854–1855), zřízené speciálně pro ohromné panoramatické plátno \"Obrana Sevastopolu\" malíře Franze Alexejeviče Roubauda. Roku 1942 byla budova vybombardována a z plátna se z celkových 1116 m² podařilo zachránit pouze ohořelé fragmenty. Současní návštěvníci tak mohou obdivovat pouze kopii původního Roubaudova plátna.\n\nSevastopol se stal v polovině 19. století místem klíčového střetnutí krymské války. V té se Anglie, Francie a Osmanská říše pokoušely vytlačit Rusko z Balkánského poloostrova a z oblasti Černého moře. Po 11 dlouhých měsíců (od 17. října 1854 do 9. září 1855) čelili ruští obránci několikanásobné přesile protivníka, dokud nebyli donuceni stáhnout se na sever. Celá válka vyvrcholila podepsáním Pařížské mírové smlouvy, která nepřinesla žádné z bojujících stran úplné vítězství.\n\nAutorem panorámatu byl zakladatel ruského panoramatického umění, profesor v oboru vojenského malířství Imperátorské akademie výtvarných umění v Petrohradu Franz Alexejevič Roubaud. Vycházel přitom z jedné z nejvýraznějších epizod bojů o Sevastopol – bitvy na vrchu Malachov kurgan () 6. června 1855. Toho dne 75 tisíc ruských vojáků odrazilo útok 173 tisíc Angličanů a Francouzů.\n\nZa hlavního hrdinu bitvy považoval Roubaud lid, jehož udatnost chtěl vystihnout především. Práci na panorámatu započal umělec roku 1901. Přicestoval kvůli tomu do Sevastopolu, prostudoval historické dokumenty, obeznámil se s někdejším bojištěm, rozmlouval s účastníky a svědky bojů, načež v Petrohradu vzniknul první náčrt obrazu. Ohromné malířské plátno o rozměrech 14 x 115 m vytvořil v Mnichově za pomoci tří německých malířů a 20 studentů bavorské akademie výtvarných umění.\n\nV létě 1904 bylo plátno dopraveno do Sevastopolu a 14. května 1905 bylo slavnostně otevřeno zvláště pro tyto účely zbudované muzeum. Jedním z prvních návštěvníků byli veteráni bitvy o Sevastopol.\n\nProjekt budovy muzea vypracoval vojenský inženýr, plukovník Friedrich-Oskar Enberg. 27. února 1902 byl Enbergův náčrt odeslán do Petrohradu a 31. července 1902 jej schválil car Mikuláš II.\n\nAčkoliv je na obrazu zachycen pohled z vrchu Malachov kurgan, muzejní budova se nachází na jiném klíčovém místě bitvy o Sevastopol - na tzv. Čtvrté baště. Právě na této baště se bojů účastnil osmadvacetiletý Lev Nikolajevič Tolstoj.\n\nVe výklencích na fasádě jsou umístěny mramorové busty hrdinů obrany Sevastopolu: Vladimira Alexejeviče Kornilova, Pavla Stěpanoviče Nachimova, Vladimira Ivanoviče Istomina, Alexandra Ivanoviče Panfilova, Fjodora Michajloviče Novosilského, Grigorije Ivanoviče Butakova, Stěpana Alexandroviče Chruljova, Alexandra Vasiljeviče Melnikova, Lva Nikolajeviče Tolstého, Nikolaje Ivanoviče Pirogova, Pjotra Markoviče Košky, Ignatije Vladimiroviče Ševčenka a Dašy Sevastopolské. Aby na plátno padalo přirozené světlo, bylo na střeše zřízeno speciální kruhové okno.\n\n25. června 1942 na budovu dopadly německé bomby a plátno zachvátil požár. Díky odvaze a úsilí námořníků Černomořské flotily bylo zachráněno 86 jednotlivých fragmentů obrazu. V noci 27. června byly tyto fragmenty naloženy na poslední loď, která přístav opustila, torpédoborec Taškent směřující do Novorossijsku a převážející mj. také 2000 raněných, žen a dětí. Plavidlo bylo sice cestou těžce poškozeno, do Novorossijsku však doplulo a lidé i náklad byli zachráněni. Bohužel však do kajuty, kde byly uloženy zbytky plátna, pronikla voda, takže ačkoliv byly asi 2/3 z celkových 1116 m² zachráněny, jejich restaurace nebyla možná.\n\nPo válce bylo rozhodnuto o zhotovení kopie zničeného plátna. Práce vedl akademik V. N. Jakovlev a po jeho smrti akademik P. P. Sokolov-Skalja. Nejedná se však o zcela přesnou kopii, na výjev bylo doplněno několik nových výjevů (např. kuchař v zemljance).\n\nZrekonstruované muzeum bylo znovuotevřeno 16. října 1954.\n"}
{"id": "1287649", "url": "https://cs.wikipedia.org/wiki?curid=1287649", "title": "Mircea", "text": "Mircea\n\nMircea [\"mirča\"] je rumunské jméno, které je formou jihoslovanského jména Mirče odvozeného od slovanského slova mir znamenajícího mír. Může znamenat:\n\n\n\n\n"}
{"id": "1287651", "url": "https://cs.wikipedia.org/wiki?curid=1287651", "title": "Kostel svatého Apolináře (Sadská)", "text": "Kostel svatého Apolináře (Sadská)\n\nKostel svatého Apolináře v Sadské je barokně upravený původně románský římskokatolický filiální kostel nymburské farnosti. Nachází se na vyvýšeném místě ve středočeské obci Sadská, okres Nymburk.\n\nKostel se nachází na kopci Sadská, z něhož je za dobré viditelnosti vidět i na Sněžku. Z cesty od kostela ke hřbitovu je krásný rozhled na severovýchodní část města. Před kostelem je křížek s ukřižovaným Kristem a na zatravněném pozemku u kostela je socha sv. Václava.\n\nPodle legendy měl v místě současného kostela, na východní části kopce, kolem roku 864 založit sv. Cyril kapli svatého Klimenta. V roce 1118 nechal kníže Bořivoj II. namísto kaple vystavět společně s opevněným hradem také kostel zasvěcený svatému Apolináři, při kterém vznikla kapitula sv. Apolináře, nejvyšší stupeň církevních škol. Kostel byl dokončen v roce 1120. Před rokem 1140 byl proboštem kapituly pozdější pražský biskup Ota.\n\nPři gotické přestavbě z iniciativy Karla IV. po roce 1362 se přibyl ke kostelu síťově sklenutý presbytář. Kapitula byla přenesena k nově založenému kostelu svatého Apolináře na Novém Městě pražském. Jedním z posledních děkanů kláštera v Sadské byl Arnošt z Pardubic, jenž byl roku 1344 jmenován prvním arcibiskupem pražským. Do uprázdněného kláštera byl umístěn konvent kanovníků augustiniánů, kteří přestavbu kostela sv. Apolináře provedli. \n\nPozdější klášter augustiniánů kanovníků, podobně jako většina domů ve vsi, byl roku 1420 zničen a vypálen husity a konvent se uchýlil do mateřského kláštera v Roudnici nad Labem a později do několika klášterů v Polsku. Kostel jako jediný přestál husitské řádění.\n\nV letech 1737–1739 byla provedena radikální barokně-gotická přestavba podle plánů Kiliána Ignáce Dientzenhofera. Ke gotickému presbytáři byla připojena napříč kostelní loď a věž, a tím byl vytvořen půdorys kříže. \n\nNa hlavním oltáři je obraz Kojící madony – vzácná vlámská práce z poloviny 17. století. Hlavní oltář je z roku 1722 od kutnohorského řezbáře F. M. Katterbauera. Oltářní obraz je z roku 1848 od Josefa Vojtěcha Hellicha (1807–1880). \n\n"}
{"id": "1287653", "url": "https://cs.wikipedia.org/wiki?curid=1287653", "title": "SC Fortuna Köln", "text": "SC Fortuna Köln\n\nSC Fortuna Köln (celým názvem: Sportclub Fortuna Köln e. V.) je německý sportovní klub, který sídlí v Kolíně nad Rýnem, jenž leží ve spolkové zemi Severní Porýní-Vestfálsko. Od sezóny 2014/15 působí ve 3. lize, třetí německé nejvyšší fotbalové soutěži. Své domácí zápasy odehrává na Südstadionu s kapacitou 12 000 diváků. Klubové barvy jsou červená a bílá.\n\nZaložen byl 21. února 1948 po fúzi tří městských klubů, a to Bayenthaler SV (založený v roce 1920), Sparkassen-Verein 1927 Köln (založený v roce 1927) a SV Victoria Köln (založený v roce 1911). Největším úspěchem je účast ve finále národního poháru v ročníku 1982/83. Ve zmiňovaném finále Fortuna podlehla svému městskému rivalovi 1. FC Köln poměrem 0:1.\n\nMimo mužský fotbalový oddíl má sportovní klub i jiné oddíly, mj. oddíl házené a ženského fotbalu.\n\nFotbalový klub byl založen 21. února 1948 po fúzi tří městských klubů. Jmenovitě se jedná o Bayenthaler SV (založený v roce 1920), Sparkassen-Verein 1927 Köln (založený v roce 1927) a SV Victoria Köln (založený v roce 1911). Všechna tři mužstva před založením Fortuny nebyla nějak úspěšná. Nejvýrazněji se do historie německého fotbalu zapsala SV Victoria, poté co v německém mistrovství ročníku 1942/43 došla až do osmifinále.\n\nJediná účast v Bundeslize se datuje do sezóny 1973/74, kdy se Fortuna jako nováček soutěže umístila na sestupovém sedmnáctém místě.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1287654", "url": "https://cs.wikipedia.org/wiki?curid=1287654", "title": "Annáš", "text": "Annáš\n\nAnnáš (\"Annas, Ananus\") byl židovský velekněz v jeruzalémském chrámu v letech 6–15, který je zmiňován v \"Novém zákoně\". Podle Janova evangelia k němu byl přiveden Ježíš po svém zatčení, Annáš ho vyslýchal a pak teprve poslal před soud k tehdejšímu veleknězi Kaifášovi.\n\nZ Annášovy rodiny, o které se kriticky zmiňuje Talmud, pocházeli další velekněží včetně Kaifáše (dle Jana Annášův zeť) a Anana, který nechal popravit Ježíšova bratra Jakuba.\n"}
{"id": "1287657", "url": "https://cs.wikipedia.org/wiki?curid=1287657", "title": "Omont", "text": "Omont\n\nOmont je francouzská obec v departementu Ardensko v regionu Grand Est. V roce 2014 zde žilo 77 obyvatel.\n\nSousední obce jsou: Baâlons, Bairon-et-ses-Environs, Chagny, Vendresse a Villers-le-Tilleul.\n\n\"Počet obyvatel\"\n"}
{"id": "1287667", "url": "https://cs.wikipedia.org/wiki?curid=1287667", "title": "Arduino mini", "text": "Arduino mini\n\nArduino Mini \"[čti Arduíno]\" je v informatice název malého jednodeskového počítače z otevřené platformy Arduino, který je založen na mikrokontrolerech ATmega od firmy Atmel.\nJe asi nejmenší oficiální verzí Arduina a je navržen tak, aby ušetřil co nejvíce místa. Kvůli tomu nemá USB port. K programování je proto potřeba použít externí USB převodník. Běží na procesoru ATmega328 s taktem 16 MHz. Díky tomu, jak je malý, ho můžeme použít například v dálkových ovladačích, pro ovládání klávesnice ke vstupním dveřím nebo například k chytrému osvětlení podle denního světla.\n"}
{"id": "1287670", "url": "https://cs.wikipedia.org/wiki?curid=1287670", "title": "Kostel svatého Martina (Javorník)", "text": "Kostel svatého Martina (Javorník)\n\nKostel svatého Martina je římskokatolický, orientovaný filiální, bývalý farní kostel v Javorníku, místní části obce Rudník. Patří do farnosti Trutnov II – Horní Staré Město. Od 4. 10. 1993 je chráněn jako kulturní památka České republiky. Je příkladem vesnického sakrálního okrsku.\n\nKostel, obklopený hřbitovem vymezeným ohradní zdí, byl ve slohu vrcholného baroka vybudován stavitelem A. Parmou z Hostinného v letech 1707–1708. V současnosti není využíván a chátrá, stejně jako celé okolí. Střecha je z porezlého plechu, chybí část střešních okének. Statika budovy je narušená, ve zdivu jsou svislé praskliny, staticky porušená je i klenba. Omítka je zčásti poškozena. Část oken je rozbitá.\n\nPozemek s kostelem je od srpna 2017 majetkem spolku Omnium, který usiluje o záchranu památky.\n\nJednolodní budova z let 1707–1708. Presbytář je obdélný, polygonálně ukončený. Na severní straně je čtvercová sakristie, nad západním průčelím je vysoká a mohutná hranolová věž. Hlavní portál v západním průčelí je jednoduchý a nezdobený. Vedlejší vstup v jižní zdi lodi je zdoben reliéfem Krista.\n\nV interiéru byla je nezvyklá trojramenná kruchta na toskánských sloupech, mající ve střední části dvě patra. Ještě před jejím zřícením v roce 2004 byly varhany odstěhovány do kostela v Podlažicích na Chrudimsku. Inventář je barokní, oltář je dílem mistra Tobiáše z Lánova. Kamennou kazatelnu na toskánském sloupu vytvořil K. Parma.\n\nPravidelné bohoslužby se v kostele nekonají.\n\n"}
{"id": "1287677", "url": "https://cs.wikipedia.org/wiki?curid=1287677", "title": "Marie-Eve Gahiéová", "text": "Marie-Eve Gahiéová\n\nMarie-Eve Gahiéová (* 27. listopadu 1996 Paříž) je francouzská zápasnice–judistka afrického původu.\n\nS judem začínala v 8 letech v Paříži v klubu Force XV pod vedením Erica Roulliera, se kterým později trénovala v klubech Budo Thias a SGS. Od roku 2014 je členkou populárního pařížského klubu FLAM91, kde se připravuje pod vedením Baptisty Leroye. Ve francouzské ženské reprezentaci se pohybuje od roku 2015 ve střední váze do 70 kg.\n\n\n\n"}
{"id": "1287678", "url": "https://cs.wikipedia.org/wiki?curid=1287678", "title": "Kyselov (rozcestník)", "text": "Kyselov (rozcestník)\n\nNázev Kyselov může nést:\n\n"}
{"id": "1287686", "url": "https://cs.wikipedia.org/wiki?curid=1287686", "title": "Přistávací plochy 1 a 2", "text": "Přistávací plochy 1 a 2\n\nLanding Zones (česky Přistávací plochy 1 a 2), zkratkou LZ-1 a LZ-2, jsou dvě vybetonované přistávací plochy pro vertikálně přistávající nosné rakety Falcon 9 od SpaceX. Na místě původně plánované třetí plochy je budováno zázemí pro lodě CrewDragon. Plochy byly postaveny na pozemcích pronajatých od letectva Spojených států v únoru 2015, na místě bývalého startovacího komplexu 13.\n\nHlavní přistávací plochu LZ-1 tvoří betonový základ průměru 86 metrů, vedlejší plocha LZ-2 má o něco menší průměr a obě plochy jsou označené stylizovaným X z loga společnosti SpaceX. Původně byly plánovány další čtyři plochy o průměru 46 metrů. Z toto plánu ale sešlo a bylo v plánu dostavět jen dvě plochy. Ty by umožnily přistání všech tří stupňů Falconu Heavy na pevnině. V průběhu roku 2017 ale vyšlo najevo, že SpaceX počítá na místě pro třetí plochu se zázemím pro lodě CrewDragon. Dodatečnou infrastrukturu přistávacích ploch tvoří vozovka pro pohyb jeřábu, podstavec na raketu, dálkově ovládané protipožární systémy pro případ selhání a velká betonová základna, vzdálena od přistávacích ploch, pro připevnění stupně, který bude sklopený do vodorovné polohy.\n\nK prvnímu přistání na pevnině předcházelo pět testovacích přistání prvního stupně na mořskou hladinu a dvě neúspěšná přistání na mořskou plošinu. Od 2. března 2015 byl původní název LC-13 nahrazen označením \"Landing Complex 1\". Až poté bylo místo přejmenováno na \"Landing Zone 1\". Elon Musk v lednu 2016 odhadoval, že úspěšnost všech pokusů o přistání v roce 2016 bude přibližně 70 procent a v roce 2017 se zvýší na 90 procent. Předeslal, že společnost očekává při přistávání ještě několik neúspěchů.\n\nV červenci 2016 SpaceX požádala o povolení vybudovat další dvě přistávací plochy v \"Landing Zone 1\" pro přistávání bočních stupňů Falconu Heavy. V polovině roku 2017 vyšlo najevo, že třetí plocha postavena nebude.\n\nPřistávací plocha 2 (LZ-2) se nachází severozápadně od hlavní plochy a je užívána pro přistávání jednoho ze dvou postranních stupňů Falconu Heavy. Stavba této plochy začala v květnu 2017.\n\nSpolečnost SpaceX také podepsala smlouvu o pětiletém pronájmu na západním pobřeží USA v komplexu Vandenbergovy letecké základny, konkrétně zařízení SLC-4W, kde je v současnosti již také vybetonovaná přistávací plocha.\n\nV polovině roku 2017 vyšlo najevo, že SpaceX na místě třetí přistávací plochy plánuje vybudovat zázemí pro testování a kontrolu lodí CrewDragon. To bude zahrnovat i testovací stanoviště pro statické zážehy motorů SuperDraco.\n\nPo schválení od FAA uskutečnila SpaceX své první úspěšné přistání v areálu 22. prosince 2015, při dvacátém letu rakety Falcon 9, což byl osmý test kontrolovaného sestupu prvního stupně Falconu 9. Druhé úspěšné přistání v LZ-1 se uskutečnilo krátce po půlnoci místního času (EDT) 18. července 2016 při letu CRS-9. Třetí úspěšné přistání prvního stupně proběhlo při letu CRS-10 19. února, což bylo při třicátém letu Falconu 9.\n\nK prvnímu přistání na ploše LZ-2 došlo 6. ledna 2018, kdy na ní přistál stupeň B1025.2, který byl součástí prvního letu Falconu Heavy.\n\n"}
{"id": "1287691", "url": "https://cs.wikipedia.org/wiki?curid=1287691", "title": "Muriel Sparková", "text": "Muriel Sparková\n\nDame Muriel Sarah Sparková (Dame Muriel Sarah Cambergová; 1. února 1918 – 13. dubna 2006) byla skotská spisovatelka. Věnovala se psaní románů, povídek, básní a esejí. Muriel Spark označil v roce 2008 britský deník The Times 8. místem z '50 nejlepších britských spisovatelů od roku 1945'. \n\nMuriel Cambergová se narodila v městské části Bruntsfield v Edinburghu jako dcera Bernarda Camberga, inženýra, a Sarah Elizabeth Maudové. Otec byl židovského vyznání, matka vychovávala Muriel v presbyteriánské víře. Vzdělání získala ve škole pro dívky (1923-35), v letech 1934-35 absolvovala kurz 'komerční korespondence a precizního psaní' na Heriot-Watt College. Krátký čas učila anglický jazyk a poté pracovala jako sekretářka v obchodním domě.\n\nMuriel se vdala za Sidneyho Oswalda Sparka 3. září 1937. Zanedlouho jej následovala do Jižní Rhodésie (nyní Zimbabwe). Jejich syn Samuel Robin se narodil v červenci 1938. Během pár měsíců spisovatelka zjistila, že její muž trpí maniodepresivní psychózou se sklony k násilným výbuchům. Muriel opustila svého manžela i syna v roce 1940. Do Británie se vrátila na počátku roku 1944, pracovala ve vojenské zpravodajské službě po zbytek druhé světové války. Z vydělaných peněz podporovala svého syna. Spisovatelka trvala na vytvoření domova pro svou rodinu v Anglii, Robin se ovšem později vrátil se svým otcem do Skotska, kde byl vychováván matčinými rodiči. \n\nMuriel Sparková se naplno začala věnovat psaní až po válce. Mezi první žánry, kterým se oddala patří poezie a literární kritika. V roce 1947 se stala editorkou Poetry Revue. Muriel Sparková se nechala pokřtít Anglikánskou církví v roce 1953, avšak v následujícím roce konvertovala ke Katolické církvi, což považovala ve své kariéře za stěžejní. Zvláště ve svém vývoji v autorku románů. Penelope Fitzgeraldová, přítelkyně Muriel a také romanopiskyně, o Sparkové napsala, že 'dokáže vidět lidskou existenci jako celek, presně jak spisovatelé musí na svět nahlížet . . ., a také že tato vlastnost byla Sparkové vlastní až poté, co se stala katoličkou'. V rozhovoru pro BBC Radio 4 sdělila Johnu Tusovi o své konverzi a efektech na její psaní: 'Strachovala jsem se, zdali to bude či nebude správné? Mohu o tom napsat román - nebude to pošetilé? A tak nějak spolu s mým náboženstvím, pokud společně tyto věci dávají smysl, nevím, ale zdá se, že jsem získala seběvědomí. . .' poté ji Graham Greene, Gabriel Felding a Evelyn Waugh podpořili v jejím rozhodnutí psát. \n\nMezi lety 1955-65 žila Muriel Sparková v ubytovně v jihovýchodním Londýně, městská část Camberwell. První román, \"The Conformters\" (česky nevyšlo), byl vydán v roce 1957. Románem se prolínají aspekty konverze ke Katolické církvi spolu s katolictvím, avšak hlavním tématem zůstává mladá žena, která si uvědomuje svou pozici hlavního postavy v díle. \"The Prime of Miss Jean Broddie\" (česky nevyšlo) z roku 1961, byl román mnohem úspěšnější. \n\nSpisovatelka strávila pár let v New Yorku, poté se přestěhovala do Říma, kde potkala sochaře Penelope Jardina v roce 1968. Počátkem sedmdesátých let se usadili v Toskánsku, ve vesnici Civitella della Chiana, jíž se v roce 2005 stala Muriel Sparková čestnou občankou. Od pobytu v New Yorku doprovázely pověst Muriel Sparkové dohady o její homosexualitě, i přesto že Sarková se svými přáteli tyto řeči zamítali. Veškerý svůj majetek zanechala Jardinovi s ujištěním, že její syn nedostane žádné dědictví.\n\nMuriel Sparková neposkytla svolení k vydání pamětí, které napsal Martin Stannard. Penelope Jardine nyní vlastní práva, díky tomu byla knih vydána v červenci roku 2009. V té době poskytl Stannard rozhovor pro BBC Radio 4, ve kterém o knize hovoří. A.S. Byatt se zmínil o Jardinových snahách pozměnit vyznění knihy ve vlídný prospěch Muriel Sparkové.\n\nSpisovatelka byla oceněna Řádem britského impéria v roce 1967 za zásluhy literatuře. Muriel Sparková byla dvakrát zařazena do užšího výběru Booker Prize, v roce 1969 pro The Public Image (Idol verejnosti, dostupné v slovenském jazyce) a v roce 1981 za Loitering with Intent. Cena Golden PEN Award byla Sparkové udělena za 'celoživotní přínos literatuře' (1998).\n\nČestný doktorát získala spisovatelka hned osmkrát. Na své Alma mater, Heriot-Watt University (1995), dále na univerzitách v Aberdeen, Edinburghu, Londýně, Oxfordu, St. Andrews, Strathclydu a na Americké Univerzitě v Paříži.\n\nMuriel Sparková a její syn měli vždy velmi složitý vztah. Rozpory mezi nimi způsobila především víra, Robin byl ortodoxním židem a velmi se zasazoval, aby byla jeho babička prohlášena za židovku (byla oddána v kostele, není ovšem jasné, jestli oba rodiče Sparkové byli židé). Sparková po těchto intervencích vše shrnula jako synovy snahy strhnout na sebe pozornost, která by mu dopomohla v kariéře umělce. Během jedné z jejích posledních autogramiád v Edinburghu Sparková odpověděla na otázku, zdali by se ráda viděla se svým synem následovně: 'Myslím, že jsem se mu doposud dokázala vyhnout, jak nejlépe jsem mohla.' \n\n\nMuriel Sparková si vedla záznamy svých osobních i profesních aktivit od čtyřicátých let 20.stol. Tento archiv čítá mnoho diářů, šekových knížek a desítky tisíc dopisů a oficiální korespondence. Sparková použila svůj osobní archiv k napsání autobiografie \"'Curiculum Vitae\"' (česky dosud nevyšlo), po zveřejnění v roce 1992 byla velká část archivu uložena ve Skotské národní knihovně.\n\n"}
{"id": "1287698", "url": "https://cs.wikipedia.org/wiki?curid=1287698", "title": "Sportfreunde Lotte", "text": "Sportfreunde Lotte\n\nSportfreunde Lotte (celým názvem: Verein für Laufspiele Sportfreunde Lotte e. V. von 1929) je německý sportovní klub, který sídlí v obci Lotte, jenž leží ve spolkové zemi Severní Porýní-Vestfálsko. Od sezóny 2016/17 působí ve 3. lize, třetí německé nejvyšší fotbalové soutěži. Své domácí zápasy odehrává na Frimo Stadionu s kapacitou 10 059 diváků. Klubové barvy jsou modrá a bílá.\n\nZaložen byl v roce 1929 pod názvem Turnverein Lotte. Svůj současný název nese od roku 1946. Největším úspěchem je účast ve čtvrtfinále národního poháru v ročníku 2016/17. Ve zmiňovaném čtvrtfinále pak Lotte podlehlo bundesligové Borussii Dortmund poměrem 0:3. V tomhle pohárovém ročníku porazil mj. několik profesionálních mužstev, a to Werder Brémy (poměrem 2:1), Bayer 04 Leverkusen (poměrem 6:5 po prodloužení) a TSV 1860 München (poměrem 2:0)\n\nMimo mužský fotbalový oddíl má sportovní klub i jiné oddíly, mj. oddíl házené, gymnastiky, rychlochůze a plavání.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1287707", "url": "https://cs.wikipedia.org/wiki?curid=1287707", "title": "Prezidentské volby ve Finsku 2012", "text": "Prezidentské volby ve Finsku 2012\n\nV roce 2012 se počtvrté konala volba prezidenta Finské republiky na šestileté funkční období v systému dvoukolové přímé lidové volby.\n\nPrvního kola (22. ledna) se účastnili kandidáti osmi politických stran. Výsledky byly následující:\n\nCelkem bylo odevzdáno 3 060 771 hlasů (celkem oprávněných voličů 4 402 622, z nich s bydlištěm v zahraničí 230 422), čili hlasovalo 72,8 % voličů, se započtením Finů ze zahraničí 69,7 % voličů. Předběžně hlasovalo 1 415 004 voličů a standardně v den volby 1 655 425 voličů. 9 658 hlasů, tedy 0,31 % bylo neplatných. V prvním kole nikdo z kandidátů nedosáhl většinového počtu hlasů (50% + 1 hlas z odevzdaných).\n\nDo druhého kola (5. února) postoupili první dva kandidáti. Výsledky byly následující:\n\nCelkem bylo odevzdáno 2 879 753 hlasů čili hlasovalo 68,9 % voličů.\n\n25 133 hlasů, tedy 0,87 prosenttia bylo neplatných (rekordní počet).\n\nPrezidentem Finské republiky se stal Sauli Niinistö.\n"}
{"id": "1287711", "url": "https://cs.wikipedia.org/wiki?curid=1287711", "title": "Kuchyně Americké Samoy", "text": "Kuchyně Americké Samoy\n\nKuchyně Americké Samoy je velmi podobná kuchyni samojské, ze sousední Samoy. Národním jídlem je fia fia, mix masa vepřového, kuřecího, rybího, tropického ovoce (hlavně chlebovník, kokos, banán, limetky a mango) a palusami (kokos zabelený v palmovém listu z palmy taro a pečený). Často je jídlo připravované technikou umu, kdy je dáno na horké kameny, nejčastěji maso. Nejčastější nápoj je slavnostní nápoj z pepřovníku kava. Protože je na Americké Samoy hodně amerických vojáků, populární jsou i jídla z americké kuchyně jako například hamburger, hot dog nebo coca cola.\n"}
{"id": "1287713", "url": "https://cs.wikipedia.org/wiki?curid=1287713", "title": "Jockum Nordström", "text": "Jockum Nordström\n\nJockum Nordström (* 19. prosince 1963 Stockholm) je švédský výtvarník. Je jedním z nejznámějších současných umělců. Společně s malířkou Mammou Andersonovou žije a pracuje ve Stockholmu. Nejvíce je známý pro své živé koláže, ale také pro kresby, malby a ilustrace. Nordström je zastoupen newyorskou Galerií Davida Zwirnera. Přehlídku jeho prací uspořádalo v roce 2013 muzeum moderního umění a art brut v Lille (All I Have Learned and Forgotten Again).\n\nNordström se narodil 19. prosince 1963 ve Stockholmu, Švédsko. V jeho rodině žil se dvěma bratry a jednou sestrou. Jeho otec Gert Z Nördstrom byl profesorem umění na Univerzitě umění a designu v Konstfacku, tedy na stejné škole, kde promoval Jockum v roce 1988. Nordströmova popularita eskalovala s vydání trilogie \"Sailor och Pekka\" a během zaměstnání jako ilustrátor v stockholmských novinách Dagens Nyheter (1997-99). Nordström také navrhl obaly na gramodesky rockové skupiny Caesars. Jeho první show v USA byla v Jack Hanley Gallery v San Franciscu, 1999. Jeho reputace prudce vzrostla poté, co některé z Nordströmových kreseb vystavila Liste in Basel. Její vyprodávní vedlo také do veřejných sbírek Muzea moderního umění (MoMA) v New Yorku. Krátce poté se připojil ke galerii David Zwinger.\n\nJockum Nordström potkal svou ženu Karin Mamma Anderson, když pracoval na letním kempu. Žijí se svými dvěma syny ve čtvrti Tallkrogen, Stockholm.\n\nNordström je známý pro své koláže, kresby, malby, skulptury, jenž spojují folkové umění spolu s outsider art, jazzem a surrealistickou koláží. Věnuje se také designu nábytku, návrhy přebalů alb a dětské ilustraci. Knihy pro děti také píše. Jeho práce vystavuje Collection of Modern Art (New York), Moderna Muset a Magasin 3 ve Stockholmu a muzeum umění ve Stockholmu.\n\n\"Námořník a Pekka\", 2015, Baobab (\"Sailor och Pekka\")\n\n\n"}
{"id": "1287717", "url": "https://cs.wikipedia.org/wiki?curid=1287717", "title": "Joseph Thomson", "text": "Joseph Thomson\n\nJoseph Thomson (14. února 1858 Penpont – 2. srpna 1895 Londýn) byl skotský cestovatel a spisovatel, který se zasloužil o odstranění posledních bílých míst z mapy Afriky.\n\nVystudoval geologii na Edinburské univerzitě a v roce 1878 se přidal k výpravě Královské zeměpisné společnosti, kterou vedl Alexander Keith Johnston. Vyrazili z Dar es Salaamu do oblasti Velkých jezer, v Beho Beho Johnson podlehl malárii a do čela expedice se postavil teprve jednadvacetiletý Thomson. Objevil pro Evropany jezero Rukwa, prozkoumal pohoří Mbizi a Kipengere, okolí jezer Njasa a Tanganika i oblast podél řeky Lukuga. Po úspěchu této cesty podnikl další do povodí řeky Rovuma, v roce 1883 pak vyrazil z Mombasy do vnitrozemí a jako první běloch prošel územím bojovných Masajů až k jezeru Baringo. Po návratu byl vyslán na další výpravu do Sokotského sultanátu, kde měl za úkol posílit britský vliv proti pronikání Němců, později zmapoval pohoří Atlas. V roce 1890 ho Cecil Rhodes pověřil průzkumem oblasti severně od Zambezi, kde Thomson pronikl až k jezeru Bangweulu. Od roku 1892 se Joseph Thomson kvůli zdraví podlomenému množstvím prodělaných tropických chorob zdržoval na britských ostrovech, kde zemřel ve věku sedmatřiceti let.\n\nJe autorem šesti cestopisů a románu \"Ulu: an African Romance\". Byla po něm pojmenována gazela Thomsonova, jeho vyprávění o Africe inspirovalo Henryho Ridera Haggarda k napsání bestselleru \"Doly krále Šalamouna\", přátelil se také s Jamesem Matthewem Barriem. Předseda královské zeměpisné společnosti Clements Markham o něm napsal: \"„Mezi úžasné výdobytky Josepha Thomsona patří to, že nikdy nezpůsobil smrt jediného domorodce. Pro vedoucího expedic je to důkaz velmi vzácných osobních kvalit, které ho postavily do nejpřednější řady průzkumníků.“\" \n\n"}
{"id": "1287718", "url": "https://cs.wikipedia.org/wiki?curid=1287718", "title": "Prezidentské volby ve Finsku 2018", "text": "Prezidentské volby ve Finsku 2018\n\nFinské prezidentské volby v roce 2018 pro zvolení prezidenta Finské republiky na funkční období 2018-2024 se měly konat, jak předepisuje současná platná legislativa, dne 28. ledna 2018 (tj. o čtvrté neděli měsíce ledna). Případné druhé kolo mělo být konáno o dva týdny později, tj. v neděli 11. února. Možnosti předběžného hlasování mohli finští voliči využít v prvním kole v době 17.−23. ledna 2018 a v druhém kole 31. ledna − 6. února 2018.\n\nVítězem voleb se stal hned v prvním kole konzervativec Sauli Niinistö.\n\nFinská poslanecká sněmovna (Eduskunta) původně plánovala přesun všech státních voleb na třetí neděli měsíce dubna, čímž mohlo dojít k tomu, že první kolo prezidentské volby by se uskutečnilo dne 15. dubna 2018 (společně s krajskými volbami) a druhé kolo 29. dubna 2018. Nakonec se ale zákonná novelizace termínu prezidentských voleb nijak nedotkla, protože novelizace zákona o krajích a tím i krajské volby byly odloženy na pozdější dobu.\n\nKandidáty byli bývalý finský ministerský předseda Matti Vanhanen (za centristy), neúspěšný prezidentský kandidát z voleb roku 2012 Pekka Haavisto (za Zelené), jenž byl druhý v prvním kole a prohrál v kole druhém, poslankyně a bývalá ministryně školství a práce a sociálních věcí Tuula Haatainen(ová) (za finské sociální demokraty), Merja Kyllönen(ová) (za Levicový svaz), Nils Torvalds (za Švédskou lidovou stranu zastupující finské švédskojazyčné obyvatelstvo) a Laura Huhtasaari(ová) (za Pravé Finy). Úřadující prezident, konzervativec Sauli Niinistö měl ještě možnost kandidovat podruhé, a o svůj úřad se podruhé ucházel prostřednictvím nikoliv své strany, ale sdružení voličů, k čemuž potřeboval souhlas dvaceti tisíc finských občanů. Niinistöa ale podpořila i jeho domovská strana a kromě ní i někteří odštěpenci od populistických Pravých Finů z uskupení tzv. Modré budoucnosti i finští křesťanští demokraté. Prostřednictvím sdružení voličů se o prezidentský post rovněž ucházel Paavo Väyrynen, předseda Občanské strany (na tento post kvůli kandidatuře rezignoval) a dřívější dlouholetý člen centristické strany, který se o prezidentství za toto uskupení ucházel v letech 1988, 1994 a 2012.\n\nProstřednictvím sdružení voličů se o post prezidenta také chtěli ucházet šéfredaktor Ilja Janitskin či občanský aktivista Petri Hirvimäki, ale později k tomu nedošlo.\n\nZe všech průzkumů vystupoval jako jasný vítěz současný finský prezident Sauli Niinistö, jenž by podle všech průzkumů vyhrál již první kolo, v němž musí získat nejméně polovinu všech odevzdaných hlasů plus minimálně jeden hlas navíc.\n\nPodle průzkumu objednaného večerníkem Ilta-Sanomat na konci roku 2015 by ve volbách 2018 65 % rozhodnutých voličů volilo současného prezidenta Sauliho Niinistöa, kandidoval-li by; na druhém místě se umístil Pekka Haavisto za Zelené, kterého by volilo 15 % voličů. Jiného kandidáta by volilo 9 % respondentů a na otázku nedokázalo odpovědět 11 %. Pokud by Niinistö nekandidoval, Haavista by volilo 32 %, současného finského předsedu vlády, centristu Juhu Sipiläho 21 %, bývalého finského ministerského předsedu a ministra financí, konzervativce Alexandera Stubba 9 % a (tehdejšího) představitele populistických Pravých Finů Tima Soiniho 6 % voličů.\n\nPodle zdroje TNS, v průzkumu z dubna 2017 vyjádřilo svou podporu Niinistöovi 66 % voličů, Haavistovi 19 %, sociálnímu demokratovi Eerovi Heinäluomovi 5 %, Mattimu Vanhanenovi 4 %, Merje Kyllönen(ové) 3 %, Sampovi Terhovi (tehdy) zastupujícímu populistické Pravé Finy 1 % a jiným kandidátům rovněž 1 % voličů. Zdroje Taloustutkimus a Tietoykkönen přisuzují v květnu, respektive na přelomu května a června Niinistöovi 72, resp. 62 % hlasů. Haavisto by obdržel 12 (11) %, Heinäluoma 3 %, Vanhanen 3 (1) %, Kyllönen(ová) 2 (2) %, Terho 1 %, Essayah (křesťanští demokraté) 1 (0) %, Torvalds nebyl ještě zahrnut / 1 %, jiný kandidát 2 (7) %, na otázku nedokázalo odpovědět 5 (12) % respondentů. V druhém uvedeném průzkumu se pro Haatainen, Lauru Huhtasaari(ovou) za Pravé Finy a Väyrynena vyslovilo po 1 % respondentů.\n\nPrůzkum Taloustutkimus přisoudil v srpnu 2017 Niinistöovi 60 % hlasů. Haavisto by obdržel 12 %, Vanhanen 3 %, Kyllönen(ová) 2 %, Huhtasaari(ová) 4 %, Väyrynen 2 %, Torvalds 1 %, jiný kandidát 5 %, na otázku nedokázalo odpovědět 9 % respondentů. Zářijový průzkum TNS přisuzuje Niinistöovi 68 % hlasů. Haavisto by obdržel 13 %, Haatainen(ová) 3 %, Vanhanen 2 %, Kyllönen(ová) 2 %, Huhtasaari(ová) 3 %, na otázku nedokázalo odpovědět 10 % respondentů.\n\nPrůzkum Taloustutkimus přisoudil v říjnu 2017 Niinistöovi 76 % hlasů. Haavisto by obdržel 14 %, Haatainen(ová) 1 %, Vanhanen 2 %, Kyllönen(ová) 2 %, Huhtasaari(ová) 3 %, Torvalds 1 %, jiný kandidát 1 %. Říjnový průzkum Tietoykkönen přisuzuje Niinistöovi 60 % hlasů. Haavisto by obdržel 10 %, Haatainen(ová) 3 %, Vanhanen 2 %, Kyllönen(ová) 3 %, Huhtasaari(ová) 4 %, Väyrynen 1 %, jiný kandidát 2 %; na otázku nedokázalo odpovědět 14 % respondentů.\n\nI průzkumy výsledků pro druhé kolo prezidentské volby, pakliže by se konalo, hovořily zcela jasně pro Sauliho Niinistöa.\n\nV druhém kole by podle květnového průzkumu Taloustutkimus dopadl duel Niinistö - Haavisto 76 % : 19 % (nerozhodnutých je 5 % respondentů). Podle srpnového průzkumu Taloustutkimus by Niinistö zvítězil nad Haavistem poměrem 70 % : 22 % hlasů (nerozhodnutých je 8 % respondentů), nad Huhtasaari(ovou) ještě větším poměrem 87 % : 7 % hlasů (nerozhodnutých je 6 % respondentů) a nad sociálnědemokratickou političkou Maarit Kristiinou Feldt-Rantou poměrem 81 % : 9 % hlasů (nerozhodnutých je 10 % respondentů). Podle zářijového průzkumu TNS by Niinistö zvítězil nad Haavistem poměrem 77 % : 16 % hlasů (nerozhodnutých je 7 % respondentů), nad Huhtasaari(ovou) ještě větším poměrem 87 % : 4 % hlasů (nerozhodnutých je 9 % respondentů), nad Haatainen(ovou) poměrem 85 % : 6 % hlasů (nerozhodnutých je 9 % respondentů) a nad Vanhanenem poměrem 89 % : 3 % hlasů (nerozhodnutých je 8 % respondentů). Podle říjnového průzkumu Taloustutkimus by Niinistö zvítězil nad Haavistem poměrem 82 % : 18 % hlasů, nad Haatainen(ovou) i Kyllönen(ovou) poměrem 94 % : 6 % hlasů a nad Huhtasaari(ovou) i Vanhanenem poměrem 96 % : 4 % hlasů.\n\nV oznámeném termínu 28. ledna 2018 se konalo první kolo voleb. V něm získal favorizovaný kandidát Sauli Niinistö 62,7 % hlasů, což znamená, že zvítězil a druhé kolo konáno nebude. Celkem bylo odevzdáno 3 001 325 hlasů, z toho menšina (1 413 803) v řádný den voleb a většina (1 587 522) v předběžném korespondenčním hlasování trvajícím jeden týden (17. – 23. ledna). Na druhém místě uspěl Pekka Haavisto (Zelení) s 12,4 % hlasů, na třetím Laura Huhtasaari(ová) s 6,9 % hlasů, na čtvrtém Paava Väyrynen s 6,2 % hlasů. O další místa se dělí Matti Vanhanen (Finský střed) s 4,1 % hlasů, Tuula Haatainen(ová) (Finská sociální demokracie) s 3,3 % hlasů, Merja Kyllönen(ová) (Levicový svaz) s 3,0 % hlasů a Nils Torvalds (Švédská lidová strana) s 1,5 % hlasů. \n"}
{"id": "1287720", "url": "https://cs.wikipedia.org/wiki?curid=1287720", "title": "Mustafa Hilmi Hadžiomerović", "text": "Mustafa Hilmi Hadžiomerović\n\nMustafa Hilmi-efendija (Hadži)Omerović (1816 Kulen Vakuf, osmanská říše – 10. února 1895 Sarajevo, Bosna a Hercegovina) byl sarajevský muftí a reisu-l-ulema Islámského společenství v Bosně a Hercegovině.\n\nPocházel ze starobylé rodiny Omićů z Bosenské krajiny, která často střídala příjmení (ta se v Bosně a Hercegovině ustálila za rakousko-uherské okupace po roce 1878). Sám používal příjmení Omerović, nejčastěji s přídomkem hadži, odkazujícím na vykonanou náboženskou pouť jeho otce Omera do Mekky.\n\nMekteb, nižší islámskou školu, navštěvoval v rodném městě. Krátce se vzdělával medrese, vyšší islámské škole, v Prijedoru, pak navštěvoval Gazi Husrev-begův hanikah v Sarajevu. Jeho učitelem byl vzdělanec Mehmed-efendija Kučuk (Küçük), navštěvoval též přednášky sarajevského muftího Muhameda Šakir-efendiji Muidoviće a Muhamed-efendiji Telalagiće. Roku 1837 se vypravil za studiem do Istanbulu. Po patnácti letech se rozhodl vrátit do vlasti. Na cestě do Bosny mu bylo nabídnuto místo učitele, muderrise, v medrese ve městě (Bosanski) Novi, ale nakonec dal přednost jiné nabídce, vykonávat stejné povolání v sarajevské Gazi Husrev-begově medrese (1853–1888). Do toho obsadil post imáma v Arebi-Atik mešitě. Někdy na přelomu let 1855 a 1856 byl jmenován sarajevským muftím (nominálně jím zůstal do 1893).\n\nRoku 1882 byl rakousko-uherskými okupačními úřady vybrán za prvního reisu-l-ulemu Islámského společenství v Bosně a Hercegovině. Na tomto postu setrval do roku 1893, kdy ze zdravotních důvodů rezignoval. Jeho místo zaujal Mehmed Teufik-efendija Azabagić. Při návštěvě muslimského advokáta Jusuf-bega Filipoviće v Sarajevu 8. února 1895 upadl do bězvědomí a o dva dny později zemřel. Pohřeb se uskutečnil hned 11. února, přičemž zádušní mše za neboštíka proběhla v Gazi Husrev-begově mešitě. \n\nDuchovní byl nositelem řady vyznamenání, roku 1887 např. obdržel řád Františka Josefa I. třídy, velkokříž – velkostuha.\n\nOmerović přivedl na svět osm dětí, z tohot tři syny. Jeho starší syn Mehmed Refik-efendija Muftić (1854–1916) byl hlavním mudarrisem v Gazi Husrev-begově medrese (1888–1916) a nejmladší syn Salim-efendija Muftić (1876–1938) zastával úřad sarajevského muftího (1914–1930) a předsedy Ulema-medžlisu v Sarajevu Islámského společenství (1930–1936). Prostřední syn Omer, zemský úředník, si vzal za manželku Rafiju, dceru Mehmeda Teufik-efendiji Azabagiće.\n"}
{"id": "1287721", "url": "https://cs.wikipedia.org/wiki?curid=1287721", "title": "Sonneberg", "text": "Sonneberg\n\nSonneberg je okresní město v jižním Durynsku při hranicích s Bavorskem. Je správním městem zemského okresu Sonneberg.\n\nV prosinci roku 1910 byl Sonneberg druhým největším městem Sasko-meiningenského vévodství s 15 878 obyvateli.\n\nOd Sonnebergu k Eisenachu prochází spolkovou zemí Durynsko pohoří Durynský les (\"Thüringer Wald\").\n\nNa železniční trati Sonneberg – Probstzella byly nasazovány pětispřežní tendrové parní lokomotivy Řady 95, vyráběné v letech 1922-1924.\n\nJe zde observatoř, kde byla také pozorována planetka Hermes. Také je zde německé muzeum hraček a kostel sv. Petra.\n\nSídlí zde německý fotbalový klub 1. FC Sonneberg.\n\nV roce 1948 zde byla založena firma Piko (celým názvem \"PIKO Spielwaren GmbH\"), německý výrobce modelových vláčků.\n\n\n\n"}
{"id": "1287728", "url": "https://cs.wikipedia.org/wiki?curid=1287728", "title": "Mladoňov (rozcestník)", "text": "Mladoňov (rozcestník)\n\nNázev Mladoňov má více sídel:\n\n"}
{"id": "1287730", "url": "https://cs.wikipedia.org/wiki?curid=1287730", "title": "Zeja", "text": "Zeja\n\nZeja může být:\n"}
{"id": "1287734", "url": "https://cs.wikipedia.org/wiki?curid=1287734", "title": "Administrativní dělení Íránu", "text": "Administrativní dělení Íránu\n\nÍrán je rozdělen na třicet jedna provincií (persky: استان \"Ostān\"), každý je spravován místním centrem, obvykle největším místním městem, které je nazýváno hlavním městem provincie (persky: مرکز Markaz). Provincie se dělí na 362 hrabství, která se dále dělí na okresy.\n\nDo roku 1950 byl Írán rozdělen do dvanácti provincií: Ardalán, Ázerbájdžán, Balúčistán, Fárs, Gílán, Arak-e Adžam, Chorásán, Chúzistán, Kermán, Larestán, Lorestán a Mázandarán.\n\nV roce 1950 byl Írán reorganizován na deset provincií s podřízenými guvernoráty: Gílán; Mázandarán; Východní Ázerbájdžán, Západní Ázerbájdžán; Kermánšáh; Chúzistán; Fárs; Kermán; Chorasán; Isfahán.\n\nOd roku 1960 do 1981 byly guvernoráty povýšeny do provinčního stavu. Od té doby bylo vytvořeno několik nových provincií, naposledy v roce 2004, kdy byla provincie Chorásán rozdělena do tří nových provincií, stejně jako odtrhnutí provincie Alborz z Teheránské provincie v roce 2010.\n"}
{"id": "1287739", "url": "https://cs.wikipedia.org/wiki?curid=1287739", "title": "Henri Allouard", "text": "Henri Allouard\n\nHenri Émile Allouard (11. července 1844 Paříž – 11. srpna 1929 Paříž) byl francouzský malíř a sochař.\n\nHenri Allouard studoval u Alexandra Schoenewerka a Eugèna-Louise Lequesne. V Salonu francouzských umělců vystavoval od roku 1865 do roku 1928. Původním zaměstnáním knihkupec se Allouard sochařství začal věnovat poměrně pozdě, až v roce 1872, kdy již měl zajištěné živobytí.\n\nOd roku 1889 byl součástí poroty Salonu pro sochařství a dekorativní umění. Zúčastnil se svými díly mnoha světových výstavy (od roku 1889), v roce 1900 mu byla udělena zlatá medaile.\n\nJeho tvorba byla známá kombinováním polychromovaného mramoru a bronzu, pracoval ale také s terakotou, slonovinou a drahými kovy. Je autorem nástěnných maleb v Panthéonu, Opeře Garnier a pařížské radnici.\n\nByl představitelem novobarokního sochařství.\n\nVedle malířství se věnoval také malbě a pastelu, zejména v žánrech historické malby, krajinářství a zátiší.\n\nHenri Allouard byl jedním z dobrovolných pedagogů Normální školy pro výuku kreslení zvané podle své adresy rue Vavin. Jeho ateliér se nacházel v rue Vavin č. 28.\n\nJe pohřben v Paříži na hřbitově Père-Lachaise (32. oddělení).\n\n\n\n"}
{"id": "1287740", "url": "https://cs.wikipedia.org/wiki?curid=1287740", "title": "Ñandutí", "text": "Ñandutí\n\nÑandutí je jemná vyšívaná krajka vyráběná tradičně v Paraguayi.\n\nKocem 18. století začaly domorodé, řemeslně zručné obyvatelky Paraguaye kopírovat od Španělek techniku výroby sluníčkové krajky pod jménem ñandutí (v guaranštině: \"pavučina\"). Protože Paraguay byla poměrně izolovaná od ostatního světa, vyvinul se bez vnějších vlivů jedinečný druh krajky. \n\nNa začátku 21. století se výroba ñandutí soustřeďuje na čtyři regiony východně od hlavního města Asunción. Jsou to: Itauguá, Pirayú, Guarambaré a Carapeguá.\n\nNa bavlněné podkladové tkanině napnuté v dřevěném rámu se zakreslí vzor krajky. Vnější kraj motivu se štepuje, vnitřní elementy se vyšívají. Hotová výšivka se pak odstřihne od podkladové tkaniny.\n\nKrajka se zhotovuje z hedvábné nebo bavlněné příze, často v pestrých barvách. \n\nUbrusy, dečky, ozdoby dámských oděvů aj.\n\n"}
{"id": "1287741", "url": "https://cs.wikipedia.org/wiki?curid=1287741", "title": "Ejektor (kanón)", "text": "Ejektor (kanón)\n\nEjektor (nebo také ejektor plynů) je pasivní zařízení pro odtah spalin a kouře z hlavní moderních tankových kanónů pracující na principu proudového čerpadla.\n\nVývoj tankových kanónů v první polovině 20. století a postupné zvyšování jejich ráží, hmotností prachových náplní a délky hlavní si vyžádal nutnost řešení problému zvýšeného pronikání spalin a kouře po výstřelu do prostoru osádky tanku. Řešením tohoto problému se stalo pasivní mechanické zařízení pro odtah spalin pracující na principu proudového čerpadla montované nejprve na přední část a později na střední část tankových kanónů. Poprvé byl ejektor instalován v roce 1948 na 90 mm kanón amerického tanku M26 Pershing (M26A1). V Sovětském svazu byl poprvé namontován na 100 mm kanón tanku T-54A v roce 1955.\n\nEjektor je tvořen dutým pouzdrem z oceli o délce 50 až 70 cm, které je obvykle montováno na střední část tankového kanónu. Spojení s kanónem je plynotěsné a mezi vnitřním prostorem pouzdra ejektoru a vnitřní částí kanónu je ve stěně hlavně vyvrtáno několik otvorů – obvykle vedených šikmo ve směru výstřelu. Při výstřelu se v hlavni i v pouzdře ejektoru vytváři přetlak. Poté co projektil opustí hlaveň klesá tento tlak rychleji v hlavni, pokles tlaku v ejektoru je pomalejší. Následné otevření uzávěru kanónu společně s uvolňováním plynu z ejektoru směrem k ústí hlavně kanónu prodlužuje dobu odtahu spalin a zvyšuje tak účinnost tohoto procesu.\n"}
{"id": "1287746", "url": "https://cs.wikipedia.org/wiki?curid=1287746", "title": "Štencův dům", "text": "Štencův dům\n\nŠtencův dům Salvátorská 8-10/ 931 a 1092/1 je secesní dům v Salvátorské ulici v Praze 1 byl postaven v letech 1909 až 1911 podle projektu architekta Otakara Novotného na náklady Jana Štence.\n\nJan Štenc byl nakladatel, majitel tiskárny a jednatel Spolku výtvarných umělců Mánes. V jeho grafickém studiu vznikaly špičkové knihy, především umělecké publikace. V Salvátorské ulici v Praze vznikl nejmodernější tiskařský dům v Rakousku-Uhersku, jeho interiér byl velmi světlý a vzdušný. Ve Štencově domě se scházeli nejlepší umělci a jiné významné osobnosti tehdejší doby, např. Max Švabinský, Jan Štursa nebo Jan Kotěra. Odcházela odtud zásadní umělecká díla české historie, probíhal tu bohatý společenský život.\n\nNa přelomu devatenáctého a dvacátého století došlo v Praze k jedné z největších urbanistických akcí (toho času) na světě. Šlo o tzv. Pražskou asanaci. Zvláště staré Židovské město (tehdy spíše než o ghetto šlo již jen o chudinskou čtvrť), ale také rozsáhlé části Starého Města nevyhovovaly tehdejším hygienickým potřebám. Pozemky v nejlukrativnější části města tak byly komerčně zcela nevyužitelné. Došlo tedy k velkému bourání, kterému za oběť padla spousta z dnešního hlediska historicky cenných památek a místo nich se začaly budovat stavby nové a dostatečně reprezentativní. Došlo i k novému rozvržení a rozšíření ulic.\n\nJednu z nově vzniklých parcel si vyhlédl nakladatel a tiskař Jan Štenc.\n\nNechal si vypracovat architektem Otakarem Novotným (1880 až 1959), žákem zakladatele české moderní architektury Jana Kotěry, radikálně pojatý projekt velkého nakladatelského a obytného domu se dvěma dvory, který by byl vystavěn ve staroměstské Salvátorské ulici 8-10 ve stylu moderní secese.\n\nPlán Otakara Novotného se Janu Štencovi zalíbil: podařilo se spojit v jediném domě bytovou i průmyslovou část. V budově se totiž nacházely byty nakladatele a jeho rodiny, pracovna, fotoateliér a také grafický závod a reprezentativní prostory páně Štencovy firmy. Modernistické průčelí z režného zdiva ve stylu holandské architektury (bezesporu výsledek Novotného studijního pobytu v Nizozemí) je ukončené čtvrtválcovým ateliérovým oknem. Stavba velmi výrazně kontrastuje s přezdobenými štukovými dekoracemi okolních budov.\n\nNa realizaci stavby, se podíleli stavitelé Karel Schandl a Matěj Blecha.\n\nNakladatel zemřel v roce 1947 a tak se nedožil Vítězného února a přechodu jeho krásné stavby do správy podniku Knihtisk a Tiskárny. Tehdy ještě byl vztah k secesi (ale i například ke kubismu) rozporuplný, šlo o relativně mladé styly, proto nikomu nevadilo provádět i různé nešetrné zásahy do, z dnešního pohledu velmi zajímavých, staveb.\n\nPo roce 1989 se v rámci restitucí vrátila budova Štencovým dědicům. V polovině 90. letech proběhla hloubková rekonstrukce objektu ve vnitrobloku, ve kterém následně sídlilo školící a předváděcí centrum kosmetické společnosti Wella. Po ukončení nájmu byl objekt využíván pro krátkodobé pronájmy, natáčel se zde mimo jiné seriál Mamon.\n\nNová kapitola objektu se začala psát v roce 2016, kdy si budovu pronajala společnost Opero pro nové coworkingové a společenské centrum. Objekt prošel rekonstrukcí, jejímž principem bylo především vrátit původní ráz architektury. Tým mladých architektů a designérů při návrhu interiérů ctil původní návrhy architekta Novotného; pracovní stoly jsou tak například ve stylu původních stolů tiskařských. „Museli jsme udělat řadu úprav a zbourat postavené příčky a podhledy, které zde v 90. letech a stavbu znehodnotily. Nyní máme k dispozici objekt, který má ambici stát se špičkovým sdíleným prostorem, kam budou směřovat podnikatelé a manažeři, zástupci svobodných profesí nebo podnikatelé ze vzdálenějších oblastí, kteří hledají v Praze občasné útočiště,“ říká Pavel Bouška, jeden ze tří mužů, kteří stojí za vznikem coworkingového centra Opero (dalšími jsou Pavel Přikryl a Luboš Černý).\n\nPo náročné rekonstrukci Štencův dům opět ožil. Nový nájemce zde vytvořil coworkingové centrum Opero, které by mělo sloužit jako místo setkávání a sdílení „myšlenek a příležitostí,“ jak říká Pavel Bouška – stejně tomu bylo za časů Jana Štence. Ve Štencově domě lze navíc využívat i kavárnu pro členy a hlavní sál, kde se mohou pořádat různé druhy seminářů, workshopů, eventů či společenských akcí.\n\nVstup do objektu ve dvoře vypadá dnes stejně jako v roce 1909.\n\n\n"}
{"id": "1287750", "url": "https://cs.wikipedia.org/wiki?curid=1287750", "title": "Wikitribune", "text": "Wikitribune\n\nWikitribune byl zpravodajský server, na kterém zprávy vznikaly za spolupráce profesionálních novinářů a laické veřejnosti. Projekt představil jeden ze zakladatelů Wikipedie Jimmy Wales 25. dubna 2017. Wikitribune není součástí projektů Nadace Wikimedia. Projekt měl přinášet věcné a neutrální zpravodajství a byl financován z pravidelných příspěvků podporovatelů.\n\nObsah Wikitribune byl bezplatný a bez reklam. Příznivci byli vybídnuti, aby zaplatili 10–15 dolarů měsíčně. Platící uživatelé také mohli spolurozhodovat o tématech, kterým se web bude věnovat. Podle pravidel museli novináři uvádět zdroj zprávy, případně kompletní přepis nebo záznam rozhovorů. Veřejnost mohla zprávy upravovat a aktualizovat, ovšem k uveřejnění došlo až po schválení zaměstnanci nebo důvěryhodnými dobrovolníky. Mezi poradce Jimmyho Walese na tomto projektu patřil americký právník a politický aktivista Lawrence Lessig. Jimmy Wales pro tento server založil v dubnu 2017 firmu \"Jimmy Group\", která si registrovala ochrannou známku pro \"\"Wikitribune\"\".\n\nStránky projektu Wikitribune byly v říjnu 2019 přesměrovány na nový projekt Jimmyho Walese, WT Social. Je to proprietární síť s uzavřenou licencí (copyright).\n\nSíť funguje jen pro registrované zájemce. Po registraci se ale uživatel zařadí do fronty a musí na zpřístupnění služby počkat blíže nespecifikovanou dobu. Virtuální frontu může přeskočit tím, že zaplatí předplatné.\n\n"}
{"id": "1287752", "url": "https://cs.wikipedia.org/wiki?curid=1287752", "title": "Pavel Tichý", "text": "Pavel Tichý\n\nPavel Tichý (18. února 1936 Brno – 26. října 1994 Dunedin, Nový Zéland) byl český logik, filosof a matematik, od roku 1970 v exilu.\n\nPavel Tichý se narodil 18. února 1936 v Brně v rodině pojišťovacího úředníka. Vyrůstal ve Zlíně, roku 1948 se rodina přestěhovala do Vsetína, kam byl jeho otec přeložen. Pavel Tichý studoval na Masarykově gymnáziu Vsetín a patřil k premiantům třídy. Poté studoval na Univerzitě Karlově, obory filozofie a matematika, studia úspěšně ukončil roku 1959 doktorskou prací \"Výklad Gödelovy věty o neúplnosti v prosté teorii typů\".\n\nOd roku 1961 do roku 1968 pracoval na katedře logiky UK jako odborný asistent, aspiranturu ukončil roku 1964 prací \"Vyčíslitelnost ve vztahu k teoriím\" a získal tak titul CSc. Roku 1968 získal stáž na katedře filozofie Univerzity v Exeteru ve Velké Británii. Ačkoli ještě roku 1969 byl na UK jmenován docentem, ze stáže v Exeteru se do komunistického Československa už nevrátil a v Exeteru přijal nabídku na docenturu v Dunedinu (Nový Zéland) na univerzitě Otago University, kam roku 1970 emigroval s rodinou a kde roku 1971 začal vyučovat. Působil zde, se studijní přestávkou 1976-1977 na univerzitě v Pittsburghu (USA), až do konce života a vytvořil tu vrcholnou část svého díla. \n\nHlavní výsledek jeho práce obsažený v jeho spisech, zejména v \"The Foundations of Frege’s Logic\" (1988), je vytvoření systému Transparent Intensional Logic (TIL), který je rozvinut a vyložen zejména v knize Duží, Jespersen, Materna: Procedural Semantics for Hyperintensional Logic, Springer 2010, a dále zpracováván především českými a slovenskými logiky a dánským logikem Bjørnem Jespersenem. \n\nPo roce 1989 Pavel Tichý uvažoval o návratu do vlasti, roku 1994 vyhrál konkurs na místo vedoucího katedry logiky na UK v Praze, ale na toto místo již nenastoupil. Zemřel v Dunedinu na Novém Zélandu, poté co podlehl záchvatu deprese. Roku 2004 vyšel soubor jeho studií v knize \"Pavel Tichý’s Collected Papers in Logic and Philosophy\".\n\n\n\n"}
{"id": "1287759", "url": "https://cs.wikipedia.org/wiki?curid=1287759", "title": "Seznam dílů seriálu Zákon a pořádek", "text": "Seznam dílů seriálu Zákon a pořádek\n\nToto je seznam dílů seriálu \"Zákon a pořádek\".\n\n<onlyinclude>\n</onlyinclude>\n\n"}
{"id": "1287760", "url": "https://cs.wikipedia.org/wiki?curid=1287760", "title": "Zpožděné neutrony", "text": "Zpožděné neutrony\n\nZpožděné neutrony jsou neutrony, které nepocházejí přímo ze štěpení (tj. v době cca 10 s po rozštěpení jádra), ale jsou uvolněny se zpožděním několika milisekund až několika minut. Přestože v typických reaktorech představují zpožděné neutrony cca 1% nebo méně z celkového počtu uvolněných neutronů, je existence zpožděných neutronů zásadní pro regulovatelnost jaderných reaktorů.\n\nFragmenty štěpení, vzniklé jaderným štěpením jsou vzhledem ke svému přebytku neutronů velmi nestabilní a mění se následnými řetězovými beta-minus-rozpady postupně na stabilnější nuklidy. Takový rozpad vede v dceřiných jádrech v některých případech ke stavu nabuzení, který leží nad vazební energií neutronu a proto se okamžitě dále rozpadají s emisí neutronu. Tyto neutrony se proto objevují s poločasem rozpadu dotyčného beta rozpadu a výrazně později než původní rozštěpení jádra.\n\nPro praktický výpočet se nechá časové rozložení zpožděných neutronů přibližně popsat šesti časovými skupinami s odlišnými poločasy rozpadu. Poločasy rozpadu a podíly neutronů v každé skupině závisí na druhu štěpeného nuklidu a na energii rozpadem uvolněného neutronu. Například pro štěpení U-235 termickým neutronem platí:\n\nSoučet podílů činí v tomto, pro praxi důležitém případu štěpení, 0,67% všech neutronů.\n\nZpožděné neutrony jsou emitovány jednotlivě v přechodech mezi diskrétními stavy jader. Jejich energetické spektrum (všechny časové skupiny dohromady) se přesto dá hrubě představit stejné jako u okamžitých neutronů ze štěpení pomocí Maxwellova rozdělení. Ovšem je výrazně měkčí. Střední energie dosahuje pouze cca 0,45 MeV.\n\nJen díky zpožděným neutronům může být jaderný reaktor regulován při dosažení kritického provozního stavu. Časový odstup emise okamžitých neutronů o 10 s je příliš krátký proto aby šly nějaké regulační technické zásahy vůbec uplatnit.\n\nZatímco podíl zpožděných neutrony při štěpení uranu je 0,67%, představuje jejich podíl při štěpení plutonia pouze 0,22%. Proto je v rychlých reaktorech a také při používání MOX-palivových elementů do tlakovodních reaktorů odstup mezi stavy zpožděně kritickými a okamžitě kritickými menší a vyžaduje proto jemnější řízení.\n\n"}
{"id": "1287779", "url": "https://cs.wikipedia.org/wiki?curid=1287779", "title": "Přítelkyně z domu smutku (seriál)", "text": "Přítelkyně z domu smutku (seriál)\n\nPřítelkyně z domu smutku je čtyřdílný seriál České televize z roku 1992, v němž hlavní roli hrála Ivana Chýlková. Natočen byl podle stejnojmenné knihy Evy Kantůrkové. Kniha má autobiografické rysy – autorka byla téměř rok vězněna ve vazební věznici v Praze-Ruzyni, když byla obviněna z trestného činu podvracení republiky. Nakonec byla propuštěna a k soudu nikdy nedošlo (byl to jen další z triků komunistického režimu, jak držet jemu nepohodlné lidi v šachu). V seriálu nenese hlavní postava přímo jméno autorky, je označována jako \"paní Marta\". Tento seriál byl oceněn na MTF v Cannes Velkou stříbrnou cenou v kategorii seriálů a Velkou zlatou cenou za herecký výkon Ivany Chýlkové. Seriál, natočený v autentickém prostředí věznice, má díly: 1. Dům smutku. 2. Andy. 3. Helga. 4. Přítelkyně z domu smutku.\n\nPříběh vykresluje život ve vazební věznici a osudy spoluvězenkyň – proč se do vězení dostaly, jaký trestný čin spáchaly, spáchaly-li vůbec nějaký, z jakého pocházejí prostředí apod. Jejich čistě kriminální delikty kontrastují s „trestnou činností“ hlavní postavy, jež se do vězení dostala pouze kvůli vydávání svých knih v zahraničí, ale o které si ostatní spoluvězenkyně myslí, že je proti nim \"velký případ\".\n\nJak kniha, tak i seriál dopodrobna popisují pocity autorky, které ve vězení prožívala; v seriálu je kladen větší důraz na popisování výslechů s vyšetřovatelem. Skrze popis jednotlivých postav a jejich osudů a chování po uvěznění je však detailně přiblížena realita života v socialismu 70. a 80. let v ČSSR, včetně nerovného postavení žen ve společnosti a manipulace pravdy orgány činnými v trestním řízení.\n\n"}
{"id": "1287783", "url": "https://cs.wikipedia.org/wiki?curid=1287783", "title": "Jana Paroubek", "text": "Jana Paroubek\n\nJana Paroubek, roz. \"Pohořalá\" (16. dubna 1940 Praha – 4. února 1987 Kitzbühel), byla česká sochařka.\n\nV letech 1954-1958 studovala na UMPRUM a v letech 1958-1964 na AVU u Prof. Karla Pokorného a Jana Laudy. Jejím prvním manželem byl grafik Jaroslav Lukavský a druhým manželem se stal Ing. Zdeněk Paroubek.V roce 1968 emigrovala s manželem do Holandska. Zde žila nejdříve v Leerdamu, potom v Niew Beijerlandu a Oostvoorne. \nV Holandsku se postupně etablovala jako úspěšná sochařka, často se zúčastňovala výstav. Pracovala zpočátku se dřevem (do r. 1968), v emigraci přešla zejména na bronz, později se věnovala šperkům a papírovým sochám a reliéfům. Inspirovala se nejvíce ženským tělem, dělala akty, v několika případech i užité umění (např. designovala stůl v kombinaci bronzového aktu a skla). Zahynula tragicky při autonehodě v Rakousku během zimních prázdnin.\n\n\n"}
{"id": "1287786", "url": "https://cs.wikipedia.org/wiki?curid=1287786", "title": "Black Lodge Records", "text": "Black Lodge Records\n\nBlack Lodge Records je švédské hudební vydavatelství založené v roce 2002 se sídlem ve Stockholmu. Zaměřuje se především na heavymetalovou hudbu a její podžánry. Distributorem tohoto vydavatelství je švédská společnost Sound Pollution.\n"}
{"id": "1287787", "url": "https://cs.wikipedia.org/wiki?curid=1287787", "title": "Muhamed Seid Serdarević", "text": "Muhamed Seid Serdarević\n\nMuhamed (event. Muhammed) Seid-efendija Serdarević (8. prosince 1882 Zenica, Bosna a Hercegovina – 26. května 1918 Zenica, Bosna a Hercegovina) byl bosenskohercegovský islámský duchovní a pedagog bosňáckého původu.\n\nPocházel ze starobylé zenické rodiny s tradicí islámské vzdělanosti. V rodném městě absolvoval Sultan Ahmedovu medresu, kde jeho otec Abdulhamid-efendija (1856–1912) působil jako učitel, mudarris. Ve vzdělávání následně pokračoval v Gazi Husrev-begově medrese v Sarajevu (od 1899) a Daru-l-mualliminu (dokončil 1904), přípravce pro učitele v muslimských reformovaných školách, mektebech.\n\nPo dokončení škol se vrátil do Zenice, kde působil jako učitel v reformovaném mektebu (\"mektebi-ibtidaijje\"). Roku 1910 se stal šéfredaktorem sarajevského periodika \"Muallim\", měsíčníků stavovské organizace muslimských učitelů (založena 1909 jako \"Muslimansko muallimsko i imamsko društvo za Bosnu i Hercegovinu\"). V Sarajevu zůstal do roku 1913, kdy časopis zanikl. Po návratu do Zenice se stal imámem v místní věznici a krátce nato pak mudarrisem v Sultan Ahmedově medrese, kde vystřídal nedávno zesnulého otce. Roku 1914 stal tajemníkem nové stavovské organizace islámských duchovních, Sdružení bosensko-hercegovské ‘ilmijje (\"Udruženje bosansko-hercegovačke ilmijje\"). Tehdy mu byl také nabídnut úřad travnického muftího Islámského společenství v Bosně a Hercegovině, který ale z osobních důvodů odmítl.\n\nPřispíval do časopisů \"Behar, Tarik, Misbah, Biser\" a \"Mualim\". Byl neúnavným propagátorem moderní vzdělávání mezi muslimskou mládeží, a to i přes odpor konzervativního duchovenstva. Roku 1904 představil reformu mektebů (\"Preustrojstvo mektebi-ibtidaija\"), kterou doplnil učebními texty.\n\n"}
{"id": "1287788", "url": "https://cs.wikipedia.org/wiki?curid=1287788", "title": "Seman", "text": "Seman\n\nPříjmení Seman, přechýleně Semanová, nosí více významných osobností:\n\n"}
{"id": "1287793", "url": "https://cs.wikipedia.org/wiki?curid=1287793", "title": "Philipp von Mauthner", "text": "Philipp von Mauthner\n\nPhilipp von Mauthner (25. prosince 1835 Praha-Staré Město – 28. listopadu 1887 Vídeň), byl rakouský právník a politik českého původu. \n\nNarodil se na Starém Městě v Praze. Jeho otec Israel Mauthner byl obchodník. Roku 1848 se odstěhoval s rodiči do Vídně. V roce 1859 započal studia práv na univerzitě ve Vídni. Roku 1863 složil advokátní zkoušku a v roce 1868 byl jmenován právníkem. V letech 1878-1887 byl v dolnorakouském výboru advokátní komory a poté i viceprezidentem. Mauthner se zasadil zejména o svobodu advokacie a vystoupil vehementně proti omezování počtu autorizovaných advokátů v Rakousku. Byl považován za skvělého obránce u soudu a byl zároveň právníkem v oblasti bankovnictví. Za svůj život obdržel mnoho ocenění a vyznamenání, mimo jiné byl v roce 1887 povýšen do šlechtického stavu. Zemřel ve Vídni 28. listopadu 1887 a byl pohřben ve staré židovské části vídeňského Ústředního hřbitova.\n\nFilip Mauthner po sobě zanechal čtyři děti. Jeho nejstarší syn Hans Mauthner (1866-1933) byl právník vídeňské pobočky rodiny Rothschildů a byl také viceprezidentem banky \"Creditanstalt\".\n\n"}
{"id": "1287796", "url": "https://cs.wikipedia.org/wiki?curid=1287796", "title": "Tarasque", "text": "Tarasque\n\nTarasque je mytické stvoření z folklóru francouzského kraje Provence, připomínající lidožravého draka. Příběh o něm je uveden ve středověké Zlaté legendě a symbolicky vyjadřuje porážku předkřesťanských kultů.\n\nPodle pověstí byl Tarasque větší než býk, měl hlavu lva, uši koně a tvář starce, ostré zuby, rudé oči a páchnoucí dech, šest nohou podobných medvědím, tělo kryté želvím krunýřem opatřeným trny a ocas jako štír zakončený bodcem obsahujícím prudký jed. Žil v močálech okolo Rhôny, potápěl lodě, ničil pole, požíral lidi i dobytek. Nikdo ho nepomohl porazit, dokud do kraje nedorazila svatá Marta, která draka uklidnila křížem a náboženskými písněmi, spoutala ho svým opaskem a přivedla do města Nerluc, kde ho místní obyvatelé ukamenovali. \n\nNa paměť události bylo město Nerluc přejmenováno na Tarascon a dostalo do znaku vyobrazení draka, roku 1197 byl místní chrám zasvěcen svaté Martě. Roku 1469 zavedl René I. z Anjou procesí konaná každoročně koncem června, při kterých pochodují rytíři ve středověkých kostýmech a malá dívenka vede na řemínku figurínu na voze, představující Tarasqua. Obyvatelé se přitom modlí, aby byl kraj uchráněn záplav. Zvyk se později rozšířil do řady dalších měst ve Francii, Belgii a Španělsku.\n\nV roce 2005 byla legenda o Tarasqueovi a s ní spojené slavnosti zapsána mezi Mistrovská díla ústního a nehmotného dědictví lidstva, před tarasconským hradem byla odhalena socha draka od Pascala Demaumonta. Podle příšery byl pojmenován rod dinosaurů \"Tarascosaurus\", Tarrasque je také jedna z postav ve hře Dungeons & Dragons, Pablo Picasso vytvořil keramickou sošku nazvanou Tarasque.\n\n"}
{"id": "1287802", "url": "https://cs.wikipedia.org/wiki?curid=1287802", "title": "Kluane / Wrangell–St. Elias / Glacier Bay / Tatshenshini-Alsek", "text": "Kluane / Wrangell–St. Elias / Glacier Bay / Tatshenshini-Alsek\n\nKluane / Wrangell–St. Elias / Glacier Bay / Tatshenshini-Alsek je název jedné z lokalit světového přírodního dědictví UNESCO, která sestává ze čtyř přírodních parků na území Kanady a USA. Toto souvislé chráněné území má souhrnou rozlohu 98 391 km² a rozprostírá se na pomezí kanadské provincie Britská Kolumbie, teritoria Yukon a státu USA Aljaška. Zahrnuje podstatnou část největšího ledovcového pole mimo polární oblasti v pohoří Saint Elias Mountains a Wrangellova pohoří.\n\nNejvyšší partie chráněného území sahají do nadmořské výšky přes 5000 m n. m., spodní výšková hranice parků je hladina moře. Nachází se zde 10 z 15 nejvyšších hor Severní Ameriky (Mount Logan, Mount Saint Elias, Mount Lucania, King Peak, Mount Bona a další). Krajina parků zahrnuje pobřežní nížiny, lesy tajgy, alpinské louky, horské hřebeny a ledovce. Podnebí na západní straně pohoří je ovlivňováno blízkostí moře a je vlhčí, zatímco vnitrozemská, východní strana má sušší klima. V centrální části se rozkládají ledovce. \n\nZdejší řeky napájené vodou z ledovců jsou domovem mnoha rybích druhů. Ze zdejší fauny lze jmenovat např. druhy: baribal stříbřitý, ovce aljašská, medvěd grizzly, kamzík bělák, sob karibu, sysel Parryův, kojot, rejsek aljašský a vydra severoamerická. \n\n"}
{"id": "1287804", "url": "https://cs.wikipedia.org/wiki?curid=1287804", "title": "Kaple Panny Marie Bolestné (Blíževedly)", "text": "Kaple Panny Marie Bolestné (Blíževedly)\n\nKaple Panny Marie Bolestné v Blíževedlech je zaniklá sakrální stavba, která stála u přilehlého hřbitova jižně od města při silnici ke Skalce. Na místě kaple zůstaly ve 2. dekádě 21. století jen hromady cihel a suti. Kaple byla ve vlastnictví farnosti Blíževedly. Přilehlý hřbitov byl zničen.\n\nJednalo se o původní barokní stavbu přestavěnou asi v roce 1874. Kaple byla obdélná. Na jejím průčelí se nacházely dvě části kompozitních sloupů. Uvnitř bylo barokní zábradlí. Za oltářní menzou se nacházel podstavec barokní sochy s letopočtem 1708.\n"}
{"id": "1287806", "url": "https://cs.wikipedia.org/wiki?curid=1287806", "title": "Mistrovství Evropy v karate", "text": "Mistrovství Evropy v karate\n\nMistrovství Evropy v karate je turnaj v karate, organizovaný Evropskou federací karate (European Karate Federation) (EKF). První turnaj se uskutečnil v roce 1966 a koná se každý rok. \n"}
{"id": "1287809", "url": "https://cs.wikipedia.org/wiki?curid=1287809", "title": "Nuugaatsiaq", "text": "Nuugaatsiaq\n\nNuugaatsiaq (původně: \"Nûgâtsiaq\") je téměř zaniklá osada v kraji Avannaata v severozápadním Grónsku. Nachází se na ostrově Qeqertarsuaq u východního pobřeží poloostrova Sigguup Nunaa, v povodí fjordu Uummannaq. V roce 2018 tu žilo 5 obyvatel.\n\nDne 17. června 2017 byl Nuugaatsiaq, spolu s Illorsuitem zasažen tsunami, které bylo způsobeno zemětřesením a následným sesuvem půdy do nedalekého fjordu. Richterova stupnice zaznamenala stupeň zemětřesení 4.0. Jedenáct domů bylo zničeno, čtyři lidé zemřeli a devět bylo zraněno, z nichž dva byli těžce zraněni. Na následky tsunami byla osada téměř opuštěna, zůstalo zde pouze 5 lidí.\n\nAir Greenland slouží obci jako součást vládní zakázky. Většina zboží je převážena vrtulníky z heliportu Nuugaatsiaq z Illorsuitu do Uummannaqu.\n\nPočet obyvatel Nuugaatsiaqu klesl o více než 16% vzhledem k roku 2000, což oponuje obecnému trendu v regionu. V listopadu 2015 uvádí \"National Geographic, \"že v obci žilo asi 80 obyvatel, přičemž je mnoho domů v obci zchátralých. Od roku 2008 je počet obyvatel stabilní, a od roku 2012 počet obyvatel opětovně stoupá.\n"}
{"id": "1287810", "url": "https://cs.wikipedia.org/wiki?curid=1287810", "title": "Grailknights", "text": "Grailknights\n\nGrailknights je německá power/melodic deathmetalová hudební skupina založená v roce 2002 v Hannoveru. Debutové album \"Across the Galaxy\" vydali v roce 2004 a od té doby vyšly další tři studiové desky, včetně prozatím poslední \"Calling the Choir\" (2014). V roce 2011 došlo ve skupině k částečnému rozpadu, kdy Grailknights opustili tři členové, krátce na to následováni dalšíma dvěma. Z původní sestavy tedy momentálně v kapele působí pouze zpěvák a kytarista Sir Optimus Prime. Páté studiové album \"Knightfall\" bylo vydáno na jaře roku 2018.\n\n\n\n\n\n\n"}
{"id": "1287817", "url": "https://cs.wikipedia.org/wiki?curid=1287817", "title": "Arduino Nano", "text": "Arduino Nano\n\nArduino Nano \"[čti Arduíno]\" je v informatice název malého jednodeskového počítače z otevřené platformy Arduino, který je založen na mikrokontrolerech ATmega od firmy Atmel.\nArduino Nano je podobné Arduinu Mini, s tím rozdílem, že má vlastní USB port a převodník. Je tedy trošku větší, ovšem není třeba mít extra převodník při vkládání programu.\n"}
{"id": "1287820", "url": "https://cs.wikipedia.org/wiki?curid=1287820", "title": "Arduino Micro", "text": "Arduino Micro\n\nArduino Micro \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel.\nTato deska neobsahuje normální USB, ale micro USB. Obsahuje převodník, takže nemusíme řešit potíže s programováním. Tato deska se může pro počítač tvářit jako myš nebo klávesnice. Umí tedy simulovat posunutí myši, nebo stisk klávesnice. S touto deskou si tedy můžeme vytvořit vlastní ovladač nebo klávesnici.\n"}
{"id": "1287823", "url": "https://cs.wikipedia.org/wiki?curid=1287823", "title": "Arduino LilyPad", "text": "Arduino LilyPad\n\nArduino LilyPad \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel.\nTato deska je uzpůsobena k nošení na textilu, spoje jsou tvořeny vodivou nití. Můžeme si zní vytvořit například vánoční svetr. Máme více druhů této desky, základní dvě jsou s USB a bez USB.\n"}
{"id": "1287825", "url": "https://cs.wikipedia.org/wiki?curid=1287825", "title": "Wasp (nůž)", "text": "Wasp (nůž)\n\nWasp (v překladu vosa) je obchodní název pro nůž, který má v rukojeti stlačený plyn. Při bodnutí tímto nožem, se spustí 28 litrů plynu, který způsobí větší poškození než samotné bodnutí. Tento nůž může být efektivně použit proti většímu žraloku, kterého může zabít nebo ho ochromit. Volná expanze může způsobit žralokovi silné krvácení a plyn ho nadzvedne nad hladinu. \nNůž wasp byl použit jako smrtelná zbraň v epizodě Identify crisis v sedmé sérii , 8 sérii seriálu NCIS v epizodě False Witness a v epizodě Bang seriálu . \n"}
{"id": "1287826", "url": "https://cs.wikipedia.org/wiki?curid=1287826", "title": "Arduino Fio", "text": "Arduino Fio\n\nArduino Fio \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel.\nTato deska je přizpůsobena k připojení bezdrátových modulů, nebo ke komunikaci s externími zařízeními.\n"}
{"id": "1287827", "url": "https://cs.wikipedia.org/wiki?curid=1287827", "title": "Arduino Leonardo", "text": "Arduino Leonardo\n\nArduino Leonardo \"[čti Arduíno]\" je v informatice název malého jednodeskového počítače z otevřené platformy Arduino, který je založen na mikrokontrolerech ATmega od firmy Atmel. Je nástupcem desky Arduino Uno, ale místo normálního USB portu má konektor USB micro, má pozměněný vzhled a vestavěné USB to serial rozhraní.\n"}
{"id": "1287829", "url": "https://cs.wikipedia.org/wiki?curid=1287829", "title": "Arduino Yún", "text": "Arduino Yún\n\nArduino Yún \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel.\nTato deska navazuje na Arduino Uno, na této desce dokáže běžet odlehčené jádro Linuxu (Linuo). Ve výbavě má softwarového prostředníka, který zajišťuje komunikaci mezi čipy. Je tedy velmi výkonný, obsahuje microUSB i normální USB a Ethernet port.\n"}
{"id": "1287830", "url": "https://cs.wikipedia.org/wiki?curid=1287830", "title": "Arduino Mega2560", "text": "Arduino Mega2560\n\nArduino Mega2560 \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel. Tato deska je zvětšením desky Arduina Uno, používá výkonnější čip, více pinů. Další rozšíření má ještě deska Arduino Mega ADK, které má USB navíc pro připojení zařízení s Ardroidem.\n"}
{"id": "1287832", "url": "https://cs.wikipedia.org/wiki?curid=1287832", "title": "Arduino Due", "text": "Arduino Due\n\nArduino Due \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel. Je další verze arduina Mega, běží však na výkonnějším čipu, oproti ostatním má místo 8bitového jádra 32bitové jádro, deska vlastní dva microUSB konektory (jeden pro programování, druhý pro připojení dalších zařízení).\n"}
{"id": "1287833", "url": "https://cs.wikipedia.org/wiki?curid=1287833", "title": "Chaš", "text": "Chaš\n\nChaš je masitá polévka snad středověkého ázerbájdžánskeho původu, známá pod různými jmény a v různých variantách na Blízkém Východě a v jihovýchodní Evropě. Připravuje se dlouhým vařením hovězích nebo skopových nožiček a případně dalších částí zvířete (v různých recepturách mohou být i hlava nebo mozek anebo žaludek zvířete), dokud se maso nerozvaří a neodpadne od kostí. Solí a ochucuje se až po dokončení, a sice podle chuti octem, citronovou šťávou nebo česnekem. V Arménii a v Ázerbájdžánu je s jedením chaše spojován tradiční rituál: jídlo hospodyně uvaří přes noc a brzy ráno se sejdou mužští hosté, kteří horký chaš po přípitku pálenkou spolu s pánem domu konzumují; jídlo naservíruje hospodyně, ta však odjede a výrazné syté jídlo pak pojídá čistě mužská společnost. Kromě pálenky a vody se chaš obvykle doplňuje dalšími jídly, zejména chlebovými plackami, zeleninou, bylinami a sýrem. Připravuje a konzumuje se obvykle v chladných obdobích roku.\n"}
{"id": "1287834", "url": "https://cs.wikipedia.org/wiki?curid=1287834", "title": "Arduino Esplora", "text": "Arduino Esplora\n\nArduino Esplora \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel. Tato deska je zvláštní už od pohledu, vypadá totiž jako ovladač, a také pro tyto účely i slouží. Vlastní teploměr, bzučák, akcelerometr a i piny pro LCD displej. Jedná se totiž o druh Arduina, ze kterého můžeme vytvořit herní set nebo vlastní konzoli.\n"}
{"id": "1287842", "url": "https://cs.wikipedia.org/wiki?curid=1287842", "title": "Arduino Robot", "text": "Arduino Robot\n\nArduino Robot \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel. Tato deska slouží pro vytvoření vlastního chytrého robota. Vlastní microUSB port a také elektronický kompas.\n"}
{"id": "1287847", "url": "https://cs.wikipedia.org/wiki?curid=1287847", "title": "Arduino Tre", "text": "Arduino Tre\n\nArduino Tre \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel. Tato deska je zatím nejvýkonnější ze všech. Obsahuje stejně jako Arduino Yún dva procesory, jeden pro Arduino a druhý pro Linux, máme zde i HDMI, Audio konektroy, pět USB. Toto arduino konkuruje i Raspberry Pi.\n"}
{"id": "1287848", "url": "https://cs.wikipedia.org/wiki?curid=1287848", "title": "Arduino Intel Galileo", "text": "Arduino Intel Galileo\n\nArduino Intel Galileo \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel. Tato deska vznikla se společností Intel a je i první deskou, která běží na čipu od Intelu. Najdeme zde dvě USB, microSD slot a Ethernet.\n"}
{"id": "1287865", "url": "https://cs.wikipedia.org/wiki?curid=1287865", "title": "Německá Lhota (Kamenné Žehrovice)", "text": "Německá Lhota (Kamenné Žehrovice)\n\nNěmecká Lhota je zaniklá obec (osada), která se nacházela cca 200 m na jih od vlakového nádraží Kamenné Žehrovice. Dle dostupných pramenů byla založena zřejmě ve 14. století. První písemná zmínka pochází z roku 1436 o darování obce rytíři Tvochovi z Nedvídkova císařem Zikmundem. Obec je později zařazena do smečenského panství. K zániku obce přispěla třicetiletá válka. Obec poničila procházející vojska. Po morové epidemii obec zaniká. Poslední písemný záznam je z roku 1634. Schematický nákres pochází z roku 1717. Stanislav Velc v roce 1904 uvádí informace o zachovalé roubené studánce. Ta se zachovala dodnes a je jedním ze zastavení tzv. naučné Drvotovy stezky. Po roce 1970 byl prováděn archeologický průzkum lokality. Pozůstatky vesnice zmizely částečně při stavbě železniční zastávky.\n\n"}
{"id": "1287866", "url": "https://cs.wikipedia.org/wiki?curid=1287866", "title": "Windows-1252", "text": "Windows-1252\n\nWindows-1252 nebo CP-1252 je znaková sada používaná implicitně ve starších verzích Microsoft Windows pro angličtinu a některé další západoevropské jazyky. Patří mezi kódové stránky systému Windows.\n\nZatímco kódování IANA ISO-8859-1 obsazuje kódy 0x80 až 0x9F řídicími znaky z řídicí sady C1, Windows-1252 používá tyto kódy pro tisknutelné znaky. Z pohledu tisknutelných znaků a díky minimálnímu používání řídicích znaků ze sady C1 bývá Windows-1252 považováno za nadmnožinu kódování ISO 8859-1. Z přidaných znaků jsou významné jednoduché a dvojité uvozovky, znak Euro a všechny tisknutelné znaky, které jsou (s jinými kódy) v ISO 8859-15. V Microsoft Windows se označuje jako kódová stránka číslo 1252, IANA používá označení „windows-1252“.\n\nVelmi často je kódování Windows-1252 označováno jako ISO-8859-1. Obvyklým důsledkem bylo, že všechny uvozovky a apostrofy (vytvořené ve slovních procesorech funkcí „smart quotes“) byly na jiných operačních systémech než Windows nahrazeny otazníky nebo čtverečky, což ztěžovalo čtení textu. Většina moderních WWW prohlížečů a klientů pro e-mail zobrazuje MIME codice_1 jako Windows-1252, aby zobrazovaly takto chybně označené texty správně. Okolo roku 2010 to bylo standardní chování v HTML 5, které vyžadovalo, aby dokumenty označené jako ISO-8859-1 byly skutečně analyzovány s kódováním Windows-1252. V dubnu 2017 uvádělo kódování Windows-1252 0,8 % WWW stránek, ale 5,2 % stránek používalo ISO-8859-1, které by podle norem HTML5 měly být považovány za stejné kódování, takže lze říct, že efektivně 6 % WWW stránek používá kódování Windows-1252.\n\nOznačení „ANSI Code Page“ (ACP) se historicky používalo ve Windows pro označení různých kódových stránek považovaných za nativní. Původním úmyslem bylo zaregistrovat většinu kódových stránek jako ANSI standard podobně jako ISO/IEC 8859-1. Ale ani první a zdaleka nejpoužívanější takto pojmenovaná kódová stránka, kterou je právě Windows-1252, nebyla nikdy ANSI standardem. Microsoft píše: „Používání termínu ANSI pro označení kódových stránek Windows je překonané, nyní nevhodné, ale v komunitě uživatelů Windows přetrvává.“\n\nV systému LaTeX je kódování CP-1252 označovano jako „ansinew“.\n\nNásledující tabulka zobrazuje kódování Windows-1252. U každého znaku je uveden jeho kódový bod Unicode a desítkový kód. Konverze do Unicode vycházejí z mapování Windows-1252 s „best fit“ uvedeného na serveru Unicode.org.\n\nPodle informací z webů firmy Microsoft a Unicode Consortia nejsou kódy 0x81, 0x8D, 0x8F, 0x90 a 0x9D použité; Windows API codice_2 je však převádí na odpovídající znaky z řídicí sady C1. Toto chování je zdokumentováno i v „best fit“ mapování.\n\n\n\n"}
{"id": "1287875", "url": "https://cs.wikipedia.org/wiki?curid=1287875", "title": "Vaječný likér", "text": "Vaječný likér\n\nVaječný likér, také vaječný koňak, ajrkoňak (z německého \"Eiercognac\") nebo eggnog je sladký alkoholický nápoj, který má žlutou barvu, vysokou viskozitu a obsah etanolu okolo dvaceti procent. Připravuje se z mléka (obvykle se ho část nahrazuje smetanou nebo kondenzovaným mlékem) a vajec (někdo dává pouze žloutky), které se smíchají a opatrně zahřejí ve vodní lázni tak, aby se vejce nesrazila, pak se zředí podle požadované síly pálenkou (nejčastěji brandy, rum nebo vodka), dosladí cukrem a rozšlehají na stejnorodou hmotu, pro dochucení se také přidává muškátový oříšek, vanilka nebo skořice. Za účelem dosažení hustší konzistence se může použít trocha pudinkového prášku nebo želatina.\n\nVaječný likér se připravoval v západní Evropě už ve středověku (podle legendy král Ludvík IX. Francouzský odmítl na smrtelné posteli tento nápoj, aby neporušil půst), ve Francii byl nazýván \"lait de poule\" (kuřecí mléko). Od 18. století získával velkou oblibu v Severní Americe, kde se do něj přidával bourbon nebo karibský rum, z původního názvu \"egg’n’grog\" vnikl zkrácením eggnog. Nápoj se pije zpravidla při oslavách, tradičně je spojován s vánočním obdobím. Podává se obvykle chlazený, může však být také součástí koktejlů nebo horkých nápojů, jako je bombardino, přidává se do kávy (tzv. alžírská káva), používají ho také cukráři jako náplň do koňakových špiček nebo polevu na zmrzlinové poháry.\n\nVětšina konzumentů si nápoj připravuje podomácku podle vlastní receptury, v obchodech se ale také dá koupit již hotový likér. Známým průmyslově vyráběným eggnogem je nizozemský \"Advocaat\", pojmenovaný podle toho, že právníci musejí hodně mluvit a vajíčka působí blahodárně na hlasivky. Někde je zvykem připravit nápoj bez alkoholu, aby ho mohly pít i děti, a dospělí si do něj pak alkohol dolévají podle potřeby. Pro osoby trpící intolerancí laktózy se může vaječný likér připravovat z kokosového nebo sojového mléka.\n\nV českém filmu Ivana Passera \"Intimní osvětlení\" je použit gag s příliš hustým domácím vaječným likérem. \n\n"}
{"id": "1287878", "url": "https://cs.wikipedia.org/wiki?curid=1287878", "title": "Obchodní zastoupení", "text": "Obchodní zastoupení\n\nSmlouvou o obchodním zastoupení se obchodní zástupce jako nezávislý podnikatel zavazuje dlouhodobě vyvíjet pro zastoupeného činnost směřující k uzavírání určitého druhu obchodů zastoupeným nebo k ujednání obchodů jménem zastoupeného a na jeho účet a zastoupený se zavazuje platit obchodnímu zástupci provizi. Smlouva o obchodním zastoupení vyžaduje písemnou formu.\n\nDnešní znění základního ustanovení určuje, že smlouvou o obchodním zastoupení se obchodní zástupce jako nezávislý podnikatel zavazuje:\n\n\nRozlišujeme obchodní zastoupení výhradní a nevýhradní. Není-li napsáno ve smlouvě něco jiného, může zastoupený pověřovat i další osoby k obchodnímu zastoupení, a obchodní zástupce může vykonávat činnost, ke které se zavázal vůči zastoupenému, i pro jiné osoby nebo uzavírat obchody, jež jsou předmětem obchodního zastoupení, na vlastní účet nebo na účet jiné osoby.\n\nVýhradní zastoupení musí ve smlouvě výslovně sjednáno.\n\nJe povinností zastoupeného nepoužívat v určité oblasti a pro určitý okruh obchodů jiného obchodního zástupce. Obchodní zástupce nesmí vykonávat tu samou činnost pro jiné osoby či na vlastní účet. Zastoupený má právo uzavírat obchody bez obchodního zastoupení, avšak zástupci vzniká právo na provizi, jako kdyby obchod uzavřel on.\n\nPokud není uvedeno ve smlouvě něco jiného, může zastoupený pověřovat i jiné osoby ke stejnému zastupování. I obchodní zástupce může zastupovat více osob. U nevýhradního zastoupení může uzavírat obchodní zástupce obchody na vlastní účet nebo účet jiné osoby.\n\nMohou však být sjednána i jiná řešení odchylná od zákonné úpravy výhradního a nevýhradního obchodního zastoupení.\n\nTyto povinnosti nalezneme v § 2489-2494 z. č. 89/ 2012 Sb. Obchodní zástupce musí jednat v zájmu zastoupeného a v souladu s pověřením. Zástupce je povinen veškeré zjištěné informace týkající se obchodu předat zastoupenému. Sděluje stav a vývoj trhu.\n\nPokud je ujednáno obchodní zastoupení jménem zastoupeného může obchodní zástupce uzavírat obchody jen za podmínek určených zastoupeným.\n\nDozví-li se obchodní zástupce Informace, které jsou v rozporu se zájmem nesmí informace zatajovat ani sdělovat další osobám. Ani pokud se jedná o informace sdělené zastoupeným. Povinnost mlčenlivosti musí dodržet i po skončení obchodního zastoupení.\n\nMusí sdělit obchodnímu zástupce veškeré informace a dokumentaci, která náleží k předmětu obchodů. Veškeré doklady, či jiný materiál který zapůjčí na dobu obchodního zastoupení musí být po skončení vrácen. Výjimkou je materiál, který byl spotřebován. Zastoupený má také povinnost informovat obchodního zástupce o veškerých změnách. Mohou však být sjednána i jiná řešení odchylná od zákonné úpravy výhradního a nevýhradního obchodního zastoupení.\n\nDále se také užívají tzv. Reportingy, což znamená, že zástupce i zastupovaný v ujednanou dobu zpracují přehledy o proběhlém obchodním období.\n\nObchodnímu zástupci náleží provize za každý uzavřený obchod i při využití třetí osoby nebo pokud zastupovaný uzavře obchod bez obchodního zástupce. Výše se též odvíjí podle počtu a hodnoty uzavřených obchodů. Nárok na provizi náleží i po skončení obchodního zastoupení pokud byl obchod dokončen. Do provize budou započítané náklady spojené se zastoupením. Může však být sjednáno, že tyto náklady budou hrazeny samostatně.\n\nVýše provize, pokud nebyla ujednána, se odvíjí od místa a zvyklostí vzhledem k druhu zboží nebo služeb, na které je sjednáno obchodní zastoupení. Pokud nejsou tyto zvyklosti náleží zástupci provize výše, ve které se odráží podstatné okolnosti a jednání ohledně obchodu.\n\nPrávo na provizi podle § 2501 odst. 1 a 2, obchodnímu zástupci nevzniká, má-li právo na provizi podle §2501 odst. 3 předchozí obchodní zástupce, ledaže je vzhledem okolnostem spravedlivé provizi rozdělit mezi oba obchodní zástupce.\n\nPokud nebyl závazek splněn ze strany zastupujícího nebo třetí osoby, nárok na provizi zaniká.\n\nProvize je splatná nejpozději poslední den měsíce následujícího po skončení čtvrtletí, ve kterém na ní vzniklo právo.\n\nObchodní zastoupení se uzavírá na dobu určitou nebo neurčitou. Lze ukončit smlouvu na dobu určitou i dříve, ale vždy se podle délky trvání zastupování odvíjí výpovědní lhůta. Podle počtu roků se určují měsíce výpovědní lhůty. U sjednaného výhradního zastoupení má právo obchodní zastoupení vypovědět obě strany, pokud za posledních 12 měsíců nebyl naplněn plán obchodního zastoupení. Dále pokud používá zastoupený jiného zástupce, může sjednaný zástupce vypovědět obchodní zastoupení bez výpovědní doby. A to platí i obráceně.\n\nDélka doby obchodního zastoupení ovlivňuje i zvláštní odměnu pro obchodního zástupce nebo odškodnění pro případ ukončení smluvního vztahu.\n\nVýpovědní doba končí posledním dnem kalendářního měsíce.\n\n„Zanikne-li obchodní zastoupení, má obchodní zástupce právo na zvláštní odměnu, pokud\n\na) zastoupenému získal nové zákazníky nebo významně rozvinul obchod s dosavadními zákazníky a zastoupený má dosud z těchto obchodů podstatné výhody a\n\nb) placení zvláštní odměny je s ohledem na všechny okolnosti případu spravedlivé, jsou-li vzaty v úvahu všechny okolnosti, zejména provize, kterou obchodní zástupce ztrácí a která vyplývá z obchodů uskutečněných s těmito zákazníky; tyto okolnosti zahrnují i případné ujednání nebo neujednání konkurenční doložky.“\n\nJsou-li všechny podmínky splněny, právo na zvláštní odměnu nezanikne ani pokud zaniklo obchodní zastoupení smrtí obchodního zástupce.\n\n„Výše zvláštní odměny nesmí překročit roční odměnu vypočtenou z ročního průměru odměn získaných obchodním zástupcem během posledních pěti let. Trvalo-li obchodní zastoupení méně než pět let, vypočte se výše zvláštní odměny z průměru odměn za celou dobu jeho trvání; pokud trvalo méně než rok, nesmí překročit úhrn provizí za celou dobu jeho trvání.“\n\nPrávo na zvláštní odměnu zaniká, není-li uplatněno do jednoho roku od ukončení obchodního zastoupení. Je však určeno, ve kterých případech právo na zvláštní odměnu nevznikne. To nalezneme v § 2517 z. č. 89/2012.\n\nKonkurenční doložka nesmí být při splnění podmínek nepřiměřená, nesmí omezit obchodního zástupce více než odpovídá poctivému obchodnímu styku. Strany si mohou ve smlouvě dohodnout konkurenční doložku.\n\nMůže být omezena soudně, pokud omezuje obchodního zástupce víc než vyžaduje potřebná míra.\n\nSmlouvy, které byly uzavřené do 31. 12. 2013 se řídí dle obchodního zákoníku ještě dnes, kdy je již platný občanský zákoník, podle kterého se řídí smlouvy uzavřené od 1. 1. 2014.\n\nObčanský zákoník umožňuje oběma stranám ujednávat práva a povinnosti odchylně od zákona, není-li to výslovně v zákoně zakázané.\n\nJe výslovně zakázané porušovat dobré mravy, veřejný pořádek nebo právo týkající se postavení osob. Taková ujednání odpovídají-li základnímu ustanovení mají přednost zákonným řešením.\n\nV ustanovení § 2519 jsou uvedena zakázaná ujednání. Najdeme tam pět ustanovení a osm ustanovení, které stojí na straně obchodního zástupce.\n"}
{"id": "1287879", "url": "https://cs.wikipedia.org/wiki?curid=1287879", "title": "Puškařovská stoka", "text": "Puškařovská stoka\n\nPuškařovská stoka, nazývaná též Puškařovská strouha či Rovinský příkop nebo Ebmetský příkop, původně (), je vodní tok ve Slavkovském lese v okrese Sokolov v Karlovarském kraji. Není to přirozená vodoteč, nýbrž umělý vodní kanál, vybudovaný v 16. století pro potřeby báňských provozů, zejména pro pohon vodních kol důlních čerpadel, drtících stoup a rudních mlýnů.\nJe pravostranným přítokem Stříbrného potoka. Délka toku měří 5,8 km.\n\nPuškařovská stoka odtéká z Komářích rybníků (Komáří a Nový rybník), propojených koryty s mohutnými kamennými zdmi. Výše položený Komáří rybník nemá žádnou spodní výpusť a voda odtéká přelivem pouze do jednoho kamenného koryta. Spodní rybník (Nový rybník) má požerák v nefunkčním stavu a z důvodu nemožnosti manipulace dodává do Puškařovské stoky jen nepatrné množství vody. Trasa koryta vede z počátku severním směrem, později východním směrem. V místě křížení se Stříbrným potokem, přibližně po 500 až 700 m pod Novým rybníkem, se voda z koryta po většinu roku vytrácí a nebo ji odvádí Stříbrný potok. Vlastní koryto stoky není dlouhodobě udržováno, na mnoha místech bez vody postupně zarůstá trávou a náletovými dřevinami. Jen po silných deštích se koryto částečně zaplní.\nTrasa koryta směřuje k Hornímu Slavkovu a stáčí se na severozápad. Nedaleko bývalé uranové šachty č. 8 křižuje naučnou stezku s pojmenováním Uranová Golgota. Informační panel č. 7 naučné stezky, označený jako Puškařovská stoka se věnuje Puškařovské stoce a vodnímu režimu v oblasti.\nNad rybníčkem Puleček, využívaným jako přírodní koupaliště, se vlévá zprava do Stříbrného potoka.\n\nStavba Puškařovské stoky úzce souvisí s těžbou cínu ve Slavkovském lese. Dobývání cínové rudy a její zpracování v úpravárenských provozech se neobejde bez vody. Proto bylo nutné zajistit dostatek vody.\n\nV počáteční fázi ve 13. a 14. století ještě postačoval průtok menších potoků v okolí. Spotřeba vody s rostoucí těžbou však prudce stoupala. Její nedostatek se projevoval zejména v suchých letních obdobích, a proto bylo nutné využít vzdálenějších vodních zdrojů z náhorních rašelinišť. Soudě podle kupní smlouvy z roku 1408 lze usuzovat, že první vodní kanál byl zřízen někdy koncem 14.  století. Ze smlouvy však nelze vyčíst, zda skutečně přiváděl vodu až do míst báňské těžby nebo sloužil jen pro potřeby rýžování v okolí Pramenů. Teprve další smlouva z roku 1499 uzavřená mezi slavkovskými těžaři a majiteli panství Pluhy z Rabštejna potvrzuje existenci vodního příkopu až do Slavkovského údolí. Záhy se však ukázalo, že ani tento vodní tok nepostačuje pro potřeby rychlého růstu báňských provozů. Bylo potřeba vybudovat další posilující zdroj. Proto se začalo se stavbou Puškařovské stoky, jejíž stavba byla dokončena pravděpodobně roku 1514. Vodní dílo je tedy starší, než známější Dlouhá stoka, vybudovaná v letech 1531 až 1536. Jako rezervoáry vody sloužily Mückenberský (Komáří) a Nový rybník, posilované potoky Mückenberský a Söckelbach (oba dnes bezejmenné). Na dolním toku byl vybudován rybník Ebmet.\n\nKrátce po konci druhé světové války zabrala území armáda a vzniknul zde vojenský výcvikový prostor. Ve stejnou dobu přišli do stejného území i prospektoři hledat uranovou rudu. Následovala otvírka uranových ložisek a těžba uranové rudy. Během několika let těžby uranové rudy bývalými Uranovými doly Jáchymov byla Puškařovská stoka na mnoha svých úsecích zničena. V kronice města Horní Slavkov se píše, že z Puškařovské strouhy od jámy č. 8 vedla voda potrubím až k nádraží pro napájení lokomotiv. Systém byl zlikvidován, když se šachta č. 8 prostřelila komínem rovnou do vodojemu. Na Puškařovské stoce ležel rybník Ebmet a byl slavkovským koupalištěm. Dále se v kronice píše, že odstřelením čepu rybníku byla zlikvidována i plovárna na Ebmetu.\n\nMěsto Horní Slavkov zpracovalo projekt na obnovu Puškařovské stoky. Cílem realizace projektu je obnovení významného technického díla, dokladujícího um našich předků, a zajištění dostatku vody v přírodním koupališti Puleček, využívaným obyvateli Horního Slavkova.\n\n\n"}
{"id": "1287885", "url": "https://cs.wikipedia.org/wiki?curid=1287885", "title": "A Master Builder", "text": "A Master Builder\n\nA Master Builder je americký hraný film z roku 2013. Jeho režisérem byl Jonathan Demme. Scénář filmu napsal Wallace Shawn podle hry \"Stavitel Solness\" (1893) norského dramatika Henrika Ibsena. Snímek měl premiéru 11. listopadu roku 2013 na Filmovém festivalu v Římě. Zde byl uveden pod názvem \"Fear of Falling\". V USA byl uveden v červnu následujícího roku. Ve filmu hráli Wallace Shawn, Julie Hagerty, Larry Pine a další.\n\n"}
{"id": "1287889", "url": "https://cs.wikipedia.org/wiki?curid=1287889", "title": "Melvin a Howard", "text": "Melvin a Howard\n\nMelvin a Howard je americký hraný film z roku 1980. Natočil jej režisér Jonathan Demme podle scénáře Bo Goldmana, který byl inspirován skutečnými událostmi. Hlavní roli Melvina Dummara ve snímku hrál Paul Le Mat a jeho první manželku Mary Steenburgen (druhou hrála Pamela Reed). Dále se zde vyskytuje například postava leteckého konstruktéra Howarda Hughese (Jason Robards). Originální hudbu k filmu složil Bruce Langhorne. Film byl v celkem čtyřech kategoriích nominován na Zlatý glóbus – za nejlepší film (komedie / muzikál), nejlepší mužský herecký výkon (komedie / muzikál), nejlepší mužský herecký výkon ve vedlejší roli a nejlepší ženský herecký výkon ve vedlejší roli. V poslední kategorii zvítězil. Ve třech kategoriích byl také nominován na Oscara: za nejlepší původní scénář, nejlepší ženský herecký výkon ve vedlejší roli a nejlepší mužský herecký výkon ve vedlejší roli, přičemž v prvních dvou kategoriích úspěšně.\n\n"}
{"id": "1287892", "url": "https://cs.wikipedia.org/wiki?curid=1287892", "title": "Jawa 90", "text": "Jawa 90\n\nJawa 90 je motocykl, vyvinutý firmou Považské strojárne, vyráběný v letech 1967–1973. Z prodejních důvodů byl označen jako Jawa 90. Vyrobeno bylo 36 942 kusů. Dvoudobý jednoválcový motor měl rozvod pomocí rotačního šoupátka. \n\n\n\n\n\n\n"}
{"id": "1287894", "url": "https://cs.wikipedia.org/wiki?curid=1287894", "title": "Neil Young: Heart of Gold", "text": "Neil Young: Heart of Gold\n\nNeil Young: Heart of Gold je americký dokumentární film. Jeho režisérem byl Jonathan Demme a snímek měl premiéru na festivalu Sundance Film Festival. Svůj název dostal podle stejnojmenné písně kanadského hudebníka Neila Younga. Film je záznamem Youngova koncertu v Nashvillu. Jde o první část trilogie Demmeových filmů souvisejících s Youngem, následovaly \"Neil Young Trunk Show\" (2009) a \"Neil Young Journeys\" (2011).\n\n"}
{"id": "1287917", "url": "https://cs.wikipedia.org/wiki?curid=1287917", "title": "Poměr pravděpodobností", "text": "Poměr pravděpodobností\n\nPoměr pravděpodobností neboli šance (anglicky odds) je v české kultuře relativně málo užívaný pojem umožňující vyčíslit velikost pravděpodobnosti.\n\nJe-li pravděpodobnost určitého jevu formula_1, potom je pravděpodobnost, že nenastane, formula_2. Šance, poměr pravděpodobností, neboli \"odds\" se pak dají vyjádřit jako \"formula_1 ku formula_2\" či formula_5.\n\nČeské sázkové kanceláře raději mluví o vkladu a \"celkovém kurzu\" (viz sázkový kurz). Vsadí-li sázející vklad formula_6 na určitou událost, nedostane nic, pokud se zmýlí, ale je mu vyplaceno formula_7 kde formula_8 je celkový kurz, z toho je formula_9 zisk pro sázejícího, pokud je sázejícího odhad správný. Stane se tak s pravděpodobností formula_1, takže statisticky očekávaná výplata pro sázejícího je formula_11. To se rovná vkladu, je tedy férové, pokud celkový kurz splňuje formula_12. V reálu je formula_13, protože sázková kancelář potřebuje docílit zisku, asi tak 10% všech vkladů.\n\nZápas Sparty a Slavie musí dopadnout výhrou jednoho týmu a pravděpodobnosti jsou 80% a 20% pro Spartu resp. Slávii. Součet pravděpodobností je 100%. Šance neboli \"odds\" jsou 80 ku 20 čili 4:1. Sázková kancelář by nabídla sázejícím \"celkový kurz\" formula_14 na Spartu a formula_15 na Slavii. V reálu budou celkové kurzy asi formula_16 a formula_17, kvůli požadovanému zisku.\n\nZatímco český mluvčí mnohem pravděpodobněji řekne, že Sparta má 80procentní pravděpodobnost výhry, anglosaské a další západní národy spíše řeknou, že šance jsou 4:1.\n\n"}
{"id": "1287939", "url": "https://cs.wikipedia.org/wiki?curid=1287939", "title": "Odpolední směna", "text": "Odpolední směna\n\nOdpolední směna (v anglickém originále \"Swing Shift\") je americký hraný film z roku 1984. Natočil jej režisér Jonathan Demme podle scénáře, jehož autorkou byla Nancy Dowd (pod pseudonymem Rob Morton). Ve filmu hráli Goldie Hawnová, Kurt Russell, Christine Lahti, Fred Ward, Ed Harris a další. Lahti byla za svůj výkon nominována jak na Zlatý glóbus, tak i na Oscara. Originální hudbu k filmu složil Patrick Williams a kameramanem byl režisérův dlouholetý spolupracovník Tak Fujimoto. Film se odehrává během druhé světové války.\n\n"}
{"id": "1287942", "url": "https://cs.wikipedia.org/wiki?curid=1287942", "title": "Neil Young Trunk Show", "text": "Neil Young Trunk Show\n\nNeil Young Trunk Show je americký dokumentární film z roku 2009. Jeho režisérem a producentem byl Jonathan Demme a jde o záznam vystoupení kanadského hudebníka Neila Younga. Kromě Younga ve filmu vystupují například Ben Keith, Ralph Molina, Pegi Young a další. Snímek měl premiéru na festivalu SXSW. Již roku 2008 byla rozpracovaná verze snímku uvedena na Mezinárodním filmovém festivalu v San Sebastiánu. Jde o druhou část trilogie Demmeových filmů souvisejících s Youngem, dalšími jsou \"\" (2006) a \"Neil Young Journeys\" (2011).\n\n"}
{"id": "1287943", "url": "https://cs.wikipedia.org/wiki?curid=1287943", "title": "Stop Making Sense", "text": "Stop Making Sense\n\nStop Making Sense je koncertní film z roku 1984. Jeho režisérem byl Jonathan Demme a jde o záznam vystoupení kapely Talking Heads. Pořízen byl během tří koncertů v Pantages Theatre v Hollywoodu v prosinci 1983. Název snímku pochází z textu písně „Girlfriend Is Better“. Při koncertu zazněly například písně „Psycho Killer“, „Burning Down the House“ a „Take Me to the River“. Kromě členů kapely, jimiž byli David Byrne, Tina Weymouth, Chris Frantz a Jerry Harrison, ve filmu vystupovali i další hudebníci, kteří v té době s kapelou hráli (například Bernie Worrell). Záznam koncertu vyšel coby soundtrack rovněž pod názvem \"Stop Making Sense\".\n\n"}
{"id": "1287944", "url": "https://cs.wikipedia.org/wiki?curid=1287944", "title": "Pavlovce (okres Vranov nad Topľou)", "text": "Pavlovce (okres Vranov nad Topľou)\n\nPavlovce jsou obec na Slovensku v okrese Vranov nad Topľou v Prešovském kraji na úpatí Slanských vrchů.\n\nPrvní písemná zmínka o obci je z roku 1359. V obci je římskokatolický kostel svatého Petra a Pavla z 20. století.\n\n"}
{"id": "1287949", "url": "https://cs.wikipedia.org/wiki?curid=1287949", "title": "Nikdy není pozdě", "text": "Nikdy není pozdě\n\nNikdy není pozdě (v anglickém originále \"Ricki and the Flash\") je americký hraný film z roku 2015. Natočil jej režisér Jonathan Demme podle scénáře, jehož autorkou byla Diablo Cody. Jde o Demmeův vůbec poslední hraný film (v roce 2017 zemřel). Hlavní roli ve filmu hraje Meryl Streepová. Její postava Linda Brummel (Ricki Rendazzo) je hudebnice, která se vzdala svého soukromého života ve prospěch kariéry. Jejího manžela ve filmu hraje Kevin Kline, dceru pak hereččina skutečná dcera Mamie Gummer. Dále ve filmu hráli například Bernie Worrell, Rick Springfield a Rick Rosas. Rosasovi, který ke konci natáčení zemřel, byl film věnován. V titulcích je rovněž poděkováno hudebníkovi Neilu Youngovi, a to ze dvou důvodů: Prvním je, že dal Meryl Streepové první lekce hry na kytaru, a druhou, že přivedl Rosase do tohoto snímku.\n\n"}
{"id": "1287951", "url": "https://cs.wikipedia.org/wiki?curid=1287951", "title": "Mehmed Teufik Okić", "text": "Mehmed Teufik Okić\n\nHáfiz Mehmed Teufik-efendija (event. Teofik nebo Tevfik) Okić (1866 či 1870 Jajce, osmanská říše – 18. listopadu 1932 Sarajevo, Království Jugoslávie) byl bosenskohercegovský islámský duchovní a pedagog bosňáckého původu.\n\nNarodil se do rodiny s bohatou tradicí islámské vzdělanosti; od konce 17. do začátku 20. století čtrnáct generací Okićů působilo jako imámové v Sinan-begově mešitě v Jajce. Jeho otcem byl Jusuf Okić, imám a islámský učitel, muallim, v nižší náboženské škole v jajecké čtvrti Gornja Mahala (Sinan-begův džamát), a matkou Hanifa Memić, ta však zemřela, když byl ještě dítě. Základní vzdělání získal od otce, ruždii, reformovanou islámskou nižší školu, navštěvoval v rodném Jajce, zde získal i titul háfize. Medresu, vyšší islámskou školu, absolvoval v Banja Luce (tu působili učitelé, mudarrisové, Ismail-efendija Skopljak a háfiz Ibrahim-efendija Maglajlić). Roku 1885 z Banja Luky odešel za vzděláváním do Istanbulu, kde roku 1900 promoval na teologické fakultě (\"Darülfünun-ı Şahan\"e).\n\nNato se vrátil do vlasti, kde od 18. března 1901 do 1. července 1910 působil jako učitel, muderris, a ředitel Osman-kapetanovy medresy v Gračanici. Zde začal se zásadní reorganizací tradiční medresy, zavedl jednotlivé ročníky (dosud se vyučovalo v kruzích), modernější učebnice a světské předměty. Roku, kdy proběhly první volby do autonomních orgánů Islámského společenství v Bosně a Hercegovině, byl vybrán do nejvyšší duchovní rady, Ulema-medžlisu. V této funkci zůstal až do své smrti. Od 14. října 1912 do 23. března 1914 byl k tomu i úřadujícím reisu-l-ulemou, poté co háfiz Sulejman-efendija Šarac rezignoval a než jeho místo zaujal Mehmed Džemaluddin-efendija Čaušević. Okić byl neúnavným propagátorem modernizačních prvků v životě muslimské komunity, mimo jiné podporoval vzdělávání dětí.\n\nMehmed se oženil s Hasibou Hadžić z Gračanice. Jejich syn Muhamed Tajib Okić (1902–1977) byl jedním z nejvzdělanějších bosenskohercegovských muslimů své doby.\n\nOkić zemřel 18. listopadu 1932 v Sarajevu. Pohřební mše se uskutečnila hned druhý den. Tělesné ostatky byly uloženy na sarajevském hřbitově Grličića brdo.\n"}
{"id": "1287962", "url": "https://cs.wikipedia.org/wiki?curid=1287962", "title": "Plavba do Kambodže", "text": "Plavba do Kambodže\n\nPlavba do Kambodže (v anglickém originále \"Swimming to Cambodia\") je americký film z roku 1987. Jeho režisérem je Jonathan Demme a scénář napsal Spalding Gray. Téměř celý děj filmu se odehrává v místnosti za stolem, kde Gray vede monolog. Mluví například o svých zkušenostech z natáčení filmu \"Vražedná pole\" (1984). Hudbu k filmu složila Laurie Anderson, která v minulosti s režisérem Demmem spolupracovala na filmu \"Něco divokého\" (1986). Později složila hudbu k dalšímu Grayovu filmu, \"Monster in a Box\" (1992).\n\n"}
{"id": "1287965", "url": "https://cs.wikipedia.org/wiki?curid=1287965", "title": "Clinic", "text": "Clinic\n\nClinic je anglická hudební skupina, která vznikla v Liverpoolu v roce 1997. Roku 1999 podepsala smlouvu s vydavatelstvím Domino Records a následujícího roku vydala svou první desku s názvem \"Internal Wrangler\". Jejím producentem byl Gareth Jones. V roce 2002 následovalo druhé album \"Walking with Thee\", tentokrát produkované Benem Hillierem. Později vyšlo několik dalších alb. Kapelu tvoří zpěvák a kytarista Adrian „Ade“ Blackburn, baskytarista Brian Campbell, kytarista Jonathan Hartley a bubeník Carl Turney. Od svého vzniku v roce 1997 hraje v nezměněné sestavě (k roku 2017). V květnu 2017 vystoupila celá skupina jako jeden z hostů při koncertu velšského hudebníka Johna Calea v Liverpoolu.\n\n\n"}
{"id": "1287969", "url": "https://cs.wikipedia.org/wiki?curid=1287969", "title": "Havlův algoritmus", "text": "Havlův algoritmus\n\nHavlův algoritmus (v zahraniční literatuře též \"Havel-Hakimi algoritmus\") je algoritmus řešící jeden z problémů teorie grafů, totiž ověření, jestli pro konečný soubor nezáporných čísel existuje graf, pro který platí, že soubor stupňů jeho uzlů je permutace zadaného seznamu. Pokud takový graf existuje, nazveme soubor čísel kreslitelným a tento rekurzivní algoritmus ho dokáže najít a sestrojit. V opačném případě nám dává důkaz toho, že takový graf nemůže existovat. Algoritmus byl poprvé zveřejněn v roce 1955 českým matematikem Václavem Havlem. V roce 1962 stejný algoritmus zveřejnil i Hakimi.\n\nAlgoritmus vychází z následující věty:Nechť formula_1 je konečný nerostoucí soubor nezáporných celých čísel a formula_2. Potom soubor formula_3 nazveme kreslitelným právě tehdy, když konečný soubor čísel formula_4 je kreslitelný a obsahuje pouze nezáporná čísla.Pokud chceme dokázat, že je soubor formula_3 kreslitelný, použijeme maximálně formula_6 krát předchozí větu. Jelikož se může stát, že soubor formula_7 nebude nerostoucí, je potřeba soubor formula_7 před dalším použitím předchozí věty nejdříve seřadit.\n\nAlgoritmus končí ve chvíli, kdy soubor formula_7 v nějakém kroku obsahuje samé nuly.\n\nKonstrukce grafu pomocí Havlova algoritmu probíhá tak, že v každém kroku algoritmu přidáme mezi uzly formula_10 nové hrany. Konkrétně pokud je možné transformovat soubor formula_3 na formula_7, pak do grafu přidáme hrany formula_13. Tím v grafu budeme mít všechny požadované hrany pro vrchol formula_14 a v dalším kroku tak pracujeme již jen s o 1 menším počtem vrcholů.\n\nJestliže v libovolném kroku není možné formula_3 transformovat na formula_7, pak věta dokazuje, že původní soubor formula_3 není kreslitelný.\n\n"}
{"id": "1287972", "url": "https://cs.wikipedia.org/wiki?curid=1287972", "title": "Hans Florine", "text": "Hans Florine\n\nHans Florine (* 18. června 1964 Moraga, Kalifornie) je americký horolezec a bývalý reprezentant ve sportovním lezení. Mistr světa, USA a trojnásobný vítěz X Games v lezení na rychlost. Postupně osmkrát posunul rychlostní rekord v přelezu cesty \"The Nose\" na El Capitan. V letech 1993–1997 působil jako výkonný ředitel v Americké federaci sportovního lezení.\n\n\n\n"}
{"id": "1288008", "url": "https://cs.wikipedia.org/wiki?curid=1288008", "title": "Pravda o Charliem", "text": "Pravda o Charliem\n\nPravda o Charliem (v anglickém originále \"The Truth About Charlie\") je americký filmový thriller z roku 2002. Jde o remake filmu \"Šaráda\" z roku 1963, jehož režisérem byl Stanley Donen. Film natočil režisér Jonathan Demme, který se rovněž podílel na psaní scénáře a produkci. Ve filmu hráli Mark Wahlberg, Thandie Newton, Stephen Dillane, Tim Robbins, Agnès Varda a další. Scenárista původního filmu Peter Stone nebyl spokojen s touto verzí a odmítl být v titulcích uveden pod svým skutečným jménem (nakonec byl uveden jako Peter Joshua). Kameramanem filmu byl Tak Fujimoto, který s Demmem v minulosti spolupracoval na několika dalších snímcích.\n\n"}
{"id": "1288010", "url": "https://cs.wikipedia.org/wiki?curid=1288010", "title": "Eko Yuli Irawan", "text": "Eko Yuli Irawan\n\nEko Yuli Irawan (* 24. července 1989 Lampung) je indonéský vzpěrač.\n\nNa mistrovství světa juniorů ve vzpírání v roce 2006 získal v kategorii do 56 kg stříbrnou medaili celkovým výkonem 269 kg, na MSJ 2007 ve stejné kategorii vyhrál, když zvedl ve dvojboji 273 kg.\n\nNa mistrovství světa ve vzpírání 2006 skončil do 56 kg na osmém místě, na mistrovství světa ve vzpírání 2007 získal bronzovou medaili výkonem 278 kg.\n\nKategorii do 56 kg vyhrál na Hrách jihovýchodní Asie 2007 i na indonéské národní soutěži Pekan Olahraga Nasional v roce 2008.\n\nNa mistrovství Asie ve vzpírání 2008 získal stříbrnou medaili ve váze do 62 kg výkonem 305 kg.\n\nNa Letních olympijských hrách 2008 obsadil třetí místo, celkově vzepřel 288 kg.\n\nNa mistrovství světa ve vzpírání 2009 byl druhý (315 kg) a na mistrovství světa ve vzpírání 2011 třetí (310 kg).\n\nVyhrál letní Univerziádu 2011 výkonem 310 kg.\n\nBronzovou olympijskou medaili obhájil na LOH 2012 (317 kg). Na olympiádě 2016 byl ve váze do 62 kg druhý.\n\n"}
{"id": "1288035", "url": "https://cs.wikipedia.org/wiki?curid=1288035", "title": "Milan Bláha", "text": "Milan Bláha\n\nMilan Bláha (2. května 1927 Brno – 25. dubna 2015) byl český hudebník – hráč na akordeon a hudební pedagog. Byl zakladatelem tradice koncertního akordeonu, členem hráčské dvojice Milan Bláha – Jiří Fábera (vystupovali 1948–1968).\n\nNarodil se v muzikantské rodině, tatínek byl amatérský kapelník a učitel hudby na mnoho nástrojů. V dětství se Milan nejprve učil hrát na housle, ale v devíti letech jej zaujala harmonika natolik, že u ní zůstal celý život. Vystudoval Reálné gymnázium v Praze Libni a jeho jméno se již začalo objevovat na koncertních podiích. Jako sólista na akordeon byl činný od r. 1943. V 16 letech složil akustickou zkoušku v Čs. rozhlase v Praze, kde od r. 1948 působil nejprve v zábavní skupině, později v akordeonovém duu Milan Bláha a Jiří Fábera. Za více než 20 let spolupráce s Čs. rozhlasem si duo získalo obrovskou popularitu. V roce 1950 začal studovat na Pražské konzervatoři nejprve hru na harfu, ve třetím ročníku přešel na kompoziční oddělení a dirigování, které absolvoval v r. 1956 ve Dvořákově síni Rudolfina suitou Václava Trojana Císařův slavík. Současně studoval jako hlavní nástroj akordeon u prof. Dr. Ladislava Vachulky, u kterého absolvoval v r. 1957 celovečerním koncertem, kde s velkým úspěchem zazněly mimo jiné skladby Františka Brože „ Chromatické variace pro akordeon“ a Toccata a fuga d-moll J.S. Bacha. Jako student se zúčastnil mnoha národních a světových soutěží, kde získal v Bukurešti, Varšavě a ve Vídni 3 zlaté medaile a titul Laureáta mezinárodních soutěží ve hře na akordeon. Od r. 1959 se stal profesorem Pražské konzervatoře, kde působil až do r. 1980. Z jeho třídy vzešlo mnoho vynikajících akordeonistů. Nadále pak působil jako člen mezinárodních porot při světových soutěžích ve hře na akordeon. \n\nProstřednictvím obdivuhodné virtuosity získal přízeň mnoha vynikajících komponistů, čímž položil základ nové originální akordeonové literatury. Interpretoval tak premiéry koncertů pro akordeon a orchestr E. F. Buriana, E. Hlobila, M. Juchelky, D.C. Vačkáře, J.Z. Bartoše, Fr.Brože, J.Felda, M.Vacka, a zvláště nejrozsáhlejší díla Václava Trojana.\n\nV roce 1964 založil společně s kytaristou Milanem Zelenkou a houslistou Alexejem Mádlem komorní „Trio pro musica moderna“, zabývající se a propagující výhradně naši soudobou komorní literaturu, jak v zahraničí, tak u nás na četných koncertech, v rozhlase, televizi a na mnoha výchovných koncertech pro mládež. \n\nMilan Bláha vystupoval na uměleckých turné a dlouhodobých angažmá nejen po celé Evropě, ale navštívil také Čínu, Mongolsko, Maltu, Rusko, USA, Kanadu, kde kromě koncertní činnosti byl častým hostem rozhlasových, televizních a nahrávacích studií.\nJako pedagog vedl četné zahraniční semináře a kurzy, pravidelně ve Finsku, Švýcarsku, Francii, kde vyučoval mladé studenty.\nPřes jeho rozsáhlou činnost hledal stále nové cesty, jak poměrně mladý hudební nástroj, který je velice populární ve Skandinávii, Francii, Itálii, Švýcarsku, USA, Rusku atd., dostat více do povědomí českých posluchačů.\n\nS příchodem elektrofonického akordeonu koncem šedesátých let byl natolik okouzlen novými zvuky, barvami a možností nahradit celý orchestr, že přestoupil na tento nástroj, s nímž založil v r. 1970 se svou bývalou studentkou a později v r. 1979 i manželkou Věrou Ublovou zcela ojedinělé moderní duo akordeon + elektrofonický akordeon – s repertoárovou všestranností od děl klasických až po hudbu současnou a populární. Vše se zřetelem dokonale využít obrovské možnosti nástroje a virtuozity interpretů. \n\nPro toto obsazení, s nímž koncertovali po celé Evropě, po nejvíce v Německu do r. 2009 psal aranžmá a vzniklo mnoho zajímavých projektů, včetně nových, původních děl našich čelních hudebních skladatelů. Zvláštní pozornost věnoval duu Václav Trojan, jehož umění ho inspirovalo k úpravám původní hudby k Trnkovým filmům Princ Bajaja, Koncert slavíka, Zpěv žabáka. Duu též věnoval Cirkusovou suitu. \n\nNejen v duu absolvoval Milan Bláha obrovské množství koncertů, gramofonových desek, CD, rozhlasových a televizních vysílání doma i v zahraničí, spolupráci s orchestry všech žánrů. Spolupracoval s kulturními institucemi – Pražským kulturním střediskem v tuzemsku, Pragokoncertem v zahraničí, Čs. rozhlasem v Praze, hudebními nakladatelstvími doma i v zahraničí. Spolupráce se svazem Českých skladatelů a výkonných umělců byla rovněž velmi plodná. \n\nŽivotopis Milana Bláhy pokračoval bohatou, umělecky tvořivou prací do roku 2009, kdy byla ukončena těžkou nemocí. Až do 25. 4. 2015, kdy v 88 letech odešel do hudebního nebe, se intenzivně zabýval vydáváním CD ze svého bohatého celoživotního archivu.\n\n"}
{"id": "1288051", "url": "https://cs.wikipedia.org/wiki?curid=1288051", "title": "Ahmed Burek", "text": "Ahmed Burek\n\nAhmed-efendija Burek (1876 Batuša, okres Gornji Vakuf, osmanská říše – 13. června 1948 Sarajevo, Federativní lidová republika Jugoslávie) byl bosenskohercegovský islámský duchovní a pedagog bosňáckého původu.\n\nMekteb, nižší islámskou školu, navštěvoval v rodné obci. V Sarajevu absolvoval Gazi Husrev-begovu medresu (zde navštěvoval přednášky proslulého učitele, mudarrise, Mehmeda Refik-efendiji Muftiće) a muslimskou učitelskou přípravku Daru-l-muallimin. Po dokončení těchto škol odešel za vzděláním do Istanbulu.\nPo návratu do vlasti vyučoval v Daru-l-mualliminu, Merhemićově a Atmejdanské medrese v Sarajevu. Roku 1910 byl jmenován učitelem náboženství ve Vyšším gymnáziu v Sarajevu, kde zůstal do začátku školního roku 1921/1922. Pak byl umístěn do Šarí‘atské soudní školy (22. září 1921–2. listopadu 1925), již dříve honorárně vyučoval v Učitelské škole a Šarí‘atské soudní škole (11. září–25. října 1915, 2. prosince 1918–22. září 1921). Roku 1915 vykonal profesorskou zkoušku před komisí Ulema-medžlisu, nejvyšší rady duchovních Islámského společenství v Bosně a Hercegovině. Kvůli svým sympatiím s opozičně naladěnou Jugoslávskou muslimskou organizací byl roku 1925 poslán do předčasné penze.\n\nUlema-medžlis jej 4. září 1924 jmenoval za prvního mudarrise, učitele, v Gazi Husrev-begově medrese, vyučovat zde ale začal až roku 1926. V letech 1930–1932 v této škole vedl vyšší kurz (\"Alijja\"), který měl časem přerůst ve vyšší medresu, nakonec ale od tohoto záměru bylo upuštěno (v tomto kurzu přednášeli významní pedagogové Salim-efendija Muftić, Šakir-efendija Mesihović, Muhammed Emin-efendija Dizdar a Hamdija Kreševljaković). Poté, co se Muhammed Emin-efendija Dizdar stal rektorem Vyšší šarí‘atsko-teologické školy v Sarajevu, roku 1938 převzal jeho místo ředitele (\"upravitelj\") Gazi Husrev-begovy medresy. Na Vyšší šarí‘atsko-teologické škole pak mezi lety 1935 a 1945 honorárně vedl předměty 'aqida (dogmatika a apologetika) a hadís (islámská tradice). Na postu prvního učitele a řiditele v medrese zůstal až do 1. listopadu 1947, kdy byl definitivně penzionován.\n\nRoku 1910 se stal členem první volební komise, která vybírala reisu-l-ulemu Islámského společenství v Bosně a Hercegovině. Roku 1914 byl kandidátem na muftího v Banja Luce, místo však nakonec získal Muhamed Ševket-efendija Kurt, mudarris travnické medresy. Roku 1938 při volbě nového reisu-l-ulemy skončil na druhé místě za Fehim-efendijou Spahem.\n\nOd začátku 20. století se zapojil do mnoha společenských aktivit. Roku 1914 byl vybrán do výboru Sdružení bosensko-hercegovské ‘ilmijje (\"Udruženje bosansko-hercegovačke ilmijje\"), stavovské organizace muslimských duchovních na čele s reisu-l-ulemou. Několik let byl členem redakčního výboru časopisu \"El-Hidaje\". Působil také v muslimském abstinenčním spolku \"Trezvenost\" (Střízlivost) v Sarajevu. Podílel se na činnosti islámských školských anket (1911–1912) a (1921–1922), které měly za cíl reformovat stávající muslimský školský systém v Bosně a Hercegovině. Sám byl člen skupiny pro vypracování plánu a programu náboženství ve středních a středních odborných školách. Nadto recenzoval učebnice, mj. mluvnici arabštiny pro nižší ročníky medres a středních škol, kterou roku 1936 uveřejnili dr. Šaćir Sikirić, Muhammed-efendija Pašić a Mehmed-efendija Handžić. Vedle toho byl členem komise, před kterou byla skládána profesorská zkouška budoucími učiteli náboženství ve středních školách.\n\nAhmed zemřel 13. června 1948 v Sarajevu. Pohřben byl na hřbitově Pod trešnjom nedaleko sarajevské mešity Vinograd.\n"}
{"id": "1288059", "url": "https://cs.wikipedia.org/wiki?curid=1288059", "title": "František (rozcestník)", "text": "František (rozcestník)\n\nFrantišek může být:\n\n\n\n\n"}
{"id": "1288060", "url": "https://cs.wikipedia.org/wiki?curid=1288060", "title": "Santiago de los Caballeros", "text": "Santiago de los Caballeros\n\nSantiago de los Caballeros je správní centrum provincie Santiago a druhé největší město Dominikánské republiky, má přes půl milionu obyvatel (s aglomerací 690 000). Nachází se na severu země v údolí Cibao a protéká jím řeka Río Yaque del Norte. Pro svoji vnitrozemskou polohu je nazýváno \"Ciudad Corazón\" (Město srdce).\n\nMěsto založil roku 1495 Bartoloměj Kolumbus na místě zvaném Jacagua, prvními osadníky byli příslušníci Řádu svatojakubských rytířů, proto dostalo název \"Santiago de los Treinta Caballeros\" (\"Svatý Jakub třiceti rytířů\"), což se později zkrátilo na Santiago de los Caballeros nebo Santiago; je nejstarším z měst na americkém kontinentu pojmenovaných podle Jakuba Většího. Roku 1562 bylo město poničeno zemětřesením a přestěhovalo se do stávající lokality. Dne 30. března 1844 zde proběhla významná bitva, v níž dominikánská armáda porazila Haiťany. Město má tropické klima a je známé výrobou doutníků, důležitý je i potravinářský, dřevozpracující a textilní průmysl. Sídlí zde Santiagská technická univerzita. Pamětihodnostmi Santiaga jsou historické centrum s radnicí a katedrálou, pevnost San Luis a velký pomník na kopci nad městem, jehož stavbu nařídil diktátor Rafael Trujillo a po jeho svržení byl věnován hrdinům války za nezávislost z let 1863–65.\n\n"}
{"id": "1288075", "url": "https://cs.wikipedia.org/wiki?curid=1288075", "title": "Václav Havel (matematik)", "text": "Václav Havel (matematik)\n\nVáclav Jaromír Havel (* 17. prosince 1927 Praha) je český matematik a vysokoškolský pedagog.\n\nJe známý jako tvůrce tzv. \"Havlova algoritmu\" (v zahraniční literatuře znám jako \"Havel-Hakimi algoritmus\"), který řeší jeden z problémů teorie grafů. Havel jej zveřejnil v roce 1955. V roce 1962 stejný algoritmus zveřejnil i Seifollah Louis Hakimi.\n\n"}
{"id": "1288078", "url": "https://cs.wikipedia.org/wiki?curid=1288078", "title": "Elizabeth Henstridge", "text": "Elizabeth Henstridge\n\nElizabeth Frances Henstridge (* 11. září 1987 Sheffield, Anglie, Spojené království) je britská herečka nejvíce proslavená rolí agenty Jemmy Simmons v televizním seriálu stanice ABC \"Agenti S.H.I.E.L.D.\"\n\nHenstridge se narodila v anglickém městě Sheffield, studovala na středních školách Meadowhead School a King Edward VII School a následně graduovala na univerzitě University of Birmingham v oboru drama a divadelní umění. Poté studovala na herecké škole East 15 Acting School. V současnosti žije v Los Angeles.\n\nHenstridge hrála v celovečerních filmech \"\", \"Gangs of Tooting Broadway\" (oba 2012), \"Na dosah\" (2014) a \"Wolves at the Door\" (2016). V televizním seriálu se poprvé objevila v roce 2011, když zahrála roli Emily Alexander v mýdlové opeře Hollyoaks. Od roku 2013 působí v roli agenty Jemmy Simmons v televizním seriálu stanice ABC \"Agenti S.H.I.E.L.D.\" V roce 2016 si zahrála v hororovém filmu \"Wolves at the Door.\"\n\n"}
{"id": "1288095", "url": "https://cs.wikipedia.org/wiki?curid=1288095", "title": "Duparquetia orchidacea", "text": "Duparquetia orchidacea\n\nDuparquetia orchidacea je druh rostliny z čeledi bobovité a jediný zástupce rodu Duparquetia i nové podčeledi Duparquetioideae, publikované v roce 2017. Je to dřevnatá liána, rostoucí v tropických deštných lesích rovníkové Afriky. Má zpeřené listy a zajímavě tvarované, orchidejovité květy uspořádané ve vrcholových hroznech. Plodem je dřevnatý lusk.\n\n\"Duparquetia orchidacea\" je beztrnná dřevnatá liána s lichozpeřenými listy, složenými zpravidla ze 3 párů vstřícných lístků. Na řapíku i vřeteni listu nejsou vyvinuty žlázky. Palisty jsou postranní, volné. Květy jsou oboupohlavné, dvoustranně souměrné, uspořádané ve vrcholovém, vzpřímeném, plstnatém hroznu. Svým vzhledem připomínají květy některých orchidejí. Kalich je složen ze 4 nestejných lístků, z nichž 2 postranní laloky jsou petaloidní a zbývající zelené a kápovité. Koruna je složena z 5 volných lístků, z nichž 2 spodní jsou podlouhlé a drobné, zatímco postranní a horní jsou vejčité až kopinaté. Tyčinka jsou 4, s velmi krátkými nitkami. Semeník je stopkatý, tvořený jediným plodolistem obsahujícím 2 až 5 vajíček. Plodem je zploštělý, čtyřhranný, podlouhle kopinatý lusk pukající 2 svinujícími se chlopněmi. Obsahuje 2 až 5 semen.\n\nDruh je rozšířen v rovníkové Africe v oblasti Guinejského zálivu od Libérie po Angolu. Roste zpravidla v tropickém deštném lese jako liána dosahující korunního patra pralesa.\n\nRod \"Duparquetia\" byl v minulosti řazen do tribu \"Cassieae\" v rámci podčeledi \"Caesalpinioideae\". V komplexní fylogenetické studii bobovitých, publikované v roce 2017, je tribus \"Cassieae\" rozčleněn celkem do 4 podčeledí, z nichž 3 jsou zcela nové. Rod \"Duparquetia\" se tak ocitá v monotypické podčeledi \"Duparquetioideae\", která představuje jednu z bazálních větví bobovitých.\n\nRostlina má některé unikátní morfologické znaky, které dokládají její izolovanou pozici v rámci bazálních větví bobovitých. Je to zejména neobvyklá stavba květů, unikátní morfologie pylu a nepřítomnost dvůrkatých ztenčenin (\"vestured pits\") ve struktuře dřeva.\n"}
{"id": "1288110", "url": "https://cs.wikipedia.org/wiki?curid=1288110", "title": "Iain De Caestecker", "text": "Iain De Caestecker\n\nIain De Caestecker (* 29. prosince 1987 Glasgow, Skotsko, Spojené království) je skotský televizní a filmový herec, nejvíce proslavený rolemi ve filmech \"Shell\" (2012), \"In Fear\" (2013), \"Not Another Happy Ending\" (2013) a \"Lost River\" (2014) a rolí agenta Leopolda Fitze v televizním seriálu stanice ABC \"Agenti S.H.I.E.L.D.\".\n\nDe Caestecker se narodil 29. prosince 1987 ve skotském městě Glasgow. Je jedním ze čtyř dětí; jeho dvě sestry jsou dvojčata a oba rodiče jsou lékaři. Studoval na Langside College a momentálně žije v Los Angeles.\n\nDe Caestecker začal svoji hereckou kariéru již v dětství; v roce 1999 hrál v krátkometrážním filmu \"Billy and Zorba\" a o rok později v celovečerní hororové komedie \"Příběhy upírka Rudolfa\". Postupně se objevoval v dalších filmech a televizních seriálech, mimo jiné také v seriálu stanice ABC \"Agenti S.H.I.E.L.D.\", kde od roku 2013 hraje agenta Leopolda Fitze. V roce 2018 si zahrál v hororovém filmu \"Overlord.\"\n\n"}
{"id": "1288116", "url": "https://cs.wikipedia.org/wiki?curid=1288116", "title": "Gaston (komiks)", "text": "Gaston (komiks)\n\nGaston je belgický komiksový strip, jehož autorem je kreslíř André Franquin. Stripy začaly vycházet v roce 1957 v časopise \"Spirou\" a byly seskládány do 19 komiksových alb. Komiks měl v časopise původně jen zaplnit půl strany místa, ale nakonec se z něj stal hit a dosud je jedním z nejúspěšnějších, které v časopise vycházely. Komiks se zaměřuje na každodenní život Gastona Lagaffeho. Komiks se po svém uvedení stal populárním a následně byl přeložen do více než deseti jazyků. Gaston má rád zvířata, které v komiksech rovněž vystupují (například racek či hyperaktivní kočka).\n"}
{"id": "1288119", "url": "https://cs.wikipedia.org/wiki?curid=1288119", "title": "Siorapaluk", "text": "Siorapaluk\n\nSiorapaluk (v inuktunu Hiurapaluk) je osada v oblasti Qaanaaq v kraji Avannaata v severním Grónsku, nejsevernější obydlená osada v Grónsku. Většina z 42 obyvatel osady jsou místní domorodci, kteří hovoří grónsky nebo inuktunem (oba jazyky jsou úřední). Mnozí z obyvatel jsou potomci přistěhovalých Inuitů z Kanady ve 20. století, kteří osadu založili.\n\nV oblasti žije mnoho zvířat. Místní útesy slouží jako hnízdiště pro alkouny malé (\"Alle alle\"), alky (Alcidae), a alkouny tlustozobé (\"Uria lomvia\"). Žije tu také mnoho polárních lišek, polárních zajíců, tuleňů a mrožů ledních. Obyvatelé osady se živí převážně lovem těchto zvířat.\n\nSiorapaluk má vlastní elektrárnu, přímé družicové, rozhlasové a televizní vysílání, dobře zásobovaný obchod a telefonní služby. Škola v Siorapaluku je ve stejné budově jako kostel a malá veřejná knihovna. Ačkoli tu nejsou žádná zdravotnická zařízení, osadu pravidelně navštěvují lékaři a zubaři.\n\nAir Greenland provozuje lety na letiště Qaanaaq a heliport Savissivik pomocí Thulské letecké základny. Siorapaluk se nachází 45 km od Qaanaaqu, dva lety týdně jsou dotovány vládou Grónska. Přestupy na letišti podléhají omezení přístupu cizinců podle dánského Ministerstva zahraničních věcí.\n\nV Siorapaluku panuje suché, arktické podnebí. Zimy bývají velice chladné, ovšem léta mohou být poměrně teplá jako v jižních částech země:\n"}
{"id": "1288122", "url": "https://cs.wikipedia.org/wiki?curid=1288122", "title": "Preußen Münster", "text": "Preußen Münster\n\nPreußen Münster (celým názvem: Sportclub Preußen 06 e. V. Münster) je německý sportovní klub, který sídlí v Münsteru, jenž leží ve spolkové zemi Severní Porýní-Vestfálsko. Od sezóny 2011/12 působí ve 3. lize, třetí německé nejvyšší fotbalové soutěži. Své domácí zápasy odehrává na Preußenstadionu s kapacitou 15 000 diváků. Klubové barvy jsou černá, zelená a bílá.\n\nZaložen byl 30. dubna 1906 pod názvem FC Preußen Münster. Svůj současný název nese od roku 1945. Největším úspěchem klubu je účast ve finále německého mistrovství ze sezóny 1950/51. Ve zmiňovaném finále podlehl mužstvu 1. FC Kaiserslautern poměrem 1:2.\n\nMimo mužský fotbalový oddíl má sportovní klub i jiné oddíly, mj. oddíl tenisu, atletiky, házené a faustballu.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1288132", "url": "https://cs.wikipedia.org/wiki?curid=1288132", "title": "Salih Safvet Bašić", "text": "Salih Safvet Bašić\n\nSalih Safvet Bašić (v osobních dokumentech 11. června 1873/na náhrobku 1886 Duvno, dnes Tomislavgrad, Bosna a Hercegovina – 1948 Duvno, Federativní lidová republika Jugoslávie) byl bosenskohercegovský islámský duchovní a pedagog bosňáckého původu.\n\nNarodil se do vážené a bohaté obchodnické rodiny. Mekteb a základní školu navštěvoval v Duvnu, střední školu (1904) a filozofickou fakultu v Istanbulu. Po studiích se jistý čas živil jako učitel v istanbulské střední škole (Mekteb-i Saadet), kde přednášel oriantalistiku a náboženství, nakonec se ale roku 1910 vrátil do vlasti a zde působil jako obchodník. Mezi lety 1908 a 1910 v osmanské metropoli veřejně protestoval proti rakousko-uherské anexi Bosny a Hercegoviny a za své nesmlouvavé postoje byl stíhán.\n\nBašić se roku 1912 v Sarajevu podílel na založení Sdružení bosensko-hercegovské ‘ilmijje (\"Udruženje bosansko-hercegovačke ilmijje\"), stavovské organizace islámských duchovních. Sám byl zvolen do jeho správního výboru. V této době začal publikovat v tiskovém orgánu sdružení, listu \"Misbah\" (v letech 1912–1914 coby \"Jenji misbah\").\n\nRoku 1915, aby se vyhnul narukování na vojnu, přijal místo učitele v Šarí‘atské soudní škole (honorárně 28. října 1915–7. května 1916, pak řádně 8. května 1916–8. dubna 1937). V tomto školském zařízení pak setrval až do jeho uzavření roku 1937.\n\nPo nuceném odchodu Ibrahim-efendiji Maglajliće z postu reisu-l-ulemy, nejvyššího duchovního představitele Islámského společenství v Jugoslávii, od roku 1936 vykonával funkci prvního náměstka, náiba. Neformálním představitelům islámské obce se stal i přesto, že neměl tradiční islámské vzdělání. Roku 1938 pak byl jmenován novým reisu-l-ulemou Fehim-efendija Spaho, taktéž člověk bez klasického islámského vzdělání. Spaho však roku 1942 nečekaně zemřel a volba nového pohlavára za válečných okolností nepřicházela v úvahu. Bašić se tak znovu ujal nejvyšší duchovní funkce, avšak dočasné řešení se nakonec protáhlo až do poválečného roku 1947, kdy byl jmenován za reisa Ibrahim-efendija Fejić. Během války dovedně lavíroval mezi fašistickou mocí Nezávislého státu Chorvatsko a komunistickými partyzány, kteří nakonec roku 1945 převzali veškerou moc v zemi. Roku 1947 odešel na odpočinek do rodného Duvna, kde nedlouho poté zemřel.\n\nBašić byl znalcem orientálních jazyků, literatur a dějin.\n\n"}
{"id": "1288149", "url": "https://cs.wikipedia.org/wiki?curid=1288149", "title": "Sova tečkovaná", "text": "Sova tečkovaná\n\nSova tečkovaná (\"Tyto multipunctata\", také \"Tyto tenebricosa multipunctata\") je druh sovovitého ptáka. Popsal jej Gregory Mathews roku 1912. Je blízce příbuzná se sovou temnou (\"Tyto tenebricosa\"), liší se velikostí.\nSova tečkovaná žije v Austrálii. Obývá oblast Queensland na jejím severovýchodě. Pozorována byla také na ostrově Hinchinbrook poblíž australské pevniny. Celková velikost rozsahu sovy tečkované činí asi 74 300 km. K životu dává přednost lesům složeným z blahovičníků (eukalyptů). Vyhovuje jí, aby stromy dosahovaly velké výšky a byly v nich dutiny. Žije od nadmořské výšky 300 metrů.\n\nSova tečkovaná měří 32 až 38 cm. Křídla jsou dlouhá 23,7 až 26,3 cm, přičemž jejich rozpětí činí asi 86 cm. Sova tečkovaná váží mezi 430 až 540 g, přičemž samice jsou větší a těžší než samci. Zbarvení je na těle popelavě šedé se stříbřitě bílými tečkami. Spodní část těla dosahuje světlejších odstínů než horní a je pokryta světle šedými až načernalými znaky, spodní strana křídel má zbarvení našedlé. Přes křídla a ocas se táhnou tmavé pruhy. Obličej je bělavý, směrem k černým očím tmavne. Zobák má odstín světle šedohnědé barvy, rovněž prsty jsou šedohnědé. Mláďata jsou zbarvena bíle až světlešedě.\n\nÚzemí sovy tečkované má rozlohu mezi padesáti až šedesáti hektary, byla však zaznamenána i hnízda vzdálená mezi sebou 400 metrů. Je nočním ptákem, přes den se skrývá v listoví. Doba rozmnožování se mění podle příchodu dešťů, sovy většinou kladou vejce mezi březnem a květnem. Hnízdí v dutinách stromů, které mohou být až ve výšce třiceti metrů, v hnízdě probíhá i kopulace a samice zde poté naklade jedno, četněji však dvě vejce o rozměrech 41−42 × 36−39 mm, ze kterých se vylíhnou mláďata za 40−42 dní. Oba rodiče se o mláďata starají asi 3 měsíce, o výchově mláďat je jinak zjištěno málo informací.\n\nDruh se ozývá vysokým pískavým sestupným voláním přirovnávaným k pískání konvice nebo letu bomby. Živí se drobnými savci, jako jsou vakoplchovití (Burramyidae) či vakoveverkovití (Petauridae), loví však také jiné druhy ptáků nebo hmyz. Útočí převážně z nízkých bidel a při lovu se dovede orientovat i v naprosté tmě nebo dešti.\nPodle Mezinárodního svazu ochrany přírody (IUCN) patří sova tečkovaná mezi málo dotčené druhy, rozsah území totiž nedosahuje prahových hodnot pro zranitelné druhy. Populace je sice poměrně malá (okolo 2 000 párů), ale ani její velikost a pokles nesplňuje kritéria pro zařazení mezi zranitelné druhy. V některých oblastech sice ubývá následkem fragmentace přirozeného prostředí těchto sov, v jiných se ale zase rozšiřuje deštný les. Sova tečkovaná je zařazena na Queensland Wet Tropics EBA a zapsána rovněž na druhou přílohu Úmluvy o mezinárodním obchodu s ohroženými druhy volně žijících živočichů a rostlin.\n\n"}
{"id": "1288153", "url": "https://cs.wikipedia.org/wiki?curid=1288153", "title": "Františka Xavera Běhálková", "text": "Františka Xavera Běhálková\n\nFrantiška Terezie Emerencie Xavera Běhálková (23. října 1853 Tovačov – 28. dubna 1907 Tovačov) byla industriální učitelka, národopisná pracovnice a sběratelka, která působila v regionu Haná. Shromáždila velkou sbírku hanáckého lidového umění, včetně písní, tanců, výšivek, krojů a keramiky. Zaznamenávala také lidové zvyky a sbírala dokumenty o hanáckých obydlích. Založila národopisnou skupinu v Tovačově, která nacvičovala hanácké tance a scénicky zpracovala výroční a rodinné zvyky. Spolupracovala s Vlasteneckým spolkem muzejním v Olomouci. Spolu s Leošem Janáčkem a Lucií Bakešovou je autorkou publikace Národní tance na Moravě. Na její národopisný odkaz v navázaly v 50. letech 20. století soubory Hanák a Hanáček a od roku 1995 soubor Hatě.\n"}
{"id": "1288168", "url": "https://cs.wikipedia.org/wiki?curid=1288168", "title": "Viktor Kapitonov", "text": "Viktor Kapitonov\n\nViktor Arseněvič Kapitonov (\"Виктор Арсеньевич Капитонов\", 25. října 1933 Tver – 5. března 2005 Moskva) byl sovětský silniční cyklista a trenér.\n\nNa olympiádě 1956 skončil v závodě jednotlivců na 32. místě, na olympiádě 1960 zvítězil po dramatickém průběhu, když jel v čele s domácím Liviem Trapè, v závěru jedenáctého kola začal spurtovat, protože myslel, že je konec, ale jelo se ještě jedno kolo. Předpokládalo se, že mu vydané síly budou v rozhodujícím momentu chybět, ale v cíli přespurtoval Itala i podruhé. V Římě získal také bronzovou olympijskou medaili v časovce družstev. Na mistrovství světa v silniční cyklistice bylo jeho nejlepším výsledkem 11. místo v závodě jednotlivců v roce 1962 a třetí místo v časovce družstev v roce 1963. Byl mistrem SSSR v závodě s hromadným startem v letech 1958 a 1959 a v etapovém závodě v roce 1956. Na Závodě míru byl členem vítězného družstva v letech 1958, 1959, 1961 a 1962, v hodnocení jednotlivců byl druhý v roce 1961 a třetí v roce 1957, v letech 1958 a 1959 se stal nejlepším vrchařem, dosáhl také čtyř etapových vítězství. \n\nV letech 1965 až 1985 byl hlavním trenérem sovětské cyklistické reprezentace, k úspěchům jeho svěřenců patří individuální olympijské vítězství Sergeje Suchoručenkova v roce 1980 a tři zlaté medaile v časovce družstev (1972, 1976 a 1980), titul amatérského mistra světa pro Andreje Vedernikova (1981), na Závodě míru sovětští cyklisté pod jeho vedením vyhráli šestkrát soutěž jednotlivců a dvanáctkrát soutěž družstev.\n\nByl příslušníkem sovětské armády, v roce 1983 získal vysokoškolský titul v oboru pedagogiky, vydal vzpomínkovou knihu \"Stojí za to žít\". Byl vyhlášen nejlepším trenérem SSSR v letech 1975 a 1976, získal titul zasloužilého mistra sportu, Leninův řád, Řád Říjnové revoluce a Řád za přátelství mezi národy.\n\n"}
{"id": "1288173", "url": "https://cs.wikipedia.org/wiki?curid=1288173", "title": "The Agronomist", "text": "The Agronomist\n\nThe Agronomist je americký dokumentární film z roku 2003, jehož režisérem byl Jonathan Demme. Film sleduje haitského novináře Jeana Dominiqua, vlastníka první haitské nezávislé rozhlasové stanice Radio Haiti-Inter. Premiéru měl 23. února 2003 na Miamském mezinárodním filmovém festivalu. Později byl uveden na řadě dalších festivalů, a to jak v Americe, tak i v Evropě. Dne 7. června 2005 byl vydán na DVD. Autory hudby k filmu jsou Wyclef Jean a Jerry Wonda Duplessis.\n\n"}
{"id": "1288180", "url": "https://cs.wikipedia.org/wiki?curid=1288180", "title": "Maxïmo Park", "text": "Maxïmo Park\n\nMaxïmo Park je anglická hudební skupina. Vznikla v roce 2000 ve městě Newcastle upon Tyne v sestavě Paul Smith (zpěv), Duncan Lloyd (kytara), Archis Tiku (baskytara), Lukas Wooller (klávesy) a Tom English (bicí). Archis Tiku se skupinou přestal v roce 2012. Později s ní nahrál ještě desku \"Too Much Information\" (2014), avšak dále se skupinou již nespolupracoval. Náhradou se stal Paul Rafferty.\n\n\n"}
{"id": "1288185", "url": "https://cs.wikipedia.org/wiki?curid=1288185", "title": "Crazy Mama", "text": "Crazy Mama\n\nCrazy Mama je americký hraný film z roku 1975. Natočil jej režisér Jonathan Demme podle scénáře Roberta Thoma (ten vycházel z příběhu, jehož autorkou byla Frances Doel). Producentkou snímku byla Julie Corman a hudbu k němu nahrála kapela Snotty Scotty & the Hankies. Hlavní roli ve filmu ztvárnila Cloris Leachman, dále zde hráli například Bill Paxton (jeho vůbec první filmová role), Stuart Whitman, Sally Kirkland a Ann Sothern. Dne 17. prosince 2010 byl snímek vydán na DVD společností Shout! Factory.\n\n"}
{"id": "1288188", "url": "https://cs.wikipedia.org/wiki?curid=1288188", "title": "Skull Fist", "text": "Skull Fist\n\nSkull Fist je kanadská heavymetalová hudební skupina založená v roce 2006 v Torontu. Jejím debutem se stal extended play \"Heavier Than Metal\" vydaný v roce 2010. O rok později následovalo plnohodnotné album \"Head of the Pack\" a v roce 2014 vyšla prozatím poslední deska \"Chasing the Dream\". Hudebním stylem se kapela vrací ke klasickému heavy metalu.\n\n\n\n"}
{"id": "1288204", "url": "https://cs.wikipedia.org/wiki?curid=1288204", "title": "Renne Dang", "text": "Renne Dang\n\nRenne Dang (* 24. února 1995 Rychnov nad Kněžnou) vlastním jménem René Dang je český rapper a zpěvák s vietnamskými kořeny. Je držitelem dvou zlatých desek. Za své debutové sólo album CON LAI a za své druhé sólové album THÁI. Je také členem vydavatelství Blakkwood Records. \n\nNa hudební scéně je aktivní už od roku 2009 a jeho první oficiální nahrávkou je Zmrdlife mixtape z roku 2012. Na mixtape navázal v roce 2014 menším EP s názvem Zmrdlife 2. Pod značkou Zmrdlife, kterou společně s přáteli vymyslel, poté začal vydávat i úspěšnou kolekci oblečení. V roce 2014 ho oslovil label Blakkwood Records a stal se jeho součástí.\n\nRenne Dang v roce 2015 vydal společně s Viktorem Sheenem společné album Projekt Asia, které bylo kritikou i fanoušky velmi dobře přijato. Titulní singl Instantní čubky II nedávno přesáhl na YouTube 7 milionů zhlédnutí. S producentem Cehou později ve stejném roce natočili alternativní EP s názvem Danggkidd, kde Renne předvedl, že nepatří jen a pouze pod škatulku Hip-Hop. Danggkidd ukázal, že Renne si vede dobře i ve zpívaných polohách a v citlivých tématech.\n\nV roce 2016 se Renne Dang objevil jako host na albu DJe Wiche s názvem Veni, Vidi, Wich, kde zanechal jednu z výraznějších skladeb alba, s názvem Zvedám strop. Během roku 2016 pak důkladně pracoval na své debutové sólové desce CON LAI, což ve vietnamském překladu znamená míšenec a odkazuje tak na původ jeho otce. Toto album, které vyšlo 30. dubna 2017, obsahuje mimo jiných velice úspěšných skladeb i několika miliónové hity jako je například Napřed snům, Schody nebo titulní a stejnojmenný singl Con lai. Album CON LAI se dva roky po vydání stalo certifikovanou zlatou deskou dle kritérií IFPI.\n\nPo vydání alba CON LAI úspěšně odehrál celorepublikovou tour, která čítala několik desítek zastávek. V roce 2018 ohlásil vydání EP Zmrdlife 3, se kterým se rozhodl navázat na své předchozí projekty. Tento menší projekt Zmrdlife 3 vyšel 3. března 2018 a jedná se o trošku temnější záležitost v Renneho tvorbě. Celé EP hudebně produkoval Renneho dlouholetý DJ a dvorní producent Leryk. Jednou z nejvýraznějších skladeb je track s názvem Mám strach, který se stal také miliónovým. \n\nPro rok 2019 Renne Dang ohlásil vydání druhého velkého sólového alba THÁI. Název alba je odvozen z Renneho vietnamského jména (Đặng Duy Thái) a pokračuje tak v symbolické návaznosti na album CON LAI, které má taktéž vietnamský původ. Doposud z tohoto alba vyšly skladby Špatný dny (prod. DJ Wich), Kytky z pumpy (prod. Ceha) a O trochu líp feat. Rest (prod. Ceha). Druhý singl Kytky z pumpy se stal velmi úspěšným za krátké období a Renne Dang o něm sám mluví jako o doposud nejúspěšnějším tracku v jeho kariéře. Na třetím singlu O trochu líp se nečekaně objevil rapper Rest a jedná se o jejich první spolupráci. Čtvrtý singl s názvem Čas na změnu (prod. Leryk & DonaldzrBeats) odhalil název a datum vydání očekávaného alba. \n\nAlbum THÁI vyšlo 28. listopadu v den Renneho svátku a obdrželo zlatou desku dle kritérií IFPI již v předprodeji. \n\n\n\n\n\n\n\n"}
{"id": "1288205", "url": "https://cs.wikipedia.org/wiki?curid=1288205", "title": "Alda Teodorani", "text": "Alda Teodorani\n\nAlda Teodorani je italská spisovatelka hororové, fantasy a erotické literatury. Jako spisovatelka italského roman noiru, kombinuje v tomto duchu žánry hororu a noiru, se silnou příměsí erotiky.\n\n\n\n"}
{"id": "1288212", "url": "https://cs.wikipedia.org/wiki?curid=1288212", "title": "Volby do Národního shromáždění Francouzské republiky 2017", "text": "Volby do Národního shromáždění Francouzské republiky 2017\n\nVolby do Národního shromáždění Francouzské republiky 2017 se konaly 11. a 18. června 2017. Šlo o 15. volby do Národního shromáždění Páté Francouzské republiky a konaly se jen zhruba měsíc po prezidentských volbách. Bylo zvoleno 577 poslanců dvoukolovým volebním systémem. Ve volbách zvítězila LaREM prezidenta Emmanuela Macrona. \n\nTyto volby se konaly měsíc po prezidentských volbách jehož druhé kolo se uskutečnilo 7. května. Už po prvním kole prezidentských voleb, z kterého postoupili Emmanuel Macron (En marche!) a Marine Le Penová (Národní fronta) s pouhými 24,01 % respektive 21,30 %, už bylo ovšem jasné, že pravděpodobnost kohabitace je poměrně vysoká, zvlášť když ani jeden z postoupivších kandidátů není ani z jedné ze dvou tradičních hlavních politických stran, Republikánů a Socialistů. Tím byly tyto parlamentní volby důležitější než v jiných letech. Hnutí prezidenta Macrona v nich drtivě zvítězilo a získalo většinu 308 poslanců z 577. Třetí strana v pořadí Mouvement démocrate je Macronovým koaličním partnerem, tj. celkový počet mandátů pro uskupení činí 350. Republikáni jsou v koalici s Unií demokratů a nezávislých na místě šestém a s šesti dalšími poslanci; celkový počet mandátů pro pravici tak činí 136. Socialisté na čtvrtém místě jsou v koalici s Diverse gauche a třemi dalšími poslanci; celkový počet mandátů pro levici činí 45. Šesté a sedmé místo představují strany radikální levice. Zbývající počet je 11 poslanců.\n\nBlízkost termínu prezidentských a parlamentních voleb je nastavena úmyslně od roku 2002, aby se snížilo riziko kohabitace z důvodu změny voličských preferencí, tedy situace, kdy se francouzský prezident nemůže opřít o parlamentní většinu své strany, což ve francouzské poloprezidentské republice znamená nutnost spolupráce politiků různých politických směrů, jež může být obtížná a případné neshody mohou paralyzovat výkonnou moc. \n\n"}
{"id": "1288218", "url": "https://cs.wikipedia.org/wiki?curid=1288218", "title": "Michael Klang", "text": "Michael Klang\n\nMichael Klang (4. března 1954 Dačice – 1. srpna 2019) byl český architekt, scénograf, designér a výtvarník.\n\nNarodil se 4. března 1954 v Dačicích. V roce 1973 maturoval na Střední všeobecně vzdělávací škole v Praze. Vystudoval Fakultu architektury na Českém vysokém učení technickém, kde v roce 1979 získal titul inženýr architekt, a poté i Divadelní fakultu Akademie múzických umění v Praze, na jejíž katedře scénografie dokončil studium v roce 1982. Na Fakultě architektury ČVUT pak působil jako odborný asistent a v roce 1985 se stal kandidátem technických věd.\n\nOd roku 2000 vyučoval jako externí přednášející na Fakultě multimediálních komunikací Univerzity Tomáše Bati ve Zlíně a od roku 2011 se zde stal vedoucím ateliéru Prostorová tvorba a působil zde do své smrti. V letech 2008 a 2009 externě přednášel také na Katedře výtvarné kultury Univerzity Hradec Králové.\n\nDlouhodobě se věnoval architektonickým a scénografickým projektům, měl více než tisíc realizací. Jeho dílem je rekonstrukce domu U Hybernů v Praze na Divadlo Hybernia nebo kina v Napajedlech, podílel se na Filmovém uzlu ve zlínských ateliérech. V letech 1997–2015 byl autorem scény pro vyhlašování výsledků ankety Český slavík, realizoval i galavečery Miss České republiky a předávání Cen Thálie. Navrhl také zpravodajské televizní studio ČT24 a TV Nova, studia pro soutěžní pořad \"Kufr\" či zábavní pořady \"Caruso Show\", \"Do-Re-Mi\" nebo \"Kolotoč\", dále scénu pro muzikál \"Pomáda\" a divadelní hru \"Sluha dvou pánů\". Jedním z jeho posledních děl bylo studio pro pořad České televize \"Otázky Václava Moravce\".\n\nV roce 2019 vydal svou první knihu \"Televizní konfese\", kde mapoval méně než polovinu své práce na 400 stránkách.\n\nZemřel na přelomu července a srpna 2019 ve svých 65 letech.\n\n"}
{"id": "1288224", "url": "https://cs.wikipedia.org/wiki?curid=1288224", "title": "Jetel ladní", "text": "Jetel ladní\n\nJetel ladní (\"Trifolium campestre\") je žlutě kvetoucí, nevysoká, planě rostoucí rostlina. V české přírodě je původní druh a je považován za nekulturní jetelovinu. Někdy se místně hojně rozmnoží a v obilovinách vyrůstá v takovém množství, že je hodnocen jako plevel.\n\nAreál jetele ladního se rozprostírá téměř po celé Evropě, Kavkaze, Arabském poloostrově, v Jihozápadní a Střední Asii, Makaronézii, Severní Africe i v Africkém rohu. Jako zavlečená rostlina se vyskytuje v mnoha dalších oblastech, např. v Severní Americe i Austrálii.\n\nV České republice je hojně rozšířen převážně v termofytiku a v teplejších oblastech mezofytiku, v horských polohách se vyskytuje řídce.\n\nJetel ladní je drobná bylina rostoucí na suchých i vlhkých loukách a pastvinách, na lesních mýtinách, po okrajích lesů, podél cest, na železničních náspech a jinde na výhřevných hlinitých či písčitých půdách. Vyskytuje se i jako plevel ve vinicích a na oraných polích. Dává přednost místům chudým na živiny i vápník. Na nevýživných půdách, většinou mimo Evropu, se občas pěstuje jako pícnina.\n\nJe rostlinou jednoletou, která někdy přetrvá mírnou zimu a druhým rokem znovu vyrůstá a kvete, stává se tak dvouletou. Ploidie druhu je 2n = 14.\n\nBylina s poléhavou, vystoupavou, nebo vzácně vzpřímenou lodyhou vysokou 15 až 30 cm, rostoucí z tenkého kořene. Hojně větvená lodyha je porostlá trojčetnými listy s řapíky 3 až 20 mm dlouhými. Lístky jsou obvejčité, až 10 mm dlouhé, na bázi klínovité, na vrcholu tupé nebo slabě vykrojené a v horní části po obvodě jemně zoubkované. Prostřední lístek má o poznání delší stopku než lístky boční, bývá asi 5 mm dlouhá. Palisty jsou vejčitě kopinaté, u báze rozšířené a okrouhlé, na vrcholu zahrocené, bývají až 5 mm dlouhé, vždy však jsou kratší než řapík.\n\nKvěty jsou sestaveny do hustých kulovitých, později vejčitých květenství hlávek velkých 8 až 14 mm. Četná květenství bývají po lodyze rovnoměrně rozmístěná, mají 2 cm stopky, vyrůstají z úžlabí listů. Hlávky obsahují 25 až 40 motýlovitých květů, které jsou 5 mm dlouhé a za květu žluté, po odkvětu se jim prodlouží stopky a změní se na světle hnědé. Pětižilový kalich s nestejnými cípy je světle žlutý. Široce lžícovitá, na vrcholu okrouhlá pavéza s vyniklou žilnatinou je značně delší než odstálá křídla a člunek. Květy kvetou od konce května do počátku září, opylovány jsou hmyzem (včely, čmeláci, motýli) sbírajícím pyl a nektar.\n\nPlod je obvejčitý, nepukavý, jednosemenný, 3 mm dlouhý lusk s krátkým zobánkem. Vejčitá, světle hnědá, 1 mm velká semena slouží k rozmnožování.\n\nJetel ladní má pouze místní význam. V českých podmínkách je zkoušen jako komponenta do jetelotravních směsí a prokazuje se jeho nenáročnost a vytrvalost. V době první seče již má zralá semena, ta vypadají a namnoží se tak nové rostliny. Na některých polích se častěji objevuje v obilí a ve vinicích, kde se dostává hlavně z luk, mezí a úhorů. Je tam sice považována za plevel, ale pro svou útlost a malou početnost mnoho neškodí. Semeny se živí drobní ptáci, bažanti a koroptve. Bylinné části zase slouží za potravu syslům, hrabošům, králíkům i zajícům.\n\n"}
{"id": "1288229", "url": "https://cs.wikipedia.org/wiki?curid=1288229", "title": "Kostel svatého Petra a Pavla (Zdíkovec)", "text": "Kostel svatého Petra a Pavla (Zdíkovec)\n\nKostel svatého Petra a Pavla v obci Zdíkovec (okres Prachatice) je raně gotický farní kostel, který byl postaven v 13. století a je kulturní památka České republiky.\n\nPrvní písemná zmínka o v obci Zdíkovec pochází z roku 1318. V roce 1370 je písemně doložená plebánie s vlastním duchovním správcem. Od roku 1782 byla ustanovena lokálie a od roku 1788 samostatná farnost. Původní kostel byl postaven v polovině 13. století. V období 1896–1899, kromě věže a západní tribuny, byl kostel ubourán a přestavěn v novogotickém slohu. Původní čtvercové kněžíště bylo zbořeno a nahrazeno novým s příčnou lodí (transeptem). Kostel je obklopen hřbitovem se zděnou ohradní zdí.\n\nKostel svatého Petra a Pavla patří Římskokatolické farnosti Zdíkovec, Vikariát Prachatice.\n\nJednolodní orientovaná podélná zděná stavba s polygonálním závěrem se čtyřmi vnějšími pilíři. Hranolová věž s jehlancovou střechou je vložena v severozápadním koutu lodi. Loď je zaklenuta plochosropě. Hlavní vstup v severním průčelí lodi kryje předsíň a nachází se zde kryté schodiště na kruchtu a do věže.\n\nV původní zvonici byly ve zvonovém patře zavěšeny tři zvony. Menší zvon o průměru 48 cm byl rekvírován v první světové válce. V roce 1927 byl zavěšen nový zvon, který byl vyroben ve zvonařské dílně Richarda Herolda v Chomutově. V roce 1942 byl rekvírován. Druhý zvon pochází z roku 1601. Byl ulit pasovským zvonařem Dionysiusem Schulthesem. Třetí nejstarší zvon má protáhlý tvar (tvar homole cukru). Podle tvaru, složení materiálu a hudebních vlastností jeho stáří je datováno do období počátku druhé třetiny 13. století, tj. do období výstavby kostela. Tyto dva zvony jsou ve věži zavěšeny nad sebou.\n\n\n"}
{"id": "1288231", "url": "https://cs.wikipedia.org/wiki?curid=1288231", "title": "Kostel svatého Mikuláše (Heřmanov)", "text": "Kostel svatého Mikuláše (Heřmanov)\n\nKostel svatého Mikuláše je farní kostel římskokatolické farnosti Heřmanov u Velké Bíteše. Jedná se o jednolodní renesančně barokní stavbu s gotickým jádrem. Stojí na návesní ulici ve svahu v centru obce Heřmanov. Kostel je spolu s klasicistní farní budovou chráněn jako kulturní památka České republiky.\n\nKostel měl stát v obci již v době první zmínky o obci, ta pochází z roku 1349, v tu dobu měl kostel být dřevěný a měl stát východněji, než stojí kostel současný. Nový kostel pak byl postaven v polovině 15. století, případně k původnímu kostelu měla být přistavěna věž se zvony. Kostel se stal velmi významným v době po třicetileté válce, kdy se stal církevním centrem, k heřmanovské farnosti byly v tu dobu přifařeny Osová Bítýška a Křižanov. Kostel byl v roce 1731 přestavěn do barokní podoby, rekonstruován pak byl v roce 1878 (byla přistavěna kaple na východní straně budovy a postavena hudební kruchta), hřbitov, který stál v blízkosti hřbitova pak byl zrušen v roce 1836 a přesunut na místo severně od kostela. V roce 2009 byl kostel rekonstruován, byly vymalovány interiéry.\n\nV kostele jsou umístěny zvony z roku 1493, 1504 a 1543, ty mají pocházet z původního kostela, v roce 1799 byla postavena v blízkosti kostela budova fary, jejími investory byli tehdejší majitelé panství Haugwitzové. Farnost pak byla rekonstruována mezi lety 2009 a 2014. V kostele jsou tři oltáře, hlavní je zasvěcen svatému Mikuláši, boční jsou zasvěceny Panně Marii Lourdské a svaté Anně, v kostele je také instalována křížová cesta z roku 1896 a sochy od Ferdinanda Demetze z Tyrolska.\n\n\n"}
{"id": "1288232", "url": "https://cs.wikipedia.org/wiki?curid=1288232", "title": "Robert Pferdmenges", "text": "Robert Pferdmenges\n\nRobert Pferdmenges (27. březen 1880 Mönchengladbach – 28. září 1962 Kolín nad Rýnem) byl německým bankéřem a politikem CDU. V letech 1950 až 1962 byl členem Bundestagu, tedy Německého spolkového sněmu. Byl blízkým přítelem prvního poválečného kancléře Německa Konrada Adenauera.\n\nG. L. Rozanov uvádí, že politické a hospodářské cíle spiknutí z 20. července roku 1944 proti Adolfu Hitlerovi formulovaly německé bankovní a průmyslové koncerny a dále uvádí, že Robert Pferdmenges se dostal mezi podezřelé tohoto spiknutí. Ochranu před postihem mu měl poskytnout Ernst Kaltenbrunner, v letech 1942 – 1945 velitel Hlavního říšského bezpečnostního úřadu, RSHA.\n\nPodle G. L. Rozanova byl Robert Pferdmenges \"otcem\" budoucího západoněmeckého státu s tím, že v jeho bytě byla v říjnu 1949 vytvořena první vláda SRN v čele s Konradem Adenauerem.\n\n\n"}
{"id": "1288234", "url": "https://cs.wikipedia.org/wiki?curid=1288234", "title": "Istanbul Cup 2017", "text": "Istanbul Cup 2017\n\nIstanbul Cup 2017, oficiálně se jménem sponzora TEB BNP Paribas İstanbul Cup 2017, byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích městského areálu. Konal se mezi 24. až 30. dubnem 2017 v turecké metropoli Istanbulu jako jubilejní desátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová třináctka Elina Svitolinová z Ukrajiny. Jako poslední přímá účastnice do dvouhry nastoupila belgická 121. hráčka žebříčku Maryna Zanevská. \n\nSedmý singlový titul kariéry na okruhu WTA Tour vybojovala Ukrajinka Elina Svitolinová. Premiérovou společnou trofej ze čtyřhry si odvezl slovinsko-ukrajinský pár Dalila Jakupovićová a Nadija Kičenoková.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1288235", "url": "https://cs.wikipedia.org/wiki?curid=1288235", "title": "Jurij Vladimirovič Matijasevič", "text": "Jurij Vladimirovič Matijasevič\n\nJurij Vladimirovič Matijasevič (* 2. března 1947 Leningrad) je ruský matematik a informatik. Nejvíce jej proslavila tzv. Matijasevičova věta, která záporně zodpověděla desátý z Hilbertových problémů a kterou publikoval v rámci své diplomové práce v roce 1970.\n\nK matematice měl blízko už během studií, v letech 1962–1963 navštěvoval Petrohradské fyzikálně-matematické lyceum № 239, v letech 1963–1964 Kolmogorovu školu v Moskvě. V roce 1964 vyhrál Mezinárodní matematickou olympiádu. Pak studoval v letech 1964–1969 matematiku na Petrohradské státní univerzitě.\n"}
{"id": "1288238", "url": "https://cs.wikipedia.org/wiki?curid=1288238", "title": "Rajčichinsk", "text": "Rajčichinsk\n\nRajčichinsk () je město v Amurské oblasti v Ruské federaci. Při sčítání lidu v roce 2010 měl přes dvacet tisíc obyvatel.\n\nRajčichinsk leží na jihovýchodě Zejsko-burejské nížiny na ruském Dálném východě. Od Amuru a tím od čínsko-ruské hranice, za kterou leží území spadající do městské prefektury I-čchun v Čínské lidové republice, je vzdálen jen zhruba čtyřicet kilometrů na sever. Od Blagověščensku, správního střediska Amurské oblasti, je vzdálen přibližně 165 kilometrů východně.\n\nV Rajčichinsku končí 39 kilometrů dlouhá železniční trať z roku 1936, která vede na východ do Bureji, kde je stanice Transsibiřské magistrály.\n\nV roce 1913 se zde začala těžit hnědé uhlí z ložiska \"Rajčichinskoje\", které bylo známo od konce 19. století a jmenovalo se podle zdejší říčky zvané \"Rajčicha\". První štoly byly kopány na středním toku potoka Kivda východně od dnešního města.\n\nV roce 1932 zde byla v rámci pokračujících prací založena hornická osada \"Rajčicha\". V letech 1938 až 1942 zde byl stejnojmenný pracovní tábor systému Gulag, jehož vězni pracovali ve zdejších dolech.\n\nDne 23. května 1944 bylo zdejší sídlo povýšeno na město pod jménem \"Rajčichinsk\".\n\n"}
{"id": "1288239", "url": "https://cs.wikipedia.org/wiki?curid=1288239", "title": "Barcelona Open Banco Sabadell 2017", "text": "Barcelona Open Banco Sabadell 2017\n\nBarcelona Open Banco Sabadell 2017, známý také pod jménem Torneo Godó 2017, byl tenisový turnaj pořádaný jako součást mužského okruhu ATP World Tour, který se hrál v areálu Real Club de Tenis Barcelona na otevřených antukových dvorcích. Konal se mezi 24. až 30. dubnem 2017 v katalánské metropoli Barceloně jako šedesátý pátý ročník turnaje.\n\nTurnaj s rozpočtem 2 640 340 eur patřil do kategorie ATP World Tour 500. Nejvýše nasazeným v singlové soutěži se stal první hráč světa Andy Murray ze Spojeného království. Jako poslední přímý účastník hlavní singlové soutěže nastoupil španělský 89. hráč žebříčku Guillermo García-López.\n\nSinglový titul získal Španěl Rafael Nadal, jenž vyrovnal svůj týden starý rekord otevřené éry, když na barcelonském turnaji triumfoval podesáté. Stejný počet trofejí dosáhl také výhrou na Monte-Carlo Rolex Masters 2017. Mezi ženami dosáhla minimálně na deset trofejí z jediného turnaje pouze Martina Navrátilová. Rekordní zápis historie navýšil i padesátým prvním triumfem z antuky. Deblovou trofej si odvezl rumunsko-pákistánský pár Florin Mergea a Ajsám Kúreší, pro něž se jednalo o premiérovou společnou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1288240", "url": "https://cs.wikipedia.org/wiki?curid=1288240", "title": "Gazprom Hungarian Open 2017", "text": "Gazprom Hungarian Open 2017\n\nGazprom Hungarian Open 2017 byl tenisový turnaj pořádaný jako součást mužského okruhu ATP World Tour, který se odehrával v areálu Nemzeti Edzés Központ na otevřených antukových dvorcích. Probíhal mezi 24. až 30. dubnem 2017 v maďarské metropoli Budapešti jako premiérový ročník turnaje. V kalendáři okruhu ATP World Tour nahradil bukurešťskou událost BRD Năstase Țiriac Trophy.\n\nTurnaj s rozpočtem 540 310 eur patřil do kategorie ATP World Tour 250. Nejvýše nasazeným hráčem ve dvouhře se stal čtrnáctý tenista světa Lucas Pouille z Francie, který v duelu druhého kola odvrátil mečboly z rakety Jiřího Veselého. Jako poslední přímý účastník do hlavní singlové soutěže nastoupil kazašský 90. hráč žebříčku Michail Kukuškin.\n\nDruhou singlovou trofej na okruhu ATP Tour vybojoval Lucas Pouille. Také druhý společný titul ze čtyřhry získal americko-chorvatský pár Brian Baker a Nikola Mektić.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1288243", "url": "https://cs.wikipedia.org/wiki?curid=1288243", "title": "Dobré ráno blues band", "text": "Dobré ráno blues band\n\nDobré ráno blues band je česko-americké trio, hrající akustické blues, které má své kořeny v povodí řeky Mississippi. Na hudební scéně působí od roku 2012. \n\nV letech 2012–2015 kapela spolupracovala s předním evropským hráčem na foukací harmoniku Matějem Ptaszkem. V současné době sestavu tvoří zpěvák a hráč na foukací harmoniku Brynn Stephens z Kalifornie, hráč na 12strunnou akustickou kytaru Vít Kopecký a bubeník a valchysta Vladislav Sosna.\n\nDobré ráno blues band koncertuje pravidelně po klubech a festivalech napříč Evropou a za dobu své existence má odehráno přes 800 koncertů. V minulosti kapela např. absolvovala turné s americkým kytaristou Alexem Schultzem a kapelou Crazy Hambones. \n\nKapela spolupracuje s vydavatelstvím Galén, pro které nahrála tři alba (\"Live\", \"Bluesgrass\", \"Blues before breakfast\"), která byla přijata odbornou kritikou i širokou veřejností.\n"}
{"id": "1288244", "url": "https://cs.wikipedia.org/wiki?curid=1288244", "title": "Barcelona Open Banco Sabadell 2017 – mužská dvouhra", "text": "Barcelona Open Banco Sabadell 2017 – mužská dvouhra\n\nMužská dvouhra Barcelona Open Banco Sabadell 2017 probíhala ve druhé polovině dubna 2017. Do singlové soutěže barcelonského tenisového turnaje nastoupilo čtyřicet osm hráčů. \n\nVítězem se stal třetí nasazený obhájce trofeje Rafael Nadal, jenž ve finále za 90 minut zdolal rakouskou turnajovou čtyřku Dominica Thiema po dvousetovém průběhu 6–4 a 6–1. V probíhající sezóně si tak připsal druhé turnajové vítězství, které představovalo sedmdesátý první singlový titul na okruhu ATP Tour.\n\nOd ledna 2017 dosáhl na 29. vítězný zápas, nejvíce ze všech hráčů okruhu. Vyrovnal také svůj týden starý rekord otevřené éry, když na barcelonském turnaji triumfoval podesáté. Stejný počet trofejí dosáhl také výhrou na Monte-Carlo Rolex Masters 2017. Mezi ženami dosáhla minimálně na deset trofejí z jediného turnaje jen Martina Navrátilová. Rekordní zápis historie navýšil i padesátým prvním triumfem z antuky. Pořadatelé na jeho počest přejmenovali centrální dvorec barcelonského areálu na kurt Rafaela Nadala. Poražený finalista Thiem prohru komentoval slovy: „\"Jsou horší věci než prohrát s nejlepším antukářem všech dob. Moc jsem si to užil.\"“ \n\nVšichni nasazení hráči obdrželi volný los do druhého kola.\n"}
{"id": "1288245", "url": "https://cs.wikipedia.org/wiki?curid=1288245", "title": "Gazprom Hungarian Open 2017 – mužská dvouhra", "text": "Gazprom Hungarian Open 2017 – mužská dvouhra\n\nMužská dvouhra Gazprom Hungarian Open 2017 probíhala ve druhé polovině dubna 2017. Do singlové soutěže budapešťského tenisového turnaje nastoupilo dvacet hráčů. Jednalo se o premiérový ročník hraný v areálu Nemzeti Edzés Központ na otevřených antukových dvorcích.\n\nVe druhém kole odvrátil nejvýše nasazený hráč a světová čtrnáctka Lucas Pouille dva mečboly Čecha Jiřího Veselého. K zisku bodu mu v obou případech dopomohl přímý bod ze servisu.\n\nVítězem se stal Francouz Lucas Pouille, jenž ve finále zdolal britského kvalifikanta Aljaže Bedeneho po dvousetovém průběhu 6–3 a 6–1. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1288246", "url": "https://cs.wikipedia.org/wiki?curid=1288246", "title": "Istanbul Cup 2017 – ženská dvouhra", "text": "Istanbul Cup 2017 – ženská dvouhra\n\nŽenská dvouhra Istanbul Cupu 2017 probíhala ve druhé polovině dubna 2017. Do singlové soutěže istanbulského tenisového turnaje nastoupilo třicet dva hráček. Obhájkyní titulu byla turecká tenistka Çağla Büyükakçay, kterou ve čtvrtfinále vyřadila Elise Mertensová.\n\nRuská 25letá hráčka Viktorija Kamenská debutovala v hlavních soutěžích okruhu WTA Tour, když prošla kvalifikačním sítem. V úvodním kole však podlehla nejvýše nasazené Elině Svitolinové, přestože Ukrajince uštědřila ve druhé sadě „kanára“.\n\nVítězkou se stala nejvýše nasazená Ukrajinka Elina Svitolinová, jež ve finále za 1.17 hodin zdolala belgickou turnajovou šestku Elise Mertensovou po dvousetovém průběhu 6–2 a 6–4. V probíhající sezóně si připsala třetí turnajové vítězství, které představovalo sedmý singlový titul na okruhu WTA Tour. \n\n"}
{"id": "1288249", "url": "https://cs.wikipedia.org/wiki?curid=1288249", "title": "Istanbul Cup 2017 – ženská čtyřhra", "text": "Istanbul Cup 2017 – ženská čtyřhra\n\nŽenská čtyřhra Istanbul Cupu 2017 probíhala ve druhé polovině dubna 2017. Do deblové soutěže istanbulského tenisového turnaje nastoupilo šestnáct dvojic. Obhájcem titulu byl rumunsko-turecký pár Andreea Mituová a İpek Soyluová, jehož členky nestartovaly společně. Mituová nastoupila s Marianou Duque Mariñovou, aby ve čtvrtfinále podlehly Tímea Babosové s Çağlou Büyükakçay. Soyluová vytvořila nejvýše nasazenou dvojici s bývalou světovou jedničkou Sie Su-wej, s níž skončila v úvodním kole na raketách Jakupovićové a Nadiji Kičenokové.\n\nVítězem se stal nenasazený slovinsko-ukrajinský pár Dalila Jakupovićová a Nadija Kičenoková, který ve finále zdolal americko-belgické turnajové čtyřky Nicole Melicharovou a Elise Mertensovou po dvousetovém průběhu 7–6 a 6–2. Obě šampionky si do žebříčku WTA připsaly 280 bodů a získaly premiérovou společnou trofej. Jakupovićová vybojovala první deblový titul na okruhu WTA Tour a pro Melicharovou to bylo třetí takové turnajové vítězství.\n\n"}
{"id": "1288250", "url": "https://cs.wikipedia.org/wiki?curid=1288250", "title": "Porsche Tennis Grand Prix 2017 – ženská čtyřhra", "text": "Porsche Tennis Grand Prix 2017 – ženská čtyřhra\n\nŽenská čtyřhra Porsche Tennis Grand Prix 2017 probíhala ve druhé polovině dubna 2017. Do deblové soutěže stuttgartského tenisového turnaje nastoupilo šestnáct dvojic. Obhájcem titulu byl francouzský pár Caroline Garciaová a Kristina Mladenovicová, jehož členky se rozhodly soutěže nezúčastnit.\n\nVítězem se stal třetí nasazený americko-lotyšský pár Raquel Atawová a Jeļena Ostapenková, který ve finále zdolal americko-slovinské turnajové jedničky Abigail Spearsovou s Katarinou Srebotnikovou po dvousetovém průběhu 6–4 a 6–4. Obě šampionky si do žebříčku WTA připsaly 470 bodů a získaly premiérovou společnou trofej. Atawová vybojovala sedmnáctý deblový titul na okruhu WTA Tour a pro Ostapenkovou to bylo druhé takové turnajové vítězství. Každá z šampionek obdržela jízdní kolo.\n\n"}
{"id": "1288251", "url": "https://cs.wikipedia.org/wiki?curid=1288251", "title": "Gazprom Hungarian Open 2017 – mužská čtyřhra", "text": "Gazprom Hungarian Open 2017 – mužská čtyřhra\n\nMužská čtyřhra Gazprom Hungarian Open 2017 probíhala ve druhé polovině dubna 2017. Do deblové soutěže budapešťského tenisového turnaje nastoupilo šestnáct dvojic. Jednalo se o premiérový ročník hraný v areálu Nemzeti Edzés Központ na otevřených antukových dvorcích.\n\nVítězem se stal čtvrtý nasazený americko-chorvatský pár Brian Baker a Nikola Mektić, který ve finále zdolal kolumbijské turnajové trojky Juana Sebastiána Cabala s Robertem Farahem po dvousetovém průběhu 7–6 a 6–4. Oba šampioni si do žebříčku ATP připsali 250 bodů a získali druhou společnou trofej, která pro oba představovola druhý deblový titul na okruhu ATP Tour. Oba vítězové se v následném vydání žebříčku ATP posunuli na kariérní maxima ve čtyřhře, když Bakerovi patřila 33. příčka a Mektićovi 47. pozice.\n\n"}
{"id": "1288252", "url": "https://cs.wikipedia.org/wiki?curid=1288252", "title": "Barcelona Open Banco Sabadell 2017 – mužská čtyřhra", "text": "Barcelona Open Banco Sabadell 2017 – mužská čtyřhra\n\nMužská čtyřhra Barcelona Open Banco Sabadell 2017 probíhala ve druhé polovině dubna 2017. Do deblové soutěže barcelonského tenisového turnaje nastoupilo šestnáct dvojic. Obhájcem titulu byl americký bratrský pár Boba a Mika Bryanových, kteří se rozhodli turnaje nezúčastnit.\n\nVítězem se stal rumunsko-pákistánský nenasazený pár Florin Mergea a Ajsám Kúreší, který ve finále zdolal německo-rakouskou dvojici Philipp Petzschner a Alexander Peya po dvousetovém průběhu 6–4 a 6–3. Oba šampioni si do žebříčku ATP připsali 500 bodů a získali premiérovou společnou trofej. Mergea vybojoval sedmý deblový titul na okruhu ATP Tour a pro Kúrešího to bylo třinácté takové turnajové vítězství.\n\n"}
{"id": "1288254", "url": "https://cs.wikipedia.org/wiki?curid=1288254", "title": "Tenisový turnaj mužů v Budapešti", "text": "Tenisový turnaj mužů v Budapešti\n\nTenisový turnaj mužů v Budapešti, hraný pod názvem Hungarian Open, je profesionální tenisový turnaj mužů konaný v maďarské metropoli Budapešti, jakožto vůbec první událost ATP Tour hraná v tomto středoevropském státě.\n\nBudapešťský turnaj se na okruhu ATP Tour od sezóny 2017 řadí do kategorie ATP Tour 250. Probíhá v dubnovém termínu na otevřených antukových dvorcích. Do soutěže dvouhry nastupuje dvacet osm hráčů a čtyřhry se účastní šestnáct párů. \n\nDějištěm prvních dvou ročníků 2017 a 2018, kdy se turnaj hrál jako Gazprom Hungarian Open, se stal areál Nemzeti Edzés Központ (Národního tenisového centra) s kapacitou centrkurtu přes 2 500 diváků. Soutěže v něm probíhaly na třech dvorcích. V roce 2019 se turnaj přestěhoval do Sportovního a společenského centra Sport 11 v Budapešti, s antukovými dvorci. Centrální dvorec pojme 3 882 návštěvníků.\n\nTurnaj byl založen v roce 2017, když v kalendáři ATP Tour nahradil také antukový BRD Năstase Țiriac Trophy, konaný od roku 1993 v Bukurešti. Rozhodnutí padlo v polovině roku 2016 a spoluorganizátorem se stal Maďarský tenisový svaz. \n\nBudapešť hostí take ženskou profesionální tenisovou akci Hungarian Ladies Open.\n\n"}
{"id": "1288261", "url": "https://cs.wikipedia.org/wiki?curid=1288261", "title": "Petr Pinkas", "text": "Petr Pinkas\n\nPetr Pinkas (* 5. února 1957) je bývalý český fotbalista.\n\nV české lize hrál za Škodu Plzeň. V podzimní části ročníku 1979/80 nastoupil ve 3 utkáních. V nižších soutěžích hrál i za VP Frýdek-Místek a TJ JZD Slušovice.\n\n\n"}
{"id": "1288265", "url": "https://cs.wikipedia.org/wiki?curid=1288265", "title": "American Beauty/American Psycho", "text": "American Beauty/American Psycho\n\nAmerican Beauty/American Psycho je šesté studiové album americké skupiny Fall Out Boy. Vydáno bylo 16. ledna roku 2015 (v USA až 19. ledna) společností Island Records. V hitparádě Billboard 200 se umístilo na první příčce. Za více než jeden milion prodaných kusů alba se v USA (RIAA) stalo platinovým. První část názvu alba odkazuje k desce \"American Beauty\" skupiny Grateful Dead, stejně jako k filmu \"Americká krása\" (v originále \"American Beauty\"). Druhá část pak ke knize \"Americké psycho\" od Breta Eastona Ellise a zároveň stejnojmennému filmu.\n\n\n"}
{"id": "1288268", "url": "https://cs.wikipedia.org/wiki?curid=1288268", "title": "Poslední objetí", "text": "Poslední objetí\n\nPoslední objetí (v anglickém originále \"Last Embrace\") je americký filmový thriller z roku 1979. Natočil jej režisér Jonathan Demme podle scénáře Davida Shabera. Ten vycházel z knihy \"The 13th Man\" (1977) od Murraye Teigha Blooma. Hlavní roli vládního agenta Harryho Hannana ve filmu ztvárnil Roy Scheider. Hannan se nervově zhroutí poté, co je místo něj zastřelena jeho manželka.\n\n"}
{"id": "1288270", "url": "https://cs.wikipedia.org/wiki?curid=1288270", "title": "Sveagruva", "text": "Sveagruva\n\nSveagruva nebo také pouze Svea (v překladu do češtiny \"Švédský důl)\" je hornická osada u uhelného dolu v norském souostroví Špicberky (Svalbard), blízko pobřeží fjordu Van Mijenfjord. Svea byla do roku 2016, v jehož průběhu byla těžba v tomto největším místním uhelném dole ukončena, v pořadí třetím největším sídlem na Svalbardu (po Longyearbyenu a Barentsburgu, kde jsou též uhelné doly). Pracovalo zde okolo 300 horníků, kteří většinou dojížděli do Sveagruvy z Longyerbyenu. Uhelný důl byl provozován norským státním podnikem Store Norske Spitsbergen Kulkompani a dopravní obsluhu obstarávalo Letiště Svea. Těžba byla ukončena kvůli poklesu cen uhlí s tím, že pokud nastanou příznivější ekonomické podmínky, může být opět obnovena.\n\n\n"}
{"id": "1288274", "url": "https://cs.wikipedia.org/wiki?curid=1288274", "title": "Milovaná", "text": "Milovaná\n\nMilovaná (\"Beloved\") je americké filmové drama z roku 1998. Režisérem snímku byl Jonathan Demme a na scénáři se podíleli Akosua Busia, Richard LaGravenese a Adam Brooks. Jde o adaptaci stejnojmenné knihy (1987) od Toni Morrisonové. Hlavní roli bývalé otrokyně Sethe ve filmu hraje Oprah Winfreyová. Dále se zde představili například Thandie Newton, Jason Robards a Danny Glover. Hudbu k filmu složila Rachel Portman a kameramanem byl Demmeův dlouholetý spolupracovník Tak Fujimoto. Kostymérka Colleen Atwood byla za svou práci na filmu nominována na Oscara.\n\n"}
{"id": "1288278", "url": "https://cs.wikipedia.org/wiki?curid=1288278", "title": "Home (album, Procol Harum)", "text": "Home (album, Procol Harum)\n\nHome je čtvrté studiové album anglické skupiny Procol Harum. Vydáno bylo v červnu roku 1970 společnostmi Regal Zonophone Records (UK) a A&M Records (USA) a jeho producentem byl Chris Thomas. V hitparádě UK Albums Chart se umístilo na 49. příčce. Oproti předchozímu albu \"A Salty Dog\" (1969) byla tato deska nahrána v nové sestavě. Na albu již nehráli varhaník Matthew Fisher a baskytarista David Knights. Oba nástroje zde obstarával nový člen Chris Copping.\n\n"}
{"id": "1288279", "url": "https://cs.wikipedia.org/wiki?curid=1288279", "title": "Digitální kinematografie", "text": "Digitální kinematografie\n\nDigitálni kinematografie značí proces zaznamenávání filmu pomocí digitálních kamer, místo klasických analogových kamer. Digitální technologie nahrazují v mnoha příbuzných oborech klasické analogové technologie, např. pozemní digitální televizní vysílání, DVB-T, které obsahuje rovněž pozemní digitální rozhlasobé vysílání. Přibližně od r. 2005 se celosvětově většina filmů, včetně televizních seriálů natáčí a distribuuje digitálně. \n\nDigital Cinema odpovídá standardu nastupujícího formátu plně digitalizované komerční projekce filmů; podle enWiki značí Digital Cinema použití digitální technologie pro distribuci a promítání \"pohyblivých\" obrázků jako opak k zastaralému používání \"navinutých\" kol se záznamem \"pohyblivých\" obrázků na 35mm film atp..\n\nDigitálni film je zaměřen na všechny oblasti filmového průmyslu, tj. na produkci, postprodukci i distribuci.\n\nKinematografie podle WikiSlovníku značí zobrazování pohybu rozkladem na jednotlivé obrázky; podle csWiki zahrnuje kinematografie veškeré činnosti spojené s filmem a filmováním (výroba filmů, výroba filmové techniky, organizace distribuce, prodej). Používá se i jako označení pro film, nebo označuje záznam rychlých pohybů s vysokým obrazovým kmitočtem (např. výzkum velmi rychlých dějů).\n\nDigitálni fotoaparát (anglicky digital camera) je fotoaparát, zaznamenávající obraz v digitální formě, takže může být okamžitě zobrazen na zabudovaném displeji nebo nahrán do počítače. \n\nDigitální videokamera snímá více obrázků pohybujícího objektu. Původně byla vyvinuta pro televizní průmysl. Dnes je používána i pro tvorbu rodinných videosnímků atp.\n"}
{"id": "1288285", "url": "https://cs.wikipedia.org/wiki?curid=1288285", "title": "Mlčení jehňátek (kniha)", "text": "Mlčení jehňátek (kniha)\n\nMlčení jehňátek (v anglickém originále \"The Silence of the Lambs\") je román amerického spisovatele Thomase Harrise. Jde o sequel autorovy knihy \"Červený drak\" (1981). Kniha opět pojednává o sériovém vrahovi a kanibalovi Hannibalu Lecterovi, který v této knize jde proti speciální agentce FBI jménem Clarice Starling. Kniha získala Cenu Brama Stokera za nejlepší román. Režisér Jonathan Demme uvedl v roce 1991 filmovou adaptaci knihy.\n"}
{"id": "1288295", "url": "https://cs.wikipedia.org/wiki?curid=1288295", "title": "Sulejman Šarac", "text": "Sulejman Šarac\n\nHáfiz Sulejman-efendija Šarac (1850 Stolac, osmanská říše – 27. července 1927 Sarajevo, Království Srbů, Chorvatů a Slovinců) byl bosenskohercegovský islámský duchovní bosňáckého původu. V letech 1910–1912 byl reisu-l-ulemou Islámského společenství v Bosně a Heregovině.\n\nZákladní vzdělání a titul háfize získal v rodném Stolci, medresu absolvoval v Mostaru. Za dalším vzděláváním odešel do Istanbulu. Roku 1878 se vrátil do vlasti, o rok později získal místo mudarrise, učitele v bihaćské medrese. Roku 1885 byl jmenován bihaćským muftím. O dva roky později se stal učitelem, mudarrisem, a nato i ředitelem Šarí‘atské soudní školy v Sarajevu (profesor 19. prosince 1887–11. prosince 1893, ředitel 11. prosince 1893–29. listopadu 1901). Roku 1901 byl pro své kritické názory k rakousko-uherské okupaci Bosny a Hercegoviny odsunut na Vrchní šarí‘atský soud v Sarajevu. Penzionován byl roku 1908.\n\nPo schválení statutu samosprávy Islámského společenství (\"Štatut za autonomnu upravu islamskih vjerskih i vakufsko-mearifskih poslova u Bosni i Hercegovini\", 1909) byl roku 1910 zvolen reisu-l-ulemou. Narůstající spory s vůdčí politickou silou bosenskohercegovských muslimů, Muslimskou národní organizací, jej přinutily 3. října 1912 vzdát se úřadu nejvyššího duchovního. Poté se stáhl z veřejného prostoru.\n\nŠarac zemřel v sarajevské státní nemocnici 27. července 1927. Pohřben byl ještě téhož dne v Sarajevu.\n"}
{"id": "1288296", "url": "https://cs.wikipedia.org/wiki?curid=1288296", "title": "J&amp;T Banka Prague Open 2017", "text": "J&amp;T Banka Prague Open 2017\n\nJ&T Banka Prague Open 2017 byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích areálu TK Sparta Praha. Probíhal mezi 1. až 6. květnem 2017 v české metropoli Praze jako osmý ročník turnaje.\n\nRozpočet turnaje byl proti předchozímu ročníku snížen z 500 na 250 000 dolarů, když došlo ke zrušení půlmilionových dotací. Událost se řadila do kategorie WTA International Tournaments. Nejvýše nasazenou hráčkou ve dvouhře se stala světová trojka Karolína Plíšková z České republiky, která v úvodním kole podlehla Italce Camile Giorgiové.\n\nRoli turnajové dvojky plnila bývalá světová jednička Caroline Wozniacká z Dánska. Divokou kartu obdržela i další bývalá první hráčka světa Jelena Jankovićová ze Srbska, jíž v prvním fázi vyřadila Kristýna Plíšková. Jako poslední přímá účastnice nastoupila řecká 84. hráčka v pořadí WTA Maria Sakkariová. Nejníže postavenou startující, jež mohla nastoupit do kvalifikačního turnaje hraného mezi 29. dubnem až 1. květnem se stala 201. žena klasifikace Veronika Kuděrmetovová z Ruska. \n\nČtvrtý singlový titul kariéry si odvezla Němka Mona Barthelová, která již v kvalifikaci dokázala odvrátit tři mečboly. Poražená finalistka Kristýna Plíšková si zahrála debutové finále dvouhry na antuce a po turnaji se poprvé posunula do elitní světové padesátky na 48. pozici. Čtvrtou společnou trofej ze čtyřhry na okruhu WTA Tour vybojoval německo-český pár Anna-Lena Grönefeldová a Květa Peschkeová, která hrála na pražském turnaji okruhu poprvé po 19 letech. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1288300", "url": "https://cs.wikipedia.org/wiki?curid=1288300", "title": "Pfanner", "text": "Pfanner\n\nSpolečnost Pfanner, plným názvem \"Hermann Pfanner Getränke GmbH\", je mezinárodní rakouský výrobce nápojů. V roce 2010 Pfanner vyprodukoval přes 420 milionů litrů, přičemž více než 80% z celkového objemu produkce bylo exportováno do více než 80 zemí světa. Sídlo společnosti se nachází ve městě Lauterach ve Vorarlbersku. Hlavními trhy jsou Německo, Itálie, Rakousko, Česká republika a Rumunsko.\n\nDle výročních zpráv je Pfanner jedničkou na německém trhu ledových čajů s tržním podílem 19,8 %.\n\nV roce 1856 koupil Max Hermann Pfanner restauraci \"Gasthof Hirschen\" v Lauterachu a založil malý domácí pivovar. V roce 1919 převzal vedení provozu jeho vnuk Hermann Pfanner a rozšířil podnikání v následujících letech o prodej zemědělských produktů, vína a lihovin.\n\nRoku 1933 firma poprvé vyrobila ovocnou šťávu. Po smrti Hermanna Pfannera převzala vedení firmy jeho žena Ferdinanda společně s jejich dětmi. Díky bohaté obchodní praxi a technickým inovacím mohla být firma dále předána další generaci rodiny Pfanner (Hedwiga, Hans, Erwin a Egon Pfanner). Tato generace úspěšně rozšiřovala mezinárodní obchod s ovocnými šťávami. Roku 1984 byly tyto snahy odměněny rakouskou vládou v podobě státního vyznamenání, které firmu opravňuje užívat státní znak Rakouska. V roce 1988 byla založena společnost \"Hermann Pfanner Getränke GmbH\" a předána do rukou další nastupující generace.\n\nVýroba ovocných šťáv v Hamburku rozšířila v roce 2001 nabídku pro stále rostoucí německý trh. I dnes je společnost Pfanner stále rodinným podnikem, který je veden rodinami Pfanner, Schneider a Dietrich.\n\nSpolečnost Pfanner vyrábí kolem 210 různých produktů, přičemž nejznámější položky portfolia jsou ovocné šťávy a džusy. Kromě toho Pfanner vyrábí také vlastní ledové čaje, limonády a další nealkoholické nápoje.\n\nSpolečnost Pfanner začala spolupracovat s organizací Fairtrade v roce 2001. Dnes je Pfanner největším partnerem Fairtrade v sektoru ovocných šťáv na světě a nabízí nejširší škálu fairtradových výrobků (dle výročních zpráv společnosti).\n\nPfanner provozuje výrobní závody v Rakousku, Německu, Itálii a na Ukrajině. Sídlo společnosti je v Lauterachu, největší výrobní závod se nachází v Ennsu (Horní Rakousko). Další závody jsou např. v Hamburku (Německo), Policoro (Itálie) a Baru (Ukrajina).\n"}
{"id": "1288310", "url": "https://cs.wikipedia.org/wiki?curid=1288310", "title": "Man from Plains", "text": "Man from Plains\n\nMan from Plains (původně \"He Comes in Peace\") je americký dokumentární film z roku 2007. Natočil jej režisér Jonathan Demme. Snímek následuje bývalého amerického prezidenta Jimmyho Cartera při jeho turné, které absolvoval v rámci podpory své knihy \"\". Premiéru měl 10. září roku 2007 na Torontském mezinárodním filmovém festivalu. Autorem originální hudby k filmu je Alejandro Escovedo.\n\n"}
{"id": "1288314", "url": "https://cs.wikipedia.org/wiki?curid=1288314", "title": "Neptune", "text": "Neptune\n\nNeptune může být:\n\n\n"}
{"id": "1288315", "url": "https://cs.wikipedia.org/wiki?curid=1288315", "title": "Mehmed Teufik Azabagić", "text": "Mehmed Teufik Azabagić\n\nHadži háfiz Mehmed Teufik-efendija Azabagić (event. Teofik Azapagić) (1838 Tuzla, osmanská říše – 22. května 1918 Tuzla, Bosna a Hercegovina) byl bosenskohercegovský islámský duchovní bosňáckého původu. V letech 1893–1909 byl reisu-l-ulemou Islámského společenství v Bosně a Heregovině.\n\nRodina Azabagićů je jednou z větví početného klanu Tuzlićů (původně snad Osmanpašićů), muslimské pozemkové aristokracie v severovýchodní Bosně. Zakladatelem rodu byl Topal Osman-paša, který třikrát zastával post osmanského valího, místodržícího, v Bosenském ejáletu (1720, 1728–1729 a 1730). Jeho syn Derviš Hasan-beg byl tuzlanským kapetanem, hraničářským velitelem (cca od 1735 do 1766/1767) a po jeho smrti tento vojenský post zastávali jeho mužší potomci (odtud příjmení Tuzlić). V první polovině 19. století žili tři bratři Tuzlićové, Mahmud-beg (poslední tuzlanský kapetan), Mehmed-beg a Osman-beg.\n\nZákladní a střední vzdělání dokončil v rodném městě. Za dalším vzděláním odešel do Istanbulu. Po ukončení studií roku 1868 se vrátil do vlasti. V Sarajevu a Tuzle působil jako ředitel ruždie, islámské základní školy se světskými předměty. V Tuzle nato vykonával i post šarí‘atského soudce, kadiho.\n\nPo rakousko-uherském záboru Bosny a Hercegoviny vykonával úřad (dolno)tuzlanského muftího (1883–1887), pak byl vybrán za ředitele Šarí‘atské soudní školy (19. prosince 1887–11. prosince 1893). Po rezignaci Mustafy Hilmi-efendiji Hadžiomeroviće jej císař František Josef I. jmenoval reisu-l-ulemou Islámského společenství v Bosně a Hercegovině (jmenován 25. října a uveden do úřadu 20. listopadu 1893). Posléze 31. března 1909, krátce před tím, než byl oktrojován statut samosprávy Islámského společenství (\"Štatut za autonomnu upravu islamskih vjerskih i vakufsko-mearifskih poslova u Bosni i Hercegovini\"), se dobrovolně vzdal nejvyššího duchovenského postu a stáhl se do pozadí.\n\nRoku 1886 obdržel od císaře Františka Josefa I. řád železné koruny III. třídy.\n\nAzabagić zemřel 22. května 1918 Tuzle. Pohřben byl ve dvoře místní Mehmedagovy (Jalské) mešity.\n\nDuchovní přivedl na svět dva syny Ferid-bega a Nurudin-bega. Nurudin-beg od 1886 působil jako neadjunktní písař v chotárském (okresním) úřadě v Dolní Tuzle, nato od roku 1887 jako písař u Zemské vlády v Sarajevu a nakonec byl vládním podtajemníkem (1900–1904).\n"}
{"id": "1288320", "url": "https://cs.wikipedia.org/wiki?curid=1288320", "title": "Jiří Hausser Matoušek", "text": "Jiří Hausser Matoušek\n\nJiří Hausser Matoušek (* 4. června 1959 Brno) je český rockový baskytarista a zpěvák. Působil v řadě rockových skupin, jako \"ZOO\" nebo \"GEN 2000\", nyní je členem kapely \"Dick O'Brass.\"\n\nMatoušek patří mezi vynikající české baskytaristy. Ve všech skupinách, s nimiž hrál, se navíc uplatnil i jako osobitý autor hudby a textů (např. píseň \"Valdštejn\" aj.). Začínal se skupinou \"Pedál\". V 90. letech působil ve skupině \"ZOO\", se kterou vydal dvě desky – \"Čas sluhů\" (1991) a \"Zoo Goes West\" (1993). Hrál také v kapelách \"Dobrohošť\", \"Los Vobos\" nebo \"GEN 2000\" (s Josefem Kůstkou, Jindřichem Vobořilem etc.). S GENem, hrajícím na nynější české poměry ojedinělý progresivní rock, natočil album \"Blues posledního pražského upíra\" (2008) a nahrál baskytaru třeba také na sólovou desku Jana Kalouska \"Řeka v plamenech\" (1992). V roce 2001 spoluzakládal skupinu \"Dick O'Brass\" (vycházející z keltského rocku, ale i ze stylu \"ZOO\"), ve které hraje dodnes.\n\n"}
{"id": "1288321", "url": "https://cs.wikipedia.org/wiki?curid=1288321", "title": "Jan Švehla", "text": "Jan Švehla\n\nJan Švehla (3. května 1890, Týn nad Vltavou – 4. května 1967, České Budějovice) byl umělecký malíř-krajinář, fotograf, divadelník, za druhé světové války člen odbojové skupiny Obrana národa, člen Obce baráčníků a Sokola v Týně nad Vltavou.\n\nJan (Václav) Švehla, známý spíše jako Jeník Švehla, se narodil 3. května 1890 v rodině krejčího Václava Švehly a Anny Švehlové, roz. Vejvodové, v Týně nad Vltavou, č.p. 53 (dnes Jiráskova ulice 53). Prarodiče z otcovy strany, chalupník Václav Švehla a Kateřina Švehlová (roz. Bartušková), pocházeli z Albrechtic nad Vltavou (č. p. 10 a 12), matčin otec, domkář Václav Vejvoda, pocházel z Týna nad Vltavou (č. p. 50), jeho manželka Kateřina Vejvodová (roz. Švehlová) z Albrechtic (č. p. 14).\n\nU Jana Švehly se již v dětství projevil výrazný výtvarný talent a láska k divadlu, nejprve loutkovému. Umělecké nadání a zájem směrovaly celý jeho život. V mládí odešel na zkušenou do Vídně, avšak vzhledem k tíživé finanční situaci rodiny nemohl studovat tamní výtvarnou akademii, jak by si přál. Aby se zdokonalil v malířských technikách, navštěvoval alespoň dlouhodobé výtvarné kurzy. Ve Vídni, stejně jako dříve v Týně, se účastnil divadelního dění a dalšího spolkového života. Stal se členem divadelního spolku Komenský a vídeňského Sokola. Po návratu do rodného města pokračoval v ochotnické divadelní práci jako režisér, dekoratér, herec. V této době založil fotografickou a později i dekoratérskou živnost, která mu měla zajistit živobytí.\n\nOd mládí měl rád divadlo. V devíti letech založil dětskou divadelní společnost a začal uvádět loutkové hry v prostých dekoracích, např. z režných pytlů. Ve čtrnácti letech na jevišti Občanské besedy v Týně nad Vltavou vypravil drama \"Psohlavci\" podle stejnojmenné předlohy Aloise Jiráska a divadelní hru \"Princezna Pampeliška\" Jaroslava Kvapila. Roku 1905 ve svých patnácti letech byl přijat za člena ochotnického spolku Vltavan.\n\n"}
{"id": "1288327", "url": "https://cs.wikipedia.org/wiki?curid=1288327", "title": "Albrecht z Koldic", "text": "Albrecht z Koldic\n\nAlbrecht z Koldic († 1448) byl český šlechtic, český dvorský sudí, hejtman Vratislavského a Svídnicko-javorského knížectví a fojt Horní Lužice. Pocházel ze šlechtického rodu Koldiců z Koldic, byl synem Těmy VIII. (mladšího) z Koldic. Jeho bratr Těma byl míšeňský biskup. \n\nV roce 1407 koupil Bílinu. \n\nOženil se s Annou ze Seidy, s níž měl několik dětí:\n"}
{"id": "1288328", "url": "https://cs.wikipedia.org/wiki?curid=1288328", "title": "Údolí Bánovského potoka", "text": "Údolí Bánovského potoka\n\nÚdolí Bánovského potoka je přírodní památka ev. č. 5997 severně od obce Bánov v okrese Uherské Hradiště.\n\nDůvodem ochrany je výskyt bource trnkového a kuňky žlutobřiché, včetně jejich biotopu\n\n"}
{"id": "1288333", "url": "https://cs.wikipedia.org/wiki?curid=1288333", "title": "Nunavik", "text": "Nunavik\n\nNunavik ( ᓄᓇᕕᒃ), doslova „velká země“, je inuktitutské označení pro část kanadské provincie Québec, ležící severně od 55. rovnoběžky. V tomto vymezení má region rozlohu 443 685 km² a žije v něm okolo dvanácti tisíc obyvatel, největším sídlem je Kuujjuaq.\n\nNunavik leží v severozápadní části poloostrova Labrador na Kanadském štítu, patří k němu i přilehlé ostrovy, z nichž největší jsou Manselův ostrov a Akpatok. Krajinu tvoří převážně rovinatá tundra s permafrostem, na východě se nacházejí Torngatské hory. Hlavními vodními toky jsou Caniapiscau, Nastapoka a Arnaudova řeka, nacházejí se zde impaktní krátery Pingaluit a La Moinerie, vyplněné sladkovodními jezery. Pro ochranu arktické přírody byl zřízen národní park Tursujuq. Žije zde sob polární, los evropský, mrož lední a běluha severní.\n\nLidské osídlení se nachází pouze na pobřeží Hudsonova zálivu a Ungavského zálivu a je soustředěno do čtrnácti obcí. Vzhledem k tomu, že okolní moře zamrzá na dlouhou dobu, má Nunavik velmi drsné polární a subpolární podnebí, roční průměrné teploty jsou o patnáct stupňů Celsia nižší než na stejné zeměpisné šířce v severní Evropě. Dá se sem dostat pouze letadlem nebo v létě lodí, silnice Trans-taiga končí jižně od hranic regionu. Na poloostrově Ungava se nachází velký niklový důl Raglan Mine, který tvoří základ místní ekonomiky.\n\nPříslušníci dorsetské kultury osídlili pobřeží koncem 1. tisíciletí n. l. Počátkem 19. století vznikly první misie Moravských bratří a obchodní stanice Společnosti Hudsonova zálivu. Do roku 1912 tvořilo území Ungavský distrikt v rámci Severozápadních teritorií, pak bylo připojeno ke Québecu. V roce 1953 zahájila kanadská vláda kontroverzní přesidlovací projekt, kdy Inuitům z Inukjuaku nabídla peníze za přestěhování na ostrovy královny Alžběty: mělo se tím zároveň vyřešit vyčerpání lovišť na Labradoru i opuštěnost dalekého Severu, který v podmínkách studené války získal strategický význam. Osadníci si však v extrémních podmínkách nového bydliště nezvykli a v osmdesátých letech využili nabídky na návrat. V roce 2010 se ministr John Duncan za přesídlení oficiálně omluvil. Zacharias Kunuk natočil o událostech dokumentární film \"Exile\".\n\nV roce 1978 byla uzavřena dohoda, přiznávající domorodcům rozsáhlou samosprávu, v rámci regionu Nord-du-Québec byla vytvořena místní vláda nazvaná Kativik. Inuitští aktivisté požadují vytvoření oficiálního regionu Nunavik, který by měl větší pravomoci v ekonomické oblasti i vlastní křeslo v québeckém parlamentu, referendum konané v roce 2011 však návrh odmítlo. Domorodý výtvarník Thomassie Mangiok navrhl vlajku hypotetického samosprávného teritoria, která přebírá modrobílou kombinaci québecké vlajky a nese stylizované vyobrazení letícího ptáka.\n\nVíce než devadesát procent obyvatel tvoří Inuité, nejpočetnější menšinou jsou Kríové, žijící převážně v obci Whapmagoostui (inuktitutsky Kuujjuarapik), která má proto dvojjazyčnou správu.\n\n\n"}
{"id": "1288338", "url": "https://cs.wikipedia.org/wiki?curid=1288338", "title": "Kolohousenka", "text": "Kolohousenka\n\nKolohousenka byl první československý tank. Firma Škoda jej vyráběla v polovině dvacátých let 20. století ve třech variantách. Tank byl vyvezen i do zahraničí a ve službě byl do roku 1930.\n\nV roce 1923 Československo zakoupilo plány od německého designéra ing. Heinricha Vollmera, který ve svém systému kombinoval kolový podvozek s pásovým. Kolový podvozek mohl být spouštěn a zvedán, což mělo zaručit vozidlu optimální výkon při pohybech na silničních komunikacích, tak v terénu. Pásy pocházely z traktoru Hanomag WD-50. Vozidlo potřebovalo na přechod z kolového pohonu na pásový asi 15 minut. Odborná literatura označuje tuto koncepci za slepou cestu vývoje.\n\nPráva na výrobu získaly tři společnosti a brzy byly vyrobeny první dva prototypy řady Kolohousenka pod označením KH-50. Stroje byly zpočátku koncipovány jako samohybná děla, avšak zkoušky nebyly uspokojivé. Prototypy brzy začaly trpět poruchami a proto byly upraveny a vybaveny otočnou věží s kanónem ráže 37 mm. Později byla vyvinuta nová varianta se dvěma těžkými kulomety, kterou dostala Československá armáda pod označením KH-60. Tyto stroje byly vyvezeny i do Sovětského svazu a Itálie. Existovaly i plány na vybavení stroje kanónem ráže 75 mm. Poslední verzí byl KH-70 vybavený 47mm rychlopalným kanónem. Kolohousenky následně sloužily v armádě až do roku 1930, kdy byly vyřazeny.\n\n\n\n"}
{"id": "1288340", "url": "https://cs.wikipedia.org/wiki?curid=1288340", "title": "Izolované lymfoidní folikuly", "text": "Izolované lymfoidní folikuly\n\nIzolované lymfoidní folikuly (zkráceně ILF) jsou typem imunitní tkáně. Jedná se jednotlivé lymfoidní folikuly, které nejsou organizované do žádných vyšších celků, jsou rozprostřeny po celé délce tenkého střeva a jejich počet se u myší pohybuje v rozmezí 100 – 200. Izolované lymfoidní folikuly (ILF) jsou výrazně menší než peyerovy pláty a na rozdíl od nich neobsahují T-buněčnou zónu a jsou tvořeny pouze B-buněčnou oblastí, mají též germinální centra a jsou kryty epitelem obsahujícím M-buňky. M-buňky jsou uzpůsobeny k vzorkování antigenů (sampling) a jejich transportu k buňkám lymfatické tkáně. ILF hrají významnou roli při vyvolání specifické imunitní odpovědi proti určitému antigenu a jsou velmi důležitým místem izotypového přesmyku na IgA nezávislého na T-lymfocytech. Na rozdíl od peyerových plátů se ILF nevyvíjejí prenatálně, ale začínají se objevovat až od 7. dne života myšího mláděte. Z toho lze usuzovat, že jejich vývoj má souvislost s rozvojem střevní mikrobioty.\n"}
{"id": "1288342", "url": "https://cs.wikipedia.org/wiki?curid=1288342", "title": "Bolechy", "text": "Bolechy\n\nBolechy mohou být:\n\n"}
{"id": "1288347", "url": "https://cs.wikipedia.org/wiki?curid=1288347", "title": "Aleš Špičák", "text": "Aleš Špičák\n\nAleš Špičák (* 31. května 1955) je český seismolog a vulkanolog, který zastával mezi lety 1998 až 2007 pozici ředitele Geofyzikálního ústavu AV ČR v. v. i. Tuto pozici zastává opětovně od 1. května 2017. Významně se též zapojuje do popularizace geovědních oborů, převážně ve spojitosti se zemětřeseními a sopečnou činností. Za tuto činnost získal v roce 2014 cenu Akademie věd za propagaci či popularizaci výzkumu, experimentálního vývoje a inovací.\n\nSpolupodílel se na vzniku hypotézy o vlivu fluid na vznik zemětřesných rojů v oblasti západních Čech.\n\nAleš Špičák studoval mezi lety 1974 až 1979 Přírodovědeckou fakultu Univerzity Karlovy v Praze, kde se věnoval studii geofyziky. O čtyři roky později na této fakultě získal i doktorský titul. V roce 1986 začal pracovat v Geofyzikálním ústavu AV ČR v. v. i.\n\nJeho bratrem je profesor Julius Špičák, gastroenterolog a poslanec ČR zvolený za hnutí ANO 2011.\n\nAleš Špičák závodí rekreačně v orientačním běhu v oddíle OB Kotlářka.\n"}
{"id": "1288349", "url": "https://cs.wikipedia.org/wiki?curid=1288349", "title": "Josef Mauthner", "text": "Josef Mauthner\n\nJosef Mauthner (15. února 1831 Praha-Staré Město – 23. dubna 1890 Vídeň ), byl rakouský podnikatel a básník českého původu.\n\nJosef Mauthner se narodil v Praze na Starém Městě. Pocházel z 13 sourozenců. Jeho otec Israel Mauthner byl židovský obchodník a vzdělanec. Během studií v Praze dostával soukromé lekce od známých básníků Moritze Hartmanna a Siegfrieda Kappera. V roce 1848 přesunul jeho otec Israel Mauthner obchod do Vídně a syn jej následoval. Během revolučních dní téhož roku byl Josef Mauthner členem \"\"Akademické legie\"\" ve Vídni. Po roce 1848 vedl ve Vídni rodinný podnik a studium poezie absolvovat již pouze ve svém volném čase. V roce 1856 se oženil s Helenou Arnstein, s níž měl dceru a syna Isidora (1860-1940), který později zastával funkci na ministerstvu železnic. V roce 1873 v důsledku krachu na Vídeňské burze postupně přišel o značné finanční prostředky. Vnitřní konflikt a finanční potíže nakonec vedli k jeho naprostému zhroucení, které vyústilo v roce 1890 sebevraždou.\n\nCelý život se Josef Mauthner vyhýbat publikování svých básní. V roce 1883 publikoval Karl Emil Franzos některé z jeho básní v \"Deutschen Dichterbuch aus Österreich\" a v roce 1890 v časopise \"Deutsche Dichtung\". Další básně publikoval K.E. Franzos až po Mauthnerově smrti.\nVe společnost byl Josef Mauthner známý jako \"Pepi Mauthner\".\n\n"}
{"id": "1288355", "url": "https://cs.wikipedia.org/wiki?curid=1288355", "title": "Don't Tell a Soul", "text": "Don't Tell a Soul\n\nDon't Tell a Soul je šesté studiové album americké skupiny The Replacements. Vydáno bylo 1. února roku 1989 společností Sire Records a jeho producentem byl spolu se členy kapely Matt Wallace. Jde o první album kapely, na němž se podílel kytarista Slim Dunlap. Nahrávání alba probíhalo ve studiu Cherokee Studios v Los Angeles.\n\n"}
{"id": "1288361", "url": "https://cs.wikipedia.org/wiki?curid=1288361", "title": "Snowy Shaw", "text": "Snowy Shaw\n\nSnowy Shaw, vlastním jménem Tommie Mike Christer Helgesson (* 25. července 1968 Göteborg, Švédsko), je švédský bubeník, zpěvák a kytarista. Působil v hudebních skupinách jako jsou King Diamond, Dream Evil, Mercyful Fate či jako koncertní zpěvák skupiny Therion. V Dream Evil byl Shaw nějakou dobu také hlavním textařem. Momentálně hraje ve skupinách Denner / Shermann a Mad Architect.\n\nShaw zároveň pracuje jako fotograf a designér propagačního materiálu pro různé hudební skupiny.\n\n"}
{"id": "1288381", "url": "https://cs.wikipedia.org/wiki?curid=1288381", "title": "Třída Sa'ar 2", "text": "Třída Sa'ar 2\n\nTřída Mivtach (některé prameny ji dělí na samostatné třídy Sa'ar 1 a Sa'ar 2) byly dělové čluny a později také raketové čluny Izraelského vojenského námořnictva. Izrael provozoval celkem šest jednotek této třídy. Nejprve trojici dělových člunů Sa'ar 1 (: סער 1), následně tři raketové čluny Sa'ar 2 (סער2). Roku 1974 byla raketami vyzbrojena i první trojice a od té doby neslo všech šest plavidel označení \"Sa'ar 2\".\n\nV září 1973 byly čluny úspěšně nasazeny v jomkipurské válce a později také v dalších operacích. Izraelské námořnictvo je všechny vyřadilo. Raketový člun INS \"Mivtach\" se dochoval jako muzejní exponát v Clandestine Immigration and Sea Corps Museum v Haifě.\n\nV 60. letech 20. století izraelské námořnictvo řešilo problém náhrady dosavadních hlavních válečných lodí moderními plavidly nové koncepce, aby mohlo čelit SSSR podporovaným námořnictvům okolních arabských států. Zvolilo si malé a rychlé útočné čluny, které by bylo možné co nejdříve vyzbrojit vyvíjenými izraelskými protilodními střelami Gabriel (staly by se protiváhou arabským státům dodaných člunů sovětské třídy \"Komar\"). Po prozkoumání dostupných zahraničních konstrukcí námořnictvo zvolilo útočné čluny německého námořnictva třídy \"Jaguar\" (TNC 42) stavěné loděnicí Lürssen. Hlavní odlišností bylo použití ocelového trupu, což zlepšovalo jejich stabilitu. Roku 1965 bylo objednáno 12 útočných člunů, přičemž jejich stavba byla z politických důvodů svěřena francouzské loděnici Constructions Mécaniques de Normandie (CMN) v Cherbourgu (Loděnice tím zároveň podnikla první krok k pozdější stavbě svých raketových člunů \"La Combattante\"). První tři nedokončené čluny byly (bez výzbroje) dodány roku 1967. Po instalaci hlavňové výzbroje se z nich staly dělové čluny s označením \"Sa’ar 1\". Další trojice byla dodána roku 1968, přičemž tato plavidla již byla vyzbrojena střelami Gabriel a jejich označení se změnilo na \"Sa’ar 2\". Na podobný standard byly roku 1974 přezbrojeny i první tři jednotky, takže třídu \"Sa’ar 2\" od té doby tvořilo celkem šest člunů. Zbývajících šest člunů z objednávky pak bylo dokončeno ve vylepšené verzi \"Sa'ar 3\".\n\nJednotky tříd \"Sa’ar 1\" a \"Sa’ar 2\":\n\nČluny měly ocelový trup a nástavbu z hliníkových slitin. Byly vyzbrojeny třemi 40mm kanóny Bofors ve třech otevřených věžích a jedním 12,7mm kulometem M2HB a hlubinnými pumami. Pohonný systém tvořily čtyři diesely MTU MD 871 o výkonu 13 600 hp, pohánějící čtyři lodní šrouby. Nejvyšší rychlost přesahovala 40 uzlů. Ekonomická rychlost byla 15 uzlů a dosah 2500 námořních mil.\n\nVýzbroj první a druhé trojice člunů \"Sa’ar 2\" se lišila, přičemž během služby byla různé modifikována. První trojice byla po přestavbě na třídu \"Sa’ar 2\" vyzbrojena dvěma 40mm kanóny Bofors a osmi protilodními střelami Gabriel Mk.I s dosahem 20 km. Druhá trojice plavidel nesla jeden 76mm kanón OTO Melara, dva 12,7mm kulomety a šest protilodních střel Gabriel.\n\nPozději byla trojice střel Gabriel nahrazena čtyřmi americkými protilodními střelami RGM-84C Harpoon s dosahem 130 km. Část plavidel byla upravena pro protiponorkový boj. Hlavní změnou byla instalace sonaru s měnitelnou hloubkou ponoru a dvojice 324mm protiponorkových torpédometů.\n\nRaketové čluny této třídy se do ostré akce poprvé zapojily během jomkipurské války v září 1973. Úspěšně bojovaly v bitvách u Latakie a u Baltimu.\n\n"}
{"id": "1288385", "url": "https://cs.wikipedia.org/wiki?curid=1288385", "title": "Sorry Ma, Forgot to Take Out the Trash", "text": "Sorry Ma, Forgot to Take Out the Trash\n\nSorry Ma, Forgot to Take Out the Trash je první studiové album americké skupiny The Replacements. Vydáno bylo 25. srpna roku 1981 společností Twin/Tone Records. Spolu se zpěvákem kapely Paulem Westerbergem jej produkovali Peter Jesperson a Steven Fjelstad. Dne 21. února 2008 vyšlo album v remasterované podobě s třinácti bonusovými písněmi.\n\n"}
{"id": "1288386", "url": "https://cs.wikipedia.org/wiki?curid=1288386", "title": "Bitva na Sungari", "text": "Bitva na Sungari\n\nBitva na Sungari v dnech 6. – 8. června 1654 proběhla mezi oddílem ruských kozáků pod vedením Onufrije Stěpanova a čchingským vojskem v čele s velitelem Ningguty Šarhudou. Bitvu vyhráli Čchingové a zastavili tak ruské pronikání do jižního Poamuří.\n\nPo vitězství kozáků oddílu Jerofeje Chabarova nad čchingským vojskem v bitvě u Ačanského ostrohu v březnu 1652 převzal velení nad čchingskou posádkou v Ningutě – nejbližší mandžuské pevnosti – zkušený vojevůdce Šarhuda. Ten se vyhýbal okamžitému opětovnému střetu s Rusy, nejdříve se je snažil zbavit zdrojů potravin a proto zemědělské kmeny Daurů a Ďučerů přesídlil z Amuru na jih, na Non a horní tok Sungari.\n\nRusové na Amuru brzy pocítili nedostatek potravin, které dosud silou vymáhali od domorodých zemědělců. Na podzim 1653 Chabarovův nástupce Onufrij Stěpanov proto vyvedl své vojsko na Sungari, kde vybral potraviny u místních Ďučerů, načež se k přezimování vrátil na dolní tok Amuru.\n\nK zabránění novému pochodu Rusů na Sungari nechal Šarhuda asi 100 km od jejího ústí do Amuru (v oblasti nynější vesnice Wan-li-chuo-ton v městském okresu Fu-ťin) postavit opevnění tvořené valy a hatěmi. Rozšiřoval své vojsko, do něhož nabíral Daury a Ďučery. Kromě toho si čchingská vláda vyžádala posily z Koreje. Bylo jich 100 vojáků vyzbrojených mušketami a pomocný personál, celkem 150 lidí. Korejci měli vyrovnat ruskou převahu ve střelných zbraních, kterých měl Šarhuda k dispozici jen málo. V jeho říční flotile bylo jen 20 větších lodí, schopných převézt maximálně po 17 lidech, ostatek mandžuských lodí tvořily jen malé čluny z březové kůry pro 4–5 lidí.\n\nKoncem května 1654 Onufrij Stěpanov se souhlasem rady kozáků znovu vyvedl svůj oddíl na Sungari. Kozáci pluli několik dní pod plachtami na 26 lehkých strugách a 13 dočšanikách, dokud 6. června nespatřili nepřátele.\n\nŠarhuda rozmístil své vojsko do připravených opevnění, část pěchoty zůstala na lodích; když se objevila ruská flotila, mandžuské vojsko na ni zahájilo palbu z pobřežních postavení: \nKozáci s převahou větších lodí vyhráli boj na řece, vylodili se na břehu a s podporou svých tří děl zaútočili na pobřežní opevnění, ale narazili na silný odpor, v němž významnou roli měla silná střelba korejských mušketýrů. Po neúspěchu útoku na opevnění se Rusové stáhli na lodě a ustoupili. V hlášení carovi svou porážku omlouvali nedostatkem střeliva. Šarhuda je poté pronásledoval dva dny, až k ustí Sungari do Amuru.\n\nTřebaže ve své zprávě o bitvě Stěpanov zdůrazňoval vítězství ruských lodí nad nepřátelskou flotilou, celkově v boji Rusové prohráli. Ztratili přístup na Sungari a tím se ocitli v těžké situaci, pod tlakem stále hrozícího hladu z nedostatku potravin, což sami ve zprávě carovi zhodnotili slovy:\nNa zbytek roku 1654 se Rusové stáhli na Amur, a koncem podzimu si na jeho středním toku u ústí Kumary vystavěli silně opevněný ostroh, Kumarsk, v němž přečkali zimu. Na jaře je v něm oblehla čchingská armáda pod vedením Mingandaliho, avšak neúspěšně.\n"}
{"id": "1288395", "url": "https://cs.wikipedia.org/wiki?curid=1288395", "title": "Bitva u Ačanského ostrohu", "text": "Bitva u Ačanského ostrohu\n\nBitva u Ačanského ostrohu roku 1652 byla prvním ozbrojeným střetnutím mezi kozáky ruského carství a vojskem říše Čching v rusko-čchingském konfliktu o Poamuří. V boji zvítězili Rusové.\n\nNa podzim 1651 oddíl dvou set ruských kozáků a dobrovolníků pod vedením Jerofeje Chabarova doplul po proudu Amuru na jeho dolní tok, do zemí Ačanů (předků Ulčů a Nanajců), kde se Rusové rozhodli přezimovat a na levém břehu Amuru zabrali sídliště domorodců jako zimoviště, Ačanský ostroh. Ležel nedaleko dnešní vesnice Ačansk. Dřevěná palisáda vyplétaná proutím však ohradila pouze nevelký prostor, takže část domů, v nichž se kozáci usadili, zůstala vně opevnění. Navíc Chabarov nepřipravil pozice pro děla, což mu spolubojovníci později vytýkali. Zřejmě většina Rusů byla vyzbrojena píšťalami s doutnákovými zámky, kromě toho měli jedno větší měděné dělo a dvě malá železná. Dne je napadlo necelá tisícovka Ačanů a Ďučerů. Útok byl odražen, přičemž padlo 117 domorodců, ale pouze jeden Rus. Poté během zimy kozáci při výpadech do okolí brali místní náčelníky a jejich příbuzné za rukojmí, které následně vyměňovali za jasak a potraviny.\nPo neúspěchu samostatného útoku na Rusy stařešinové Ačanů a Ďučerů požádali o pomoc čchingskou posádku v Ninggutě. Koncem roku 1651 se ninggutští velitelé Chajse a Sifu rozhodli vytáhnout proti Rusům se 600 vojáky, vyzbrojenými vesměs chladnými zbraněmi, měli pouze 6 lehkých děl, 30 píšťal (se třemi až čtyřmi krátkými hlavněmi) a 12 granátů (hliněné „hrnce“ plněné střelným prachem, určené k ničení nepřátelského opevnění). Mandžuský oddíl se po zimních cestách pohyboval pomalu, vzdálenost cca 1100 km k ruskému zimovišti šel tři měsíce. Cestou Mandžuové přibrali oddíly Ačanů a Ďučerů, takže celková síla vojska převýšila 2000 mužů.\n\nMandžuům se podařilo nepozorovaně přijít k Ačanskému ostrohu, na úsvitu se objevili před ním. Hlídající kozák vyvolal poplach, brána ostrohu byla zavřena, kozáci nocující v domech před branou spěšně přelézali palisádu, aby se dostali dovnitř.\n\nMandžuové zahájili palbu na ostroh z děl i píšťal, na kterou Rusové odpovídali z vlastních zbraní, přestřelka trvala celý den. K večeru Mandžuové pod ochranou domů před branou postoupili až k samé palisádě a vysekali v ní průchod. Na průlom však kozáci soustředili palbu všech svých děl podpořených střelci z pušek a útočníky rozstříleli. Mandžuové utrpěli velké ztráty a ustoupili.\n\nChabarov se rozhodl využít úspěch a zorganizoval výpad. Výpadu se účastnilo 156 Rusů, zbylých 50 je podporovalo palbou zpoza palisády. Kozáci zaútočili na zbylé Mandžuy a obrátili je na útěk. Získali několik zajatců, osm praporů, dvě železná děla, 17 píšťal, 830 koní a zásoby potravin. Na bojišti zůstalo 676 zabitých nepřátel. Rusové měli pouze 10 mrtvých a 78 raněných.\n\nPřestože zvítězili, Rusové chápali, že se střetli s mnohem nebezpečnějším protivníkem, než byli oddíly místních kmenů. Na jaře 1652 opustili Ačanský ostroh a na šesti lodích odpluli vzhůru po Amuru.\n\nČchingská vláda také považovala nového protivníka za nebezpečného. Chajse a jeho zástupce Sifu byli potrestáni popravou (Chajse) a sto ranami bičem (Sifu); velení v Ninggutě převzal zkušený vojevůdce Šarhuda, který začal systematickou přípravu na boj s Rusy zahrnující organizaci vojska z místních obyvatel, výstavbu říčního loďstva, přípravu zásob potravin. V dalším střetu s Rusy na Sungari roku 1654 Mandžuové zvítězili.\n\n"}
{"id": "1288397", "url": "https://cs.wikipedia.org/wiki?curid=1288397", "title": "Davis Cup 1980", "text": "Davis Cup 1980\n\nDavis Cup 1980 byl 69. ročníkem Davis Cupu, nejvýznamnější soutěže mužských tenisových reprezentací. Byl posledním ročníkem, který se hrál systémem kontinentálních zón, od roku 1981 byla z šestnácti nejlepších týmů vytvořena Světová skupina. Zúčastnilo se ho 52 zemí. Vítězem se poprvé v historii stalo mužstvo Československa, které ve finále hraném 5.-7. prosince 1980 v pražské Sportovní hale porazilo Itálii. Vítězný tým tvořili Ivan Lendl, který vyhrál všech deset svých zápasů, Tomáš Šmíd, Pavel Složil a Jan Kodeš, nehrajícím kapitánem byl Antonín Bolardt a trenéry Pavel Korda a Petr Huťka.\n\nV úvodním zápase porazil Šmíd Adriana Panattu, ačkoli k zápasu nastoupil se žaludečními problémy. Finále se hrálo v bouřlivé atmosféře, kterou poznamenaly protesty italských hráčů i fanoušků proti některým výrokům rozhodčích, Italové se nezúčastnili závěrečného vyhlášení vítězů. Předseda Mezinárodní tenisové federace Philippe Chatrier však prohlásil, že chyby byly rozděleny na obě strany a rozhodně neovlivnily výsledek utkání. V prvních třech zápasech italští tenisté ztratili vedení, deník \"L'Unità\" k tomu napsal: \"Panatta tvrdí, že nešlo o úbytek fyzických sil. Pak ovšem nemůže jít o nic jiného než o převahu československých tenistů nad našimi. Zvítězili prostě lepší.\"\n\nPostupující: \n\nPostupující: \n\nPostupující: a \n\n – 1:4\n\n – 1:4\n\n"}
{"id": "1288400", "url": "https://cs.wikipedia.org/wiki?curid=1288400", "title": "Barva moci", "text": "Barva moci\n\nBarva moci (v anglickém originále Shots Fired) je americký televizní seriál vysílaný na stanici Fox v roce 2017. První díl byl premiérově představen 22. března 2017. Režisérkou prvního dílu byla Gina Prince-Bythewood, dalších dílů pak například Kasi Lemmons, Jonathan Demme a Malcolm D. Lee. Seriál sleduje vyšetřování vraždy neozbrojeného bílého muže, který byl zastřelen africkoamerickým policistou. Vyšetřovatelé se během studia vraždy dozví o vraždě afroamerického mladíka, kterou policie ignorovala. V seriálu hráli například Sanaa Lathan, Helen Hunt a Richard Dreyfuss.\n\n"}
{"id": "1288406", "url": "https://cs.wikipedia.org/wiki?curid=1288406", "title": "Joelle Charbonneau", "text": "Joelle Charbonneau\n\nJoelle Charbonneaua (* 4. listopadu 1974 Chicago, Illinois) je americká spisovatelka literatury pro mládež.\n\nJoelle Charbonneaua studovala před kariérou operní pěvkyně hudbu a klasický zpěv, aby se poté stala učitelkou zpěvu. Tato činnost ji dovedla ke psaní románů pro děti a mládež.\n\n\n\n\n\n\n"}
{"id": "1288410", "url": "https://cs.wikipedia.org/wiki?curid=1288410", "title": "Martin Jones", "text": "Martin Jones\n\nMartin Jones (* 10. ledna 1990 North Vancouver) je hokejový brankář nyní hrající za tým San Jose Sharks v nejvyšší americké hokejové soutěži National Hockey League. Ve svém prvním roce NHL se stalo to, co jiní brankáři nedokázali ani za celou svou kariéru. Získat Stanley Cup. Mohl ho zvednout nad hlavu v sezoně 2013/2014 se zbytkem týmu Los Angeles Kings.Poté ovšem z Kings odešel, jeho nové působiště se stalo San Jose Sharks.Ovšem s těma nic nezískal.\n"}
{"id": "1288412", "url": "https://cs.wikipedia.org/wiki?curid=1288412", "title": "Štefan Boroš", "text": "Štefan Boroš\n\nŠtefan Boroš [štěfan boroš] (* 14. listopadu 1946) je bývalý slovenský fotbalový útočník.\n\nV československé lize hrál za Lokomotívu Košice. Nastoupil v 7 ligových utkáních, aniž by skóroval.\n\n\n"}
{"id": "1288415", "url": "https://cs.wikipedia.org/wiki?curid=1288415", "title": "Těleso racionálních funkcí", "text": "Těleso racionálních funkcí\n\nTěleso racionálních funkcí je pojem z oboru algebry. Jedná se o těleso tvořené racionálními funkcemi. \n\nFormálně je možné těleso racionálních funkcí formula_1 zkonstruovat jako podílové těleso polynomiálního okruhu formula_2 nad tělesem formula_3. Jedná se o postup analogický konstrukci racionálních čísel z čísel celých. Prvky formula_4 je možné vyjádřit zlomkem formula_5 dvou polynomů formula_6, kde formula_7 není nulový polynom.\n"}
{"id": "1288418", "url": "https://cs.wikipedia.org/wiki?curid=1288418", "title": "Tony Tchani", "text": "Tony Tchani\n\nTony Tchani (* 13. dubna 1989 Bafang, Kamerun) je kamerunský fotbalový záložník, bývalý reprezentant Spojených států amerických a současný reprezentant Kamerunu. Od roku 2017 působí v kanadském klubu Vancouver Whitecaps FC v zámořské Major League Soccer.\n\nTchani nastupoval na profesionální úrovni v USA za týmy New York Red Bulls a Columbus Crew, v Kanadě pak za Toronto FC a Vancouver Whitecaps FC.\n\n31. ledna 2016 debutoval v A-mužstvu spojených států v přátelském utkání proti Islandu. Byl to jeho jediný start v národním týmu USA.\n\nOd března 2016 reprezentuje Kamerun.\n\n"}
{"id": "1288419", "url": "https://cs.wikipedia.org/wiki?curid=1288419", "title": "Viktor Duchnovský", "text": "Viktor Duchnovský\n\nViktor Duchnovský [viktor duchnouský] (30. srpna 1939 – 29. dubna 1996) byl slovenský fotbalista.\n\nV československé lize hrál za Lokomotívu Košice, aniž by skóroval.\n\n"}
{"id": "1288420", "url": "https://cs.wikipedia.org/wiki?curid=1288420", "title": "Hans Regina von Nack", "text": "Hans Regina von Nack\n\nHans Regina von Nack, celým jménem Johann Regina von Nack-Meyroser (21. srpna 1894 Smíchov — 14. července 1976 Vídeň) byl německy píšící novinář, spisovatel a překladatel, původem z Prahy. Byl autorem německých verzí populárních českých písní jako \"Cikánka\" Karla Vacka nebo písně k německé verzi filmu C. a k. polní maršálek.\n\nNarodil se jako jediný syn pražského advokáta JUDr. Jana Nacka (1854—1928) a jeho manželky Kateřiny (Kitty), rozené Grohmannové (1866—??). Otec se později stal c. k. dvorním radou a byl roku 1913 povýšen do šlechtického stavu; právo užívat šlechtický titul \"Nack-Meyroser, šlechtic z z Meybergu\" získal i jeho syn.\n\nMaturoval na malostranském gymnáziu, studia práv na pražské německé univerzitě neukončil. Již jako devatenáctiletý (v roce 1913) byl v tisku uveden jako autor kupletů. \n\nVe třicátých letech dvacátého století byl Hans Regina von Nack autorem německých textů k většině tanečních písní vycházejících v Praze v Němčině.Stal se dlouholetým kulturním redaktorem listu \"Prager Abendblatt\". Šéfredaktorem tohoto listu byl od prosince 1925 do ledna 1935. Současně byl úspěšným autorem románů (zejména detektivních) a divadelních her. Jeho manželkou byla zpěvačka Milada Narenta; pro židovský původ byla za války vězněna v koncentračním táboře. Po roce 1945 se Nack s manželkou usadil ve Vídni, kde byl spisovatelem na volné noze. V této době produkoval též jednoduchou, tzv. „triviální sešitkovou“ literaturu.\n\nV roce 1970 byl v Rakousku oceněn Cenou Theodora Körnera.\n\n\n\n\n\n\n\n\nDnes zapomenutý spisovatel byl ve své době všeobecně známý autor. Blízké byly i jeho vztahy k dalším pražským německým intelektuálům (nejen Maxi Brodovi, se kterým přímo spolupracoval). O tom svědčí historka zveřejněná v Pestrém týdnu roku 1927:\n\n"}
{"id": "1288424", "url": "https://cs.wikipedia.org/wiki?curid=1288424", "title": "Pavol Vyskočil", "text": "Pavol Vyskočil\n\nPavol Vyskočil (* 14. prosince 1941) je bývalý slovenský fotbalista.\n\nV československé lize hrál za Lokomotívu Košice, aniž by skóroval.\n\n"}
{"id": "1288425", "url": "https://cs.wikipedia.org/wiki?curid=1288425", "title": "George Welch", "text": "George Welch\n\nGeorge Welch (10. května 1918 Wilmington, Delaware – 11. října 1954) byl americký stíhací a zkušební pilot, letecké eso z druhé světové války. Za války absolvoval tři operační turnusy, odlétal 348 operačních letů a dosáhl 16 sestřelů. George Welch a Kenneth M. Taylor byli jedinými americkými stíhacími piloty, kterým se 7. prosince 1941 podařilo odstartovat na obranu proti japonským letounům útočícím na Pearl Harbor. Za tuto akci byli vyznamenání Křížem za vynikající službu, druhým nejvyšším americkým vojenským vyznamenáním. Po válce se Welch stal zkušebním pilotem továrny North American Aviation a během korejské války v Koreji školil americké piloty. V říjnu 1954 zemřel při testování stíhacího letounu F-100 Super Sabre.\n\nGeorge Welch se narodil roku 1918 jako George Lewis Schwartz. Za první světové války se rodina rozhodla převzít rodné jméno Welchovy matky, neboť se obávala protiněmeckých resentimentů. Po střední škole Welch v letech 1936–1939 studoval strojírenství na Purdueově univerzitě v Indianě.\n\nK americkému armádnímu letectvu Welch nastoupil roku 1939. Letecký výcvik absolvoval základně Kelly Field v Texasu. Dne 4. října 1940 byl vyřazen v hodnosti podporučíka. Jeho první jednotkou se stala 20. stíhací skupina. V únoru 1941 byl přeložen ke 47. stíhací peruti 15. stíhací skupiny, vyzbrojené typem P-40B Tomahawk a sídlící na letišti Wheeler Field na havajském ostrově Oahu. Právě zde Welche zastihl japonský útok na Pearl Harbor.\n\nNoc na 7. prosince 1941 strávili Welch a jeho kamarád Kenneth M. Taylor na večírku ve Waikiki a hraním pokeru. Když brzy ráno začal japonský útok, Welch zavolal na záložní letiště Haleiwa, aby pro něj a Taylora ke startu připravili dva Tomahawky. Navzdory útokům japoských letadel se jim podařilo na letiště dojet, odstartovat a následně provést ještě druhý bojový let. Welchovi byl uznán sestřel tří střemhlavých bombardérů Aiči D3A a jedné stíhačky Micubiši A6M2 Zero, což bylo ten den mezi Američany nejvíce. Generál Henry H. Arnold za tuto akci Welche a Taylora navrhl na nejvyšší americké vojenské vyznamenání Medaile cti. Jejich nadřízený však nominaci nepodpořil, neboť piloti vzlétli bez rozkazu. Obdrželi ale druhé nejvyšší vyznamenání Kříž za vynikající službu. \n\nWelchovi se po Pearl Harboru dostalo značné publicity a absolvoval propagační turné po Spojených státech. Jako první americký důstojník byl vyobrazen na obalu cereálií značky Wheaties (tento výrobek společnosti General Mills měl obvykle na obalu úspěšné atlety), díky čemuž získal přezdívku „Wheaties“.\n\nPo několika měsících byl nadporučík Welch převelen na Novou Guineu k 36. stíhací peruti 8. stíhací skupiny, která byla vyzbrojena nepříliš výkonnými stíhačkami P-39 Airacobra. Jednotka tehdy operovala ze základny Milne Bay, většinou doprovázela transportní letouny a prováděla útoky na pozemní cíle. Na první výročí přepadení Pearl Harboru 16 Airacober provedlo přepad japonské letecké základny Buna. Welch vedl čtyřčlenný stíhací roj a během tohoto letu sestřelil dva střemhlavé bombardéry Aiči D3A a jednu stíhačku A6M2 Zero. Stal se jedním z pouhých dvou amerických pilotů Airacober, který během jednoho letu dosáhli tří sestřelů. Na konci února 1943 byla jednotka stažena do Austrálie.\n\nGeorg Welch byl povýšen na kapitána a od září 1943 létal u 80. stíhací perutě vyzbrojené dvoumotorovými stíhačkami P-38 Lightning. Prvního úspěchu na P-38 Welch dosáhl 21. června 1943, kdy nad Lae sestřelil dvě Zera jistě a nad Samalauou jedno další pravděpodobně. Dne 16. srpna 1943 navíc nad Wewakem sestřelil tři moderní stíhačky Ki-61. Poslední úspěšnou bojovou misi Welch absolvoval 2. září 1943, kdy nad Wewakem sestřelil tři Zera a později nad Mandangem ještě dvoumotorový průzkumný letoun Ki-46. V polovině září 1943 skončil jeho třetí operační turnus a mohl se vrátit do USA.\n\nWelch za války absolvoval tři operační turnusy, 348 operačních letů a dosáhl 16 potvrzených sestřelů. Vojenskou službu zakončil roku 1944 v hodnosti majora, přičemž svou sbírku vyznamenání doplnil o Stříbrnou hvězdu a tři Záslužné letecké kříže.\n\nKe konci své vojenské služby Welch trpěl malárií. Během léčby v Austrálii potkal svou budoucí manželku Janette Alice Williams, se kterou se usadili v Brentwoodu v Kalifornii a roku 1947 se jim narodil syn Giles. \n\nNa jaře 1944 se Welch (na doporučení generála Arnolda) stal zkušebním šéfpilotem společnosti North American Aviation. Zalétával prototypy typů P-82 Twin Mustang, FJ-1 Fury a F-86 Sabre. Dne 1. října 1947 provedl první let prototypu XP-86 Sabre. Dle některých pramenů mohl Welch při tomto a následujícím letu překonat (ve střemhlavém letu) zvukovou bariéru, žádná oficiální měření ale provedena nebyla. Během korejské války byl Welch společností North American vyslán do Koreje, kde vyhodnocoval zkušenosti z nasazení F-86 Sabre a jako instruktor školil piloty plně využívat jeho potenciálu. Často se uvádí, že Welch během instruktážních letů na F-86 sestřelil několik čínských MiGů-15. Oficiální záznamy o tom ale neexistují.\n\nDne 25. května 1953 Welch provedl první let prvního prototypu nového stíhacího letounu F-100 Super Sabre. Hned při prvním letu na F-100 Welch dosáhl rychlosti zvuku. Stal se tak prvním člověkem, který překonal rychlost zvuku v proudovém letounu ve vodorovném letu (zcela prvním byl Chuck Yeager v raketovém letounu Bell X-1). Dne 6. července 1953 dosáhl na předsériovém letounu YF-100A při střemhlavém letu rychlosti 1,44 Machu. Dne 29. října 1953 Welch zalétal první sériový stroj F-100A (52-5756). Na sériových F-100A byly provedeny některé úpravy, zejména byla výrazně snížena svislá ocasní plocha, což způsobovalo problémy se stabilitou.\n\nDne 12. října 1954 Welch odstartoval s devátou sériovou stíhačkou F-100A-1-NA Super Sabre (sériové číslo 52-5764), aby otestoval její výkonové limity. Když provedl plánovaný výkrut při přetížení 7,3 G a v rychlosti 1,55 Machu, ztratil nad letounem kontrolu a ten se ve vzduchu rozpadl. Jeho příď se ulomila, Welch se katapultoval, ale ve vysoké rychlosti se mu správně neotevřel padák. Po dopadu na zem byl Welch nalezen stále živ a připoután ve vystřelovací sedačce. Zemřel brzy poté ve vrtulníku, který jej přepravoval do nemocnice.\n\nJednalo se o jednu z řady nehod způsobených tehdy neznámým aerodynamickým jevem (\"Inertial Roll Couplig\"), který způsoboval náhlou nestabilitu letounů ve vysokých rychlostech. F-100 v této souvislosti postihla celá řada nehod. IRC stál život také zkušebního pilota Mela Apta, jehož experimentální Bell X-2 se rozpadl v rychlosti 3,2 Machu. Jen těsně smrti unikl Chuck Yeager, který ztratil vládu nad svým letounem Bell X-1B při rychlosti 2,4 Machu. Velké potíže měl také zkušební letoun Douglas X-3. Zdrojem problémů se nakonec ukázalo nevhodné rozložení hmoty letounu, kdy množství hmoty v křídlech a ovládacích plochách nebylo dostatečné k poměru hmoty trupu. Se vzrůstající rychlostí se zvyšuje i hybnost letounu a sebemenší výchylka se stává obrovskou pákou se středem v těžišti letounu. Ke zvládnutí těchto momentů se musí užít odpovídající síla na ocasních plochách (plovoucí výškovka, elevony, kachní plošky, vortex generátor, kýlová plocha), což si vynutilo překonstruování těchto částí u řady letadel, včetně F-100 Super Sabre (mimo jiné byla výrazně zvětšena ocasní plocha a rozšířeny konce křídel).\n\nGeorge Welch byl pohřben na Arlingtonském národním hřbitově ve Washingtonu (sekce 6, místo 8578-D). \n\n\nStíhací mise George Welche a Kennetha Taylora byla zobrazena ve filmech Pearl Harbor z roku 2001 a Tora! Tora! Tora! z roku 1970.\n"}
{"id": "1288429", "url": "https://cs.wikipedia.org/wiki?curid=1288429", "title": "Július Kišiday", "text": "Július Kišiday\n\nJúlius Kišiday (16. dubna 1940 Krásna –), uváděný též jako Július Kisiday, byl slovenský fotbalista.\n\nOdchovanec Tatranu Krásna hrál v československé lize za VSS Košice, aniž by skóroval.\n\n"}
{"id": "1288431", "url": "https://cs.wikipedia.org/wiki?curid=1288431", "title": "František Lechman", "text": "František Lechman\n\nFrantišek Lechman (* 28. ledna 1949 Ploské) je bývalý slovenský fotbalový útočník.\n\nV československé lize hrál za VSS Košice. Nastoupil v 6 ligových utkáních, aniž by skóroval. Od ledna 1972 do prosince 1979 hrál SNFL v dresu Ružomberku. Během vojny nastupoval za Duklu Banská Bystrica, působil také v divizním Kežmarku.\n\n"}
{"id": "1288432", "url": "https://cs.wikipedia.org/wiki?curid=1288432", "title": "Alice Weidelová", "text": "Alice Weidelová\n\nAlice Weidelová (\"Weidel\", * 6. únor 1979 Gütersloh) je německá ekonomka, podnikatelka a politička za stranu Alternativa pro Německo.\nVystudovala národohospodářství a podnikovou ekonomiku na Univerzitě v Bayreuthu. Posléze pracovala mj. u americké společnosti Goldman Sachs a šest let strávila v Čínské lidové republice. \n\nČlenkou Alternativy pro Německo (AfD) se stala již v roce 2013. Neúspěšně kandidovala za tuto stranu v zemských volbách v Bádensku-Württembersku v roce 2016.\n\nSpolu s Alexandrem Gaulandem se stala vůdkyní úspěšné stranické kandidátky pro volby do spolkového sněmu v roce 2017. Pár hodin po tomto stranickém volebním úspěchu dala najevo, že by měla její stranická kolegyně a zároveň předsedkyně strany Frauke Petryová stranu AfD opustit, poté co již předem deklarovala, že nehodlá býti členkou poslanecké frakce.\n\nŽije v homosexuálním svazku se svou švýcarskou partnerkou, Sarah Bossardovou, která je původem ze Srí Lanky a působí jako filmařka a filmová producentka. Společně vychovávají dva syny, což je v určitém kontrastu s tím, že Alternativa pro Německo klade ve svém programu velký důraz na tradiční rodinu.\n\nHovoří mandarínskou čínštinou.\n"}
{"id": "1288434", "url": "https://cs.wikipedia.org/wiki?curid=1288434", "title": "Ján Žaludek", "text": "Ján Žaludek\n\nJán Žaludek [\"žaluděk\"] (* 6. prosince 1946) je bývalý slovenský fotbalový útočník.\n\nV československé lize hrál za VSS Košice. Nastoupil v 1 ligovém utkání, aniž by skóroval.\n\n"}
{"id": "1288435", "url": "https://cs.wikipedia.org/wiki?curid=1288435", "title": "Pavol Bidulský", "text": "Pavol Bidulský\n\nPavol Bidulský (* 28. září 1951) je bývalý slovenský fotbalový útočník.\n\nV československé lize nastoupil za Lokomotívu Košice v osmi utkáních, aniž by skóroval.\n\n"}
{"id": "1288436", "url": "https://cs.wikipedia.org/wiki?curid=1288436", "title": "Sklenářka (horní usedlost)", "text": "Sklenářka (horní usedlost)\n\nHorní Sklenářka je zaniklá usedlost v Praze 3-Žižkově. Stála při severní straně Kubelíkovy ulice u křižovatky s ulicí Krásovou.\n\nVinice je v místech Sklenářky doložena již v 16. století a existovala zde ještě roku 1794. Na severu sousedila s dolní Sklenářkou, na severovýchodě s Reismonkou a na západě s Výšinkou.\n\nPůvodně viniční usedlost se na počátku 19. století rozrostla na komplex staveb s centrálním domem zvaným Na Zámečku. Honosný dům měl mansardovou střechu se dvěma plechovými čápy na vrcholu. Na zahradě u domu rostly ořechy, kaštany švestky, jabloně, lípy, javory, duby a další stromy, zdobily ji růžové keře a šeříky. Roku 1843 je zde uváděn zámek s poplužním dvorem. V něm roku 1866 při tažení z bitvy u Hradce Králové nocovalo 40 vojáků a hejtman. Od konce 19. století měla zámeček v majetku rodina Lorencova, která vlastnila také nedalekou Vendelínku.\n\nZačátkem 20. století zahrady zanikly a zůstala pouze hlavní budova a špejchar. Obě stavby byly zbořeny pravděpodobně po roce 1945.\n\nZ usedlosti se dochovala pouze socha svatého Jana Nepomuckého. Původně stála na vysoké podezdívce před západním průčelím zámečku po levé straně, později byla umístěna na jeho nádvoří. Údajně tuto sochu měli ve velké úctě huláni a pruští vojíni, kteří byli po bitvě u Hradce Králové na horní Sklenářce v Praze ubytováni.\n\nKamenná pískovcová socha provedená v životní velikosti byla pravděpodobně zhotovena podle sochy svatého Jana Nepomuckého z Karlova mostu a také mívala podobný podstavec. Ještě roku 1924 se po stranách sochy nacházely dvě části tohoto podstavce s reliéfy a zdobené girlandami - jeden znázorňoval královnu u zpovědi a druhý svržení svatého Jana z mostu.\n\nSocha se nachází ve výklenku ve dvoře v Krásově ulici čp. 1841/4 a je památkově chráněná.\n\n\n\n"}
{"id": "1288438", "url": "https://cs.wikipedia.org/wiki?curid=1288438", "title": "Pavol Kretovič", "text": "Pavol Kretovič\n\nPavol Kretovič (* 24. října 1956 Košice) je bývalý slovenský fotbalový obránce.\n\nV československé lize hrál za Lokomotívu Košice ve dvou utkáních, aniž by skóroval. Ve druhé lize hrál za Slavoj Poľnohospodár Trebišov a ZŤS Košice. Na jaře 1989 pomohl třetiligové Lokomotívě k návratu do druhé nejvyšší soutěže. Dále hrál na Islandu za Breiðablik Kópavogur. Po skončení aktivní kariéry se na Islandu usadil natrvalo.\n\n"}
{"id": "1288440", "url": "https://cs.wikipedia.org/wiki?curid=1288440", "title": "Alexander Gauland", "text": "Alexander Gauland\n\nAlexander Eberhardt Gauland (* 20. února 1941 Saská Kamenice) je německý právník, publicista a politik za Alternativu pro Německo (AfD). Stál již u jejího zrodu v roce 2013. \n\nV letech 1973 až 2013 byl členem Křesťanskodemokratické unie (CDU) a pracoval mj. jako vedoucí kanceláře ministerského předsedy Hesenska Waltera Wallmanna.\n\nNa sjezdu AfD v Hannoveru byl Gauland dne 2. prosince 2017 zvolen spolupředsedou (resp. mluvčím) celoněmecké strany, spolu s Jörgem Meuthenem. \n\nOd zemských voleb v Braniborsku v roce 2014, kde vedl kandidátku AfD, byl poslancem braniborského zemského sněmu. \n\nV roce 2017 se stal spolu s Alicí Weidelovou jedním ze dvou úspěšných vedoucích kandidátky AfD ve volbách do spolkového sněmu. Přitom došlo k dalšímu oslabení vůdčí stranické pozice Frauke Petryové, která poté nejen rezignovala na funkci spolupředsedkyně Alternativy, nýbrž také vystoupila ze strany. Ve volbách 24. září 2017 získal Gauland mandát jako poslanec Německého spolkového sněmu. Poté byl zvolen – společně s Alicí Weidelovou – předsedou frakce (poslaneckého klubu) AfD v Bundestagu. \n\nOd 2. prosince 2017 je Gauland také spolupředsedou celoněmecké Alternativy pro Německo jako nástupce Petryové. Nastoupil jako kompromisní kandidát poté, co na tento post neúspěšně kandidovali umírněný předseda zemské organizace v Berlíně Georg Pazderski a národně-konzervativní předsedkyně strany ve Šlesvicku-Holštýnsku Doris von Sayn-Wittgenstein. Ani Pazderski ani Sayn-Wittgensteinová ve dvou kolech hlasování nezískali potřebnou nadpoloviční většinu a oba následně svou kandidaturu stáhli. Místo nich byl zvolen Gauland.\n\nV září 2017, krátce před volbami do spolkového sněmu, se na internetu objevil videozáznam, na kterém Alexander Gauland na schůzi strany AfD komentoval minulost Německa. Podle Gaulanda je třeba přehodnotit pohled na činy německých vojáků v první a druhé světové válce, protože i Němci mají, podobně jako Francouzi a Angličané, „právo být pyšní na výkony německých vojáků ve dvou světových válkách“. Podobné radikální (pravděpodobně záměrné) výroky Gaulanda a jiných politiků AfD přispěly po parlamentních volbách v září 2017 k odchodu spolupředsedkyně strany Frauke Petryové z AfD.\n"}
{"id": "1288441", "url": "https://cs.wikipedia.org/wiki?curid=1288441", "title": "Václav Kohoutek", "text": "Václav Kohoutek\n\nVáclav Kohoutek (* 4. srpna 1949) je bývalý slovenský fotbalista, jež promoval s akademickým titulem inženýr. Profesně působil na Krajské správě silnic Košického samosprávného kraje.\n\nV československé lize hrál za Lokomotívu Košice v jednom utkání, aniž by skóroval.\n\n\n"}
{"id": "1288442", "url": "https://cs.wikipedia.org/wiki?curid=1288442", "title": "Viliam Barényi", "text": "Viliam Barényi\n\nViliam Barényi [\"vilijam baréni\"] (* 11. prosince 1958) je bývalý slovenský fotbalový útočník.\n\nV československé lize nastoupil za Lokomotívu Košice ve 2 ligových utkáních, aniž by skóroval.\n\n"}
{"id": "1288443", "url": "https://cs.wikipedia.org/wiki?curid=1288443", "title": "Mount of the Holy Cross", "text": "Mount of the Holy Cross\n\nMount of the Holy Cross je jeden z nejvyšších vrcholů severní části pohoří Sawatch Range ve Skalnatých horách. Leží v Eagle County, na západě Colorada\n, přibližně 45 km severně od nejvyšší hory Skalnatých hor Mount Elberta. Hora byla pojmenovaná podle výrazného sněhového pole ve tvaru kříže v severovýchodní části svahu.\nV minulosti byla hora Mount of the Holy Cross oblíbeným cílem malířů a fotografů.\n"}
{"id": "1288446", "url": "https://cs.wikipedia.org/wiki?curid=1288446", "title": "Jozef Kubašovský", "text": "Jozef Kubašovský\n\nJozef Kubašovský [\"kubašouský\"] (* 29. října 1958 Prešov) je slovenský lékař-traumatolog a bývalý prvoligový fotbalový obránce. Žije a pracuje v Košicích.\n\nByl hlavním lékařem košické části MS v ledním hokeji 2011 a lékařem slovenské výpravy na MS v letech 2012 a 2013. Je sportovním lékařem hokejového klubu HC Košice.\n\nV československé lize hrál za Lokomotívu Košice ve dvou utkáních, aniž by skóroval. V nižších soutěžích hrál za Spoje Košice a Družstevník Čaňa. Kariéru ukončil ve věku 32 let.\n\nV Poháru UEFA nastoupil v obou utkáních proti AC Milán v ročníku 1978/79, branku v nich nevstřelil.\n\n\n"}
{"id": "1288450", "url": "https://cs.wikipedia.org/wiki?curid=1288450", "title": "Kaple Božského srdce Páně (Jiříkov)", "text": "Kaple Božského srdce Páně (Jiříkov)\n\nKaple Božského srdce Páně, nazývaná též kaple Nejsvětějšího srdce Ježíšova, je součástí kláštera Kongregace Milosrdných sester svatého Karla Boromejského v Jiříkově. Výstavba novorománské sakrální stavby začala roku 1899 a vysvěcena byla v roce 1901. Kaple není pravidelně využívána.\n\nKongregace Milosrdných sester svatého Karla Boromejského působila ve Filipově a později také v sousedním Jiříkově od roku 1868. Boromejky zde postupně vedly školu, špitál (nejdříve pod názvem Nemocnice Srdce Ježíšova, pozdější Soukromá nemocnice u svatého Karla Boromejského) a Sirotčinec (Dětská útulna) svatého Josefa. Klášterní budovu spolu s kaplí postavil řád vedle špitálu z roku 1870. Výstavba kaple začala roku 1899, slavnostní vysvěcení proběhlo 20. května 1901. Postavil ji šluknovský stavitel Josef Gaube, donátorkou byla slečna Julie Donathová. Sestry boromejky působily v Jiříkově až do roku 1990. Klášter poté zůstal opuštěný a kaple byla využívána pouze příležitostně. Od roku 2012 klášter s kaplí využívá Schrödingerův institut. Na podzim roku 2015 musel být objekt kvůli špatnému stavebně-technickému stavu (napadení trámů dřevomorkou domácí) uzavřen. V létě roku 2016 začala rozsáhlá rekonstrukce. Její první etapa skončila na jaře 2017, v jejímž rámci dne 6. dubna požehnal Stanislav Přibyl, generální sekretář České biskupské konference, nový kříž určený pro věž kaple. Pravidelné bohoslužby se v kapli neslouží.\n\nKaple Božského srdce Páně je součástí klášterní budovy, na kterou z jihu navazuje. Novorománské stavbě dominuje bohatě zdobené průčelí s ústupkovým portálem a slepou kružbou. V presbytáři a jižní stěně lodi jsou umístěny vitráže. Po dokončení kaple se během bohoslužeb využívalo harmonium, které však roku 1929 nahradily školní varhany s dvěma manuály a pedálem od jiříkovské firmy August Förster.\n"}
{"id": "1288455", "url": "https://cs.wikipedia.org/wiki?curid=1288455", "title": "Kostel Povýšení svatého Kříže (Uhřínov)", "text": "Kostel Povýšení svatého Kříže (Uhřínov)\n\nKostel Povýšení svatého Kříže je farní kostel římskokatolické farnosti Uhřínov. Jedná se o trojlodní pseudorománskou stavbu, kdy celková délka stavby je 36 metrů, šířka 15,5 metru a výška s věží je 35 metrů. V kostele se nachází hlavní oltář vyřezaný ze dřeva, v bočních lodích jsou další dva boční oltáře, levý zasvěcený Panně Marii Lourdské, pravý je zasvěcen Božímu hrobu. V kostele se nachází několik soch, u hlavního oltáře jsou umístěny sochy svatých Cyrila a Metoděje, dále v hlavní lodi jsou umístěny sochy svatého Jeronýma, svatého Řehoře, svatého Augustina, svatého Františka Saleského, Neposkrvněného Srdce Panny Marie, svatého Petra, Nejsvětějšího srdce Ježíšova a svatého Pavla. V kostele bylo po druhé světové válce postupně umístěno pět zvonů, z nich jeden je umíráček.\n\nPrvní kostel v Uhřínově stál již kolem 1496, později však sloužil nekatolíkům a v roce 1672 byl již plně zpustlý a navíc vyhořel a tak byl již kolem roku 1720 postaven kostel nový, ke kterému byla v roce 1738 postavena věž. V roce 1785 byla ustavena farnost v Uhřínově. Později však i tento kostel byl značně zpustlý a tak bylo v roce 1907 započato s jeho bouráním. \n\nOd roku 1903 byl farářem uhřínovské farnosti František Bajar, který byl vyslán do farnosti z toho důvodu, že rád staví. Později se povedlo prostřednictvím finančního sekretáře království J. Čermáka sehnat peníze na stavbu, plány měl připravit Richard Martin, který postavil kostel svatého Martina ve Zbýšově. V roce 1907 byla povolena stavba nového kostela a 20. října téhož roku byl posvěcen základní kámen. Stavba začala však až v červenci roku 1908, kdy stavitelem byl určen Leopold Jungmann, hrubá stavba kostela byla dokončena do začátku zimy téhož roku a byla provizorně přikryta střešními taškami, celková stavba s věží a zaklenutím byla dokončena 1. června 1909, 19. června byly dovezeny zvony a později byly dokončovány interiéry a také byly pořízeny varhany. Kostel pak byl vysvěcen 28. listopadu 1909. Pořízené zvony však byly v roce 1914 kvůli první světové válce rekvírovány a další zvony pak byly pořízeny v roce 1925, ty však byly opět kvůli druhé světové válce zrekvírovány. \n\nV roce 1955 pak byly pořízeny tři nové zvony, v roce 1957 pak byl pořízen ještě další zvon, ten byl zasvěcen svatým Petrovi a Pavlovi. V roce 1950 byl kostel rekonstruován, byly vymalovány interiéry kostela a mezi lety 1965 a 1966 došlo také k rekonstrukci vnější fasády kostela a věže. Mezi lety 1994 a 1995 bylo do kostela pořízeno elektrické topení a v roce 1996 bylo pořízeno zabezpečení kostela a také byl kostel znovu vymalován v interiéru. V roce 1997 pak došlo také k opravě vnější fasády, instalace nových ciferníků věže a k pořízení nového kříže, o rok později byla dokončena oprava střechy na celém kostele. V roce 2009 bylo pořízeno elektrické ovládání zvonů a byl opraven hlavní oltář.\n\n\n"}
{"id": "1288458", "url": "https://cs.wikipedia.org/wiki?curid=1288458", "title": "Boroš", "text": "Boroš\n\nPříjmení Boroš, přechýleně Borošová, nosí více osobností:\n\n"}
{"id": "1288461", "url": "https://cs.wikipedia.org/wiki?curid=1288461", "title": "Cousin Bobby", "text": "Cousin Bobby\n\nCousin Bobby je americký dokumentární film z roku 1992, jehož režisérem byl Jonathan Demme. Pojednává o knězi episkopální církve a sociálním aktivistovi Robertu W. Castleovi, který byl Demmeovým bratrancem ( = bratranec). Castle se později stal rovněž hercem, Demme jej obsadil do několika svých snímků. Autorem originální hudby k filmu je Anton Sanko. Snímek byl natočen pro španělskou produkční společnost.\n\n"}
{"id": "1288462", "url": "https://cs.wikipedia.org/wiki?curid=1288462", "title": "Chemické názvosloví", "text": "Chemické názvosloví\n\nChemické názvosloví (chemická nomenklatura) je systém pro pojmenování chemických sloučenin.\n\nSprávný název chemické sloučeniny by měl být jednoznačný, tedy označovat právě jednu chemickou entitu na dané úrovni popisu. Jedna chemická látka však často mívá několik platných názvů. Běžné látky se většinou označují triviálním názvem, který je historický. Pro rigoróznější, systematičtější popis slouží systematické názvy, které se tvoří na základě pravidel chemického názvosloví daného jazyka, které bývá uzpůsobeno z mezinárodního názvosloví v angličtině, sestavovaného Mezinárodní unií pro čistou a užitou chemii (IUPAC). I systematické názvosloví může generovat více platných názvů, na základě pravidel však bývá možné vytvořit právě jeden \"preferovaný\" systematický název.\n\n"}
{"id": "1288463", "url": "https://cs.wikipedia.org/wiki?curid=1288463", "title": "Veřejná frekvence", "text": "Veřejná frekvence\n\nVeřejná frekvence je americký hraný komediální film. Natočil jej režisér Jonathan Demme podle scénáře Paula Brickmana. Inspirován byl v té době populární komunikační frekvencí Citizen Band. Snímek byl v USA původně uveden pod názvem \"Citizens Band\", později byl v sestříhané verzi vydán jako \"Handle with Care\". Ve snímku hráli například Paul Le Mat, Candy Clark, Roberts Blossom, Charles Napier a Bruce McGill. Ještě v roce 1977 byl podle knihy napsán román, jehož autorem byl E. M. Corder.\n\n"}
{"id": "1288466", "url": "https://cs.wikipedia.org/wiki?curid=1288466", "title": "Sailing to Philadelphia", "text": "Sailing to Philadelphia\n\nSailing to Philadelphia je druhé sólové studiové album skotského hudebníka Marka Knopflera. Vydáno bylo v září roku 2000 společnostmi Mercury Records (mezinárodně) a Warner Bros. Records (USA). Album vyšlo v několika odlišných verzích, které se lišily například v pořadí písní. Spolu s Knopflerem jej produkoval Chuck Ainlay. Jako hosté se na nahrávce podíleli například James Taylor a Van Morrison. V hitparádě Billboard 200 se deska umístila na šedesáté příčce. V USA, stejně jako v několika dalších zemích, se stala zlatou. V jiných zemích, například v Dánsku a Německu, pak platinovou.\n\nAutorem všech skladeb je Mark Knopfler.\n"}
{"id": "1288469", "url": "https://cs.wikipedia.org/wiki?curid=1288469", "title": "Slepý hněv", "text": "Slepý hněv\n\nSlepý hněv (v anglickém originále \"Fighting Mad\") je americký hraný film z roku 1976. Natočil jej režisér Jonathan Demme podle vlastního scénáře. Hlavní roli arkansaského farmáře Toma Huntera, který využívá guerillových taktik v boji proti zkorumpovaným pozemkovým developerům, ve snímku hrál Peter Fonda, dále se zde představili například Lynn Lowry, John Doucette, Scott Glenn a Philip Carey. Producentem snímku byl Roger Corman a hudbu k němu složil Bruce Langhorne.\n\n"}
{"id": "1288472", "url": "https://cs.wikipedia.org/wiki?curid=1288472", "title": "San Pedro de Atacama", "text": "San Pedro de Atacama\n\nSan Pedro de Atacama je město na severu Chile. Nachází se v provincii El Loa v regionu Antofagasta. Město vzniklo kolem oázy v náhorní plošině Puna de Atacama a prvními obyvateli byli Atacamové. Před Druhou tichomořskou válkou se město nacházelo na území Bolívie. V roce 2012 zde žilo 3899 obyvatel.\n"}
{"id": "1288474", "url": "https://cs.wikipedia.org/wiki?curid=1288474", "title": "Kopulace (rozcestník)", "text": "Kopulace (rozcestník)\n\nOznačení kopulace má různé významy:\n\n\n"}
{"id": "1288475", "url": "https://cs.wikipedia.org/wiki?curid=1288475", "title": "Šimanovsk", "text": "Šimanovsk\n\nŠimanovsk () je město v Amurské oblasti v Ruské federaci. Při sčítání lidu v roce 2010 měl bezmála dvacet tisíc obyvatel.\n\nŠimanovsk se nalézá na řece Bolšaja Pjora, pravém přítoku Zeji. Od Blagověščensku, správního střediska oblasti, je vzdálen 250 kilometrů severozápadně.\n\nPřes Šimanovsk vede Transsibiřská magistrála. Zdejší stanice \"Šimanovskaja\" je na 7723 kilometru od Moskvy.\n\nŠimanovsk vznikl v roce 1910 v souvislosti se stavbou Amurské železnice, zdejší části Transsibiřské magistrály. Původně se nazýval \"Pjora\" podle řeky, po otevření tratě v roce 1914 byl přejmenován na \"Gondatti\" podle tehdejšího zdejšího gubernátora Nikolaje Gondattiho. V roce 1920 byla stanice přejmenována na jméno \"Šimanovskaja\" a sídlo na \"Vladimiro-Šimanovskij\" k poctě železničního inženýra Vladimira Šimanovského (1882–1918), který během Ruské občanské války padl na straně Rudé armády v Blagověščensku.\n\nJméno sídla bylo zkráceno na \"Šimanovsk\" v roce 1950, kdy se stal městem.\n\nV sedmdesátých letech dvacátého století Šimanovsk pozvedla stavba Bajkalsko-amurské magistrály.\n"}
{"id": "1288478", "url": "https://cs.wikipedia.org/wiki?curid=1288478", "title": "Výšinka (usedlost)", "text": "Výšinka (usedlost)\n\nVýšinka (\"Březinka, Wischinka\") je zaniklá usedlost v Praze 3-Žižkově, která se nacházela v oblasti ulic Kubelíkova a Krásova.\n\nVinice je v místech Výšinky doložena v 16. století. V tereziánském katastru je jejím držitelem uveden Jan Březina z Birkenwaldu. Na východní straně sousedila s Horní Sklenářkou, na západní s Vendelínkou. Do 80. let 18. století byly na vinici postaveny dvě budovy, které se později nazývaly Dolní a Horní Výšinka.\n\nV 1. polovině 19. století došlo k jejich majetkovému rozdělení. Dolní usedlost zůstala samotou a zanikla po roce 1910 při výstavbě v okolí. Jejím posledním majitelem byl Alfréd Faktor. V Horní Výšince vznikl v 1. polovině 19. století hostinec, jehož posledním vlastníkem byl Bohumil Belz. Hostinec zanikl po roce 1910 ze stejného důvodu jako dolní usedlost.\n\n\n"}
{"id": "1288479", "url": "https://cs.wikipedia.org/wiki?curid=1288479", "title": "Biser (časopis)", "text": "Biser (časopis)\n\nBiser (bosensky Perla) byl bosenskohercegovský muslimský kulturní časopis, který vycházel v letech 1912–1914 a roku 1918 v Mostaru.\n\nPodnět ke vzniku čtrnáctideníku \"Biser\" s podtitulem \"list za širenje islamske prosvjete među Muslimanima u Bosni i Hercegovini\" (list pro šíření islámské osvěty mezi Muslimy v Bosně a Hercegovině) dal mostarský nakaldatel Muhamed Bekir Kalajdžić (1892–1963). První číslo vyšlo 1. června 1912 a poslední 14. června 1914. V důsledku války a povolání jeho šéfredaktora Musy Ćazima Ćatiće do první světové války přestal vycházet. Po delší odmlce Kalajdžić list obnovil, první číslo vyšlo 15. ledna 1918, ale pro finanční a technické problémy časopis nadobro zanikl v prosinci 1918.\n\n\"Biser\" po celou dobu vydávalo První muslimské nakladatelské knihkupectví a tiskárna (\"Prva muslimanska nakladna knjižara i štamparija\"), které založil a vlastnil Muhamed Bekir Kalajdžić. Do časopisu mimo jiné přispívali autoři Abdurezak Hifzi Bjelevac, Husejn Đogo a Šemsuddin Sarajlić.\n"}
{"id": "1288483", "url": "https://cs.wikipedia.org/wiki?curid=1288483", "title": "Amidy karboxylových kyselin", "text": "Amidy karboxylových kyselin\n\nAmidy karboxylových kyselin jsou organické sloučeniny, které vznikají náhradou skupiny OH karboxylové skupiny za amidovou skupinu NH. Substituované amidy mohou mít místo obou vodíků skupiny NH alkyly. Amidy patří mezi funkční deriváty karboxylových kyselin.\n\nNesubstituovaná amidová skupina -NH obsahuje atom dusíku a 2 atomy vodíku. Z atomu dusíku vychází jedna volná jednoduchá vazba. Dvěma jednoduchými vazbami jsou připojeny dva atomy vodíku s oxidačním číslem +I. Oxidační číslo atomu N je -III. Celá skupina má náboj -1. Zbylé vodíky mohou být také nahrazeny uhlovodíkovým zbytkem.\n\n\n\n"}
{"id": "1288487", "url": "https://cs.wikipedia.org/wiki?curid=1288487", "title": "Kaple svaté Ludmily (Horní Libochová)", "text": "Kaple svaté Ludmily (Horní Libochová)\n\nKaple svaté Ludmily se nachází v centru obce Horní Libochová. Spadá do římskokatolické farnosti Křižanov. Jedná se o moderní novodobou stavbu z roku 1993.\n\nFarář Metoděj Kotík si přál postavit nové kaple ve všech obcích ve farnosti Křižanov, novou kapli plánoval také mezi obcemi Kundratice a Horní Libochová, to si však nepřáli občané Horní Libochové a tak došlo k postavení kaple dle návrhu Ludvíka Kolka přímo v obci Horní Libochová. Stavba kaple započala v polovině roku 1993, kdy pak k dokončení stavby došlo v září 1994, ke svěcení kaple pak došlo 1. září nebo 11. září téhož roku, světitelem byl Michael Josef Pojezdný. Do kaple pak v roce 1995 byly instalovány vitráže a také křížová cesta. \n\nDne 18. září 2011 byl posvěcen a vztyčen kříž k poctě kněze Metoděje Kotíka, kdy jej světil Pavel Posád, za přítomnosti Tomáše Holcnera a Jana Kotíka.\n\n\n"}
{"id": "1288491", "url": "https://cs.wikipedia.org/wiki?curid=1288491", "title": "Akademie věd a umění Bosny a Hercegoviny", "text": "Akademie věd a umění Bosny a Hercegoviny\n\nAkademie věd a umění Bosny a Hercegoviny (srbochorvatsky/bosensky/srbsky \"Akademija nauka i umjetnosti Bosne i Hercegovine\", ANUBiH) je nejvyšší vědecká a umělecká instituce v Bosně a Hercegovině.\n\nAkademie je nástupkyní Učené společnosti Bosny a Hercegoviny (\"Naučno društvo Bosne i Hercegovine\", NDBiH), která vznikla na základě přijatého zvláštního zákona, schváleného Sněmovnou Lidové republiky Bosny a Hercegoviny 2. července 1951. Právní předpis s dlouhodobou existencí akademické instituce, v níž zasedne 15 vysoce kvalifikovaných členů. Nato se již 15. září 1952 uskutečnila ustavující Valná hromada Učené společnosti BaH, na které bylo vybráno předsednictvo (\"Predsjedništvo\") a dozorčí rada (\"Nadzorni odbor\"). Schválené stanovy, které vstoupily v platnost 10. října, počítaly se vznikem šesti sekcí. Posléze byl v rámci akademie 29. června 1954 zřízen Balkanistický ústav (\"Balkanološki institut\"). V jeho čele stáli po sobě prof. dr. Henrik Barić, Jovan Vuković a Milenko Filipović.\n\nNásledně byl zákon o Učené společnosti BaH 14. července 1955 novelizován, načež se vedle řádných a dopisujících členů mohli volit i členové čestní a vedle nich i odborní pracovníci. Na mimořádné Valné hromadě společnosti 12. listopadu 1955 se řady organizace rozšířili o členy řádné (dr. Henrik Barić, dr. Milenko Filipović, dr. Milivoje Sarvan, dr. Milivoje Kostić) a dopisující (dr. ing. Julije Hahamović, dr. Radivoj Milin) a odborné pracovníky Balkanistického ústavu (dr. Ivan Pudić, dr. Ivan Popović, dr. Vojmir Vinja).\n\nSamotná ANUBiH byla zřízena na základě zákona z roku 1966.\n\nNezávisle na akademii v Bosně a Hercegovině působí Akademie věd a umění Republiky Srbské (\"Akademija nauka i umjetnosti Republike Srpske\", od 1996), Bosňácká akademie věd a umění (\"Bošnjačka akademija nauka i umjetnosti\", od 2011) a Chorvatská akademie věd a umění Bosny a Hercegoviny (\"Hrvatska akademija znanosti i umjetnosti Bosne i Hercegovine\", od 2012).\n\nV současné době (2017) má ANUBiH 39 řádných (\"redovni članovi\") a 10 dopisujících členů (\"dopisni članovi\").\n\nAkademie uděluje rovněž čestné členství, které v minulosti získali Josip Broz Tito (19. 11. 1969), Ivo Andrić (23. 12. 1969), Rodoljub Čolaković (23. 12. 1969), Edvard Kardelj (29. 4. 1971), Vladimir Bakarić (18. 4. 1974), Ivan Supek (14. 5. 2002), Bogdan Bogdanović (14. 5. 2002) a Adil Zulfikarpašić (14. 5. 2002).\n\nPředsednictvo Lidové republiky Bosny a Hercegoviny ve svém výnosu z 19. června 1952 jmenovalo 15 akademiků v několika vědeckých oborech (lékařství, jazykovědě, historii, archeologii a etnologii):\n\n\nPředsednictvo: předseda Vladimir Čavka, místopředseda Hamdija Kreševljaković, tajemník Anto Babić, tajemník Sekce lékařských věd Blagoje Kovačević, tajemník historických a filologických věd Branislav Đurđev, tajemník Sekce přírodních a technických věd Dragomir Ćosić\n\nDozorčí rada: Dragomir Ćosić, Jovan Vuković, Cvjetko Rihtman\n\nPředsednictvo: předseda Branislav Đurđev, místopředseda Dragomir Ćosić, tajemník Ernest Grin, tajemník Sekce lékařských věd Blagoje Kovačević, tajemník historických a filologických věd Anto Babić, tajemník Sekce přírodních a technických věd Nikola Zdanovski\n\nDozorčí rada: Pavao Stern (Štern), Jovan Vuković, Cvjetko Rihtman\n\nPředsednictvo: předseda Vaso Butozan, místopředseda Ernest Grin, tajemník Nikola Zdanovski, tajemník Sekce lékařských věd Milivoje Sarvan, tajemník historických a filologických věd Milenko Filipović, tajemník Sekce přírodních a technických věd Dragomir Ćosić\n\nDozorčí rada: Dragomir Ćosić, Milivoje Sarvan, Pavao Stern (Štern)\n\nPředsednictvo: předseda Vaso Butozan, místopředseda Ernest Grin, tajemník Nikola Zdanovski, tajemník Sekce lékařských věd Milivoje Sarvan, tajemník historických a filologických věd Cvjetko Rihtman, tajemník Sekce přírodních a technických věd Dragomir Ćosić\n\nDozorčí rada: Anto Babić, Mladen Deželić, Josip Ježić\n\nPředsednictvo: předseda Vaso Butozan, místopředseda Salko Nazečić, tajemník Mladen Deželić, tajemník Sekce lékařských věd Nedo Zec, tajemník historických a filologických věd Cvjetko Rihtman, tajemník Sekce přírodních a technických věd Edhem Čamo\n\nDozorčí rada: Ernest Grin, Dragomir Ćosić, Jovan Vuković\n\nPředsednictvo: předseda Vaso Butozan, místopředseda Branislav Đurđev, tajemník Edhem Čamo, tajemník Sekce lékařských věd Ernest Grin, Alojz Benac, tajemník Sekce historických a filologických věd, tajemník Sekce přírodních a technických věd Pavle Fukarek, člen Nedo Zec, člen Mladen Deželić, člen Josip Ježić\n\nVýkonný výbor: předseda Vaso Butozan, místopředseda Branislav Đurđev, tajemník Edhem Čamo\n\nPředsednictvo: předseda Vaso Butozan, místopředseda Branislav Đurđev, tajemník Edhem Čamo, tajemník Sekce lékařských věd Ernest Grin, tajemník Sekce společenských věd Alojz Benac, tajemník Sekce technických věd Aleksandar Trumić, tajemník Sekce pro literaturu a umění Meša Selimović, tajemník Sekce přírodních a matematických věd Pavle Fukarek, člen Mladen Deželić, člen Nedo Zec, člen Josip Ježić, člen Dušan Krsmanović, člen Midhat Begić\n\nVýkonný výbor: předseda Vaso Butozan, místopředseda Branislav Đurđev, tajemník Edhem Čamo\n\nPředsednictvo: předseda Branislav Đurđev, místopředseda Edhem Čamo, tajemník Dušan Krsmanović, tajemník Sekce lékařských věd Pavao Stern (Štern), tajemník Sekce společenských věd Vojislav Spaić, tajemník Sekce technických věd Julije Hahamović, tajemník Sekce pro literaturu a umění Vojo Dimitrijević, tajemník Sekce přírodních a matematických věd Mahmut Bajraktarević, člen Nedo Zec, člen Meša Selimović, člen Alojz Benac, člen Kemal Kapetanović, člen Dušan Maksimović\n\nVýkonný výbor: předseda Branislav Đurđev, místopředseda Edhem Čamo, tajemník Dušan Krsmanović\n\nPředsednictvo: předseda Edhem Čamo, místopředseda Vojo Dimitrijević, generální tajemník Alojz Benac, tajemník Sekce společenských věd Pavao Stern (Štern), tajemník Sekce společenských věd Vojislav Spaić, tajemník Sekce technických věd Julije Hahamović, tajemník Sekce pro literaturu a umění Midhat Šamić, tajemník Sekce přírodních a matematických věd Mahmut Bajraktarević, člen Meša Selimović (do stěhování do Bělehradu 1973), člen Kemal Kapetanović, člen Nedo Zec (zemřel 17. 11. 1973), člen Dušan Maksimović, člen Mustafa Kamarić (zemřel 6. 11. 1973), namísto Neda Zeca zvolen Ernest Grin, namísto Mustafy Kamariće zvolen Hamdija Čemerlić a namísto Meši Selimoviće zvolen Midhat Begić\n\nVýkonný výbor: předseda Edhem Čamo, místopředseda Vojo Dimitrijević, tajemník Alojz Benac\n\nPředsednictvo: předseda Edhem Čamo, místopředseda Vojo Dimitrijević, místopředseda Kemal Kapetanović, generální tajemník Alojz Benac, tajemník Sekce společenských věd Hamdija Čemerlić, tajemník Sekce pro literaturu a umění Midhat Šamić, tajemník Sekce přírodních a matematických věd Miroslav Varadin, tajemník Sekce lékařských věd Seid Huković, tajemník Sekce technických věd Jahiel Finci (zemřel 11. 4. 1977), člen Aleksander Trumić, člen Midhat Begić, člen Ernest Grin (zemřel 6. 3. 1976), člen Vojislav Spaić, člen Milivoje Ćirić, namísto Ernesta Grina zvolen Hajrudin Hadžiselimović\n\nVýkonný výbor: předseda Edhem Čamo, místopředseda Vojo Dimitrijević, místopředseda Kemal Kapetanović, generální tajemník Alojz Benac\n\nPředsednictvo: předseda Alojz Benac, místopředseda Midhat Šamić, místopředseda Kemal Kapetanović, generální tajemník Milivoje Ćirić, tajemník Sekce společenských věd Nedim Filipović, tajemník Sekce pro literaturu a umění Derviš Sušić, tajemník Sekce přírodních a matematických věd Miroslav Varadin, tajemník Sekce lékařských věd Seid Huković, tajemník Sekce technických věd Svetozar Zimonjić, člen Aleksander Trumić, člen Vojo Dimitrijević (zemřel 11. 8. 1981), člen Hajrudin Hadžiselimović (zemřel 10. 4. 1981), člen Vojislav Spaić, člen Dušan Maksimović (zemřel 4. 1. 1978), namísto Dušana Maksimoviće zvolen Tihomir Vuković\n\nVýkonný výbor: předseda Alojz Benac, místopředseda Midhat Šamić, místopředseda Kemal Kapetanović, generální tajemník Milivoje Ćirić\n\nPředsednictvo: předseda Svetozar Zimonjić, místopředseda Marko Ciglar, místopředseda Nedim Filipović (zemřel 21. 4. 1984), generální tajemník Hasan Hadžiomerović, tajemník Sekce společenských věd Desanka Kovačević-Kojić, tajemník Sekce pro literaturu a umění Boško Kućanski, tajemník Sekce přírodních a matematických věd Tihomir Vuković, tajemník Sekce lékařských věd Grujica Žarković, tajemník Sekce technických věd Husref Redžić (zemřel 28. 4. 1984), člen Alojz Benac, člen Jakob Gaon, člen Avdo Hadžibeganović, člen Kemal Kapetanović (zemřel 3. 6. 1984), člen Derviš Sušić\n\nVýkonný výbor: předseda Svetozar Zimonjić, místopředseda Marko Ciglar, místopředseda Nedim Filipović, generální tajemník Hasan Hadžiomerović\n\nPředsednictvo: předseda Svetozar Zimonjić, místopředseda Marko Ciglar, místopředseda Hasan Hadžiomerović, generální tajemník Tihomir Vuković, tajemník Sekce společenských věd Borivoj Čović, tajemník Sekce pro literaturu a umění Dževad Hozo, tajemník Sekce přírodních a matematických věd Avdo Hadžibeganović, tajemník Sekce lékařských věd Grujica Žarković, tajemník Sekce technických věd Manojlo Maravić, člen Enver Redžić, člen Krunoslav Ljolje, člen Julije Hahamović, člen Ćamil Sijarić, člen Jakob Gaon, člen Milivoje Ćirić, od 1986 předseda Odboru pro koordinaci vědecké a výzkumné práce\n\nVýkonný výbor: předseda Svetozar Zimonjić, místopředseda Marko Ciglar, místopředseda Hasan Hadžiomerović, generální tajemník Tihomir Vuković\n\nPředsednictvo: předseda Svetozar Zimonjić, místopředseda Marko Ciglar, místopředseda Ćamil Sijarić (zemřel 6. 12. 1989), generální tajemník Tihomir Vuković (zemřel 6. 10. 1989), tajemník Sekce společenských věd Borivoj Čović, tajemník Sekce pro literaturu a umění Vojin Komadina, tajemník Sekce přírodních a matematických věd Krunoslav Ljolje, tajemník Sekce lékařských věd Džemal Rezaković, tajemník Sekce technických věd Manojlo Maravić, člen Enver Redžić, člen Avdo Hadžibeganović, člen Julije Hahamović (zemřel 12. 5. 1990), člen Ivo Šeremet, člen Grujica Žarković, člen Milivoje Ćirić, od 1986 předseda Odboru pro koordinaci vědecké a výzkumné práce (zemřel 13. 7. 1989), výkonem funkce generálního tajemníka pověřen Avdo Hadžibeganović\n\nVýkonný výbor: předseda Svetozar Zimonjić, místopředseda Marko Ciglar, místopředseda Ćamil Sijarić, generální tajemník Tihomir Vuković\n\nPředsednictvo: předseda Seid Huković, místopředseda Krunoslav Ljolje, místopředseda Dževad Hozo, generální tajemník Petar Mandić, tajemník Sekce společenských věd Milan Vasić, tajemník Sekce pro literaturu a lingvistiku Zdenko Lešić, tajemník Sekce přírodních a matematických věd Ljubomir Berberović, tajemník Sekce lékařských věd Džemal Rezaković, tajemník Sekce technických věd Manojlo Maravić, tajemník Sekce pro umění Boško Kućanski, člen Ivan Straus (Štraus), člen Veselin Perić, člen Marko Ciglar, člen Enver Redžić, člen Vojin Komadina, člen Izet Sarajlić\n\nVýkonný výbor: předseda Seid Huković, místopředseda Krunoslav Ljolje, místopředseda Dževad Hozo, generální tajemník Petar Mandić\n\nNa pátém zasedání Předsednictva dne 13. srpna 1992, kdy už v Bosně a Hercegovině několik měsíců probíhala válka, došlo k reorganizace vedení ANUBiH. Přítomných devatenáct členů akademie do Předsednictva kooptovalo Svetozara Zimonjiće a Muhameda Filipoviće, výkonem funkce generálního tajemníka byl pověřen Zdenko Lešić, dosud dopisující člen.\n\nVýkonný výbor: předseda Seid Huković, místopředseda Dževad Hozo, místopředseda Svetozar Zimonjić, místopředseda Muhamed Filipović, generální tajemník Zdenko Lešić\n\nkoncem roku 1992\n\nVálečné Předsednictvo: předseda Seid Huković, Ljubomir Berberović, Sead Brkić, Dževad Hozo, Boško Kućanski, Aleksandar Nikulin, Enver Redžić, Džemal Rezaković, Arif Tanović, Svetozar Zimonjić, Izet Sarajlić, Dževad Sarač, Ivan Straus (Štraus), Fikret Vajzović, Jela Grujić-Vasić\n\nDne 24. října 1995 se uskutečnilo Volební shromáždění, na kterém byli voleni členové ANUBiH. Řádnými členy se stalo 8 dopisujících členů: Avdo Sućeska, Jela Grujić-Vasić, Dragomir Stanković, Fikret Vajzović, Božidar Matić, Dževad Sarač, Izet Sarajlić, Ivan Straus (Štraus). Dopisujícími členy se stalo 17 kandidátů: Dževad Juzbašić, Vladimir Premec, Marko Šunjić, Muhidin Hamamdžić, Faruk Konjhodžić, Slobodan Loga, Zdravko Pujić, Ejup Ganić, Zijo Pašić, Mehmed Ramović, Muhamed Karamehmedović, Affan Ramić, Petar Vidić, Hanifa Kapidžić-Osmanagić, Juraj Martinović, Abdulah Sidran, Tvrtko Kulenović\n\nPředsednictvo: předseda Seid Huković, místopředseda Dževad Hozo, místopředseda a pověřen funkcí generálního tajemníka Krunoslav Ljolje, tajemník Sekce společenských věd Avdo Sućeska, tajemník Sekce pro literaturu a lingvistiku Izet Sarajlić, tajemník Sekce lékařských věd Džemal Rezaković, tajemník Sekce přírodních a matematických věd Fikret Vajzović, tajemník Sekce technických věd Svetozar Zimonjić, tajemník Sekce pro umění Ivan Straus (Štraus), člen Arif Tanović, člen Marko Ciglar, člen Jela Grujić-Vasić, člen Aleksandar Nikulin, člen Ljubomir Berberović, člen Enver Redžić, člen Hanifa Kapidžić-Osmanagić,člen Boško Kućanski, člen Božidar Matić\n\nVýkonný výbor: předseda Seid Huković, místopředseda Dževad Hozo, místopředseda a pověřen funkcí generálního tajemníka Krunoslav Ljolje\n\nPředsednictvo: předseda Božidar Matić, místopředseda Ljubomir Berberović, místopředseda Muhamed Filipović, generální tajemník Muhamed Karamehmedović, tajemník Sekce společenských věd Avdo Sućeska (zemřel 21. 12. 2001), tajemník Sekce pro literaturu a lingvistiku Juraj Martinović, tajemník Sekce lékařských věd Faruk Konjhodžić, tajemník Sekce přírodních a matematických věd Zdravko Pujić, tajemník Sekce technických věd Branislava Peruničić, tajemník Sekce pro umění Zlatko Ugljen, člen Abdulah Šarčević, člen Hanifa Kapidžić-Osmanagić, člen Muhidin Hamamdžić, člen Fikret Vajzović, člen Dževad Sarač, člen Ivan Straus (Štraus), namísto Avdy Sućesky zvolen Vladimir Premec\n\nVýkonný výbor: předseda Božidar Matić, místopředseda Ljubomir Berberović, místopředseda Muhamed Filipović, generální tajemník Muhamed Karamehmedović\n\nPředsednictvo: předseda Božidar Matić, místopředseda Ljubomir Berberović, místopředseda Muhamed Filipović, generální tajemník Slobodan Loga, tajemník Sekce společenských věd Vladimir Premec, tajemník Sekce pro literaturu a lingvistiku Juraj Martinović, tajemník Sekce lékařských věd Faruk Konjhodžić, tajemník Sekce přírodních a matematických věd Mihovil Vlahinić, tajemník Sekce technických věd Branislava Peruničić, tajemník Sekce pro umění Zlatko Ugljen, člen Abdulah Šarčević, člen Hanifa Kapidžić-Osmanagić, člen Jela Grujić-Vasić, člen Fikret Vajzović, člen Zijo Pašić, člen Boško Kućanski\n\nVýkonný výbor: předseda Božidar Matić, místopředseda Ljubomir Berberović, místopředseda Muhamed Filipović, generální tajemník Slobodan Loga\n\nPředsednictvo: předseda Božidar Matić, místopředseda Ljubomir Berberović, místopředseda Muhamed Filipović, generální tajemník Slobodan Loga, tajemník Sekce společenských věd Boris Tihi, tajemník Sekce humanitních věd Vladimir Premec, tajemník Sekce lékařských věd Muhidin Hamamdžić, tajemník Sekce přírodních a matematických věd Mihovil Vlahinić, tajemník Sekce technických věd Branislava Peruničić, tajemník Sekce pro umění Ivan Straus (Štraus), člen Slavica Krneta, člen Hanifa Kapidžić-Osmanagić, člen Jela Grujić-Vasić, člen Fikret Vajzović, člen Zijo Pašić, člen Boško Kućanski\n\nVýkonný výbor: předseda Božidar Matić, místopředseda Ljubomir Berberović, místopředseda Muhamed Filipović, generální tajemník Slobodan Loga\n\nPředsednictvo: předseda Božidar Matić, místopředseda Branislava Peruničić, místopředseda Slobodan Loga, generální tajemník Zijo Pašić, tajemník Sekce společenských věd Boris Tihi, tajemník Sekce humanitních věd Vladimir Premec, tajemník Sekce lékařských věd Muhidin Hamamdžić, tajemník Sekce přírodních a matematických věd Taib Šarić, tajemník Sekce technických věd Vlatko Doleček, tajemník Sekce pro umění Mehmed Zaimović, člen Miloš Trifković, člen Hanifa Kapidžić-Osmanagić, člen Husref Tahirović, člen Fikret Vajzović, člen Enver Mandžić, člen Abdulah Sidran\n\nVýkonný výbor: předseda Božidar Matić, místopředseda Branislava Peruničić, místopředseda Slobodan Loga, generální tajemník Zijo Pašić\n\nV čele akademie stojí šestnáctičlenné předsednictvo, resp. čtyřčlenný výkonný výbor předsednictva; předseda: Miloš Trifković (Srb), místopředseda Lidija Lincender-Cvijetić (Chorvatka), místopředseda Adila Pašalić-Kreso (Bosňačka) a tajemník Zijo Pašić (Bosňák).\n\n\n\n\nAkademie vydává celou řadu periodik, mezi nimi výroční sborníky zvané \"Radovi\" (Práce, od 1954), \"Godišnjak\" (Ročenka, od 1966), \"Ljetopis\" (Letopis, od 1972), \"Dijalog\" (Dialog, od 1995), \"Herbologia\" (od 2002), \"Sarajevo Journal of Mathematics\" (od 2005), \"Acta Medica Academica\" (od 2006). V minulosti tiskla i periodikum \"Radovi matematički\" (Články matematické, 1985–2005). Vedle toho připravuje sborníky různého zaměření, mj. \"Posebna izdanja\" (Posebna izdanja) a \"Djela\" (Díla).\n\n\n"}
{"id": "1288498", "url": "https://cs.wikipedia.org/wiki?curid=1288498", "title": "Vatikánská kuchyně", "text": "Vatikánská kuchyně\n\nUrčit vatikánskou kuchyni nelze přesně, protože Vatikán je ministát. Je zde jen jedna restaurace a jídla zde jsou hodně podobná Italské kuchyni. Oblíbená jídla jsou: těstoviny, tiramisu, klobásy nebo pizza. Jediné jídlo, které je skutečně tradiční pouze pro Vatikán je \"lilek s parmezánem Švýcarské gardy\", jedná se o směs nakrájeného lilku, parmezánu a koření.\n"}
{"id": "1288499", "url": "https://cs.wikipedia.org/wiki?curid=1288499", "title": "Soupisky hokejových reprezentací na MS 2017 (skupina A)", "text": "Soupisky hokejových reprezentací na MS 2017 (skupina A)\n\nMistrovství světa v ledním hokeji 2017 elit se zúčastnilo celkem 16 národních týmů. Každý tým musí mít na soupisce nejméně 15 bruslařů (útočníků a obránců) a dva brankáře, a nanejvýš 22 bruslařů a tři brankáře.\n\nTrenér John Hynes nominoval na šampionát 2017 tyto hráče. \n\nTrenér Janne Karlsson nominoval na šampionát 2017 tyto hráče. \n\nTrenér Tom Pokel nominoval na šampionát 2017 tyto hráče. \n\nTrenér Leonids Berešnevs nominoval na šampionát 2017 tyto hráče. \n\nTrenér Marco Sturm nominoval na šampionát 2017 tyto hráče. \n\nTrenér Oļegs Znaroks nominoval na šampionát 2017 tyto hráče. \n\nTrenér Zdeno Cíger nominoval na šampionát 2017 tyto hráče. \n\nTrenér Rikard Grönborg nominoval na šampionát 2017 tyto hráče. \n"}
{"id": "1288500", "url": "https://cs.wikipedia.org/wiki?curid=1288500", "title": "Luna (film)", "text": "Luna (film)\n\nLuna je britské filmové drama z roku 2014. Jeho režisérem byl Dave McKean, který je rovněž autorem scénáře (autorem příběhu je spolu s ním Allen Spiegel, scénář napsal sám McKean) a podílel se na hudbě a stříhání filmu. Jde o McKeanův třetí celovečerní film. Hráli v něm Ben Daniels, Dervla Kirwan, Stephanie Leonidasová, Katia Winter a další. Natáčení snímku bylo dokončeno již v roce 2007, později se však kvůli financím odložilo dokončení samotného filmu. V roce 2010 byla obnovena post-produkce. Snímek byl kompletně dokončen v květnu roku 2014. Práva na mezinárodní distribuci snímku získala v srpnu 2014 společnost Media Luna. Světová premiéra filmu proběhla 6. září roku 2014 na Torontském mezinárodním filmovém festivalu. Premiéru v domovském Spojeném království měl snímek 1. října toho roku na nezávislém festivalu Raindance. Zde snímek získal cenu za nejlepší britský celovečerní film. Děj filmu se odehrává v anglickém Severním Devonu. V květnu 2015 byl film vydán na DVD. V červnu toho roku pak také na iTunes. Film je založen na skutečných událostech, které se staly McKeanovu příteli. Snímek kombinuje animaci se skutečnými herci.\n\n"}
{"id": "1288504", "url": "https://cs.wikipedia.org/wiki?curid=1288504", "title": "Tužka IKEA", "text": "Tužka IKEA\n\nTužky IKEA jsou menší tužky volně poskytované v obchodech IKEA po celém světě. Jsou zdarma k dispozici v krabičkách v držáku na tyčce upevněné vedle schémat a měřítek. Vyrábějí se v mnoha variantách, během let se barva měnila od modré přes žlutou až k přírodní barvě dřeva. Barvy se mění, ale rozměry zůstávají stálé 7×87 mm.\n\nMá se za to, že IKEA zavedla tužky v reakci na konkurenční firmu Argos, která ve Velké Británii začala rozdávat tužky zdarma. Zatímco Argos dával ke každému katalogovému stojanu šest tužek, IKEA nabídla tužky ve velkých zásobnících.\n\nJen pro kanadské obchody objednává IKEA 5,2 miliónů tužek ročně. Společnost neodrazuje zákazníky od použití v nejrůznějších projektech, holandská umělkyně Judith Dellemanová vytvořila ze stovek tužek židli. Také jsou jednorázově užívány chirurgy k vyznačení osteotomických řezů v kraniofaciální a maxillofaciální chirurgii.\n"}
{"id": "1288505", "url": "https://cs.wikipedia.org/wiki?curid=1288505", "title": "Lichnice (rozhledna)", "text": "Lichnice (rozhledna)\n\nRozhledna Milada – Lichnice stojí v krajinné oblasti Železných hor, ve vrcholové části skalnaté vyvýšeniny (504 m n. m.) v areálu zříceniny hradu Lichnice, z hlediska administrativně správního na katastrálním území Podhradí v Železných horách, části města Třemošnice, v okrese Chrudim náležejícím do Pardubického kraje v České republice.\n\nVěž zhruba 13 m vysoká využívá skalnatou vyvýšeninu na níž byl ve 13. století vystavěn hrad Lichtenburk, od něho později odvozen český název Lichnice. Dnes hradní zřícenina tvoří dominantu krajiny ležící v části hlavního železnohorského hřbetu nad Třemošnicí.\n\nLokalita areálu historické památky s rozhlednou leží na západním okraji Podhradské kotliny, nad rozhraním s Chvaletickou pahorkatinou a Kameničskou vrchovinou, pro horopisné jednotky je významným rozhledovým místem.\n\nVýchodně od rozhledny sídelní lokalita Podhradí typu vesnice podél silnice III/33742, tvořící přibližně hranici Chráněné krajinné oblasti Železné hory, na jejímž území se hradní zřícenina s vyhlídkovou věží nachází. Zvláště chráněné území zahrnuje významnou část jihozápadního železnohorského hřbetu v evropsky významné lokalitě Lichnice-Kaňkovy hory.\n\nZ rozhledny viditelná vrcholová část hřbetu Železných hor přerušeného soutěskami, na severozápadě Lovětínská rokle, tvořící rozhraní s Chvaletickou pahorkatinou a oddělující její vrcholovou část nazvanou Hřeben s nejvyšším vrcholem Krkanka, na jihovýchodě od rozhledny Hedvikovské údolí, tvořící rozhraní s Kameničskou vrchovinou a oddělující tzv. Kaňkovy hory, od severu k jihu vrcholy Železných hor lemující Podhradskou kotlinu.\n\nV rámci geomorfologického členění tvaru zemského povrchu (georeliéfu) Česka je lokalita součástí Sečské vrchoviny, překrývaná územím Národního geoparku Železné hory.\n\nKovová konstrukce matného povrchu se třemi pilíři, s ocelovým vřetenovým schodištěm zavěšeným uvnitř samotné konstrukce se středovým kovovým sloupem. Výšková stavba je vztyčena podél střepu severní okrouhlé hradní věže. Ve výšce 3,55 m schodiště malá plošinka, ve výšce 6,35 m první vyhlídková plošina a ve výšce 8,55 m druhá a nejvyšší vyhlídková plošina. Horní vyhlídková plošina přibližně v nadmořské výšce 515 m na úrovni stávajícího původního zdiva hradu.\n\nPřístup k rozhledně z bývalého hradního nádvoří, k vyhlídkové věži vede z jeho úrovně v nadmořské výšce 504 m n. m. dřevěné schodiště (15 schodnic, celková výška 2,72 m), překonávající výškový rozdíl k úrovni ocelového schodiště stoupajícího od paty vlastní rozhledny (cca 507 m n. m.).\n\nStavba nového vyhlídkového místa v areálu hradní zříceniny Lichnice byla povolena v roce 2014 a montáž rozhledny, z jednotlivých ve výrobní firmě zhotovených a na místo stavby přepravených dílů, proběhla v měsíci březnu 2017, investorem Město Třemošnice a sdružení obcí Mikroregionu Železné hory.\n\nCílem stavby bylo zřízení výhledového místa v úrovni výšky bývalé severní hradní věže. Rozhledna nahradila původní dřevěnou vyhlídku s podpěrami upevněnými v hradním zdivu, pro havarijní stav byla již v roce 1997 odstraněna. Nová konstrukce na místě postavena pomocí jeřábu, předtím v hale výrobní firmy nejprve zkušebně sestavena a opět rozebrána na jednotlivé díly. Důvodem byly omezené možnosti přepravy velkých ocelových nosníků do areálu hradní zříceniny.\n\nAutorem návrhu rozhledny je Staněk, Štekl z ateliéru DESIGN Chotěboř. Konstrukci projektovala firma CODE Pardubice, Ing. J. Pechman. Stavbu v hodnotě 1,7 mil. Kč realizovala společnost SOSTAF, Heřmanův Městec. \n\nDne 11. dubna 2017 proběhla kolaudace stavby a 14. dubna 2017 byla rozhledna zpřístupněna veřejnosti. Slavnostní otevření a pojmenování rozhledny proběhlo 22. května 2017, inspirací pro název vyhlídky byla pověst o Miladě vázající se ke hradní zřícenině.\n\nRozhledna poskytuje vyhlídku do Podhradské kotliny, na železnohorský hřbet v oblasti Chvaletické pahorkatiny (lokalita Stráně) a Sečské vrchoviny (Kaňkovy hory), vrcholy v oblasti Železných hor, lokality Kutnohorské plošiny (například směr Pařížov, Kutná Hora) a Čáslavské kotliny (směr Žleby, Čáslav). Při dobré viditelnosti je deklarován pohled na České středohoří a Krkonoše.\n\nLichnická rozhledna je přístupná v době otevření hradu Lichnice. Informace poskytuje kastelánka hradu a informační centrum města Třemošnice. Příchod od silnice v Podhradí (rozcestník turistických tras, autobusová zastávka „Třemošnice, Podhradí“ a kapacitně malé parkoviště).\n\nLichnice (zřícenina hradu) v katastru Podhradí v Železných horách je uvedena na mapě „Železné hory\" vydané v edici Klubu českých turistů (mapový list 45 v měřítku 1:50 000). Rozhledna je přibližně 1,2 km vzdálená v severo-severovýchodním směru (21°) od informačního centra města Třemošnice (městské knihovny v ulici 1. máje).\n\nDo Podhradí jsou vedeny dvě turistické trasy Klubu českých turistů:\n\nPodhradím je vedena silnice (cyklotrasa 4182) odbočující ze silnice II/337 (cyklotrasa 1) v úseku Třemošnice – Starý Dvůr, v místě odbočky autobusová zastávka „Třemošnice, Podhradí, odbočka“. Nejbližší železniční stanice Třemošnice na trati 236 (Čáslav – Třemošnice).\n\n\n"}
{"id": "1288507", "url": "https://cs.wikipedia.org/wiki?curid=1288507", "title": "The Gospel of Us", "text": "The Gospel of Us\n\nThe Gospel of Us je britský dramatický film z roku 2012. Natočil jej anglický režisér Dave McKean podle scénáře, jehož autorem byl velšský spisovatel Owen Sheers (scénář napsal podle stejnojmenného románu, jehož autorem je rovněž on). Film vznikl a odehrává se ve Walesu (Port Talbot) a rovněž v něm hráli velšští herci. Hlavní roli ve filmu hrál Michael Sheen. Dále ve filmu hráli například Kyle Rees, Hywel Simons a Di Botcher. Natáčení se účastnilo více než tisíc lidí. Snímek byl premiérově uveden 9. dubna roku 2012 v Port Talbotu. Dne 13. dubna toho roku byl uveden v celém Spojeném království.\n\n"}
{"id": "1288511", "url": "https://cs.wikipedia.org/wiki?curid=1288511", "title": "Merengue", "text": "Merengue\n\nMerengue ([meˈɾeŋɡe], ze španělského \"meringue\", cukroví pusinka) je latinskoamerický žánr hudby a k ní patřícího tance původem z Dominikánské republiky. Poprvé je doložen z poloviny 19. století jako druh lidové hudby. Širokou popularitu a přístup do vyšší společnosti ve své domovské získal v době vlády diktátora Rafaela Trujilla od 30. let 20. století, protože Trujillo tuto hudbu a tanec úspěšně prosazoval jako národní symbol. Z Dominikánské republiky se pak merengue šířilo do dalších zemí, populárním se stalo zejména ve Venezuele a u latinskoamerických obyvatel USA. Nejdůležitější přehlídkou tohoto žánru je Festival merengue, který se koná v Santo Domingu každý červen.\n\nMerengue má hudbu ve dvoučtvrťovém taktu, výrazný a jednoduchý rytmus je zdůrazněn údery bubnu. Tempo se pohybuje v rozmezí 120 až 180 MM. Tradiční písně ve stylu merengue byly třídílné (pomalejší předehra – hlavní část – crescendo). Témata mohla být libovolná z běžného života, nejčastěji se však texty merengue věnují milostné tematice (ženy, touha, milostné zklamání apod.). Původně se merengue hrálo na jednoduché lidové nástroje (tambora, guira), ve 20. století přibyl akordeon, později s rozšířením merengue do širokých společenských vrstev i další nástroje tanečního orchestru a v současné době i hudební nástroje elektronické. \n\nPůvod tanečního stylu merengue je nejasný, snad vznikla z kubánského tance zvaného \"urpa\" nebo \"upa Habanera\", který někdy mezi roky 1838 a 1849 přišel do Santo Dominga. Tančí se jako párový tanec, každý takt hudby tanečníci doprovodí krokem vpřed, vzad nebo do strany. Taneční krok je provázen výrazným zhoupnutím pánve, což tanci dodává smyslný charakter, a často i složitými gesty rukou, i když tato gesta se v samotné Dominikánské republice příliš nepoužívají, protože narušují tělesný kontakt tanečníků.\n"}
{"id": "1288518", "url": "https://cs.wikipedia.org/wiki?curid=1288518", "title": "The Mercy", "text": "The Mercy\n\nThe Mercy je britský životopisný dramatický film z roku 2018. Natočil jej režisér James Marsh podle scénáře Scotta Z. Burnse. Pojednává o amatérském námořníkovi Donaldu Crowhurstovi. Toho ve snímku hraje Colin Firth, jeho manželku Rachel Weisz. Dále zde hrají David Thewlis, Ken Stott a další. Na vývoji filmu se podílely společnosti StudioCanal, Blueprint Pictures a BBC Films. Snímek produkovali Graham Broadbent, Scott Z. Burns, Peter Czernin, Nicolas Mauvernay a Jacques Perrin. Jeho natáčení bylo zahájeno v květnu 2015 ve Spojeném království. Koncem července toho roku se natáčení přesunulo na Maltu.\n\n"}
{"id": "1288522", "url": "https://cs.wikipedia.org/wiki?curid=1288522", "title": "Georges Neveux", "text": "Georges Neveux\n\nGeorges Neveux [\"žorž nevö\"] (26. srpen 1900 Poltava - 27. srpen 1982 Paříž) byl francouzský dramatik, scenárista a básník. V českém prostředí je znám především jako autor předloh dvou oper Bohuslava Martinů \"Julietta\" a \"Ariane\".\n\nPrvní autorova pozoruhodná práce byla hra \"Juliette ou la clé des songes\" (Julie čili snář), kterou napsal v roce 1927 a která byla uvedena na scénu v roce 1930. Hra se stala základem melodramatu Theodora Schaefera z roku 1934 \"Julie aneb Snář\" pro klavír, jazzové nástroje, a malý orchestr. Bohuslav Martinů složil v roce 1937 operu \"Julietta\", a v roce 1951 natočil režisér Marcel Carné film \"Julie čili snář\" (Juliette ou la Clé des songe) ve kterém hráli hlavní role herci Gérard Philipe, Suzanne Cloutier a Gabrielle Fonta.\n\nBěhem třicátých let, kdy byl generálním tajemníkem Théâtre des Champs-Élysées, psal málo. V roce 1945 přeložil a upravil Shakespearovu hru \"Sen noci svatojánské\". Ačkoliv preferoval práci pro divadlo, napsal také řadu filmových a televizních scénářů. V roce 1982 mu byla udělena Velká divadelní cena Francouzské akademie (\"Grand Prix du Théâtre de l' Académie Française\").\n\nHudební skladatel Bohuslav Martinů adaptoval v letech 1936-1937 Neveuxovu hru \"Juliette ou la clé des songes\" (Julie čili snář) jako předlohu pro libreto své opery \"Julietta\" (premiéra 16. března 1938). Podruhé Martinů požil Neveuxovu hru \"Le Voyage de Thésée (Cesty Théseovy)\", podle které napsal v roce 1958 libreto opery \"Ariane\".\n\n\n\n\n\n\n"}
