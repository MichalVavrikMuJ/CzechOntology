{"id": "1357516", "url": "https://cs.wikipedia.org/wiki?curid=1357516", "title": "Synagoga v Českém Těšíně", "text": "Synagoga v Českém Těšíně\n\nSynagoga v Českém Těšíně se nacházela na ulici Odboje 4 a po rozdělení Těšína do výstavby nové synagogy Schomre-Schabos byla jedinou na české straně.\n\nŽidé v Těšíně bydleli už od středověku. Hlavní část žila na pravobřežní straně, po rozdělení Těšína zůstaly na polském území synagoga a dva hřbitovy. Na české straně např. v roce 1890 žilo 259 osob židovského vyznání. Rozvojem železniční dopravy Židé, kteří přicházeli především z Haliče, se usazovali podél železnice a Saské Kupy. V roce 1930 zde žilo 1148 osob židovského vyznání.\n\nŽidovská náboženská obec byla početná a různorodá. Od sedmdesátých let 19. století zřizovali své modlitebny v různých objektech. Od roku 1900 v domě v Mervillově ulici č. 4 byla židovská modlitebna, ve které se mimo jiné konaly rituální obřady spojené s narozením dětí. Modlitebna patřila nejpočetnější ortodoxní větvi Schomre Schabos (registrovaná až v roce 1911). V roce 1911 se zástupci Schomre Schabos (Salomon Roßbach, David Silbermann, Löbl Blum a Heinrich Lauber) rozhodli pro stavební úpravu. Význam tohoto domu vzrostl ještě po rozdělení Těšína, kdy tato modlitebna byla jediná na území Českého Těšína. Když v roce 1928 byla postavena nová synagoga Schomre-Schabos, koupil starou modlitebnu zástupce Schomre Schabos, obchodník a výrobce klobouků Moses Löbl May.V domě nadále fungovala škola náboženství a hebrejského jazyka. Po ukončení druhé světové války osídlili Český Těšín Židé z oblastí východního Československa a Polska.\n\nV těšínské čtvrti Saská Kupa (polsky: Saska Kępa) v Mervillově ulici č. 4 se nacházel nejstarší třípodlažní dům v Těšíně. Dům byl postaven před rokem 1863 a po přestavbě v roce 1869 byl třípatrový. V roce 1874 byl majitelem Johan Hauke výrobce varhan. v následujících letech se zde vystřídalo několik vlastníků. V roce 1909 byl vlastníkem lékárník Karel Turek, který nechal provést adaptaci prvního patra pro potřebu spolku Schomre Schabos. Projekční a stavební úpravy provedli stavitelé max Wrana a Johann Frank. V prvním patře byla modlitebna a rituální lázně, o jejich udržování a každodenní modlitby se staral pomocný personál. V roce 1928 nový majitel Moses Löbl May nechal upravit dům do dnešní podoby. Projekt vytvořil Eduard David, který do průčelí domu zakomponoval iniciály \"M.L.May\". Stavební práce provedla stavební firma Antona Wicherka. V roce 1939 budova byla ušetřena ničení. Od roku 1930 v domě byl obchod se zbraněmi nebo galanterie. V roce 1937 byl dům upraven pro obchodní potřebu stavitelem Theodorem Haushildem. Na krátkou dobu po druhé světové válce dům vlastnila Anna May. Dům nadále slouží komerčním účelům.\n\n"}
{"id": "1357518", "url": "https://cs.wikipedia.org/wiki?curid=1357518", "title": "Adam Wawrosz", "text": "Adam Wawrosz\n\nAdam Wawrosz (24. prosince 1913 Konská – 18. prosince 1971 Třinec) byl polský básník, spisovatel a národní aktivista polské menšiny na Těšínsku. \n\nNarodil se v obci Końska v krejčovské rodině jako nejmladší z devíti dětí (dvě z nich zemřely ve velmi mladém věku). Otec padl během první světové války a sedm dětí bylo vychováváno matkou, ale Adam byl vychováván prarodiči v beskydské vesnici Tyra na Třinecku. Jejich zásluhou se seznámil s lidovou kulturou Beskyd. Zpočátku navštěvoval polskou základní školu, ale pod nátlakem lesníka, který zaměstnával jeho dědečka, byl chlapec přeložen do české školy. Po ukončení školy se vrátil domů ke svým sourozencům, kde absolvoval krejčovský kurz, jako jeho otec i když se této profesi nevěnoval. Úspěšně ukončil kurz réžie a loutkový kurz ve Starych Trokach ve Vilniuském kraji a v roce 1937 založil loutkové divadlo \"\"Iskra\"\", pro které psal loutkové hry. Zajímal se také o kabaretní tvorbu.\n\nPo začátku druhé světové války se dobrovolně angažoval v polské armádě, kde bojoval v nezávislé operační skupině \"Polesie\" generála Kleeberga. V září 1939 se zúčastnil bitvy u Kocka. Po porážce zářijové kampaně byl Němci vězněn a deportován do koncentračního tábora. Důvodem byla satirická báseň o Hitlerovi, napsaná před válkou.\n\nByl vězněn v Gross-Bornu, Sachsenhausenu a v Dachau. Po válce pracoval v dělnických profesích v Třineckých železárnách. Po otevření závodního klubu byl osm let jeho vedoucím. Byl aktivním členem Polského kulturně-osvětového svazu (PZKO) v Československu. V letech 1958-1962 byl uměleckým ředitelem loutkového divadla \"\"Bajka\"\" , vedl polskou rubriku závodního časopisu \"\"Hutník\"\". Také publikoval v novinách \"Głos Ludu\", měsičníku \"Zwrot\" a v dalších časopisech. Byl spoluzakladatelem estrádního souboru \"Torka\".\n\nPsal v literární polštině a ve slezském nářečí. Texty psané v dialektu byly základem jeho díla - popisovaly každodenní život v regionu, jeho kulturu a tradice. Ve své tvorbě v těšínském nářečí dokázal výjimečně dovedně využít estetickou funkci dialektu. Jeho texty, přestože jsou psány v útvaru nespisovném, mají uměleckou hodnotu, jsou vážné i dojemné, smutné i komické, v každém případě kvalitní, vkusné upřímné a \"lidské\". Týkají se tradičních morálních hodnot s moderním světem a jeho technickými vymoženostmi, lidských vztahů v těch nejintimnějších svazcích i v širších komunitách. Své vzpomínky z koncentračního tábora popsal v polštině. Psal jak poezii, tak i prózu. Významná je také jeho dramatická tvorba pro ochotnická divadla ( \"Droga do Gutów, U starzyka rżnie muzyka, Zolyty, Malowane wajca,Nowi ludzie\" a další). Pro loutkové divadlo napsal řadu her, jako \"Jasełka śląskie, Najdroższy skarb, Koziołek Fik-Mik, Lampa Aladyna, O wilku i kózce\" a jiné.\n\n\n"}
{"id": "1357520", "url": "https://cs.wikipedia.org/wiki?curid=1357520", "title": "3day", "text": "3day\n\n3day je česká pop punková hudební skupina. V roce 2017 vydala své debutové album Fuck (T) den..\n\n\nSupraphon\n\nNa albu se nachází deset písní, které byly vybrány z původních patnácti. CD vznikalo ve studiu Sono Records. Producentem se stal známý český hudebník, Milan Cimfe, který je spojen se jmény jako je skupina Kabát, Chinaski, Wanastowi vjecy či David Bowie. Supraphon o tomto albu říká, že se jedná o \"velmi kvalitní album nadějné české pop rockové skupiny 3day\", které nabízí \"chytlavé rytmy a melodie\". Seznám písní je následovný:\n\n\nKapela natočila již čtyři videoklipy, a to konkrétně na písně Čičiny, Čáry z páry, Náš svět a Ztraceni. Tyto videoklipy vznikaly pod taktovkou českého režiséra Davida Beránka.\n\n"}
{"id": "1357524", "url": "https://cs.wikipedia.org/wiki?curid=1357524", "title": "J Hus", "text": "J Hus\n\nJ Hus, rodným jménem Momodou Jallow, (* 26. května 1995 Londýn) je anglický zpěvák. Jeho matka pochází z Gambie. Svou profesionální kariéru zahájil v roce 2015, kdy na internet nahrál několik demonahrávek. V roce 2017 se podílel na písni „High Roller“ z alba \"One Foot Out\" anglického rappera Ninese. Ve stejném roce spolupracoval i s dalšími umělci, včetně Stormzyho. Rovněž vydal své debutové album nazvané \"Common Sense\". Album bylo nominováno na Mercury Prize.\n"}
{"id": "1357526", "url": "https://cs.wikipedia.org/wiki?curid=1357526", "title": "Svatba v Káni galilejské (Paolo Veronese)", "text": "Svatba v Káni galilejské (Paolo Veronese)\n\nSvatba v Káni galilejské je mohutný a detailně propracovaný pozdně renesanční obraz, který stvořil známý malíř Paolo Veronese v letech 1562-1563, krátce po svém příchodu do Benátek. Obraz namaloval olejem na plátno o rozměrech 677 x 994 cm, takže je jedním z největších obrazů v pařížském Louvru.\n\nMotiv tohoto obrazu je inspirován biblickým výjevem, když Ježíš Kristus uskutečnil svůj první zázrak, když proměnil vodu ve víno (Jan 2,1-11). Do přední části obrazu umístil Paolo sám sebe jako moderního muže. Je to hudebník uprostřed první řady v bílém šatu a s vyhrnutým pláštěm, pod nímž je vidět žluté punčochy. \nUprostřed celého dění, v zadní řadě pod balustrádou sedí Ježíš Kristus, osamocená postava s blaženým výrazem. Nad hlavou má jemně naznačenou svatozář a klid ve tváři. Celý prostor je zaplněn hosty a služebnictvem. Nevěsta s ženich jsou zcela vlevo. To bylo dáno pravděpodobně smlouvou, kterou Veronese uzavřel s benátským klášterem, do jehož nového refektáře byl obraz určen. Refektář projektoval renesanční architekt Andrea Palladio a obraz měl pokrýt celou stěnu. Podle smlouvy měl být vymalován podrobně a s co největším počtem postav. Veronese na něm s pomocníky pracoval 15 měsíců a umístil do něho i množství historicky významných osob.\n"}
{"id": "1357529", "url": "https://cs.wikipedia.org/wiki?curid=1357529", "title": "Jehú", "text": "Jehú\n\nJehú (hebrejsky: , \"Jehu\"), v českých překladech Bible přepisováno též jako Jéhu, byl v pořadí desátým králem Severního izraelského království a zakladatelem čtvrté dynastie panovníků tohoto království. Jeho jméno se vykládá jako \"„On (je) Hospodin“\". Dle názoru moderních historiků a archeologů vládl asi v letech 842 až 814 př. n. l. Podle kroniky Davida Ganse by však jeho kralování mělo spadat do let 3055–3083 od stvoření světa neboli do rozmezí let 707–678 před naším letopočtem, což odpovídá 28 letům vlády, jak je uvedeno v Druhé knize králů.\n\nJehú byl synem jistého Jóšafata, syna Nimšího, a původně velel izraelskému vojsku za krále Jórama a možná již za předchozích dvou králů. Prorok Elíša jej však nechal skrze svého žáka tajně pomazat za krále s příkazem od Hospodina, aby vybil dům svého pána Achaba, což zahrnovalo všechny možné královské nástupce z Achabových potomků včetně Jórama a jeho matky Jezábel. Jehú se po svém pomazání ihned zhostil úkolu a s tlupou vojáků vyrazil do Jizreelu, kde se po svém zranění v boji zotavoval král Jóram. V té době byl u Jórama v Jizreelu na přátelské návštěvě judský král Achazjáš. Když oba králové viděli, že se k Jizreelu blíží Jehú se svými vojáky, vyjeli mu naproti v domnění, že pro ně má nějakou naléhavou zprávu. Jehú však po několikerém prohození slov napjal luk a vystřeleným šípem Jórama usmrtil. Když to spatřil král Achazjáš, dal se na útěk, ale byl raněn a později i usmrcen. Mezitím Jehú se svými vojáky vstoupil do Jizreelu a poručil služebníkům Jezábel, aby svou paní shodili z okna paláce. Tak zemřela králova matka. Nakonec nechal v Samaří pobít všechny Achabovy potomky a shromážděné ctitele Baala. I když Tanach hodnotí Jehúovo vymýcení kultu Baala pozitivně, zazlívá mu, že se nedržel Tóry a v Izraeli neodstranil jiný modloslužebný kult, a sice kult \"„zlatých býčků, kteří byli v Bét-elu a v Danu.“\"\n\nPo celou dobu Jehúovy vlády bylo království severního Izraele ve válečném stavu s Judským královstvím a časem byla část území Izraele okupována vojskem aramejského krále Chazaela. Po smrti Jehúa usedl na izraelský trůn v Samaří jeho syn Jóachaz.\n\n"}
{"id": "1357530", "url": "https://cs.wikipedia.org/wiki?curid=1357530", "title": "SMS marketing", "text": "SMS marketing\n\nSMS marketing v sobě zahrnuje odesílání textových zpráv jak v podobě transakčních zpráv, tak i zpráv v rámci marketingové kampaně. SMS zprávy v sobě nejčastěji obsahují informace o časově omezených nabídkách, upozorněních, aktualizacích aj. všem osobám, které se dobrovolně rozhodli přijímat tyto zprávy od odesílatele.\n\nSMS marketing je vhodný například pro e-commerce obchody, cestovní agentury, firmy nabízející služby vyžadující schůzky s klienty a velké organizace se 100 a více zaměstnanci.\n\nHromadné SMS zprávy se odesílají prostřednictvím SMS brány subjektů, které tuto službu nabízí. Odesílatel se zaregistruje k vybranému subjektu, který mu umožní přístup do služby v rámci, níž SMS zprávy vytvoří, importuje kontakty buď manuálně nebo je propojí s interní databází prostřednictvím API a vytvořené zprávy následně odešle. SMS zprávy lze odesílat jednorázově i v pravidelných intervalech. \n\nExistují dva typy zpráv, které lze rozesílat v rámci SMS marketingu:\n\n\n"}
{"id": "1357535", "url": "https://cs.wikipedia.org/wiki?curid=1357535", "title": "Duškova pěvecká soutěž", "text": "Duškova pěvecká soutěž\n\nDuškova pěvecká soutěž je hudební soutěž mladých zpěváků, která se koná každoročně v dubnu ve vile Bertramka manželů Františka Xavera a Josefíny Duškových v Praze 6-Smíchově.\n\nSoutěž je zaměřena na dílo Wolfganga Amadea Mozarta a jeho českých současníků (ohraničeno lety 1750–1820). Posláním soutěže je dle prohlášení organizátorů hlubší poznávání Mozartova díla mladou generací zpěváků a současně podpora poznávání tvorby českých hudebníků Mozartovy doby.\n\nSoutěž je rozdělena do dvou kategorií:<br>\nA) budoucí profesionální zpěváci (posluchači konzervatoří, akademií a středních škol s hudebním zaměřením, soukromé studium)\n\nB) amatérští pěvci\n\nPorota soutěže je složena z hudebníků a zpěváků. Předsedou poroty je český barytonista Roman Janál, dalšími členy poroty jsou Marie Schmalhofer z Německa, Daniela Štěpánová, Brigita Šulcová a Ivan Pařík. Garantem soutěže je tajemnice výboru pražské Mozartovy obce, PhDr. Milada Jonášová, PhD.\n"}
{"id": "1357539", "url": "https://cs.wikipedia.org/wiki?curid=1357539", "title": "Kostel svatého Víta, Václava a Vojtěcha (Horšovský Týn)", "text": "Kostel svatého Víta, Václava a Vojtěcha (Horšovský Týn)\n\nKostel svatého Víta, Václava a Vojtěcha je bývalý římskokatolický chrám v Horšovském Týně v okrese Domažlice. Nachází se severovýchodně od centra města a je součástí areálu tamního bývalého kapucínského kláštera, se kterým je chráněn jako kulturní památka České republiky.\n\nNa rohu kostela u schodiště z ulice je vysoký dřevěný kříž, před schodištěm stojí další drobná stavba, kaple Panny Marie. Nalevo u vstupu do kostela je socha sv. Jana Nepomuckého.\n\nZákladní kámen kapucínského kláštera v Horšovském Týně byl položen 27. srpna 1650. Kostel byl dokončen o čtyři roky později, vysvěcen byl 25. července 1654 kardinálem Arnoštem Vojtěchem z Harrachu. Jednolodní bezvěžový chrám má typický styl řádové kapucínské architektury s charakteristickým trojúhelníkovým štítem, zasvěcen byl původně svatému Vítovi, Františkovi a Antonínovi Paduánskému. Na začátku 18. století byla v kostele vybudována panská oratoř, v roce 1830 vznikla nová hudební kruchta. Konvent byl uzavřen v roce 1950, poté kostel sloužil jako skladiště a chátral. Dnes je bez využití.\n"}
{"id": "1357544", "url": "https://cs.wikipedia.org/wiki?curid=1357544", "title": "Kostel svatého Víta, Václava a Vojtěcha", "text": "Kostel svatého Víta, Václava a Vojtěcha\n\nKostel svatého Víta, Václava a Vojtěcha může být:\n"}
{"id": "1357554", "url": "https://cs.wikipedia.org/wiki?curid=1357554", "title": "Patuca", "text": "Patuca\n\nPatuca je název řeky v Hondurasu protékající východní částí státu (departementy Olancho a Gracias a Dios). Vzniká soutokem dvou zdrojnic Guayape a Guayambre, ústí do Karibského moře. Povodí této téměř 500 km dlouhé řeky má rozlohu 23 000 km². Po řece Coco je nejdelší ve středoamerickém regionu. Ve svém středním a dolním toku protéká národním parkem Patuca, antropologickou rezervací Tawhaka a tvoří východní hranici biosférické rezervace Río Plátano.\n\nPřibližně 5 km od soutoku obou zdrojnic je plánováno přehradit tok a zbudovat vodní elektrárnu (leden 2018). Stavební práce již probíhají. Vzniká zde hráz o plánované výšce 55 m, instalovaný výkon bude přibližně 104 MW. Projekt má řadu enviromentálních problémů.\n"}
{"id": "1357557", "url": "https://cs.wikipedia.org/wiki?curid=1357557", "title": "Kostel svatého Felixe (Sušice)", "text": "Kostel svatého Felixe (Sušice)\n\nKostel svatého Felixe je římskokatolický chrám v Sušici v okrese Klatovy. Nachází se jihovýchodně od centra města a je součástí areálu tamního bývalého kapucínského kláštera, se kterým je chráněn jako kulturní památka České republiky.\n\nZákladní kámen sušického kapucínského kláštera byl položen 16. září 1651, kostel byl vysvěcen 24. října 1655 kardinálem Arnoštem Vojtěchem z Harrachu. Jednolodní bezvěžový chrám má typický styl řádové kapucínské architektury s charakteristickým trojúhelníkovým štítem. Z pravé strany přiléhá k lodi oratoř, z levé strany dvě kaple, z nichž přední byla postavena až ve druhé polovině 18. století. Průčelí kostela bylo v 19. století upraveno. Klášter byl zrušen v roce 1950, k jeho obnově došlo roku 1993.\n"}
{"id": "1357563", "url": "https://cs.wikipedia.org/wiki?curid=1357563", "title": "Temara", "text": "Temara\n\nTemara (, ) je marocké město situované v regionu Rabat-Salé-Kénitra na jih od Rabatu při pobřeží Atlantského oceánu. Ve městě se nachází přístav a množství pláží. Ekonomiku města výrazně podporuje blízkost dvou ekonomických center: Casablancy a Rabatu. Žije zde obyvatel.\n\nMěsto bylo založeno ve 12. století almohadským sultánem Abdalmu'minem bin Alím. Během následujících pěti století zde byla vystavěna mešita a Ismaíl ibn Šaríf nechal obestavět město hradbami.\n\n\n"}
{"id": "1357564", "url": "https://cs.wikipedia.org/wiki?curid=1357564", "title": "Kostel svatého Felixe", "text": "Kostel svatého Felixe\n\nKostel svatého Felixe může být:\n\n"}
{"id": "1357565", "url": "https://cs.wikipedia.org/wiki?curid=1357565", "title": "Tomo Česen", "text": "Tomo Česen\n\nTomislav \"Tomo\" Česen (* 5. listopadu 1959 Kranj) je slovinský horolezec a sportovní asistent komise sportovního lezení Slovinské horolezecké asociace.\n\nV Alpách přelezl sólo v březnu 1986 tři těžké cesty v rekordním čase, sestupoval pěšky jen s přítelem na krátkovlnné vysílačce a přesunoval se autem. O rok později uskutečnil podobnou akci Francouz Christophe Profit s pomocí vrtulníku a za účasti novinářů.\n\nDo roku 2016 byl Česen hlavním organizátorem posledního kola světového poháru v lezení na obtížnost, které se každoročně konalo ve sportovní hale Zlatopolj v Kranji.\n\nZnámý je především svými sólo výstupy v Alpách a Himálajích, kontroverzní byl především jeho výstup na Lhoce, ale i další sólové výstupy bez fotodokumentace. Heslo Tomo Česen není uvedené mezi světovými osobnostmi v rejstříku několika knih mapujících horolezectví. V závěru své knihy \"Život horolezce\" z roku 1991 o něm však Reinhold Messner tvrdí, že je \"\"pro ekologii svého lezení, spolu s psycho-fyziologickou vyrovnaností a sebedůvěrou vycházející z vlastních schopností v současnosti nejlepším horolezcem na světě\"\".\n\n\n\n\n"}
{"id": "1357570", "url": "https://cs.wikipedia.org/wiki?curid=1357570", "title": "Bpd partners", "text": "Bpd partners\n\nbpd partners a.s. je česká akciová společnost, vlastněná Petrem Pudilem, Vasilem Bobelou a Janem Dobrovským, kteří byli někdejšími spolumajiteli Mostecké uhelné společnosti, posléze skupiny Czech Coal.\n\nSoučasní vlastníci prodali své podíly ve společnosti Czech Coal a.s. českému podnikateli a miliardáři Pavlu Tykačovi a založili family office bpd partners a.s..\n\nBpd partners a.s. v roce 2013 vstoupila jako akcionář do Lučebních závodů Draslovka a.s. Kolín, a to prostřednictvím nizozemské společnosti Draslovka Holding BV.\n\nPodstatná část aktivit bpd partners a.s. se týká obnovitelných zdrojů energie (REN Power), developerských projektů (např. BLOX, TELEHOUSE, Triangle). Investují do start-upů v oblasti zdravotnictví, biotechnologiea zemědělství.\n\nNadace bpd partners podporuje mimo jiné činnost Post Bellum, neziskové organizace, která od roku 2001 vyhledává a nahrává vzpomínky pamětníků klíčových momentů 20. století.\n\nVasil Bobela, Petr Pudil a Jan Dobrovský ze společnosti bpd partners a.s. se stali finančními podporovateli Jiřího Drahoše v prezidentských volbách v roce 2018, když mu na jeho prezidentskou kampaň veřejně přispěli částkou ve výši 1,5 miliónů Kč. Důvodem byla prozápadní orientace Jiřího Drahoše.\n"}
{"id": "1357576", "url": "https://cs.wikipedia.org/wiki?curid=1357576", "title": "Světlana Witowská", "text": "Světlana Witowská\n\nSvětlana Witowská, rozená Ševčíková, (* 6. ledna 1973 Litoměřice) je česká novinářka a moderátorka, od června 2018 moderuje hlavní zpravodajskou relaci České televize \"Události\" a analyticko-zpravodajský pořad \"Události, komentáře\". \n\nPo absolvování Právnické fakulty Univerzity Karlovy pracovala jako redaktorka agentury ČTK a v deníku \"Mladá fronta DNES\". Impulsem k novinářské profesi se pro ni stalo odvolání její kamarádky z funkce soudkyně a snaha jí pomoci medializováním případu v tisku.\n\nV roce 1996 nastoupila do České televize, kde během roku 2005 krátce moderovala hlavní zpravodajskou relaci ČT \"Události\". Od roku 2005 do 2010 pracovala v TV Prima a moderovala její hlavní zpravodajskou relaci. Do České televize se vrátila v roce 2010, kde od roku 2014 do června 2018 moderovala pořad \"Interview ČT24\". V něm vyvolal mediální odezvu rozhovor s Andrejem Babišem z roku 2017, za jehož vedení získala uznání. \n\nV České televizi byla, poté co odmítl Václav Moravec, vybrána za moderátorku debaty prezidentských kandidátů Jiřího Drahoše a Miloše Zemana, která se uskutečnila 25. ledna 2018 v předvečer druhého kola českých prezidentských voleb. Devadesátiminutovou debatu sledovalo rekordních 2,6 milionu lidí. Moderátorský výkon Witowské pro její připravenost, korektnost i věcné vedení diskuse byl vyzdvižen jak veřejností, tak politiky a politickými komentátory. Experti ji dle webu \"Lidovky.cz\" označili vítězkou večera. \n\nZ prvního manželství s novinářem Robertem Zárubou má syna Viktora, v té době užívala příjmení Zárubová. V říjnu 2010 se provdala za bankéře Petra Witowského, se kterým má syna Filipa.\n\nK roku 2008 se třetím rokem věnovala jako dobrovolnice asistenční péči v Jedličkově ústavu.\n\nV roce 2018 byla Witowské předána novinářská Cena Karla Havlíčka Borovského, pořádaná nadací Český literární fond. Porotou byla oceněna za vedení rozhovorů s nadhledem, důstojnosti a elegancí. Dne 23. května 2019 moderovala hlavní debatu před volbami do Evropského parlamentu 2019 v budově Národního muzea.\n"}
{"id": "1357577", "url": "https://cs.wikipedia.org/wiki?curid=1357577", "title": "Matthias Steiner", "text": "Matthias Steiner\n\nMatthias Steiner (* 25. srpna 1982 Vídeň) je bývalý vzpěrač, reprezentující Rakousko a později Německo, olympijský vítěz v supertěžké váze z roku 2008.\n\nNarodil se ve Vídni a vyrůstal v dolnorakouské obci Sulz im Weinviertel, vyučil se instalatérem a trénoval vzpírání pod vedením svého otce Friedricha Steinera, veteránského mistra světa. Po konfliktu s rakouskými funkcionáři se v roce 2005 odstěhoval do Německa a v roce 2008 mu bylo uděleno občanství.\nByl třikrát mistrem Rakouska a dvakrát mistrem Německa. Získal bronzovou medaili na mistrovství světa juniorů ve vzpírání 2002. Na Letních olympijských hrách 2004 obsadil sedmé místo v kategorii do 105 kilogramů. Olympiádu 2008 překvapivě vyhrál, když byl po trhu až na čtvrtém místě, v nadhozu však vzepřel osobní rekord 258 kg. Na mistrovství Evropy ve vzpírání získal stříbrnou medaili v letech 2008 a 2012 a bronzovou v roce 2010, na mistrovství světa ve vzpírání 2010 skončil na druhém místě ve dvojboji a vyhrál nadhoz. Na olympiádě 2012 ho zavalila činka a ze soutěže odstoupil. V roce 2013 ukončil sportovní kariéru, provozuje vlastní volnočasovou agenturu STEINERtainment.\n\nK jeho popularitě přispěla také řada komplikací v osobním životě. Od osmnácti let trpí cukrovkou, nebyl ani odveden do armády. Rok před pekingskou olympiádou zemřela jeho první manželka při autonehodě, svůj titul jí také symbolicky věnoval. V roce 2010 se podruhé oženil s televizní moderátorkou Inge Posmykovou. Úspěšně vystupoval v televizní pěvecké soutěži \"Schlag den Star\" a v roce 2017 vydal u firmy Telamo svoje první album \"Zurückgeliebt\".\n\nJe držitelem Ceny Bambi, Silbernes Lorbeerblatt a v roce 2008 byl jako první vzpěrač v historii zvolen německým sportovcem roku.\n\n"}
{"id": "1357580", "url": "https://cs.wikipedia.org/wiki?curid=1357580", "title": "794 (číslo)", "text": "794 (číslo)\n\nSedm set devadesát čtyři je přirozené číslo. Římskými číslicemi se zapisuje DCCXCIV a řeckými číslicemi ψϟδ. Následuje po čísle sedm set devadesát tři a předchází číslu sedm set devadesát pět.\n\n794 je:\n\n"}
{"id": "1357582", "url": "https://cs.wikipedia.org/wiki?curid=1357582", "title": "MS-13", "text": "MS-13\n\nSpojení písmen M a S a číslice 13 může mít různé významy:\n\n"}
{"id": "1357583", "url": "https://cs.wikipedia.org/wiki?curid=1357583", "title": "795 (číslo)", "text": "795 (číslo)\n\nSedm set devadesát pět je přirozené číslo. Římskými číslicemi se zapisuje DCCXCV a řeckými číslicemi ψϟε. Následuje po čísle sedm set devadesát čtyři a předchází číslu sedm set devadesát šest.\n\n795 je:\n\n"}
{"id": "1357586", "url": "https://cs.wikipedia.org/wiki?curid=1357586", "title": "Bridge (hudba)", "text": "Bridge (hudba)\n"}
{"id": "1357588", "url": "https://cs.wikipedia.org/wiki?curid=1357588", "title": "796 (číslo)", "text": "796 (číslo)\n\nSedm set devadesát šest je přirozené číslo. Římskými číslicemi se zapisuje DCCXCVI a řeckými číslicemi ψϟς. Následuje po čísle sedm set devadesát pět a předchází číslu sedm set devadesát sedm.\n\n796 je:\n\n"}
{"id": "1357589", "url": "https://cs.wikipedia.org/wiki?curid=1357589", "title": "Peter Ševčovič", "text": "Peter Ševčovič\n\nPeter Ševčovič (16. březen 1935, Bratislava – 14. duben 2006, Bratislava) byl slovenský spisovatel, dramatik a scenárista, autor literatury pro děti a mládež.\n\nZačal studovat medicínu na Lékařské fakultě Univerzity Komenského v Bratislavě, ale v roce 1958 byl z politických důvodů vyloučen ze studia. Později v letech 1962–1967 studoval dálkově dramaturgii na Akademii múzických umění v Praze. V letech 1965–1996 pracoval v České televizi jako dramaturg a hlavní dramaturg, v letech 1981–1992 přednášel externě na VŠMU, v roce 1996 odešel důchodu. Roku 1992 mu byl udělen titul doktora medicíny honoris causa.\n\nVěnoval se psaní novel, románů, ale také psal televizní hry a seriály a divadelní hry. Náměty pro jeho hry jsou různorodé – od dělnického hnutí přes 2. světovou válku a život v neúplných rodinách, až po aktuální společenské problémy. Psal díla jak pro dospělé, tak pro děti a mládež. Psal také kuchařky, a to o receptech z Bratislavy.,\n\n\n\n\n\n\n\n\n"}
{"id": "1357591", "url": "https://cs.wikipedia.org/wiki?curid=1357591", "title": "Běhařov (zámek)", "text": "Běhařov (zámek)\n\nBěhařov je tvrz přestavěná na zámek ve stejnojmenné obci v okrese Klatovy. Barokní zámek byl na jejím místě postaven v první polovině osmnáctého století. Zámecký areál je chráněn jako kulturní památka ČR.\n\nBěhařovská tvrz existovala již ve čtrnáctém století. Vesnice tehdy byla rozdělena na tři statky, které v roce 1379 patřily Buškovi, Lvíkovi a Sezemovi z Běhařova. Sezema se před rokem 1376 oženil se svou příbuznou Dorotou, a proto osobně odcestoval do Říma, kde žádal o dispens. Z roku 1385 se dochovala zmínka o Jindřichovi z Běhařova, která je zároveň poslední zprávou o rodu běhařovských vladyků.\n\nDalší majitelé vesnice jsou známí až ze šestnáctého století. V roce 1510 panství patřilo Jindřichovi z Malovic a roku 1527 Johance z Hognestu. Její dcera Markéta z Žihobec se roku 1533 provdala za Bernarta Barchance z Baršov, který běhařovské panství od Johanky z Hognestu koupil. Od Bernarta Barchance v roce 1543 koupil Běhařov s dvorem, tvrzí, pustou vsí Budislavičkami a částí Miletic Jan Sádlo z Kladrubec. Jemu statek patřil tři roky a novým majitelem se stal Jáchym Fremut ze Stropčic. Po něm bylo panství rozděleno mezi jeho syny Brykcího a Burjana. Brykcí sídlil na tvrzi, zatímco Burjanovi patřil nově vybudovaný dvůr. Když Brykcí zemřel, stal se Burjan poručníkem jeho nezletilé dcery Doroty. Burjan jí neudržovanou tvrz (\"„…hrubě na stavení a střechách sešlou“\") předal roku 1590. Dorota se provdala za Bořivoje Měsíčka z Výškova a roku 1608 prodala Běhařov Evě Měsíčkové z Údrče.\n\nJiž v roce 1609 panství koupila Anna Měsíčková z Ottersfeldu a roku 1631 je postoupila dceři Lidmile Kateřině Gerštorfové. Nejpozději roku 1651 statek koupil hrabě Karel Heřman Koc z Dobrše, ale je možné, že se tak stalo již ve třicátých letech sedmnáctého století. Karel Heřman Koc připojil k bystřickému panství, takže tvrz přestala plnit funkci panského sídla. V polovině osmnáctého století přestavěli Hubatiové z Kotnova, kteří panství získali roku 1738, starou tvrz na malý barokní zámek. Dochovanou podobu však budova získala až v letech 1923–1927, kdy patřila malíři Aloisu Kalvodovi. Malíř zámek koupil již roku 1918 a otevřel v něm letní malířskou školu. Ve druhé polovině dvacátého století zámecký areál využíval Okresní ústav zdraví v Klatovech.\n\nPodle Miloslava Bělohlávka běhařovská tvrz zanikla v polovině sedmnáctého století za hraběte Karla Heřmana Koce z Dobrše. V zámeckém zdivu se však dochovaly starší gotické a renesanční klenby, takže v osmnáctém století proběhla pouze přestavba tvrze na zámek, který stojí v mírném svahu v parkově upraveném areálu obehnaném kamennou ohradní zdí s bránou v její severní části. Budova má obdélný půdorys a trojitou mansardovou střechu, ze které vybíhá věžička s cibulovou střechou. Přízemní prostory jsou zaklenuté valenými klenbami a v chodbě byla použita křížová klenba.\n\nK památkově chráněnému areálu dále patří domek vrátnice, socha svatého Václava, vinný sklípek, výklenek se sochou Panny Marie, bazén s brodidlem a kamenická a sochařská výzdoba parku. Patří k ní mimo jiné bronzová socha \"Píseň našich hor\" od Josefa Drahoňovského a socha \"Pasačka\" od Františka Úprky umístěná na kašně. Jinou plastiku zvanou \"Dívčí akt\" zhotovil Jan Štursa.\n\n"}
{"id": "1357592", "url": "https://cs.wikipedia.org/wiki?curid=1357592", "title": "797 (číslo)", "text": "797 (číslo)\n\nSedm set devadesát sedm je přirozené číslo. Římskými číslicemi se zapisuje DCCXCVII a řeckými číslicemi ψϟζ. Následuje po čísle sedm set devadesát pět a předchází číslu sedm set devadesát osm.\n\n797 je:\n\n"}
{"id": "1357596", "url": "https://cs.wikipedia.org/wiki?curid=1357596", "title": "798 (číslo)", "text": "798 (číslo)\n\nSedm set devadesát osm je přirozené číslo. Římskými číslicemi se zapisuje DCCXCVIII a řeckými číslicemi ψϟη. Následuje po čísle sedm set devadesát sedm a předchází číslu sedm set devadesát devět.\n\n798 je:\n\n"}
{"id": "1357597", "url": "https://cs.wikipedia.org/wiki?curid=1357597", "title": "Graves", "text": "Graves\n\nPříjmení Graves nese více různých osobností:\n\n"}
{"id": "1357598", "url": "https://cs.wikipedia.org/wiki?curid=1357598", "title": "799 (číslo)", "text": "799 (číslo)\n\nSedm set devadesát devět je přirozené číslo. Římskými číslicemi se zapisuje DCCXCIX nebo IDCCC a řeckými číslicemi ψϟθ. Následuje po čísle sedm set devadesát osm a předchází číslu osm set.\n\n799 je:\n\n"}
{"id": "1357601", "url": "https://cs.wikipedia.org/wiki?curid=1357601", "title": "801 (číslo)", "text": "801 (číslo)\n\nOsm set jedna je přirozené číslo. Římskými číslicemi se zapisuje DCCCI a řeckými číslicemi ωα. Následuje po čísle osm set a předchází číslu osm set dva.\n\n801 je:\n\n"}
{"id": "1357602", "url": "https://cs.wikipedia.org/wiki?curid=1357602", "title": "Bates", "text": "Bates\n\nPříjmení Bates nese více různých osobností:\n\n"}
{"id": "1357603", "url": "https://cs.wikipedia.org/wiki?curid=1357603", "title": "802 (číslo)", "text": "802 (číslo)\n\nOsm set dva je přirozené číslo. Římskými číslicemi se zapisuje DCCCII a řeckými číslicemi ωβ. Následuje po čísle osm set jedna a předchází číslu osm set tři.\n\n802 je:\n\n"}
{"id": "1357604", "url": "https://cs.wikipedia.org/wiki?curid=1357604", "title": "803 (číslo)", "text": "803 (číslo)\n\nOsm set tři je přirozené číslo. Římskými číslicemi se zapisuje DCCCIII a řeckými číslicemi ωγ. Následuje po čísle osm set dva a předchází číslu osm set čtyři.\n\n803 je:\n\n"}
{"id": "1357605", "url": "https://cs.wikipedia.org/wiki?curid=1357605", "title": "Rhodes", "text": "Rhodes\n\nPříjmení Rhodes nese více různých osobností:\n\n"}
{"id": "1357606", "url": "https://cs.wikipedia.org/wiki?curid=1357606", "title": "Haynes", "text": "Haynes\n\nPříjmení Haynes nese více různých osobností:\n\n"}
{"id": "1357607", "url": "https://cs.wikipedia.org/wiki?curid=1357607", "title": "804 (číslo)", "text": "804 (číslo)\n\nOsm set čtyři je přirozené číslo. Římskými číslicemi se zapisuje DCCCIV a řeckými číslicemi ωδ. Následuje po čísle osm set tři a předchází číslu osm set pět.\n\n804 je:\n\n"}
{"id": "1357608", "url": "https://cs.wikipedia.org/wiki?curid=1357608", "title": "Cité Montmartre-aux-artistes", "text": "Cité Montmartre-aux-artistes\n\nCité Montmartre-aux-artistes ( ) je ubytovací zařízení pro umělce na Montmartru v Paříži. Nachází se v ulici \"Rue Ordener\" v 18. Obvodu. Obytný komplex ve stylu art deco byl postaven ve 30. letech a zahrnuje 180 uměleckých ateliérů, což z něj činí největší zařízení podobného druhu v Evropě.\n\nOd počátku 19. století se na Montmartru začali usazovat umělci. V roce 1924 Jean Varenne, radní ze čtvrti Grandes Carrières navrhl pařížské městské radě využít opuštěnou oblast v \"Rue Ordener\" a vybudovat zde skupinu budov včetně uměleckých ateliérů, kde by mohli bydlet a pracovat chudší umělci. Pozemek o rozloze 5500 m byl zakoupen za 1 078 200 franků. Výstavbu zajistilo společenství \"Montmartre aux artistes\" vytvořené skupinou umělců shromážděných kolem sochaře Louise-Aimého Lejeuna (1884-1969), držitele Římské ceny za rok 1911. Finance byly zajištěny pomocí půjček. První nájemníci se nastěhovali v dubnu 1932. V důsledku hospodářské krize však došlo ke krachu společnosti a v roce 1936 převzalo budovy město Paříž.\n\nNávrh sochaře Louis-Aimé Lejeune rozpracovali architekti Adolphe Thiers a Henry Trésal do projektu, který zahrnuje tři budovy se 180 ateliéry, výstavními a přednáškovými sály a knihovnou, což z něj činí největší obdobný komplex v Evropě. Areál má dvě atria oddělená monumentálním schodištěm, které vede do hlavní budovy lemované mozaikami a se třemi portály zdobená kováním a vitrážemi a s fasádou z červených cihel ve stylu art deco. Vlys mezi dvěma prvními úrovněmi skleněných oken nese nápis \"Montmartre aux artistes\". Tři budovy jsou orientovány severozápadně a jihozápadně a nacházejí se jedna za druhou podél \"Rue Ordener\". Fasáda z červených cihel na ulici kontrastuje s bílými zdmi uvnitř dvora, na který vedou vstupy do ateliérů ve všech podlažích. Ubytovací ateliéry jsou navrženy jako dvojlůžkový pokoj o rozloze 65 m o výšce 8 metrů s mezaninem.\n\nUžívání bytu s ateliérem je teoreticky přístupné pouze osobám s nízkými příjmy a jejich rodinám, pronájem samotného ateliéru je možný jen umělcům, kteří jsou členy asociace \"Maison des artistes\". Čekací seznamy jsou nicméně velmi dlouhé. Žádost musí obsahovat motivační dopis s představením činnosti za několik let. Žádosti posuzuje komise \"Paris Habitat\", veřejný bytový úřad města Paříže. Mezi obyvateli jsou zastoupeni umělci mnoha zaměření – vizuální umělci, hudebníci, herci, spisovatelé, filmaři, kameramani, fotografové atd. Průměrná doba ubytování je 27 let.\n\n"}
{"id": "1357610", "url": "https://cs.wikipedia.org/wiki?curid=1357610", "title": "Tořice rolní", "text": "Tořice rolní\n\nTořice rolní (\"Torilis arvensis\") je jednoletá, planě rostoucí bylina teplých luk a polí, která v letním období kvete okolíky drobných, bělavých květů. Tento druh z nevelkého rodu tořice je v české přírodě archeofyt, dříve byl považován za málo významný plevel a dnes je chráněnou rostlinou.\n\nVyskytuje se hlavně v jižní a střední Evropě, severní hranice rozšíření probíhá přes Britské ostrovy, Německo a Polsko. Na východě areál původního výskytu sahá po severním pobřeží Černého moře až na Kavkaz a dále do Střední Asie, jižním směrem do Makaronézie a na sever Afriky do Maroka a Alžírska, stejně jako do horských poloh v tropické Africe. Druhotně byla zavlečena do Spojených států amerických, Austrálie a na Nový Zéland i Havajské ostrovy.\n\nV České republice je tořice rolní známa v poslední době jen z nejteplejších oblastí Čech a hlavně z jižní Moravy. Je podobná mnohem rozšířenější tořici japonské, za kterou bývá zaměňována.\n\nRostlina je světlomilná a poměrně teplomilná, roste na sušších, těžších i písčitých, minerálně dobře zásobených půdách, nejčastěji na vápencovém podloží. Vyskytuje se v planárním a sporadičtějí i kolinním stupni na světlých okrajích lesů, v příkopech podél polních cest a po obvodě vinic a polí, stejně jako na ruderálních stanovištích. Kvete obvykle v červnu a červenci. Ploidie druhu je 2n = 12.\n\nJednoletá, od báze hojně rozvětvená bylina vysoká 20 až 100 cm. Lodyha vyrůstá z tenkého, vřetenovitého kořene, je dutá, jemně rýhovaná, často červenavě naběhlá a hustě porostlá štětinatými chlupy. Střídavě vyrůstající listy s pochvovitě rozšířenými řapíky jsou v obryse trojúhelníkovité, šedozelené, čepele mají jednou až dvakrát zpeřené s úkrojky ostře pilovitými a dlouze špičatými. U spodu lodyhy bývají listy dlouhé až 15 cm, široké 10 cm a směrem vzhůru se zmenšují.\n\nKoncový okolík je složený ze 4 až 12 okolíčků obsahujících průměrně po 8 bělavých květech, obal často zcela chybí a obalíčky tvoří větší počet šídlovitých listenů. Obsahují květy oboupohlavné a někdy i menší počet květů samčích. Pět drobných kališních lístků je trojúhelníkovitých, stejný počet korunních lístků je obsrdčitých, 1,5 mm dlouhých a na vrcholu dělených do dvou laloků, barvu mají bílou nebo jsou slabě načervenalé. V květu je pět volných tyčinek se žlutými prašníky. Spodní, dvoupouzdrý semeník nese dvě čnělky 2 - 3krát delší než stylopodium. Květy jsou opylovány drobným létajícím hmyzem nacházejícím v květech nektar.\n\nPlody jsou eliptické dvounažky obsahující podlouhle okrouhlá merikarpia asi 4 mm dlouhá, zelenavá a v plné zralosti hnědočerná. Mají několik řad žeber a 1 mm dlouhých kotvičkovitých ostnů. Semena poměrně rychle dozrávají a opadávají, přichycují se přitom do srsti zvířat která je rozšiřují; suché lodyhy zůstávají ještě dlouho vztyčené.\n\nFrekvence výskytu tořice rolní v Česku je trvale klesající a je proto uvedená v „Červeném seznamu cévnatých rostlin České republiky“ jako druh silně ohrožený (C2).\n\n"}
{"id": "1357612", "url": "https://cs.wikipedia.org/wiki?curid=1357612", "title": "Vaughn", "text": "Vaughn\n\nPříjmení Vaughn nese více různých osobností:\n\n"}
{"id": "1357613", "url": "https://cs.wikipedia.org/wiki?curid=1357613", "title": "Národní park Niokolo-Koba", "text": "Národní park Niokolo-Koba\n\nNárodní park Niokolo-Koba ( \"Parc national du Niokolo-Koba\", PNNK) je biosférická rezervace v Senegalu, zařazená organizací UNESCO na seznam Světové dědictví. Nachází se v regionu Tambacounda na jihovýchodě země u hranic s Guineou a Guineou-Bissau a má rozlohu 9 130 km². Chrání savanu a galeriový les afzélií, baobabů, lontarů a křídloků podél horního toku řeky Gambie. Nejvyšším bodem je Mont Assirik (311 m n. m.).\n\nDíky odlehlosti kraje je Niokolo-Koba jedním z mála míst v západní Africe, kde žije lev, levhart africký, šimpanz učenlivý, slon africký a antilopa Derbyho. Dále tvoří zdejší faunu pavián guinejský, kočkodan zelený, pes hyenovitý, hroch obojživelný, buvol africký, chocholatka schovávaná, buvolec stepní, bahnivec severní, hrabáč kapský, orlík kejklíř, drop arabský, jeřáb paví, husička vdovka a krokodýl nilský. \n\nChráněné území bylo vyhlášeno v roce 1926 a v roce 1954 získalo status národního parku, v šedesátých letech byla jeho rozloha zvětšena. V roce 1981 bylo zapsáno mezi světové dědictví, vzhledem k rozmáhajícímu se pytláctví i zavlečení invazních rostlin bylo v roce 2007 zařazeno na Seznam světového dědictví v ohrožení. \n\n\n"}
{"id": "1357614", "url": "https://cs.wikipedia.org/wiki?curid=1357614", "title": "Tiefland (opera)", "text": "Tiefland (opera)\n\nTiefland (\"Nížina\") je tříaktová opera se vstupním prologem, jejíž autorem je německý skladatel Eugen d'Albert. Německé libreto napsal Rudolph Lothar podle katalánské divadelní hry \"Terra baixa\" autora Àngela Guimerà z roku 1896. \"Tiefland\" je d’Albertova sedmá a zároveň jedna z jeho nejznámějších oper. Premiéru měla v Novém německém divadle v Praze roku 1903.\n\nOpera \"Tiefland\" byla poprvé provedena 15. listopadu 1903 v Novém německém divadle v Praze (dnešní Státní opera Praha), ale úspěch byl nevalný. Důvodem pro vlažné přijetí díla mohlo být nové nastudování hlavní role Pedra v relativně krátkém čase. To bylo nutné, z důvodu náhlého úmrtí předního zpěváka scény, dramatického tenoristy Wilhelma Elsnera krátce před premiérou.\n\nPro další dlouhodobá uvedení v Hamburku a Berlíně autor v roce 1907 operu revidoval. Premiéra opery na americkém kontinentu se konala v Metropolitní opeře v New Yorku 23. listopadu 1908 s Emou Destinnovou a Erikem Schmedesem v hlavních rolích.\n\nV Německu a Rakousku je \"Tiefland\" stále na pořadu poměrně často (jen v roce 2007 jej uvedly domy Hessisches Staatstheater Wiesbaden, Volksoper Wien či Deutsche Oper Berlin, s Torstenem Kerlem v roli Pedra a Nadjou Michaelovou v roli Marty), zatímco v neněmeckých zemích je uváděno spíše sporadicky, např. Ankarská opera v roce 1951 (režie Carl Ebert se Semihou Berksoyovou v roli Marty), či roku 1995 Washington Opera (dirigent Heinz Fricke a režie Roman Těrleckyj.\n\n1983 Marek Janowski, Mnichovský rozhlasový orchestr (ARTS 47501-2)\n\n2002 Bertrand de Billy, Vídeňský rozhlasový symfonický orchestr (Oehms OC 312)\n\n2006 Franz Welser-Möst, Orchestr curyšské opery (EMI DVD, videozáznam z červencového představení)\n"}
{"id": "1357615", "url": "https://cs.wikipedia.org/wiki?curid=1357615", "title": "Mac DeMarco", "text": "Mac DeMarco\n\nMc Samuel Lanyon \"Mac\" De Marco narozen jako Vernor Winfield Mc Briare Smith IV. (* 30. dubna 1990) je kanadský zpěvák, hudební skladatel, multiinstrumentalista a producent. DeMarco vydal čtyři studiová alba, \"2\" (2012), \"Salad Days\" (2014) a \"This Old Dog\" (2017), \"Here Comes the Cowboy\" (2019), stejně jako jeho dva menší LPs: jeho debutové \"Rock and Roll Night Club\" (2012) a \"Another One\" (2015). Jeho styl hudby je popsán jako \"blue wave\" (modrá vlna) a \"slacker rock\" (líný rock) a nebo podle DeMarca samotného \"jizz jazz\".\n\nDeMarco se narodil v Duncanu v Britské Kolumbii a vyrůstal v Edmontonu v Albertě. Během střední školy byl v několika kapelách, mezi nimiž patřila i indie-rocková kapela Meat Cleavers, alternativní R&B skupina the Sound of Love a post-punková skupina Outdoor Miners (pojmenovaná podle písně anglické rockové kapely Wire. Jeho pradědem byl Vernor Smith bývalý ministr železnic a telefonů. Jeho matka si později změnila jména na McBriare Samuel Lanyon DeMarco.\n\nPo absolvování střední školy se v roce 2008 stal pečovatelem. Po té se přestěhoval do Vancouveru. Po té co žije v Killarney vydává vlastní album Heat Wave jako součást punk rockového projektu Makeout Videotape v roce 2009, který vznikl v garáži. Album se prodalo všech 500kopií. DeMarco během této doby pracoval na \"psychedelických\" projektech. Připojili se Alex Calder a Jen clement a podepsali smlouvu s Unfamiliar Records a cestovali s Vancouverskou kapelou Japandroids v roce 2009. V roce 2011 se DeMarco přestěhoval z Vancouveru do Montrealu aby začal svou kariéru jako solo zpěvák. Když se mu nedařilo najít práci jako hudebník podílel se na lékařských experimentech, za které dostával zaplaceno a nebo dláždil silnice. 9. ledna 2012 podepsal smlouvu s nahrávací společností Captured Track. Na začátku roku 2012 vydal menší LP s názvem Rock and Roll Night Club. Album obsahuje čtyři skladby se zpomalenými vokály. Zapůsobilo to natolik, že studio souhlasilo s plnohotným albem. Toto vydání alba s názvem 2, byl přijat dobře kritiky a získalo označení \"Nová nejlepší hudba\". Jedna z jeho písní \"Moving Like Mike\" byla licencována americkým maloobchodem Target na reklamu.\n\n21. ledna 2014 DeMarco oznámil vydání druhého alba Salad Days spolu s debutovou písní \"Passing Out Pieces\". Album bylo vydáno 1. dubna 2014 a opět získal označení \"Nejlepší nová hudba\". Bylo nominované na cenu Polaris Music Award 2014. Captured Tracks oznámila sérii předplatného s názvem \"The Worderful World of Mac DeMarco7\" Club Vol. 1\". Předplatitel obdržel každých šest až osm týdnů různé nahrávky od DeMarca.\n\nDeMarco byl ve svojí první talk show (a druhé televizní vystoupení po představení The Eric Andre), když zpíval 30. března 2015 píseň \"Let Her Go\" na Conanu. 22. dubna 2015 oznámil DeMarco vydání nového mini alba s názvem Another One, které vyšlo 7. srpna 2015. DeMarco popisuje toto album jako sbírku milostných písní \"Je to prostě jakýkoli způsob, jak se někdo může cítit, když mají na hrudi divné pocity\". 11. května 2015 vydala nahrávací společnost Captured Tracks první singl z \"Another One\" alba, pojmenovaný \"The Way You'd Love Her\". Album \"Another One\" získalo příznivou zpětnou vazbu od hudebních kritiků, obdrželo skóre 75/100 na Matacritic. Still in Rock zařadil album jako třetí nejlepší za rok 2015.\n\n8. července 2015 DeMarco vydává album s 9 písněmi s názvem \"Some Other Ones\" a nazval ho \"BBQ soundtrack\". Později toho večera hostil párty v New Yorku (kde bydlel) pro fanoušky aby si poslechli \"Another One\", dostali zdarma hot dogy, pokud darovali jídlo potravinové bance.\n\nV rozhovoru s panem Wavvym, 19. srpna 2015, DeMarco navrhl, aby v blízké budoucnosti vydal Makeout Videotape na vinylu.\n\nDeMarco se objevil v Youtube show \"Hot Ones\" 23. února 2017.\n\n31. ledna 2017 DeMarco oznámil své nové album s názvem \"This Old Dog\". Také vydal dva nové singly z alba ve stejný den. Album \"This Old Dog\" bylo vydáno 5. května 2017.\n\n10. října 2017 se DeMarco objevil na Charlie Rose, ve kterém hovořil o novém albu a vztahem se svým otcem.\n\nDeMarcův styl je rozpoznatelný podle použítí plochých bubnů, chorusu a vibrato efektů na kytaru a obecně liné atmosféry a la soft rock nahrává tlumené, nízkofrekvenční basové kytary spolu s Lennon-esque vokálním stylem, který byl také porovnán s Damon Albarnem z Gorillaz.Také zmínil Shuggio Otise, Jonathana Richmana a Weezera jako oblíbené umělce. Jeho skladby na kytaru se přesunuly od inscenací inspirovaného glamouru k tomu, co recenzenti popisují jako \"popelářský pop\" nebo \"folk rock\". DeMarco sám sebe označil jako \"jizz jazz\" zašel až tak daleko, že pojmenoval své studio Jizz Jazz Studio, jak je uvedeno v dokumentárním filmu Pepperoni Playboy.\n\nStudiová alba\n\nDema\n\nStudiová alba\nKompilace\n"}
{"id": "1357616", "url": "https://cs.wikipedia.org/wiki?curid=1357616", "title": "Leonid Volkov", "text": "Leonid Volkov\n\nLeonid Michajlovič Volkov () je ruský opoziční politik a IT specialista. V politice začínal jako jekatěrinburgský městský zastupitel, později založil Stranu pokroku (2012), vedl volební kampaně Alexeje Navalného při volbách starosty Moskvy (2013) a při prezidentských volbách (2018). Je ženatý a má 3 děti.\n\nNarodil se 10. listopadu 1980 v Jekatěrinburgu v rodině profesora Uralské státní univerzity Michaila Vladimiroviče Volkova. Podle svého vlastního vyjádření je židovské národnosti.\n\nRoku 2002 zakončil matematicko-mechanickou fakultu Uralské státní univerzity, v roce 2006 získal titul kandidát fyzicko-matematických věd.\n\nMezi lety 1998 až 2010 pracoval v softwarové firmě SKB Kontur. Zde prošel po kariérním žebříčku od programátora-stážisty až po zástupce generálního ředitele, od roku 2007 vedl Sekci federálních projektů. Pracoval zejména na rozvoji systémů elektronické evidence pro firmy i státní správu. Roku 2010 založil vlastní IT firmu Projector.\n\nRoku 2013 se i s rodinou přestěhoval z Jekatěrinburgu do Lucemburska, v roce 2015 se ovšem vrátil zpět, aby se znovu zapojil do politického života v Rusku.\n\n1. března 2009 byl zvolen jekatěrinburgským městským zastupitelem za Kirovský rajón. Téhož roku se stal členem hnutí Solidarita. Angažoval se také v hnutí proti výstavbě chrámu svaté Kateřiny na náměstí Práce v Jekatěrinburgu.\n\nRoku 2011 se pokusil kandidovat ve volbách do zákonodárného shromáždění Sverdlovské oblasti, avšak vrchní soud RF jej k volbám nepřipustil kvůli nadměrnému počtu neplatných podpisů pro nominaci.\n\nV roce 2012 založil stranu Národní aliance (dnes Strana pokroku) a byl zvolen do jejího ústředního výboru. V létě 2013 se postavil do čela předvolebního štábu Alexeje Navalného, který tehdy kandidoval na post starosty Moskvy.\n\nRoku 2015 se stal volebním manažerem Strany národní svobody (PARNAS) ve volbách do zákonodárného shromáždění Novosibirské oblasti. Po odmítnutí registrace kandidátky kvůli chybám v odevzdaných podpisech občanů (podle Volkova byly chyby ve státní evidenci) vyhlásil hladovku. Téhož roku pracoval také jako volební manažer Strany národní svobody ve volbách do kostromské oblastní rady.\n\nV roce 2015 bylo proti Volkovovi zahájeno trestní řízení na základě oznámení korespondenta prokremelské televizní stanice LifeNews. Nejdříve měl novináři poškodit mikrofon, později tento změnil výpověď a tvrdil, že jej silně uchopil za ruku, a způsobil mu tak bolest. Soud mu za to v srpnu 2016 přiřknul 30 tisíc rublů pokuty.\n\nRoku 2017 byl dvakrát vězněn. Poprvé byl odsouzen 27. března na 10 dní za neuposlechnutí rozkazu příslušníka policie. Stalo se tak, když spolu s jinými spolupracovníky zajišťoval v kanceláři Fondu boje s korupcí přímý přenos protestů po celém Rusku v souvislosti s obviněním Dmitrije Medvěděva z korupce a policisté celou budovu evakuovali kvůli údajné zprávě o bombě. Podruhé strávil jako vedoucí prezidentské volební kampaně Alexeje Navalného v prosinci 30 dní ve vězení za výzvy k účasti na mítinku v Nižném Novgorodu nedohodnutém s místními úřady. Téhož roku byl obviněn z naprogramování viru, načež byla v krasnojarském štábu Navalného provedena prohlídka a zabaveny počítače.\n"}
{"id": "1357618", "url": "https://cs.wikipedia.org/wiki?curid=1357618", "title": "Steele", "text": "Steele\n\nPříjmení Steele nese více různých osobností:\n\n"}
{"id": "1357623", "url": "https://cs.wikipedia.org/wiki?curid=1357623", "title": "Chandler (příjmení)", "text": "Chandler (příjmení)\n\nPříjmení Chandler nese více různých osobností:\n\n"}
{"id": "1357628", "url": "https://cs.wikipedia.org/wiki?curid=1357628", "title": "Fuldova vila (Český Těšín)", "text": "Fuldova vila (Český Těšín)\n\nFuldova vila v Masarykových sadech č.p. 77 se nachází v Českém Těšíně v okrese Karviná, je součástí památkové zóny. Vila byla postavena pro těšínského stavitele Fridricha Fuldu podle projektu architekta Julia Mayredera (1860–1911). Vila byla v roce 2016 prohlášena kulturní památkou České republiky.\n\nVilu postavil v roce 1899 Fridrich Fulda, otec Eugena Fuldy (1872–1942). Po rozdělení Těšína v této vile bylo sídlo firmy, kterou v roce 1903 převzal Eugen Fulda a také v ní bydlel. Před druhou světovou válkou ve vile byl německý konzulát. Po válce byla vila adaptována na mateřskou školu.\n\nAutorem projektu novorenesanční vily byl rakouský architekt Julius Mayreder (1860–1911). Dvoukřídlá dvoupodlažní vila postavena na půdorysu L. Fasádám křídel dominují rizality jejichž nároží jsou lemovány štukovou bosáží a ukončeny novorenesančními štíty. Fasáda bočního křídla (ul. Třanovského) je ukončena půlkruhovým rizalitem završenou cibulovitou střechou. Fasáda ve dvoře je hladká bez členění. Vila je krytá plechovou sedlovou střechou. Sokl vily je tvořen štukovou kvádříkovou bosáží. Vstupní portál je bohatě zdoben dekorativním pískovcem a zakončen štítem s tympanonem. Kolem vily je zachováno původní kovové oplocení s pískovcovou podezdívkou a dochovanými původní brankou a vstupní brány. Návrh oplocení provedl stavitel Fridrich Fulda.\n\n"}
{"id": "1357629", "url": "https://cs.wikipedia.org/wiki?curid=1357629", "title": "Karner svatého Michaela", "text": "Karner svatého Michaela\n\nKaple svatého Michaela také Karner svatého Michaela v Moravských Budějovicích byla původně středověkou kostnicí proměněnou na kapli zasvěcenou svatému Michalovi. Tato kaple patří mezi rotundy, které se nazývají karnery. Jedná se o stavbu válcovitého tvaru s kuželovitou šindelovou střechou. Vnitřní prostory se dělí na dvě části, suterén s křížovou klenbou, který zobrazuje Kristův žalář a nad ní je přízemní kaple s nástropní freskou Posledního soudu. Karner tvoří spolu s kostelem sv. Jiljí a zámeckým areálem klíčový urbanistický soubor města. Kaple je spolu s kostelem svatého Jiljí chráněná jako kulturní památka České republiky.\n\nTento pozdně románský karner vznikl ve 13. století těsně po dostavbě kostela sv. Jiljí. Nachází se v rohu u zdi bývalého pohanského obětiště a hřbitova v areálu vznikající trhové osady, na jihovýchodní straně kostela. Je jedním z mála dochovaných českých karnerů. Spodní část sloužila jako kostnice, v horní kapli se konaly zádušní mše za mrtvé. Karner stál Stejně tak jako kaple sv. Kateřiny ve Znojmě, kaple Panny Marie v Plavči a kaple sv. Martina v Praze na Vyšehradě. Vzhledem k nevelké rozloze hřbitova bylo nutné shromažďovat kosti ze starších pohřbů na důstojném místě. K tomu sloužilo spodní podlaží kaple. Zasvěcení svatému Michalovi je doloženo již z roku 1494, vzhledem k funkci objektu je nejspíš původní. Ke stejnému roku jako zasvěcení je datován i sedlový portál v horním podlaží. \n\nKaple byla pravděpodobně poškozena za třicetileté války, její oprava proběhla v letech 1676–1677. V průběhu 17. století nebyla stavba využívána a chátrala. Velká barokní úprava interiéru se uskutečnila mezi lety 1714–1726 farářem Ondřejem Chudánkem. Tehdy přestalo spodní podlaží sloužit jako kostnice. V horním podlaží došlo k prolomení oken a původní rovný strop nahradila kopule s freskovou výmalbou neznámým autorem z roku 1726, na které je výjev Posledního soudu, jejímž ústředním motivem je bílá holubice, archanděl Michael a troubící andělé. V místnosti se také nacházel oltář, vysvěcený roku 1726 a obraz sv. Michaela. Hřbitov byl roku 1784 zrušen kvůli zákazu pohřbívat mrtvé v kostelních hrobkách a na hřbitovech v obvodu obydlených míst. Ohradní zeď byla zbořena a velké množství vykopaných kostí bylo přepraveno a uloženo ve společném hrobě na hřbitově u sv. Jana (v dnešním parku před gymnáziem). Roku 1892 byla odbourána apsida, původně vysunutá do arkýře, vzhledem k zásypům okolí byla tato skutečnost zjištěna až dodatečně.\nSvatý Michael je patronem šermířů, zlatníků, lékárníků, drogistů, bednářů a v nové době radiologů a policistů. Je také ochráncem před nemocemi a bandity. Jako ochránce církve vévodí z vrcholu Andělského hradu v Římě, který je znám jako pevnost papežů. Bývá zobrazován s mečem v jedné ruce, s váhami v druhé a s drakem či ďáblem pod nohama. Michael je podle tradice u člověka přítomen v hodině smrti a odvádí jeho duši k Bohu. Právě z tohoto důvodu mu byly hojně zasvěcovány církevní a hřbitovní stavby.\n\nObraz sv. Michaela, který byl v horním podlaží karneru, byl později přemístěn do levé postranní lodi kostela.\nVe spodní části byl zhotoven takzvaný Kristův žalář, ke kterému se sestupuje po dvanácti kamenných schodech.\nV současnosti je tento prostor upravený, přesto není v dobrém stavu.\n"}
{"id": "1357630", "url": "https://cs.wikipedia.org/wiki?curid=1357630", "title": "Mistrovství České republiky v orientačním běhu štafet", "text": "Mistrovství České republiky v orientačním běhu štafet\n\nMistrovství České republiky v orientačním běhu štafet je pořádáno každoročně od roku od roku 1993 a navazuje na předcházející Mistrovství Československa. Spolu s klasickou tratí se jedná o nejstarší disciplínu mistrovství domácího i světového.\n\nPůvodně bylo zpravidla pořádáno spolu s MČR na klasické trati, později začal převažovat víkendový dvojzávod s MČR klubů.\n\nŠtafety jsou vypisovány v kategoriích D21 – ženy, H21 – muži, D18 – dorostenky a H18 – dorostenci a ve všech kategoriích startují ve štafetě vždy tři závodníci stejného klubu (u dorostu je možný start jednoho hostujícího závodníka z jiného klubu). Specifikum štafet v orientačním běhu je rozdělovací metoda tratí, kdy v zájmu regulérnosti je používána taková rozdělovací metoda, která umožňuje vytvořit co nejvíce variant tratí tak, aby měl každý závodník pokud možno jedinečnou kombinaci pořadí kontrol na trati, ale zároveň všechny štafety v dané kategorii měly výslednou celkovou délku trati shodnou. Tyto rozdělovací metody jsou původem ze Skandinávie, především Švédska a nejrozšířenější je metoda Farsta.\n\nSoučástí závodu je také Veteraniáda ČR.\n\n\n"}
{"id": "1357632", "url": "https://cs.wikipedia.org/wiki?curid=1357632", "title": "Mistrovství České republiky v orientačním běhu klubů a oblastních výběrů", "text": "Mistrovství České republiky v orientačním běhu klubů a oblastních výběrů\n\nMistrovství České republiky v orientačním běhu klubů a oblastních výběrů je pořádáno každoročně od roku od roku 1993 a navazuje na předcházející Mistrovství Československa.\n\nJedná se o jednorázový štafetový závod smíšených týmů. MČR klubů je pro sedmičlenné týmy ve složení 4 muži a 3 ženy a vypsán pro kategorie DH21 - dospělí a DH18 - dorost. MČR oblastních výběrů žáků je pro osmičlenné štafety složené z oblastních výběrů s rovnocenným zastoupením mladších a starších žáků a žákyň (kategorie D12, H12, D14, H14).\n\nSpecifikum štafet v orientačním běhu je rozdělovací metoda tratí, kdy v zájmu regulérnosti je používána taková rozdělovací metoda, která umožňuje vytvořit co nejvíce variant tratí tak, aby měl každý závodník pokud možno jedinečnou kombinaci pořadí kontrol na trati, ale zároveň všechny štafety v dané kategorii měly výslednou celkovou délku trati shodnou. Tyto rozdělovací metody jsou původem ze Skandinávie, především ze Švédska a nejpoužívanější metoda je Farsta.\n\nSoučástí závodu je také Veteraniáda ČR.\n\n\n"}
{"id": "1357633", "url": "https://cs.wikipedia.org/wiki?curid=1357633", "title": "Orkán Friederike", "text": "Orkán Friederike\n\nFriederike byla cyklóna, která 18. ledna 2018 zasáhla západní a střední Evropu a dosáhla v nárazech síly orkánu (12° B). Nejvyšší nárazy větru o rychlosti až 205 km/h byly zaznamenány na hoře Brocken v centrálním Německu.\n\nBouře si vyžádala 13 mrtvých, 1 v Itálii a Belgii, 3 v Nizozemsku a 8 v Německu.\n"}
{"id": "1357634", "url": "https://cs.wikipedia.org/wiki?curid=1357634", "title": "Eylau", "text": "Eylau\n\nEylau je německé jméno dvou měst:\n\n"}
{"id": "1357635", "url": "https://cs.wikipedia.org/wiki?curid=1357635", "title": "Galerie Butovice", "text": "Galerie Butovice\n\nOC Galerie Butovice je obchodní a zábavní centrum v Praze 13-Jinonicích, v části Nové Butovice na adrese Radlická 520/117.\n\nVýstavbu provedla společnost Strabag. Objekt byl slavnostně otevřen pro veřejnost v březnu 2005.\n\nVe dvou podlažích objektu má své pobočky téměř stovka obchodů. Kromě hypermarketu jsou to butiky, módní obchody s obuví, oděvy, knihami, potravinami a nápoji atd. Jsou zde také kavárny a restaurace rychlého občerstvení. \n\nUžitná plocha objektu je 36 391 m².\n\nV roce 2017 byla zahájena další fáze výstavby rozšíření centra, čímž se má obchodní plocha zvětšit na 51 500 m².\n"}
{"id": "1357637", "url": "https://cs.wikipedia.org/wiki?curid=1357637", "title": "Cisplatina", "text": "Cisplatina\n\nCisplatina může odkazovat na:\n\n"}
{"id": "1357640", "url": "https://cs.wikipedia.org/wiki?curid=1357640", "title": "Světový pohár v biatlonu 2017/2018 – Kontiolahti", "text": "Světový pohár v biatlonu 2017/2018 – Kontiolahti\n\n7. podnik Světového poháru v biatlonu v sezóně 2017/18 probíhal od 8. do 11. března 2018 ve finském Kontiolahti. Na programu podniku byly závody ve sprintech, smíšený závod dvojic, smíšená štafeta a závod s hromadným startem.\n\nOficiální program:\n\nDo závodu mužů neodstartoval pro bolesti břicha vedoucí závodník světového poháru Francouz Martin Fourcade. Favoritem tak byl druhý v průběžném pořadí, Nor Johannes Thingnes Bø. Ten až do druhé střelby vedl. Při ní však nezasáhl dva terče, a i když tradičně rychlým během snižoval ztrátu, dojel až na konečném čtvrtém místě. Mezitím dojel průběžně první do cíle Francouz Quentin Fillon Maillet, kterého však brzy předstihl také čistě střílející Lotyš Andrejs Rastorgujevs. Pak se po poslední střelbě dostal do čela Rus Anton Šipulin. Jeho náskok se postupně snižoval, ale dokázal přijet do cíle na prvním místě o necelých šest sekund. \nČeským závodníkům se nedařilo. Nejlépe dojel dvacátý Ondřej Moravec, který jednou chyboval při položce vstoje, solidně běžel, ale pomalu střílel. Adam Václavík běžel podobně, ale udělal na střelnici o dvě chyby více a dojel na 42. pozici. Michal Krčmář s pomalým během a čtyřmi nezasaženými terči skončil jako jeden z posledních na 88. místě. Závodů se nezúčastnil nemocný Michal Šlesingr.\n\nVe sprintu žen startovala jako jedna z prvních favoritek Běloruska Darja Domračevová. Vleže zastřílela čistě, ale vstoje udělala jednu chybu. Přesto do posledního kola vyjížděla první a díky nejrychlejšímu běhu dojela také průběžně první do cíle. Rychle běžela a oproti Bělorusce také střílela Lisa Vittozziová, která se po druhé střelbě dostala o sekundu před Domračevovou; v cíli však nakonec byla o 5,5 sekundy za ní. Po nich odstartovala Veronika Vítková, která zastřílela obě položky bezchybně, a i když neběžela nejrychleji, dojela na pátém místě. „Na trati to nebylo dnes právě ideální, tam jsem se nedokázala dostat do svého ideálního tempa,“ přiznala po závodě. Rychle pak běžela i Franziska Hildebrandová z Německa. Protože střílela obě položky čistě a rychleji než Domračevová, odjížděla do posledního kola s náskokem téměř 18 sekund. V tom jí však došly síly a když ani v cílové rovině nedokázala zrychlit, dojela nakonec o půl sekundy druhá. Z dalších českých reprezentantek byla úspěšná jen Jessica Jislová, která zasáhla všechny terče, ale vinou pomalejšího běhu hlavně v první části závodu obsadila až 22. místo.\n\nI když český tým nasadil do tohoto závodu své nejúspěšnější závodníky – Veroniku Vítkovou a Ondřeje Moravce – dobré umístění to nepřineslo. Oba museli na trestné kolo, nezasáhli celkem 13 terčů a dojeli na 18. místě z 26 týmů. \nZvítězila Francie, která se od poloviny závodu udržovala většinou na čele. Druhé dojelo Rakousko a třetí Norsko, když především díky poslední střelbě dokázali předstihnout v tu chvíli překvapivě vedoucí závodníky Ukrajiny, Kanady a Japonska.\n\nAni v tomto závodě česká reprezentace neuspěla. Eva Puskarčíková začala dobře, ale při střelbě vstoje ji ovlivnila změna stanoviště: „Byl problém, že nás na střelbu přijelo moc. Rozhodčí nám neříkali, kde máme stát, a my jsme se postupně odsouvaly,“ řekla Puskarčíková v rozhovoru pro Českou televizi. Osmi ranami zasáhla jen dva terče a po třech trestných kolech odjížděla na posledním místě. Jessica Jislová udělala na druhém úseku při střelbě jen jednu chybu a Michal Krčmář jedoucí po ní byl bezchybný; oba však ztráceli při běhu na trati, a tak posunuli českou štafetu jen na 19. a pak 15. místo. Do posledního úseku nastoupil Adam Václavík, pro kterého to byla premiéra ve štafetě v světovém poháru. Vleže střílel čistě, vstoje pak nezasáhl jeden terč, ale nesestřelil jej ani jedním z náhradních nábojů a musel na trestné kolo. Do cíle dovezl českou štafetu na 14. pozici.\nV polovině závodu překvapivě udržovaly Slovenské reprezentantky; vinou slabšího výkonu slovenských mužů skončila jejich štafeta nakonec na desáté pozici. Do čela se od třetího úseku dostala čtveřice družstev Ruska, Ukrajiny, Itálie a Norska. vypracovali si náskok před ostatními závodníky a k poslední střelbě přijížděli spolu. Po ní získal pětisekundový náskok Ukrajinec Dmytro Pidrušnyj, kterého však v prudkém stoupání před cílem předjel Ital Lukas Hofer a malý náskok udržel až do cíle. Na třetím místě dojel Nor Tarjei Bø.\n\nPři první střelbě vleže zasáhl Ondřej Moravec všechny terče a odjížděl v první skupině závodníků, zatímco Michal Krčmář stejně jako např. Martin Fourcade udělali po dvou chybách a museli stíhat hlavní pole. Do čela se dostal Nor Johannes Thingnes Bø, který však v dalším průběhu závodu udělal pět chyb a dojel až na 19. místě. Po třetí střelbě vedl jeden z mála bezchybně střílejících – Němec Arnd Peiffer, při poslední položce však udělal dvě chyby, které jej odsunuly na konečnou šestou pozici. Čisté střílející Fourcade se dostal do čela následován Rusem Antonem Šipulinem. V posledním prudkém stoupání je dojel Rakušan Julian Eberhard, přesto že měl po poslední střelbě ztrátu přes 17 sekund. Předjel Fourcada, který po zdravotních obtížích z minulých dní nebyl schopen plně finišovat, a když na posledním můstku před cílem spadl Šipulin, dojel si před Francouzem pro první místo. Michalovi Krčmářovi se podařilo další střelecké položky zvládnout bezchybně a rychlým během – oproti minulým závodům – si dojel pro osmé místo. „Ten úvod, to byla facka, kterou jsem asi potřeboval, abych se lépe koncentroval,“ řekl po závodě. Moravec udělal při třetí střelbě jednu chybu a protože běžel pomaleji, dojel devátý.\n\nDo závodu s hromadným startem žen se z českých reprezentantek nominovala jen Veronika Vítková. Podobně jako Krčmář udělala při první střelbě vleže dvě chyby, ale oproti němu běžela v dalších kolech pomaleji a navíc i udělala dvě chyby i při první položce vleže. Poté zrychlila, ale z 27. pozice se posunula jen na 20. místo v cíli. Nedařilo se však ani největším favoritkám: Běloruska Darja Domračevová s pěti nezasaženými terči dojela přes nejrychlejší běh desátá, Slovenka Anastasia Kuzminová s šesti chybami až na 16. místě. V čele se udržovaly závodnice, které nebyly favoritkami, ale střílely bezchybně: po třetí střelbě odjížděly s téměř půlminutovým náskokem Němka Vanessa Hinzová, Francouzka Anaïs Chevalierová a Italka Lisa Vittozziová. Z nich čtvrtou střelbu zvládla čistě jen Hinzová, která pak náskok udržela až do cíle. Bylo to pro ní nejen první vítězství ve světovém poháru, ale i první individuální stupně vítězů v kariéře. V boji o druhé místo pak měla v cílové rovině více sil Vitozziová. Čtvrtá dojela Finka Kaisa Mäkäräinenová, které se sice nepodařilo získat před domácím publikem medaili, ale zvýšila svůj náskok před Kuzminovou v celkovém hodnocení světového poháru.\n"}
{"id": "1357641", "url": "https://cs.wikipedia.org/wiki?curid=1357641", "title": "Ordoliberalismus", "text": "Ordoliberalismus\n\nOrdoliberalismus je německá varianta sociálního liberalismu, která zdůrazňuje důležitost státu pro zajištění fungování volného trhu s cílem dosažení takových ekonomických výsledků, které budou nejblíže těm teoreticky potenciálním.\n\nOrdoliberalismus se začal formovat v druhé polovině 30. let. Nebyl však reakcí na hospodářskou krizi, byl pouze opozicí k nacionálně socialistickému hospodářskému systému. Teorii rozvíjeli němečtí ekonomové a žaci Freiburgského učení jako Walter Eucken, Franz Bohm nebo Leonhard Miksch. \n\nOrdoliberalistické teorie výrazně pomohly k formování německé ekonomii po 2. světové válce, v 60, avšak idea sociálně-tržního hospodářství se nemohla do hospodářství tak snadno implementovat díky tomu, že byl zavedený Korporativismus. Nicméně ordoliberalisté pomohli především ve vytváření a rozvoji hospodářské soutěže. \n\nV 60. letech začala důležitost a vliv ordoliberalismu klesat, přesto se mnozí němečtí ekonomové k tomuto směru stále hlásí. \n\nDer Orden (řád, pořádek) + Der Liberalismus (liberalismus). Slovo pochází z němčiny, kde tento směr také vznikl. Ordoliberalisté byli přesvědčení, že řád se sám od sebe nevytvoří ani neudrží, pořadí slov tedy není náhodné. \n\nOrdoliberalisté říkají, že stát musí vytvořit prostředí pro ekonomiku a zároveň udržet přiměřenou úroveň kompetice. Obava byla, že jestli stát nezvládne dělat aktivní kroky k udržení soutěže, tak se monopolní subjekty na trhu budou vyvíjet, což zaprvé rozvrátí veškeré výhody, které jinak poskytuje tržní ekonomika a zadruhé dost možná postupně rozloží vládní systém, tím, že ekonomická moc bude mít možnost transformovat se do moci politické.\n"}
{"id": "1357644", "url": "https://cs.wikipedia.org/wiki?curid=1357644", "title": "Stará radnice (Sokolov)", "text": "Stará radnice (Sokolov)\n\nStará radnice je historická budova na Starém náměstí v Sokolově. Až do 50. let 20. století sloužila především jako radnice. Po rekonstrukci v letech 1994 až 1995 se stala reprezentačním sídlem společnosti Sokolovská uhelná.\n\nJe chráněna jako kulturní památka České republiky.\n\nBudova na sokolovském Starém náměstí byla postavena kolem roku 1540. Během obléhání města saským vojskem roku 1632 radnice vyhořela. Roku 1794 udeřil do radniční věžičky blesk. Věžička byla postavena znovu, avšak roku 1873 ji zničil požár a již nebyla obnovena. K přestavbě v klasicistním stylu došlo v letech 1835 až 1836. Další úpravou bylo prodloužení pravého dvorního křídla do Zámecké ulice v roce 1850. Radnice sloužila svému účelu do poloviny 20. století. Po určitou dobu sloužila budova jako sídlo okresního soudu a hejtmanství. Okresní hejtman zde měl byt a byly zde uloženy pozemkové knihy. V budově radnice býval i městský šenk a archiv. Dále zde byly stáje, taneční sál a také vězeňské cely. Po roce 1945 částečně využil budovu Městský národní výbor pro některé své kanceláře. V roce 1976 byly opraveny vnější omítky a oplechování, budova sloužila jako sídlo Okresního podniku místního hospodářství. Po roce 1989 převzalo budovu Město Sokolov. Po rekonstrukci z let 1994 až 1995, kterou financovala společnost Sokolovská uhelná, slouží historická radnice této společnosti.\n\nBudova je součást stavebního bloku, který je vymezen Zámeckou ulicí, která spojuje Staré náměstí se sokolovským zámkem a Křížovou ulicí. Historická renesanční radnice si v mnoha charakteristických rysech zachovala svůj původní vzhled tzv. saské renesance. Hlavní průčelí s původním kamenným portálem a vysokým sedlovým hambálkovým krovem je situováno do Starého náměstí. Hřeben střechy je rovnoběžný s náměstím. Budova je podsklepená, nepodsklepené jsou dvě křídla budovy, které přiléhají k hlavní budově. Celý obdélníkový půdorys uzavírá dům čp. 130 na jižní straně. \nV průčelí budovy je umístěn vstupní kamenný portál. Během klasicistní přestavby v letech 1835 až 1836 se vzhled průčelí změnil. Za vstupem se nalézá síťově zaklenutý mázhaus. Stejně jsou zaklenuty prostory vlevo i vpravo. V levé části se nachází schodiště, které vedlo do velké obecní síně v prvním patře. Místnosti v patře byly klasicistně upraveny. Jsou většinou plochostropé, dřevěné záklopové s fabionovými římsami. V místnosti naproti schodišti, se zachoval původní sítově zaklenutý strop. V původní podobě se zachoval i renesanční krov.\nPři rozšíření budovy o zadní trakty byl nad hlavní portál umístěn městský znak. V ose nad nadpražím jsou provedena tři sdružená okna. V ostatní ploše fasády jsou okna sdružena do dvojic. Boční štíty jsou rytmizovány tzv. lichými arkádami.\n\n"}
{"id": "1357647", "url": "https://cs.wikipedia.org/wiki?curid=1357647", "title": "Fisiograf", "text": "Fisiograf\n\nFisiograf bylo jedno z prvních stálych kin v Bratislavě. Poprvé bylo otevřeno 25. prosince 1906 na ulici Dezidera Szilágyho 6, Pressburg (později Langegasse, nyní ulice Panská 6). Zakladatelem a majitelem kina byl Raimund Riba se svou manželkou Annou Ribovou, rozenou Pokornou. V době vzniku kina existovalo v rámci Uherska asi 150 stálých kin. \n\nV roce 1906 podal majitel kina požadavek na město, aby mu byla účtována elektrická energie ve výhodnejší sazbě. Kinu byla přiznána levnější sazba jen na pohon promítacího stroje. Dne 25. května 1909 bylo založeno v kavárně \"New York\" v Budapešti \"\"Krajinské sdružení uherských kinematografistů\"\". Sdružení v té době zastupovalo 67 členu. V roce 1911 se majitel kina Raimund Riba stal členem tohoto sdružení. \nV období první světové války bylo v rámci Bratislavy provozováno 6 kín. Kino Fisiograf bylo provozováno až do začátku 30. let 20. století. Majitelé kina jsou pohřbení na Ondřejském hřbitově v Bratislavě.\n"}
{"id": "1357651", "url": "https://cs.wikipedia.org/wiki?curid=1357651", "title": "Protínání vpřed", "text": "Protínání vpřed\n\nProtínání vpřed je geodetická metoda, která se používá pro zaměření nepřístupných bodů. Pro určení polohy neznámého bodu se měří směry či délky ze dvou známých stanovisek (protínání z úhlů (směrů) a z délek).\nMetoda protínání vpřed z úhlů je metoda nepřímá. Poloha bodu je získána jako průsečík dvou orientovaných směrů vytyčovaných ze dvou výchozích (daných) bodů. Orientace směrů se získává využitím spojnice obou výchozích bodů.\n\n\nMetoda protínání vpřed z délek je určení polohy bodu z měřených délek mezi body výchozími a určovanými.\n\n"}
{"id": "1357655", "url": "https://cs.wikipedia.org/wiki?curid=1357655", "title": "Kamenec (Bělorusko)", "text": "Kamenec (Bělorusko)\n\nKamenec ( nebo – \"Kamjanec\", – \"Kameněc\", ) je město v Brestské oblasti v Bělorusku, správní středisko Kamjaněckého rajónu. K roku 2017 měl přes osm tisíc obyvatel.\n\nKamenec leží na řece Ljasnaji (přítoku Západního Bugu v povodí Visly). Od Brestu je vzdálen přibližně třiatřicet kilometrů severně.\n\nNejstarší dochovaná písemná zmínka o Kamenci je z Haličsko-volyňského letopisu k roku 1276.\n\nV roce 1366 se stal součástí litevského velkoknížectví. V roce 1376 jej srovnala se zemí výprava řádu německých rytířů, ale byl brzy vystavěn znovu.\n\nV roce 1503 získal Kamenec vlastní městskou samosprávu. V rámci třetího dělení Polska připadl Rusku.\n\nV meziválečném období náležel v letech 1921 až 1939 Kamenec do Druhé polské republiky jako \"Kaminiec Litewski\". Během druhé světové války byla za okupace nacistickým Německem zničena zdejší židovská komunita. Po konci války po roce 1945 připadl Kamenec do Běloruské sovětské socialistické republiky a následně se stal v roce 1991 součástí samostatného Běloruska.\n\n"}
{"id": "1357660", "url": "https://cs.wikipedia.org/wiki?curid=1357660", "title": "Petr Kopp", "text": "Petr Kopp\n\nPetr Kopp (* 9. května 1980) je bývalý český fotbalista, záložník.\n\nV české lize hrál za FC Viktoria Plzeň. Nastoupil v 1 ligovém utkání. V nižších soutěžích hrál i za SK Dynamo České Budějovice, FK Atlantic Slovan Pardubice a FK Tatran Prachatice. Za dorosteneckou reprezentaci nastoupil ve 13 utkáních a dal 1 gól.\n\nPůsobil také v TJ Přeštice.\n\n"}
{"id": "1357665", "url": "https://cs.wikipedia.org/wiki?curid=1357665", "title": "Československá házenkářská reprezentace žen", "text": "Československá házenkářská reprezentace žen\n\nČeskoslovenská házenkářská reprezentace žen reprezentovala Československou republiku na mezinárodních házenkářských akcích, jako je mistrovství světa nebo mistrovství Evropy. \n"}
{"id": "1357666", "url": "https://cs.wikipedia.org/wiki?curid=1357666", "title": "Československá házenkářská reprezentace mužů", "text": "Československá házenkářská reprezentace mužů\n\nČeskoslovenská házenkářská reprezentace mužů reprezentovala Československo na mezinárodních házenkářských akcích, jako je mistrovství světa.\n\nTým mistrů světa z roku 1967 vyhrál českou anketu Sportovec roku 2017 v kategorii sportovní legendy.\n"}
{"id": "1357678", "url": "https://cs.wikipedia.org/wiki?curid=1357678", "title": "Jugoslávská házenkářská reprezentace mužů", "text": "Jugoslávská házenkářská reprezentace mužů\n\nJugoslávská házenkářská reprezentace mužů reprezentovala Jugoslávii na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1357681", "url": "https://cs.wikipedia.org/wiki?curid=1357681", "title": "Jugoslávská házenkářská reprezentace žen", "text": "Jugoslávská házenkářská reprezentace žen\n\nJugoslávská házenkářská reprezentace žen reprezentovala Jugoslávii na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1357710", "url": "https://cs.wikipedia.org/wiki?curid=1357710", "title": "Seyfertova galaxie", "text": "Seyfertova galaxie\n\nSeyfertova galaxie je jeden ze dvou hlavních druhů galaxií s aktivním galaktickým jádrem. Druhým hlavním zástupcem této skupiny jsou kvasary. Seyfertovy galaxie mají jádro podobné kvasarům (velmi zářivé vzdálené jasné zdroje elektromagnetického záření) s velmi vysokou plošnou jasností a jejich spektrum obsahuje výrazné spektrální čáry způsobené silnou ionizací,\nale na rozdíl od kvasarů jsou kolem jádra viditelné další části galaxie.\n\nMezi Seyfertovy galaxie patří přibližně 10 % galaxií\na řadí se mezi nejvíce studované astronomické objekty kvůli předpokladu, že jsou poháněny stejnými jevy jako kvasary, ale na rozdíl od nich se nacházejí blíže k Zemi a jsou méně zářivé. Tyto galaxie mají ve svém středu obří černou díru, která je obklopená akrečním diskem hmoty padající do černé díry. Akreční disk se považuje za zdroj u nich pozorovaného ultrafialového záření. Pomocí ultrafialových emisních a absorpčních čar je možné snadno určit složení hmoty akrečního disku.\n\nVětšina Seyfertových galaxií vypadá ve viditelném světle stejně jako běžné spirální galaxie, ale na jiných vlnových délkách je svítivost jejich jádra srovnatelná se svítivostí celé galaxie o velikosti Mléčné dráhy.\n\nSeyfertovy galaxie jsou pojmenovány po Carlu Seyfertovi, který je poprvé popsal v roce 1943.\n\nSeyfertovy galaxie poprvé zjistili Edward A. Fath a Vesto Slipher v roce 1908, když na Lickově observatoři sledovali spektra astronomických objektů tehdy nazývaných „spirální mlhoviny“, tedy vlastně spirální galaxie. Fath a Slipher objevili ve spektru galaxie Messier 77 (M77) šest jasných emisních čar, což bylo překvapivé, protože většina podobných objektů měla absorpční spektrum podobné hvězdám.\n\nEdwin Hubble v roce 1926 pozoroval M77 a další dvě podobné „mlhoviny“ a označil je za extragalaktické objekty.\nCarl Keenan Seyfert v roce 1943 objevil další galaxie podobné M77 a zjistil, že tyto galaxie mají velmi jasné jádro vzhledem podobné hvězdě, které ovšem vykazují spektrum se širokými čarami. V roce 1944 byla na rádiových vlnách o kmitočtu 160 MHz objevena rádiová galaxie Cygnus A\na tento objev byl potvrzen v roce 1948, když bylo dokázáno, že jde o samostatný zdroj.\nS použitím interferometrie bylo zjištěno, že tato galaxie má dvě oblasti, ze kterých rádiové záření vychází.\nBěhem následujících let byly objeveny další rádiové zdroje, jako například pozůstatky supernov. V 50. letech 20. století byly určeny další důležité vlastnosti Seyfertových galaxií, jako například skutečnost, že jejich jádra mají velmi malý rozměr (méně než 100 parseků, tedy jsou nerozlišitelná), mají obrovskou hmotnost (≈10 hmotností Slunce) a doba trvání nejsilnějšího jaderného záření je větší než 100 milionů let.\nBěhem dalších dvou desítek let se vědci snažili hlouběji porozumět vlastnostem Seyfertových galaxií. Bylo provedeno několik přímých měření skutečné velikosti jádra Seyfertových galaxií a bylo zjištěno, že emisní čáry v M77 vydává oblast o průměru více než tisíce světelných let.\nVznikl také spor o to, zda je rudý posuv těchto galaxií kosmologického původu.\nPotvrzující odhady jejich vzdálenosti a stáří nebyly zaručené, protože jas jejich jádra se mění v průběhu několika let, a proto tvrzení o jejich vzdálenosti a pevné rychlosti světla nemohly být pokaždé použity k určení jejich stáří. Ve stejném období byl prováděn výzkum zaměřený na prohlídku, rozpoznání a zatřídění mnoha galaxií včetně Seyfertových. Začalo to v roce 1967, když Benjamin Markarjan zveřejnil seznam obsahující několik stovek galaxií vyznačujících se velmi silným ultrafialovým zářením. Poloha některých z nich byla upřesněna dalšími vědci v roce 1973.\nV té době se předpokládalo, že 1 % spirálních galaxií patří mezi Seyfertovy galaxie.\nV roce 1977 bylo zjištěno, že velmi málo Seyfertových galaxií patří mezi eliptické galaxie a většinou jde o spirální galaxie obyčejné nebo s příčkou.\nBěhem tohoto období také probíhaly snahy o spektrofotometrický rozbor Seyfertových galaxií. Začalo být jasné, že spektra těchto galaxií nevypadají vždy stejně, a tak začaly být řazeny do podskupin podle vlastností jejich emisního spektra. Nejprve bylo zavedeno jednoduché dělení na typ I a typ II podle poměrné šířky jejich emisních čar.\nPozději bylo zjištěno, že některá Seyfertova jádra mají přechodné vlastnosti, a proto byly zavedeny další podskupiny: 1,2, 1,5, 1,8 a 1,9. (viz Třídění).\nPrvotní průzkumy Seyfertových galaxií byly zkreslené, protože započítávaly pouze nejjasnější představitele této skupiny. Pozdější průzkumy zahrnující i méně jasné a zastíněné Seyfertovy galaxie ukazují, že je tento jev poměrně častý a vyskytuje se u 16 ± 5 % všech galaxií. V blízkém okolí Mléčné dráhy (do 27 Mpc) se dokonce nachází několik desítek Seyfertových galaxií. Seyfertovy galaxie tvoří podstatnou část Markarjanových galaxií, což je katalog galaxií vykazujících ve svém jádře přebytek ultrafialového záření.\nAktivní galaktické jádro je hustá oblast uprostřed galaxie, která má v určitých úsecích elektromagnetického spektra nadprůměrný zářivý výkon. Galaxie s aktivním jádrem se také nazývají aktivní galaxie. Aktivní galaktická jádra jsou nejvýraznějšími zdroji elektromagnetického záření v celém vesmíru a jejich vývoj udává hranice kosmologických modelů. V závislosti na jejich typu se jejich zářivost může měnit v časovém měřítku od několika hodin po několik let. Dva největší druhy aktivních galaxií jsou kvasary a Seyfertovy galaxie a hlavní rozdíl mezi nimi je v množství jimi vydávaného záření. Jádro běžné Seyfertovy galaxie vydává ve viditelném světle záření srovnatelné se součtem záření všech hvězd v takové galaxii, zatímco jádro kvasaru je přinejmenším 100x jasnější než její hvězdy.\nSeyfertovy galaxie mají mimořádně jasná jádra, jejichž zářivost je 10 až 10 Sluncí. Pouze asi 5 % z nich září na rádiových vlnách; jejich záření je středně silné v oblasti záření gama a silné v rentgenové oblasti.\nJejich viditelné a infračervené spektrum ukazuje velmi jasné emisní čáry vodíku, helia, dusíku a kyslíku. Tyto čáry vykazují silné Dopplerovo rozšíření, ze kterého můžeme odvodit rychlosti hmoty od 500 do 4 000 km/s a které pravděpodobně vzniká blízko akrečního disku obklopujícího centrální černou díru.\n\nSpodní hranice hmotnosti ústřední černé díry může být vypočítána pomocí Eddingtonovy svítivosti,\ncož je jev způsobený tlakem záření. Předpokládejme, že je černá díra obklopena diskem svítícího plynu.\nPřitažlivé síly působící na hmotu disku a odpudivé síly způsobené tlakem záření se dají popsat zákonem převrácených čtverců. Pokud je gravitační síla způsobená černou dírou menší než odpudivá síla tlaku záření, disk se rozptýlí do okolí.\n\nEmisní čáry pozorované ve spektru Seyfertových galaxií mohou pocházet z povrchu samotného akrečního disku, nebo také z oblaků plynu zářícího díky ionizačnímu kuželi. Přesné umístění zářící oblasti se nedá snadno určit kvůli nedostatečnému rozlišení galaktického jádra na snímcích. Ovšem každá část akrečního disku má vůči směru pohledu pozorovatele odlišnou rychlost a čím rychleji plyn obíhá kolem černé díry, tím širší jsou emisní čáry ve spektru. Podobná závislost rychlosti na poloze se vyskytuje i u větrů v zářícím disku.\n\nPředpokládá se, že úzké čáry ve spektru pocházejí z vnějších oblastí aktivního galaktického jádra, kde se hmota pohybuje nižšími rychlostmi, zatímco široké spektrální čáry vznikají blízko u černé díry. Časová stálost úzkých čar dokazuje, že musí vycházet z rozsáhlé oblasti, naopak široké čáry se mohou měnit v poměrné krátkých časových úsecích. Tato proměnnost se využívá k určení umístění a stavby zářící oblasti pomocí techniky zvané . Tato technika zkoumá stavbu a pohyby oblasti vysílající široké spektrální čáry pomocí pozorovaných změn těchto čar, které jsou způsobeny předchozími změnami spojitého spektra. Podmínkou k využití této techniky je předpoklad, že spojité spektrum vychází z jediného ústředního zdroje.\nTato technika byla použita k průzkumu 35 aktivních galaktických jader a posloužila k výpočtu hmotností jejich ústředních černých děr a rozměru oblastí vysílajících široké spektrální čáry.\n\nZ pozorování několika rádiově hlučných Seyfertových galaxií vyplynula domněnka, že rádiové záření u nich vzniká jako synchrotronové záření ve výtrysku. Infračervené záření je způsobeno zářením v jiných oblastech spektra, které prach blízko jádra přesune do infračervené oblasti. O fotonech s nejvyšší energií se předpokládá, že vznikají inverzním Comptonovým jevem ve velmi horké koróně blízko černé díry.\n\nPodle spektrálních čar v jejich spektrech byly Seyfertovy galaxie nejprve rozděleny na typ I a typ II. Spektrum Seyfertových galaxií typu I obsahuje široké spektrální čáry, které zahrnují jak povolené čáry (například H I, He I nebo He II), tak užší zakázané čáry (například O III). Obsahuje také některé užší povolené čáry, ale i tyto užší čáry jsou mnohem širší než u obyčejných galaxií. Ovšem spektrum Seyfertových galaxií typu II obsahuje pouze úzké čáry, ať už povolené nebo zakázané. Zakázané čáry jsou spektrální čáry, které vznikají takovými přeskoky elektronů mezi energetickými hladinami, které normálně pravidla kvantové mechaniky zakazují, ale přesto mají určitou pravděpodobnost samovolného výskytu. Název \"zakázané\" je poněkud matoucí, protože příslušné přeskoky elektronů nejsou zakázané, ale spíše velmi nepravděpodobné.\nV některých případech spektrum obsahuje široké i úzké čáry, což byl důvod k zařazení takových galaxií do přechodné skupiny mezi typem I a typem II. Spektrum některých takových galaxií se v průběhu několika let změnilo z přechodného typu na typ II, ale typické široké emisní čáry Hα se neztratily buď vůbec, nebo pouze výjimečně.\nPodstata rozdílů mezi Seyfertovými galaxiemi typu I a typu II je předmětem pokračujících výzkumů. Je známo několik případů, kdy byly galaxie označeny za typ II pouze proto, že široké složky jejich spektrálních čar byly pouze obtížně zjistitelné. Někteří vědci předpokládají, že všechny Seyfertovy galaxie typu II jsou ve skutečnosti totožné s typem I, ale široké složky spektrálních čar jsou nepozorovatelné pod úhlem, pod jakým jsou k Zemi natočené. Přesněji řečeno je u Seyfertových galaxií typu I ústřední zdroj záření pozorován víceméně přímo, tedy se nahlíží přímo na oblast vyzařující široké spektrální čáry, neboli rychle se pohybující oblaka v okolí obří černé díry ležící uprostřed galaxie. Naopak u Seyfertových galaxií typu II je aktivní galaktické jádro zastíněné a pozorují se pouze chladnější vnější části nacházející se daleko od oblasti vysílající široké spektrální čáry. Tato teorie je známá jako sjednocený model Seyfertových galaxií (anglicky ).\nNení ovšem jasné, zda může tato domněnka vysvětlit všechny pozorované rozdíly mezi těmito dvěma typy.\nJádra Seyfertových galaxií typu I jsou velmi jasnými zdroji jak viditelného světla, tak ultrafialového a rentgenového záření. Jejich spektrum obsahuje dvě skupiny spektrálních čar: úzké čáry s šířkou několika stovek km/s (díky rudému posuvu se dá vyjádřit jako rychlost) a široké čáry s šířkou až 10 km/s.\nŠiroké čáry pochází z oblasti akrečního disku kolem obří černé díry, která je pro galaxii zdrojem energie, zatímco úzké čáry vznikají daleko mimo tuto oblast akrečního disku. Obě skupiny spektrálních čar jsou způsobeny vysoce ionizovaným plynem. Oblast vysílající široké čáry má rozměr 0,1 až 1 parseků. Tento rozměr R se dá odhadnout ze zpoždění odpovídajícímu času, který světlo potřebuje k cestě ze zdroje záření se souvislým spektrem k plynu vyzařujícímu tyto čáry.\nSeyfertovy galaxie typu II mají typicky jasné jádro a zároveň jsou jasné při pozorování na vlnových délkách infračerveného záření.\nJejich spektrum obsahuje úzké čáry odpovídající zakázaným přeskokům a široké čáry odpovídají silným dipólovým nebo interkombinačním přeskokům. V některých Seyfertových galaxiích typu II odhalil spektropolarimetrický rozbor (spektroskopie polarizované složky světla) zastíněné oblasti typu I. V případě NGC 1068 bylo naměřeno záření jádra odražené od mračna prachu, což vědci vysvětlují přítomností stínícího prachového prstence kolem jádra vysílajícího jasné spojité spektrum a široké spektrální čáry. Při bočním pohledu na galaxii je jádro nepřímo pozorováno díky odrazu světla od plynu a prachu nad a pod prstencem. Tento odraz způsobuje polarizaci odraženého světla.\nDonald Edward Osterbrock v roce 1981 zavedl označení dalších typů Seyfertových galaxií: typy 1,5, 1,8 a 1,9. Tyto podskupiny se rozdělují na základě vzhledu jejich spektra, přitom podskupiny označené vyšším číslem mají soubor širokých spektrálních čar slabší vzhledem k souboru úzkých čar.\nNapříklad typ 1,9 má širokou pouze čáru Hα, ale čáry vyššího řádu Balmerovy série nikoli. Typ 1,8 má velmi široké čáry Hα i Hβ, ale ty jsou ve srovnání s Hα velmi slabé. Typ 1,5 má obě tyto čáry srovnatelně silné.\nKromě přechodných typů mezi typy I a II (zahrnujících typy 1,2 až 1,9) se vyskytují další typy galaxií, které jsou Seyfertovým galaxiím velmi podobné nebo mohou být považovány za jejich podskupinu. V roce 1980 byly objeveny rádiové galaxie s jádrem typu LINER (), které se Seyfertovým galaxiím velmi podobají. Tyto galaxie mají výrazné emisní čáry díky slabě ionizovaným nebo neutrálním atomům, zatímco emisní čáry ze silně ionizovaných atomů jsou u nich poměrně slabé. Galaxie LINER mají mnoho společných znaků s málo zářícími Seyfertovými galaxiemi, například při pozorování ve viditelné oblasti spektra není možné rozeznat jejich celkové vlastnosti. Oba tyto druhy také mají oblast vyzařující široké spektrální čáry, ale oblast vyzařující tyto čáry má u galaxií LINER nižší hustotu.\nPříkladem takové galaxie je M104 v souhvězdí Panny, která je také známá pod názvem galaxie Sombrero.\nSeyfertovou a zároveň LINER galaxií je NGC 7213, která v porovnání s dalšími aktivními galaxiemi leží poměrně blízko k Zemi.\nDalší velmi zajímavou podskupinou jsou Seyfertovy galaxie typu I s úzkými čarami (NLSy1), které se staly předmětem rozsáhlého průzkumu.\nTyto galaxie mají mnohem užší spektrální čáry než obyčejné Seyfertovy galaxie typu I, strmé spektrum v oblasti tvrdého a měkkého rentgenového záření a silné záření na spektrální čáře Fe [II].\nJejich vlastnosti naznačují, že jde o mladá aktivní galaktická jádra se silným narůstáním černé díry, takže se u nich dá předpokládat poměrně malá, ale rostoucí hmotnost ústřední černé díry.\nVznikly také teorie, že jsou to galaxie v raném stupni vývoje a byly navrženy možné vazby mezi nimi a velmi zářivými infračervenými galaxiemi nebo Seyfertovými galaxiemi typu II.\n\nVětšina aktivních galaxií velmi daleko od Země a mají velký rudý posuv. Z toho se dá usoudit, že se vyskytovaly v raném období vesmíru a kvůli rozpínání vesmíru se od Země vzdalují vysokou rychlostí. Kvasary jsou nejvzdálenější pozorované galaxie, některé z nich jsou pozorovány ve vzdálenosti 12 miliard světelných let. Seyfertovy galaxie leží mnohem blíže než kvasary.\nZ důvodu konečné rychlosti šíření světla je pohled do velké vzdálenosti zároveň pohledem do historie. Proto pozorování aktivních galaktických jader ve velkých vzdálenostech a jejich nedostatek v blízkém vesmíru naznačují, že byly v raném období vesmíru mnohem častější, takže se dá předpokládat, že aktivní galaktická jádra mohou být raným obdobím vzniku galaxií. Pak je ovšem otázkou, jaký objekt se z takto vzdáleného aktivního galaktického jádra mohl vyvinout za tu dobu, než jeho světlo dorazilo k Zemi. Protějškem kvasarů, které mají velký rudý posuv (z>4), mohou být Seyfertovy galaxie typu I s úzkými čarami (NLSy1). Mají totiž mnoho společných vlastností, například vysokou metalicitu nebo podobný vzhled emisních spektrálních čar (silné čáry Fe [II], slabé čáry O [III]).\nNěkterá pozorování naznačují, že záření z aktivního galaktického jádra není kulově symetrické, ale spíš osově souměrné, protože záření z jádra vychází uspořádané do kuželovitého tvaru. Na základě těchto pozorování byly odvozeny modely, které vysvětlují různé typy galaktických jader jako jediný objekt pozorovaný z různých směrů. Takový model se nazývá sjednocený model Seyfertových galaxií (anglicky ). Tento model vysvětluje rozdíl mezi Seyfertovými galaxiemi typu I a typu II tím, že u typu II je oblast vysílající široké spektrální čáry zastíněná prstencem, který brání přímému pozorování této oblasti. Kvasary a blazary se tímto modelem také dají celkem jednoduše vysvětlit.\nHlavním problémem těchto sjednocených modelů zůstává vysvětlení, proč jsou některá aktivní galaktická jádra rádiově hlučná a jiná rádiově tichá. Tento rozdíl může souviset s otáčením ústřední černé díry.\n\nMezi Seyfertovy galaxie patří například tyto:\nmá ve svém jádru obří maser z vodních par, který se dá pozorovat na frekvenci 22 GHz.\n\n"}
{"id": "1357744", "url": "https://cs.wikipedia.org/wiki?curid=1357744", "title": "Vlámská opera", "text": "Vlámská opera\n\nKrálovská vlámská opera ( \"Koninklijke Vlaamse Opera\", či jen \"Vlaamse Opera\") je operní instituce ve vlámské části Belgie. Zahrnuje operní budovy ve dvou městech Antverpy a Gent.\n\nIdea sloučení dvou vlámských operních domů v Antverpách a v Gentu vznikla roku 1981, přičemž orchestr, sbor i ansámbl měly být sdílené. Spojení se uskutečnilo v roce 1988 a název sloučených divadel byl až do roku 1995 Opera voor Vlaanderen (Opera pro Vlámsko).\n\nRoku 1827 vypsalo město Antverpy zakázku výstavbu divadelní budovy. Vítězným se stal návrh architekta Pierra Bruna Bourly, který se v roce 1829 ujal výstavby budovy v klasicistním slohu. Kvůli Belgická revoluce se však dokončení značně zpozdilo a stavba divadla byla dokončena v roce 1834 a otevřena pod názvem Grand Théâtre resp. Théâtre Royal Français. \n\nStavba dnešní budovy Královské vlámské opery v Antverpách byla objednána v roce 1899 a otevřena roku 1907. Architektonický návrh od Alexise van Mechelena a Emiela van Averbeka byl realizován novobarokním stylu \"louis-seize\" hlediště pojme až tisíc diváků.\n\nBudova dnešní Vlámské opery v Gentu (Koninklijke Opera van Gent) byla postavena v roce 1840 podle návrhu Louise Roelandta. Kromě velkého sálů jsou v budově další tři velké místnosti, které jsou využívány pro konference a společenské události. Foyer, reduta a monumentální Lullyho sál ve francouzském stylu vede do velkého sálu, kde se konají operní a baletní představení ale také koncerty a kongresy. \n\nBudova ve tvaru písmene „L“ je vyzdobena renomovanými pařížskými umělci tehdejší doby, Humanité-René Philastrem a Charlesem-Antoinem Cambonem. Původně měl sál kapacitu asi 1800 míst, ta však byla při rekonstrukcích zredukována na 965 ovšem se zásadně lepším výhledem na jeviště. Lustr s více než 80 žárovkami měří 3 × 4,5 m. Kupole je vymalována ve stylu trompe-l’œil.\n\n\n"}
{"id": "1357745", "url": "https://cs.wikipedia.org/wiki?curid=1357745", "title": "Zielony Staw Gąsienicowy", "text": "Zielony Staw Gąsienicowy\n\nZielony Staw Gąsienicowy případně Suczy Staw je ledovcové jezero ve skupině Gąsienicowých Stawů ve Vysokých Tatrách v Polsku. Nachází se v západní části údolí Doliny Zielone Gąsienicowe pod Kasprovým vrchem. Má rozlohu 3,8440 ha a je 275 m dlouhé a 238 m široké. Dosahuje maximální hloubky 15,1 m a objem vody v něm činí 2600 500 m³. Leží v nadmořské výšce 1672 m.\n\nJezero má tvar poloviny elipsy, která je na jihu zaoblená a na severu uříznutá. Severozápadně od jezera se nachází Kotlinowy Stawek a na východě Kurtkowiec. Na jihu se nad jezerem táhne nejzápadnější část hraničního hlavního hřebene Vysokých Tater s Ľaliovým sedlem a Krajnou kopou.\n\nNa jihu ústí do jezera krátký potok. Ze severozápadního konce odtéká na sever do Litworoweho Stawu Sucha Woda Gąsienicowa, která částečně mizí v ponorech, které se nacházejí u jezera a jeden z nich je propojen s Goryczkowym Wywierzyskem v Dolině Bystrej. Pleso bylo po roce 1945 uměle zarybněno sivenem americkým. Rozměry jezera v průběhu času zachycuje tabulka:\n Černá turistická značka od dolní stanice lanovky na Kasprov vrch vede po severovýchodním břehu.\n\n\n"}
{"id": "1357789", "url": "https://cs.wikipedia.org/wiki?curid=1357789", "title": "Sextus Pompeius", "text": "Sextus Pompeius\n\nSextus Pompeius Magnus Pius (67 př. n. l. Řím – 35 př. n. l. Milét) byl vojevůdce a politik ve starověkém Římě, nejmladší syn Pompeia Velikého (jeho matkou byla Mucia Tertia). Jako přesvědčený zastánce republiky bojoval proti Juliu Caesarovi a po jeho smrti proti druhému triumvirátu. Napřed byla jeho základnou Hispánie, odkud se po porážce v bitvě u Mundy přesunul na Sicílii a díky silnému loďstvu ovládl velkou část Středomoří. V roce 39 př. n. l. byla uzavřena mírová smlouva z Misena, která mu přiznala funkci prokonzula a vládu nad Sicílií, Sardinií a Korsikou. O rok později však boje propukly znovu a 3. září 36 př. n. l. uštědřil Marcus Vipsanius Agrippa Sextu Pompeiovi rozhodující porážku v námořní bitvě u Naulocha. Pompeius pak uprchl do Milétu, kde ho zajal Marcus Titius a nechal ho bez soudu popravit jako piráta, aby se zavděčil Marku Antoniovi.\n\n"}
{"id": "1357797", "url": "https://cs.wikipedia.org/wiki?curid=1357797", "title": "A-29", "text": "A-29\n\nA-29 či A29 může mít v různých oblastech různé významy:\n\n\n\n\n"}
{"id": "1357808", "url": "https://cs.wikipedia.org/wiki?curid=1357808", "title": "Langa de Duero", "text": "Langa de Duero\n\nLanga de Duero je španělská obec, která leží v comarce Tierras del Burgo v leónské provincii Soria V obci žije  obyvatel. Langa de Duero leží asi 150 km severně od Madridu, 88 km na západ od Sorie, 30 km na západ od Burgo de Osma a 28 km na východ od Arandy de Duero. Obcí protéká řeka Duero. V okolí obce, stejně jako v dalších obcích v údolí Duera, se pěstuje víno (Ribera del Duero).\n\nOsídlení se v tomto místě datuje od 1. století př. n. l., nejprve bylo keltiberské, římské, křesťanské, pak muslimské a opět křesťanské. Nad obcí se tyčí hrad Langa de Duero (nazývaný též „El Cubo“ – \"kostka\") z 15. století, v obci se pak nachází kostel sv. Michaela Archanděla z 18. století.\n\nObcí prochází obchvat silnice N 122, která tvoří spojnici mezi městy Soria, Valladolid a Zamora. Přes řeku Duero vede starý kamenný most. Obcí procházela železniční trať Valladolid–Ariza, která však byla v roce 1994 uzavřena a zrušena.\n\n\n"}
{"id": "1357809", "url": "https://cs.wikipedia.org/wiki?curid=1357809", "title": "805 (číslo)", "text": "805 (číslo)\n\nOsm set pět je přirozené číslo. Římskými číslicemi se zapisuje DCCCV a řeckými číslicemi ωε. Následuje po čísle osm set čtyři a předchází číslu osm set šest.\n\n805 je:\n\n"}
{"id": "1357810", "url": "https://cs.wikipedia.org/wiki?curid=1357810", "title": "806 (číslo)", "text": "806 (číslo)\n\nOsm set šest je přirozené číslo. Římskými číslicemi se zapisuje DCCCVI a řeckými číslicemi ως. Následuje po čísle osm set pět a předchází číslu osm set sedm.\n\n806 je:\n\n"}
{"id": "1357813", "url": "https://cs.wikipedia.org/wiki?curid=1357813", "title": "807 (číslo)", "text": "807 (číslo)\n\nOsm set sedm je přirozené číslo. Římskými číslicemi se zapisuje DCCCVII a řeckými číslicemi ωζ. Následuje po čísle osm set šest a předchází číslu osm set osm.\n\n807 je:\n\n"}
{"id": "1357818", "url": "https://cs.wikipedia.org/wiki?curid=1357818", "title": "808 (číslo)", "text": "808 (číslo)\n\nOsm set osm je přirozené číslo. Římskými číslicemi se zapisuje DCCCVIII a řeckými číslicemi ωη. Následuje po čísle osm set sedm a předchází číslu osm set devět.\n\n808 je:\n\n"}
{"id": "1357819", "url": "https://cs.wikipedia.org/wiki?curid=1357819", "title": "809 (číslo)", "text": "809 (číslo)\n\nOsm set devět je přirozené číslo. Římskými číslicemi se zapisuje DCCCIX a řeckými číslicemi ωθ. Následuje po čísle osm set osm a předchází číslu osm set deset.\n\n809 je:\n\n"}
{"id": "1357824", "url": "https://cs.wikipedia.org/wiki?curid=1357824", "title": "Zmarzły Staw Gąsienicowy", "text": "Zmarzły Staw Gąsienicowy\n\nZmarzły Staw Gąsienicowy nebo Zmarzły Staw pod Zawratem je karové ledovcové jezero ve skupině Gąsienicowých Stawů v Dolině Gąsienicowe ve Vysokých Tatrách v Polsku. Je jedním ze dvou nacházejících se v její východní části, nazývané Dolina Czarna Gąsienicowa, přičemž druhým je Czarny Staw Gąsienicowy. Má rozlohu 0,2820 ha a je 77 m dlouhé a 50 m široké. Dosahuje maximální hloubky 3,7 m a objem vody v něm činí 6360 m³. Leží v nadmořské výšce 1787 m.\n\nJezero má oválný tvar. Nad jeho západním břehem se zvedají štíty Kościelec a Zadni Kościelec. Na jihu a východě probíhá hřeben s turistickou trasou Orla Perć, sedlem Zawrat a Kozim Wierchem na jihu a Zadnim Granatem na východě.\n\nNa ji6ním konci do jezera ústí Czarny Potok Gąsienicowy a odtéká na sever. Rozměry jezera v průběhu času zachycuje tabulka:\n\n\n"}
{"id": "1357826", "url": "https://cs.wikipedia.org/wiki?curid=1357826", "title": "Radnice (Frýdlant)", "text": "Radnice (Frýdlant)\n\nRadnice je administrativní budova ve Frýdlantě, městě ve Frýdlantském výběžku v Libereckém kraji na severu České republiky. Objekt stojí při severozápadní straně zdejšího náměstí pojmenovaném po prvním československém prezidentovi, Tomáši Garrigue Masarykovi.\n\nUvnitř frýdlantského náměstí stávala radnice, která je prvně doložená roku 1532. Mezi roky 1584 a 1588 se opravy provedené zedníkem Jakubem a kameníkem z Waltersdorfu dočkala radniční věž. Poškození stavby způsobené požárem z roku 1634 opravili K. Erben z Machlína spolu s H. Hahnem z Lubaně. Další požár roku 1797 ovšem stavbu zničil úplně. Následující rok (1798) radnici podle předchozích dispozic nově vystavěl zedník F. Thun a kameník Karel Jantsch z Liberce. Objekt měl půdorys ve tvaru obdélníka a byl vybudován ve slezském stylu. V jihozápadním rohu stavby měl situovanou věž, jež byla v přízemí hranolová a ve vyšších patrech pak osmiboká. Přízemní část stavby obsahovala stánky pro prodej chleba nebo soli a v patře se nacházela radní síň. Původní heraldické desky, které se na radnici nacházely, se po vybudování nové radnice přestěhovaly tam. Po vybudování nové radnice byla stará roku 1897 zbořena.\nVýstavba a podoba liberecké radnice, dokončené roku 1893, inspirovala k úpravám svých radnic či k budování nových staveb i obyvatele dalších měst v jejím okolí. Mezi ně patřil i Frýdlant, který se jako sídlo clam-gallasovského panství, chtěl Liberci vyrovnat. Místní zastupitelé proto angažovali Franze Neumanna, který před tím naplánoval stavbu radnice v Liberci. Objekt stojí na místě zbouraných původních čtyř domů a nahrazoval původní radnici, která do roku 1897 stávala v centru náměstí. Investorem novostavby, jež měla představovat sílu zdejšího průmyslu, se stala místní spořitelna. Stavba nové radnice byla dokončena v roce 1896 a její prostory poté využíval také záložní spolek, městská spořitelna či policie.\n\nRoku 1973 prošel objekt generální rekonstrukcí elektroinstalace a během pěti let, mezi roky 1985 a 1989, byl opraven balkon nad hlavním vchodem. Na začátku 21. století, roku 2001, se čištění a rekonstrukce dočkaly kamenné prvky na věži. Poškozené prvky, které nesly ochoz nebo balkony, byly opraveny nebo případně nahrazeny novými. Nad věžní hodiny navíc dělníci doplnili ochrannou stříšku. Další opravou prošla radnice v letech 2009 a 2010, kdy objekt získal široký výtah, díky němuž je bezbariérově přístupný, dále nové nátěry získala všechna okna a obnoveny byly i vitráže. Následkem škod, které způsobila povodeň v roce 2010, kdy na náměstí bylo 1,5 metu vody, se ještě v témže roce opravily podlahy v přízemí budovy.\n\nObjekt je stejně jako jeho liberecký vzor postaven ve slohu německé neorenesance, v níž se objevují prvky jak slezské, tak severoněmecké cihlové architektury. Půdorysně má radnice podobu písmene „U“, uvnitř kterého se nachází centrální nádvoří, jež je přístupné průjezdem z boční strany budovy. Samotná stavba radnice je vůči okolní stavbě vyšší, a proto lze předpokládat, že měla ještě proběhnout asanace náměstí.\n\nBudova radnice je postavena z hrubých neomítnutých cihel používaných při stavbě komínů. Římsy, štíty nebo ozdoby jsou ale vytesány z pískovce. Nároží mezi náměstím a ulicí Míru tvoří vyhlídková věž vysoká 48 metrů. Jsou na ní dva malé balkóny, nad nimi věžní hodiny a ochoz spojující čtyři nárožní vížky. Ve středu věže je nejvyšší prvek stavby, dlátová střecha uzavírající věž zakončená dvěma makovicemi. Na straně přivrácené do náměstí se nachází podloubí, nad nímž se v patře nachází obřadní sál, na který z vnější strany – do náměstí – navazuje balkón. Ve stěně mezi sálem a balkónem se nachází velké sdružené vitrážové okno. Po jeho stranách se na fasádě nachází sochy od sochaře Friedela z Vídně. Od okna nalevo skulptura představuje alegorii práce a obětavosti, napravo zas věrnost a spravedlnost. Nad vitrážovým oknem se nachází kamenný městský znak, jenž drží dvě pážata.\n\nNejokázalejším prostorem radnice je jednak obřadní síň, tak také vstupní hala situovaná do zvýšeného přízemí. Halu uzavírá křížová klenba podepíraná dvěma řadami sloupů. Na schodišti v budově se nachází busta Albrechta z Valdštejna, jejímž autorem je sochař Heinrich Karl Scholze z Raspenavy. Velká vitrážová okna, která zaplatili zdejší průmyslníci, vytvořil Johann Ressel.\n\nNa radniční věži se nachází zvonkohra, jež hraje každou hodinu a skladby se mění od vážné hudby po dechovkové motivy. Během adventního času zní z věže koledy. Místní o zvonkohře tvrdí, že ji ovládá skřítek Fridolín. Ve skutečnosti jsou ale na vyhlídkovém ochozu věže radnice umístěny elektronické zvukové reproduktory, jež hudbu šíří do okolí. Na plošinu je proto návštěvníkům s ohledem na intenzitu vyluzovaného zvuku umožněn vstup až po odehrání skladby ze zvonkohry.\n\n"}
{"id": "1357827", "url": "https://cs.wikipedia.org/wiki?curid=1357827", "title": "Konstal 106N", "text": "Konstal 106N\n\nKonstal 106N je typ tramvaje vyráběné v polském podniku Konstal od konce 70. let do začátku 90. let 20. století.\n\nTramvaj 106N vychází z konstrukce typu Konstal 105N ze 70. let 20. století. Jde o jednosměrný čtyřnápravový motorový tramvajový vůz se čtyřmi dveřmi. Vozy jsou vybaveny elektrickou tyristorovou výzbrojí. Podlaha se v tramvaji 106N nachází ve výšce 910 mm nad temenem kolejnice. Laminátové sedačky jsou v interiéru rozmístěny systémem 1+1. Řidičova kabina je uzavřená a oddělená od salónu pro cestující. Vozová skříň je usazena na dvou dvounápravových podvozcích, přičemž všechny nápravy jsou hnací. Každou nápravu pohání jeden trakční motor LTa-220 s výkonem 41,5 kW. Proud je z trolejového vedení odebírán pantografem. Tramvaje tohoto typu nejsou určeny pro rozchod koleje menší než 1435 mm.\n\nVozy označené 106Na měly odlišný typ elektrické výzbroje. Tramvaje 106N se vyznačovaly značnou poruchovostí. Různými stupni rekonstrukce prošla většina tramvají 106N v Poznani a ve Varšavě.\n\nV letech 1977–1991 bylo vyrobeno 11 vozů.\n\nVozy typu 106Na byly do Štětína dovezeny v roce 1991 (č. 781 a 782). Provoz vozu č. 781 byl ukončen roku 1999, následně byl využit jako zdroj náhradních dílů pro druhou tramvaj a poté byl sešrotován. Vůz č. 782 byl v roce 2001 vyřazen a měl být zachován jako historické vozidlo. K tomu ale nedošlo a odstrojená tramvaj byla sešrotována.\n"}
{"id": "1357828", "url": "https://cs.wikipedia.org/wiki?curid=1357828", "title": "28. kongres Občanské demokratické strany", "text": "28. kongres Občanské demokratické strany\n\n28. kongres ODS se konal 13. a 14. ledna 2018 v Ostravě. \n\nKongres se konal necelé tři měsíce od voleb, v nichž nakonec ODS skončila druhá se ziskem 11,32 % hlasů a 25 mandátů. Ačkoliv výsledkově zaostala o téměř 20 % za vítězem, tak vzhledem k předvolebním prognózám a minulosti, kterou si strana prošla, výsledek byl považován za úspěch. Na kongresu tak stávající vedení obhájilo své funkce. Kongres zároveň probíhal ve stínu dvou významných události na politické scéně. Jednou byla žádost menšinové první vlády Andreje Babiše o důvěru, o níž bylo zřejmé, že ji však nezíská. ODS spolu s ostatními stranami nakonec hlasovala proti udělení důvěry, přičemž na kongresu se usnesla, že nepodpoří ani případnou druhou menšinovou vládu stejného premiéra. Druhou bylo první kolo prezidentských voleb. Strana oficiálně žádného kandidáta pro první kolo nepodpořila, nicméně někteří členové vyjádřili podporu svému bývalému předsedovi Mirku Topolánkovi. Pro druhé kolo vyslovila podporu Jiřímu Drahošovi. \n\n"}
{"id": "1357842", "url": "https://cs.wikipedia.org/wiki?curid=1357842", "title": "Jenga", "text": "Jenga\n\nJenga (výslovnost [dženga]) je moderní společenská hra testující zručnost, jejímž účelem je postavit z dřevěných špalíků co nejvyšší věž. Vynalezla ji Leslie Scottová a představila ji na veletrhu hraček v Londýně v roce 1983. Název je inspirován autorčiným pobytem v Africe: „Jenga!“ znamená ve svahilštině „Stavěj!“ \n\nJenga je určena pro dva a více hráčů. Na počátku se postaví pravidelná věž z dřevěných, případně plastových kvádrů: v základní verzi je jich 54 (v osmnácti patrech po třech) o rozměrech 1,5 cm × 2,5 cm × 7,5 cm. Soupeři se pak střídají v jednotlivých tazích, při kterých berou jednou rukou ze spodní části věže vždy jeden špalík a kladou ho na její vrchol tak, aby neporušili stabilitu celé konstrukce. Po každém tahu se počká deset sekund, jestli stavba vydrží. Hra končí ve chvíli, kdy se věž zhroutí, vítězem se pak stává hráč, který položil poslední kvádr. \n\nExistuje řada obměn původní hry, jako je Jenga Xtreme s dřívky lichoběžníkového průřezu, jenga s barevnými či očíslovanými špalíky různé hodnoty nebo jenga kombinovaná s prvky rulety, kostek, plněním úkolů ve stylu vadí nevadí nebo jedna z neoficiálních verzí je založena na používání při hře šachových hodin. Firma Nintendo také uvedla na trh videohru \"Jenga World Tour\".\n\n"}
{"id": "1357843", "url": "https://cs.wikipedia.org/wiki?curid=1357843", "title": "František Vosecký", "text": "František Vosecký\n\nFrantišek Vosecký (* 23. listopadu 1986 Praha) je český politik a marketingový poradce, od roku 2014 zastupitel městské části Praha 7 (v letech 2015 až 2018 také radní městské části), bývalý člen Zelených.\n\nAbsolvoval Gymnázium Jana Keplera v Praze a následně studoval Fakultu sociálních věd Univerzity Karlovy. Pracoval jako marketingový poradce.\n\nFrantišek Vosecký žije v Praze, konkrétně v městské části Praha 7. Je ženatý.\n\nOd roku 2011 byl členem Zelených.\n\nV komunálních volbách v roce 2014 byl zvolen jako člen SZ zastupitelem městské části Praha 7, a to na kandidátce uskupení \"Koalice PRO 7\" (tj. SZ, Piráti, SNK ED a nezávislí). V prosinci 2015 se stal radním městské části pro oblasti sport, místní Agenda 21, podpora podnikání a zdravotnictví. Ve volbách v roce 2018 post zastupitele městské části obhájil, když kandidoval jako člen Zelených za uskupení \"\"Piráti a Zelení Praha 7\"\". Skončil však v pozici radního.\n\nVe volbách do Poslanecké sněmovny PČR v roce 2017 kandidoval za Zelené v Praze, ale neuspěl. V lednu 2018 byl na sjezdu Zelených v České Třebové zvolen členem předsednictva strany. Na tuto funkci rezignoval v říjnu 2018, v prosinci téhož roku pak ze strany vystoupil.\n"}
{"id": "1357851", "url": "https://cs.wikipedia.org/wiki?curid=1357851", "title": "810 (číslo)", "text": "810 (číslo)\n\nOsm set deset je přirozené číslo. Římskými číslicemi se zapisuje DCCCX a řeckými číslicemi ωι. Následuje po čísle osm set devět a předchází číslu osm set jedenáct.\n\n810 je:\n\n"}
{"id": "1357852", "url": "https://cs.wikipedia.org/wiki?curid=1357852", "title": "811 (číslo)", "text": "811 (číslo)\n\nOsm set jedenáct je přirozené číslo. Římskými číslicemi se zapisuje DCCCXI a řeckými číslicemi ωια. Následuje po čísle osm set deset a předchází číslu osm set dvanáct.\n\n811 je:\n\n"}
{"id": "1357853", "url": "https://cs.wikipedia.org/wiki?curid=1357853", "title": "812 (číslo)", "text": "812 (číslo)\n\nOsm set dvanáct je přirozené číslo. Římskými číslicemi se zapisuje DCCCXII a řeckými číslicemi ωιβ. Následuje po čísle osm set jedenáct a předchází číslu osm set třináct.\n\n812 je:\n\n"}
{"id": "1357854", "url": "https://cs.wikipedia.org/wiki?curid=1357854", "title": "813 (číslo)", "text": "813 (číslo)\n\nOsm set třináct je přirozené číslo. Římskými číslicemi se zapisuje DCCCXIII a řeckými číslicemi ωιγ. Následuje po čísle osm set dvanáct a předchází číslu osm set čtrnáct.\n\n813 je:\n\n"}
{"id": "1357859", "url": "https://cs.wikipedia.org/wiki?curid=1357859", "title": "Christian Ludwig Boxberg", "text": "Christian Ludwig Boxberg\n\nChristian Ludwig Boxberg (24. dubna 1670, Sondershausen – 1. prosince 1729, Görlitz) byl německý hudební skladatel a varhaník.\nChristian Ludwig Boxberg se narodil v durynském Sondershausenu 24. dubna 1670 v rodině dvorního varhaníka. Absolvoval Tomášskou školu v Lipsku (zkoušku dospělosti složil roku 1686). Své další hudební vzdělání obdržel patrně u tomášského kantora Johanna Schelleho a u vedoucího lipské a drážďanské opery Nicolause Adama Strungka, za jehož žáka se označil v předmluvě k opeře \"Amyntas und Phyllis\". V letech 1692–1702 byl Boxberg varhaníkem v saském Großenhainu, kromě toho působil na různých místech jako vedoucí opery, operní skladatel, zpěvák a libretista. Když byla při otevření lipské opery v roce 1693 uvedena Strungkova \"Alceste\", vystoupil jako zpěvák v tenorové roli veselého sluhy Lesba. Od roku 1694 až 1697 byl dvorním kapelníkem ve Wolfenbüttelu, v letech 1697–1698 zase v Ansbachu, v roce 1700 pak v Kasselu. V Ansbachu byly uvedeny jeho opery \"Orion\", \"Die verschwiegene Treue\" a \"Sardanapalus\", obě poslední jako první německojazyčné opery v dosud čistě italském repertoáru. Po Strungkově smrti roku 1700 vypukl vleklý spor o budoucnost scény a provozovací práva, v němž se Boxberg přidal na stranu architekta operního domu Sartoria, který však proces se Strungkovými potomky prohrál. Boxberg proto ukončil svou jevištní kariéru a v roce 1702 nastoupil na místo varhaníka při kostele sv. Petra a Pavla v Görlitz. Napříště se věnoval především chrámové hudbě, obzvláště skládání kantát. K vysvěcení nových zhořeleckých Slunečních varhan od Eugena Caspariniho roku 1703 vydal Boxberg spis s podrobným popisem tohoto nástroje. Svou žádost o místo varhaníka v Görlitz zdůvodnil přáním po méně rušném životě, než který vedl předtím jako dvorní vedoucí opery a operní skladatel. Toto přání se mu zřejmě vyplnilo, neboť zůstal v úřadě až do své smrti, která jej zastihla 1. prosince 1729.\nBoxbergovy opery pokračují v tradici, kterou založil Nicolaus Adam Strungk. Přes použití německého jazyka nesou jevištní díla obou skladatelů zřetelné stopy italského stylu, obzvláště pak opery benátské. Z Boxbergovy jediné zachované opery \"Sardanapalus\" lze usoudit, že jeho síla tkví spíše v lehce srozumitelném lidovém výrazu než v melodické propracovanosti a odpovídajícímu utváření instrumentálních předeher a ritornell. Formálně toto dílo zcela následuje opery Pietra Antonia Cestiho. Také ve svých libretech se Boxberg úzce orientuje na italské předlohy. Boxbergovo kantátové dílo se na jedné straně skládá z velkoryse pojatých skladeb s vícero textově odlišnými větami a velkým obsazením, na straně druhé potom z chorálních kantát, volných biblických kanát a jednoduchých sólově obsazených kantát pro soprán a trio-sonátový doprovod. Hlavní část těch posledně jmenovaných sestává z jedné fráze následované strofickou písňovou árií se závěrečným opakováním fráze. Šest zbývajících kantát má podobu árií s jednou nebo dvěma melodiemi.\nLibreta k operám N. C. Strungka, všechna z Lipska, hudba se nedochovala.\n\n"}
{"id": "1357864", "url": "https://cs.wikipedia.org/wiki?curid=1357864", "title": "Australian Open 2018 – smíšená čtyřhra", "text": "Australian Open 2018 – smíšená čtyřhra\n\nSmíšená čtyřhra Australian Open 2018 probíhala ve druhé polovině ledna 2018. Do mixu melbournského grandslamu nastoupilo třicet dva dvojic. Obhájcem titulu byl americko-kolumbijský pár Abigail Spearsová a Juan Sebastián Cabal, který ve čtvrtfinále dohrál na raketách pátých nasazených Tímey Babosové s Rohanem Bopannou.\n\nVítězem se staly kanadsko-chorvatské turnajové osmičky Gabriela Dabrowská s Matem Pavićem, které ve finále zdolaly maďarsko-indický pár Babosová a Bopanna po dramatickém třísetovém průběhu. Šampioni odvrátili v supertiebreaku mečbol soupeřů a rozdělili si částku 160 000 australských dolarů, poražení pak poloviční odměnu. Dabrowská s Pavićem získali druhý grandslam ze smíšené čtyřhry, když Kanaďanka triumfovala již s Bopannou na French Open 2017 a Chorvat získal trofej se Siegemundovou na US Open 2016. 24letý Pavič tak ovládl během necelých 24 hodin dvě deblové soutěže Australian Open 2018 po výhře v mužské čtyřhře a celkově si připsal přes 325 tisíc amerických dolarů.\nZávěrečný nedělní program grandslamu se stal prvním hracím dnem, v němž došlo k zatažení střechy nad centrem Rod Laver Arena v důsledku bezpečnostních teplotních pravidel. Organizátoři nařídili zastřešení pro vysokou teplotu blížící se 40 °C (104 °F) a finále mixu i navazující mužské dvouhry se odehrály v halových podmínkách. Tento preventivní krok byl kritizován tenisty, např. Jamiem Murraym, Marinem Čilićem, Patem Cashem či Gregem Rusedskim.\n\n Latisha Chan / Jamie Murray \"(2. kolo)\"\n"}
{"id": "1357866", "url": "https://cs.wikipedia.org/wiki?curid=1357866", "title": "Warsaw Spire", "text": "Warsaw Spire\n\nWarsaw Spire (česky: Varšavská spirála) je komplex neomodernistických a eklekticistických kancelářských budov ve Varšavě, hlavním městě Polska. Nejvyšší a největší z budov sahá anténou do výšky 220 metrů, budova má výšku 180 metrů, 49 pater. Je druhou nejvyšší budovou ve městě a v zemi. Budovy B a C mají 55 metrů. Celý komplex byl postaven mezi lety 2011 až 2016.\n\nTento komplex získal v roce 2017 český titul Zahraniční stavba roku v architektonické soutěži Stavba roku. Tato cena je udělovaná stavbám, které byly realizovány českou firmou, varšavská spirála totiž byla postavena společností AGC Flat Glass Czech.\n"}
{"id": "1357871", "url": "https://cs.wikipedia.org/wiki?curid=1357871", "title": "Vlkošov (tvrz)", "text": "Vlkošov (tvrz)\n\nVlkošov je tvrz ve stejnojmenné vesnici u Bezvěrova v okrese Plzeň-sever. Postavena byla v patnáctém století a až do poloviny sedmnáctého století sloužila jako panské sídlo. Dochovala se z ní dvoukřídlá budova a část opevnění. Areál tvrze je chráněn jako kulturní památka ČR.\n\nTvrz ve Vlkošově stála nejspíše již ve čtrnáctém století, kdy vesnice patřila Bušku Caltovi z Kamenné Hory, ale první písemná zmínka o ní pochází až z roku 1437. Po roce 1390 od něj panství koupil Jetřich Hošťálek z Hojnestu a po něm se majitelem stal zeman Půta z Vetlé připomínaný roku 1406. Jemu tvrz patřila nejspíše až do období husitských válek, během kterých zanikla.\n\nV roce 1437 vesnici získali Racek a Příbram z Račína. Některý z příslušníků jejich rodu nechal ještě v patnáctém nebo na přelomu patnáctého a šestnáctého století postavit novou tvrz. Bratři Mikuláš a Lorenc z Račína si ji v letech 1545 a 1550 nechali vložit do desk zemských. Časem se Lorenc z Račína stal jediným majitelem a sídlil na tvrzi až do své smrti roku 1590, kdy po něm panství zdědil syn Bohuslav z Račína. Ten zemřel někdy v letech 1602–1603 a vlkošovskou část panství po něm převzal syn Adam Ondřej z Račína. Druhou část, Brložec, zdědil Bohuslavův bratr Mikuláš z Račína. Adam Ondřej z Račína se zúčastnil stavovského povstání, při kterém obsadil Klášter Teplá, za což byl potrestán konfiskací Vlkošova.\n\nRoku 1623 panství od královské komory získal Jiří Kokořovec z Kokořova, který sídlil na žlutickém zámku. Když Jiří Kokořovec roku 1651 zemřel, jeho syn Adam Václav Kokořovec Vlkošov připojil k nečtinskému panství. V šedesátých letech sedmnáctého století nechal tvrz barokně upravit. Sám však sídlil ve Žluticích a tvrz sloužila jen vrchnostenským úředníkům. V roce 1788 byla upravena na sýpku.\n\nBudovu tvrze tvoří dvě křídla, z nichž delší severní má nároží armovaná kamennými kvádry. Severozápadní nároží obou křídel je zpevněné opěrnými pilíři. Dovnitř se vchází z terasy podklenuté několika poli novodobé valené klenby. Obě křídla mají hrázděné štíty. Ve sklepích severního křídla se dochovaly pozůstatky gotických kleneb. Do sklepení se vcházelo portálkem se skoseným ostěním, ale při novodobých úpravách byl portál odstraněn.\n\nTvrz byla opevněná valy a příkopy. Vnitřní příkop byl částečně zasypán, ale vnější opevnění se dochovalo v celém obvodu. Tvoří je mohutný val, za kterým se nachází vodní příkop, do kterého se napouští voda z rybníka na severním okraji areálu.\n"}
{"id": "1357872", "url": "https://cs.wikipedia.org/wiki?curid=1357872", "title": "Nicolaus Bruhns", "text": "Nicolaus Bruhns\n\nNicolaus Bruhns (křestní jméno psáno i Nikolaus, příjmení Bruhn nebo Bruns; prosinec 1665 Schwabstedt – 8. dubna 1697 Husum) byl německo-dánský hudební skladatel, varhaník a houslista. Je považován za předního reprezentanta severoněmecké varhanní školy. Z jeho skladatelského díla se dochovala čtyři úplná varhanní díla a dvanáct duchovních kantát. \n"}
{"id": "1357876", "url": "https://cs.wikipedia.org/wiki?curid=1357876", "title": "Hymna Severoatlantické aliance", "text": "Hymna Severoatlantické aliance\n\nHymna Severoatlantické aliance (NATO) je 90 sekund trvající instrumentální skladba. Skladbu, pojmenovanou jednoduše jako „\"Hymna NATO\"“, složil ke 40. výročí vzniku aliance v roce 1989 dirigent lucemburského armádního orchestru, kapitán André Reichling. Skladba se poté hrála na mnoha akcích aliance, například na summitech NATO. Oficiálně však byla skladba, jako hymna NATO, přijata až 3. ledna 2018, tedy po 29 letech.\n\nSkladba byla zkomponována pro dvacet hudebních nástrojů: pikolu, flétnu, hoboj, tři klarinety, tři saxofony, dva kornety, dvě trubky, roh, barytonový roh, tři trombóny, tubu a buben.\n\nSeveroatlantická aliance byla založena 4. dubna 1949 podpisem severoatlantické smlouvy. Bylo několik návrhů na hymnu Severoatlantické aliance:\n\n\n\n\n"}
{"id": "1357878", "url": "https://cs.wikipedia.org/wiki?curid=1357878", "title": "Derecho", "text": "Derecho\n\nDerecho , též derečo (ze španělského derecho, // – přímý) je rozlehlý, dlouhotrvající projev bouřkového systému, při kterém vane silný vítr v přímém směru. Často bývá velmi ničivý, dosahuje až síly vichřice. Zasahuje území o délce stovek kilometrů.\n\nObvykle se vyskytuje v Severní Americe, ale ani výskyty v Evropě včetně Česka nejsou výjimečné.\n\nVelmi silné derecho zasáhlo 11. srpna 2017 severovýchodní Čechy a následně i velkou část Polska. Napáchalo obrovské škody včetně rozsáhlých polomů a zabilo pět lidí.\n"}
{"id": "1357880", "url": "https://cs.wikipedia.org/wiki?curid=1357880", "title": "Pierre Batiffol", "text": "Pierre Batiffol\n\nPierre Batiffol (27. ledna 1861 Toulouse – 13. ledna 1929 Paříž), byl francouzský římskokatolický kněz a historik činný na konci 19. a počátku 20. století, specialista na dějiny dogmatu. Po svém vysvěcení na kněze v roce 1882 studoval na Institut catholique de Paris, École pratique des hautes études a v Římě; byl žákem Louise Duchesna a Giovanniho Battisty de Rossi. V letech 1897–1906 byl rektorem Katolické univerzity v Toulouse, následně byl neprávem obviněn z modernismu a věnoval se výlučně historickému studiu v Paříži.\n\n"}
{"id": "1357881", "url": "https://cs.wikipedia.org/wiki?curid=1357881", "title": "Sídlo Rastorgujevových a Charitonovových", "text": "Sídlo Rastorgujevových a Charitonovových\n\nSídlo Rastorgujevových a Charitonovových () je klasicistní rezidence s parkem v Jekatěrinburgu, architektonická památka federálního významu. Nachází se v centru města na ulici Karla Liebknechta.\n\nPůvodním majitelem pozemku byl guberniální sekretář S. A. Isakov. V roce 1794 přistoupil k výstavbě kamenného domu, avšak rok nato zemřel. Kupec Lev Ivanovič Rastorgujev od vdovy nemovitost zakoupil a roku 1814 již na pozemku stály dva domy, z nich jeden dvoupatrový s belvedérem a oranžerií. V roce 1820 byla dokončena ještě další dvě křídla. Na projektu se podíleli architekti Tomaso Adamini, Giacomo Quarenghi a Michail Malachov.\n\nRoku 1823 se stal majitelem Rastorgujevův zeť P. J. Charitonov, který sídlo dále rozšiřoval. Vykoupil přilehlé pozemky a zřídil anglický park o rozloze 9 ha. O rok později byla jednotlivá křídla domu propojena jednopatrovými přechody. V roce 1838 byly dekorovány fasády. Dlouho po Jekatěrinburgu kolovaly legendy o podzemních chodbách, kde jsou údajně mučeni vzpurní dělníci Charitonovových továren. Podzemní prostory zde byly později skutečně objeveny, ve 30. letech 20. století byly ovšem zasypány a zazděny.\n\nCar poslal v roce 1837 Charitonovova do vyhnanství za surové chování k dělníkům. Sídlo nakrátko zpustlo, později zde byly zřízeny byty a kanceláře. V revolučních letech zde byl ubytován oddíl Rudé gardy a Uralsko-sibiřská komunistická univerzita.\n\nMezi lety 1935-1937 došlo ke generální rekonstrukci a budova byla předána Paláci pionýrů a školáků (dnes se organizace nazývá Palác dětské a mládežnické tvorby). V roce 2000 měl být objekt předán zplnomocněnému představiteli prezidenta Ruska jako oficiální rezidence, pod tlakem veřejnosti byl ale pro tento úřad postaven palác nový.\n"}
{"id": "1357887", "url": "https://cs.wikipedia.org/wiki?curid=1357887", "title": "Nowotny", "text": "Nowotny\n\nNowotny, tedy pokud se přechyluje, tak v ženské podobě Nowotná, nebo v pohlaví neurčitelné podobě Nowotna, je příjmení, které vzniklo, často snáze v německojazyčném prostředí, používajícím dosud -w- i v jiných slovech. Vznik byl dán zachováním staršího českého pravopisu obvyklejšího před rokem 1849 pro českého příjmení Novotný, někdy i s délkou, tedy v podobě Nowotný. Běžně se vyskytuje v Rakousku, Německu a německojazyčných částech Švýcarska, před vyhnáním většiny německojazyčného obyvatelstva z českých zemí bylo tak dosti běžné v rámci celé německojazyčné menšiny právě i v českých zemích. Jméno pochází ze starého přídavného jména \"nowotný\" = \"nowý\".\n\n\n"}
{"id": "1357888", "url": "https://cs.wikipedia.org/wiki?curid=1357888", "title": "Maximilian Marterer", "text": "Maximilian Marterer\n\nMaximilian Marterer (* 15. června 1995 Norimberk) je německý profesionální tenista hrající levou rukou. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do července 2018 dvanáct titulů ve dvouhře a sedm ve čtyřhře.\n\nNa žebříčku ATP byl ve dvouhře nejvýše klasifikován v červenci 2018 na 48. místě a ve čtyřhře pak v září 2015 na 298. místě. Trénuje ho Michael Kohlmann.\n\nV německém daviscupovém týmu neodehrál do roku 2018 žádné utkání.\n\nV juniorském tenise si zahrál s Rakušanem Lucasem Miedlerem finále juniorské čtyřhry Australian Open 2013, z něhož odešli poraženi ve dvou setech od australské dvojice Bradley Mousley a Jay Andrijic.\n\nV rámci hlavních soutěží událostí challengerech debutoval v červnu 2012, když na antukový turnaj ve Fürthu obdržel divokou kartu. V úvodním kole podlehl českému hráči Dušanu Lojdovi. Premiérový singlový titul v této úrovni tenisu si odvezl ze zářijového Morocco Tennis Tour 2016 v Meknesu s dotací 42,5 tisíc eur, kde ve finále přehrál běloruského hráče Uladzimira Ignatika. Téhož soupeře porazil již ve finálovém duelu nižšího okruhu ITF ve Stuttgartu, na němž v lednu 2015 vybojoval vůbec první trofej z dvouhry turnajů Futures. Průnik mezi sto nejlepších tenistů zaznamenal 16. října 2017, když mu na žebříčku ATP patřila 100. příčka.\n\nVe dvouhře okruhu ATP World Tour debutoval na travnatém MercedesCupu 2015 ve Stuttgartu, kam získal od pořadatelů divokou kartu. Vypadl v úvodním kole s Rakušanem Andreasem Haiderem-Maureremem. V rámci série ATP Masters odehrál první utkání na cincinnatském Western & Southern Open 2017, kde prošel kvalifikačním sítem. V první fázi jej vyřadil americký teenager Frances Tiafoe po dvousetovém průběhu.\n\nDebut v hlavní soutěži nejvyšší grandslamové kategorie zaznamenal v mužském singlu US Open 2017 po zvládnuté tříkolové kvalifikaci, v níž na jeho raketě v posledním kole zůstal Argentinec Leonardo Mayer. V úvodním kole však nenašel recept na Američana Donalda Younga, jemuž odebral jeden set. Vůbec první vítězný zápas ve dvouhře okruhu ATP Tour, po šňůře 14 porážek v úvodních kolech, dosáhl na lednovém Australian Open 2018, kde zdolal krajana Cedrika-Marcela Stebeho ve třech sadách. Následně vyřadil Španěla Fernanda Verdasca, aby jej ve třetí fázi zastavil Američan Tennys Sandgren.\n\n"}
{"id": "1357891", "url": "https://cs.wikipedia.org/wiki?curid=1357891", "title": "Řád socialismu", "text": "Řád socialismu\n\nŘád socialismu byl československý řád zřízený jako nejvyšší státní vyznamenání v roce 1951 (spolu s ním byly zřízeny Řád republiky a Řád práce). Měl být propůjčován „za zcela výjimečné zásluhy o vítězství socialismu v Československé republice, získané v budování, v boji s reakcí nebo při obraně státu.“ Byl propůjčován velice krátce a již roku 1953 ho fakticky nahradil Řád budování socialistické vlasti (formálně byl zrušen až roku 1959), přetransformovaný v roce 1955 v Řád Klementa Gottwalda – za budování socialistické vlasti. Brzké nahrazení novým řádem se vysvětluje propůjčením Rudolfu Slánskému, který se stal pro režim nežádoucí osobou. Kromě Rudolfa Slánského byl nositelem řádu (s matričním číslem 1) ještě Klement Gottwald, kterému řád náležel z titulu funkce prezidenta republiky (podle § 5 tehdy platného zákona č. 247/1949 Sb., o vyznamenáních a čestných uznáních).\n\n\n"}
{"id": "1357899", "url": "https://cs.wikipedia.org/wiki?curid=1357899", "title": "Mutya Buena", "text": "Mutya Buena\n\nRosa Isabel Mutya Buena (* 21. května 1985 Londýn, Anglie) je anglická zpěvačka a skladatelka irské, španělské a filipínské etnické příslušnosti, která se proslavila jako členka dívčí skupiny Sugababes. V prosinci 2005 skupinu opustila a v červnu 2007 vydala své debutové sólové album \"Real Girl\". V říjnu 2010 Buena vydala kompilační album věnované britským zpěvákům s názvem \"Sound of Camden: Mutya Buena\".\n20. července 2012 Buena a její bývalé spoluhráčky ze Sugababes Donaghy a Buchanan potvrdily znovuobnovení kapely. Protože nemohly vydávat hudbu pod původním názvem Sugababes, zvolily si nový název MKS (Mutya Keisha Siobhan).\n\nBuena se narodila v Kingsbury v Londýně, kde později navštěvovala Kingsbury High School. Její otec je filipínského a matka irského původu.\n\nSugababes v roce 1998 založily hudebnice Siobhán Donaghy, Keisha Buchanan a Buena. Jejich debutové album, \"One Touch\", bylo vydáno v listopadu 2000 a dostalo se na 26. místo v hitparádě UK Albums Chart. \"One Touch\" dalo vzniknout čtyřem singlům, z nichž „Overload“ byl nominován na cenu BRIT v kategorii nejlepší britský singl. Prodej alba nenaplnil očekávání jeho vydavatelství London Records a se skupinou odmítlo pokračovat další spolupráci. Druhé album \"Angels with Dirty Faces\" vydala skupina v srpnu 2002 v rámci vydavatelství Island Records. Bylo ovlivněno novou vlnou, taneční a popovou hudbou osmdesátých let a těšilo se úspěchu ve Spojeném království, kde se stalo trojnásobně platinové a v roce 2003 bylo nominováno na cenu BRIT v kategorii nejlepší britské album.\n\nTřetí album Sugababes, \"Three\", bylo vydáno v říjnu 2003 a čtvrté album \"Taller in More\" v říjnu 2005. 21. prosince 2005 bylo oznámeno, že Buena ze Sugababes odchází.\n\nPo odchodu z Sugababes začala počátkem roku 2006 Buena pracovat na svém debutovém albu. Také nazpívala vokály k albu \"Soundboy Rock\" od Groove Armada. První singl, který Buena vydala ve Spojeném království, byl duet s Georgem Michaelem s názvem „This Is Not Real Love“. Byl vydán v listopadu 2006. Bueny debutové album \"Real Girl\" bylo vydáno 4. června 2007 a dostalo se na čtvrté místo v hitparádě UK Albums Chart.\n\n"}
{"id": "1357904", "url": "https://cs.wikipedia.org/wiki?curid=1357904", "title": "Eiland (přírodní památka)", "text": "Eiland (přírodní památka)\n\nEiland je přírodní památka ev. č. 6118 v obci Tisá na katastrálním území Ostrov u Tisé v okrese Ústí nad Labem. Přírodní památka se skládá ze dvou oddělených částí, ležících na území Chráněné krajinné oblasti Labské pískovce. Chráněné území, které je zároveň součástí Ptačí oblasti Labské pískovce, je v péči Správy Národního parku České Švýcarsko.\n\nPřírodní památka se nachází v nadmořské výšce 440 až 460 metrů v klimaticky chladné oblasti na území geomorfologického celku Děčínská vrchovina, alternativně označovaného jako Labské pískovce. V údolí, obklopeném ze všech stran pískovcovými stěnami Ostrovských skal, je vybudována soustava šesti rybníků a menších nádrží, propojených tokem Ostrovské Bělé, jak je označována na českém území ve své horní části říčka Bělá, která se po 18,6 kilometrech u saského městečka Königstein vlévá do Labe. \n\nVětší část chráněného území o rozloze 3,36 ha se rozkládá severně od hráze Ostrovského rybníka na severozápadním okraji Ostrova. Druhá, menší lokalita má rozlohu 1,71 ha se nachází ve vzdálenosti zhruba 300 metrů na jižním okraji vesnice poblíž autokempu \"Pod Císařem\". Součástí tohoto území je též menší, rybářský nevyužívaný rybník o rozloze 0,31 ha, v němž se vyskytují chránění obojživelníci. \n\nPředmětem ochrany jsou mokřadní společenstva druhově bohatých pcháčových luk (sv. Calthion), přirozeného toku a okolních podmáčených sekundárních olšin, rašelinný biotop a vodní plochy včetně zvláště chráněných a vzácných druhů rostlin a živočichů na ně vázaných.\n\nCo se týče jednotlivých ekosystémů, vyskytují se zde jednak nevápnitá mechová slatiniště s mechovým patrem a s porosty ostřice zobánkaté a sítiny článkované a vlhké, podmáčené pcháčové louky s pcháčem bahenním, psinečkem psím, sítinou niťovitou nebo sítinou ostrokvětou. Další ekosystémy představují údolní jasanovo - olšové luhy, rašelinné březiny, ostatní luční porosty a vegetace stojatých vod neobhospodařovaného rybníčku poblíž prameniště Ostrovské Bělé v jižní části přírodní památky. \n\nNa vlhkých a podmáčených loukách rostou některé vzácné a ohrožené druhy rostlin, jako např. sítina ostrokvětá , kozlík dvoudomý, svízel hercynský, sítina kostrbatá, violka bahenní, štírovník bažinný nebo suchopýr úzkolistý. Ze zástupců nižších rostlin bylo na chráněném území celkem zaregistrováno 71 druhů mechorostů a 61 druhů řas. \n\nNa území mokřadních rašelinných ploch pod hrází Ostrovského rybníka žije populace čolka horského. Na této lokalitě a také v oblasti rybníčku u autokempu se vyskytuje i čolek obecný a čolek velký a spolu s nimi i další obojživelníci, jako je mlok skrvnitý, ropucha obecná a skokan hnědý. Na louce poblíž autokempu i v severní části přírodní památky byl zaznamenán výskyt zmije obecné. \n\nV oblasti ostrovských mokřadů se vyskytují různé druhy vážek a motýlů, mezi nimi i silně ohrožený modrásek bahenní. V rámci inventarizačního průzkumu bylo na chráněném území nalezeno 77 druhů brouků z 11 čeledí, mezi nimi i kovařík Agriotes pallidulus, zapsaný na červeném seznamu ohrožených bezobratlých, nebo kriticky ohrožený reliktní drabčík Acylophorus wagenschieberi.\n\nDo Ostrova neexistuje spojení veřejnou dopravou. Nejbližší autobusové zastávky jsou buď v Tisé nebo u Sněžníku, na železniční trati z Děčína do Oldřichova u Duchcova přes Jílové a Libouchec byla osobní doprava zastavena v roce 2007. Přístup do Ostrova je možný pouze osobním automobilem, na kole nebo pěšky. Kolem severní části přírodní památky Eiland vede historická dlážděná cesta (tzv. Železná cesta), po niž byla přepravována ruda z dolů na Sněžníku do hamrů v Ostrově a která pak pokračovala přes Rájec dále na západ do Petrovic a do Saska. Po této staré cestě zároveň vede trasa naučné stezky \"Zapomenuté pohraničí\". Jižní částí přírodní památky prochází zeleně značená turistická cesta, která vede z Ostrova k turistické chatě na okraji Tiských stěn a dále pak po okraji stěn až ke kostelu sv. Anny v Tisé.\n\n\n"}
{"id": "1357906", "url": "https://cs.wikipedia.org/wiki?curid=1357906", "title": "Ondřej Hošek", "text": "Ondřej Hošek\n\nOndřej Hošek (* 24. července 1995, Brno) je bývalý český reprezentant ve vodním slalomu a současný reprezentant v biatlonu. Jeho sestrou je Kateřina Havlíčková, mistryně světa ve vodním slalomu z roku 2011.\n\nDo dorosteneckého věku střídal biatlon a vodní slalom (C1 – kajak), v němž získal na juniorském mistrovství Evropy zlatou medaili v soutěži hlídek.\n\nV biatlonu reprezentuje od sezóny 2013/14 Česko v nižší soutěži IBU Cupu, v ročníku 2017/18 soutěžil v hlavní soutěži – v světovém poháru. Od následujícího ročníku jezdí opět v IBU Cupu.\n\nSezóna 2017/18\n"}
{"id": "1357911", "url": "https://cs.wikipedia.org/wiki?curid=1357911", "title": "Konrad Bukowiecki", "text": "Konrad Bukowiecki\n\nKonrad Bukowiecki (* 17. března 1997) je polský atlet, jehož specializací je vrh koulí.\nV roce 2014 se stal juniorským mistrem světa ve vrhu koulí. O rok později se v této disciplíně stal juniorským mistrem Evropy. Největším úspěchem je pro něj zatím titul halového mistra Evropy ve vrhu koulí z Bělehradu v roce 2017. V této sezóně startoval také na světovém šampionátu v Londýně, v soutěži koulařů obsadil osmé místo.\n\nPři své premiéře na evropském šampionátu v roce 2018 obsadil v soutěži koulařů druhé místo, jen 6 cm za krajanem Haratykem.\n"}
{"id": "1357913", "url": "https://cs.wikipedia.org/wiki?curid=1357913", "title": "Lyons", "text": "Lyons\n\nPříjmení Lyons nese více různých osobností:\n\n"}
{"id": "1357914", "url": "https://cs.wikipedia.org/wiki?curid=1357914", "title": "Wolfe", "text": "Wolfe\n\nPříjmení Wolfe nese více různých osobností:\n\n"}
{"id": "1357916", "url": "https://cs.wikipedia.org/wiki?curid=1357916", "title": "Bowen", "text": "Bowen\n\nPříjmení Bowen nese více různých osobností:\n\n"}
{"id": "1357917", "url": "https://cs.wikipedia.org/wiki?curid=1357917", "title": "Hines", "text": "Hines\n\nPříjmení Hines nese více různých osobností:\n\n"}
{"id": "1357920", "url": "https://cs.wikipedia.org/wiki?curid=1357920", "title": "Cezové", "text": "Cezové\n\nCezové nebo z gruzínštiny Didové je jeden z původních kavkazských národů obyvajících území Dagestánu. Cezové se řadí mezi didoetské národy, spojené s historickým územím Didoetie. Jejich rodnou řečí je cezština, která se dědí ústní formou. Cezové jsou v 21. století kvůli dlouhodobému napojení na hospodářsky rozvinutější Avary vnímani jako jejich subetnikum.\n\nCezové patří k nejpočetnějším didoetským národům. Jejich domovinou je současný okres Cunta, západně od Bogoského hřebenu. Na rozdíl od ostatních didoetských národů (Bežtové, Hunzibové, Hinuchové, Chvaršiové) nejsou koncertovaní do jednoho údolí či obce. Ve středověku měli status strážčů Kadorského průsmyku (Minorsky, 1953). Gruzíni jim říkali Didové jako obyvatelům Didoetie. Význam slova Dido není znám, objevuje si již ve starověkých íránských/arabských kronikách v podobě Didúván či Dudán. Ve středověku a novověku byli hospodářsky orientovaní na Gruzíny. Prodávali vlnu, kůže, maso, sýr nebo vyráběli a prodávali pokrývku hlavy zvanou maudi. Nakupovali chléb, ovoce, řemeslné výrobky. Gruzíny ve 20. století postupně nahradili Avarové do té míry, že kontakt mezi Gruzíny, Cezi a dalšími didoetskými národy je v 21. století prakticky nulový. Vztahy s Gruzíny nebyly ideální, podobně jako nejsou ideální s Avary. U Cezů je pozorována postupná avarizace. Cezové vyčítají Avarům omezování v jejich snaze vydávat noviny a literaturu v cezském jazyce.\n\nCelkový počet Cezů pravděpodobně nepřesahuje číslo 16 000. V samotném okrese Cunta se jejich počet pohybuje okolo 11 000. Zbytek Cezů žije na kutanách v nížinách, nebo ve větších městech Dagestánu, kde splývají s ostatními dagestánskými národy. Cezové jsou známí vysokou natalitou.\n\nJazyk Cezů cezština patří mezi severovýchodokavkazské jazyky a dále spadá mezi západní didojské jazyky. Některé zdroje berou již cezštinu jako dialekt avarštiny. S ostatními didoetskými národy se dorozumívají v avarštině i ruštině. \n\nOficiálním náboženstvím Cezů je sunnitský islám. Není věrohodně doloženo, kdy cezské kmeny konvertovaly k islámu. Postup šíření islámu byl pozvolný. U Cezů přetrvávají doposud silné pohanské zvyky. Oběti bohu dešti, bohu úrody – v obci Šajitli se dá v únoru vidět slavnost Igby, kult řeky, slunce, měsíce, kult bíleho kamene a další.\n\nŽivot Cezů je typický pro všechny horské kavkazské kmeny (tzv. tukchumy), které se dále dělí na klany (tzv. tejpy). Jejich hlavní pracovní náplní je chov hospodářských zvířat. Cezové žijící na kutánách v nížinách Dagestánu se živí převážně jako stavební dělníci. Ženy se starají o děti a pracují v domácnosti. Jen málo Cezů dosáhlo na vysokoškolské vzdělání. Jejich elitu tvoří hlavně imámové.\n\nCez znaméná v cezštině orel.\n"}
{"id": "1357922", "url": "https://cs.wikipedia.org/wiki?curid=1357922", "title": "Kostel svatého Antonína Paduánského (Sokolov)", "text": "Kostel svatého Antonína Paduánského (Sokolov)\n\nKostel svatého Antonína Paduánského je bývalý římskokatolický chrám v Sokolově. Nachází se jihozápadně od centra města a je součástí areálu tamního bývalého kapucínského kláštera, se kterým je chráněn jako kulturní památka České republiky.\n\nKapucíni do Sokolova přišli v roce 1663, od následujícího roku probíhala stavba kláštera s kostelem. Chrám byl vysvěcen 20. října 1667 biskupem Maxmiliánem Rudolfem Schleinitzem. Po polovině 18. století byla v chrámu postavena kruchta. V roce 1950 byl klášter uzavřen, z kostela se stalo skladiště. Roku 1961 získalo areál kláštera město, které jej od 90. let rekonstruuje. Chrám je využíván pro pořádání koncertů a výstav.\n\nKostel je raně barokní stavba, postavená ve stylu typické řádové kapucínské architektury. Jednolodní obdélný kostel má dvě symetricky osazené boční kaple. Vlevo od kostela se nachází objekt Božího hrobu, vpravo otevřená kaple Olivetské hory. Kostel je neorientovaný, hlavní osa směřuje do míst, kde původně stávala městská brána. Presbytář je nižší a užší než loď a do jeho sedlové střechy je zasazena vysoká a štíhlá hranolová sanktusová věž s cibulovou bání. Průčelí je oproti terénu mírně vyvýšeno a vede k němu několik schodů. Je lemováno plochým rámem, jenž pozvolna přechází do štítu. Okraj vysokého trojúhelníkového štítu je lemován pravoúhlou římsou, na vrcholu je zakončen kamenným křížem. Vstup do kostela tvoří předsíň se sedlovou stříškou, završenou opět menším kamenným křížem. Ve východní stěně předsíně je umístěn boční vchod. V průčelí se nacházejí vysoká obdélná okna, nad nimi uprostřed kruhové okno a malá obdélná okna zdobí štít. V prostoru mezi kruhovým oknem a štítovými okny se nachází omítkovou lištou lemovaná půlkruhově ukončená plocha. Loď kostela je obdélná, zaklenutá valenou klenbou. Klenba je rozdělena do tří polí. Okna jsou zasazena v zaklenutých nikách. Poslední úsek lodi před arkádou triumfálního oblouku tvoří presbytář. Byl oddělen od lodi obdobně jako boční kaple. Boční stěny přecházejí ve středním poli do dvou symetricky umístěných bočních kaplí. Podlaha kaplí je vyvýšena o jeden schod, obdobně je tomu i u presbytáře. Při vstupní části se nalézá hudební kruchta, vestavěná kolem roku 1761.\n\nPůvodní varhany pocházely z roku 1761. Jejich stavitelem byl Johann Leopold Rausch z Plzně a byly určeny pro kostel svaté Máří Magdaleny v Karlových Varech. Odtud je klášter odkoupil roku 1858. Další varhany pro kostel sestavil Martin Zaus roku 1892. Ty byly po roce 1945 odvezeny do trnavské diecéze. Současné varhany pocházejí z kláštera v Mariánské, který byl zbořen roku 1965.\n\nVýchodní boční stěna u kruchty je prolomena vstupem do podzemní klášterní krypty. Nad obdélným portálem je vsazena kamenná deska s nápisem „Eingang zur Ruhe“. Nad portálem se nachází erb Nosticů, sahající až k okennímu parapetu. Do krypty se sestupuje schodištěm. Valeně zaklenutá krypta má délku 31 m a výšku okolo 2,8 m. Tento prostor si zvolil Jan Hartvík z Nostic na rodinnou hrobku. Jako první zde byla uložena 17. září 1681 jeho druhá manželka Eleonora Marie. Zemřela 27. března 1681 a její ostatky byly převezeny z Vídně do Sokolova.\nO necelé dva roky později zde byl pohřben i Jan Hartvík. Dne 9. září 1816 si pohlédnul kryptu Josef Dobrovský, jenž podal obšírný soupis rakví. V letech 1852 až 1853 proběhla rozsáhlá přestavba, při níž byla spojena část kapucínská, kde se již od roku 1787 nepohřbívalo, s částí nosticovskou. Zároveň byl změněn přístup do krypty. Odborné záchranné práce se prováděly roku 1932. Do roku 1932 bylo v kryptě pohřbeno 52 příslušníků nosticovského rodu. Další oprava proběhla roku 1999, kdy došlo k exhumaci a ostatky byly podrobeny odbornému studiu. Dne 20. prosince 1999 byla hrobka znovu slavnostně vykropena světícím biskupem Jiřím Paďourem. Slavnostní akt se uskutečnil za účasti představitelů města, členů kapucínského řádu a veřejnosti.\n"}
{"id": "1357923", "url": "https://cs.wikipedia.org/wiki?curid=1357923", "title": "Tate", "text": "Tate\n\nTate může být:\n\n\n"}
{"id": "1357926", "url": "https://cs.wikipedia.org/wiki?curid=1357926", "title": "Cross", "text": "Cross\n\nPříjmení Cross nese více různých osobností:\n\n\nSlovo Cross může také znamenat:\n\n"}
{"id": "1357927", "url": "https://cs.wikipedia.org/wiki?curid=1357927", "title": "Garner", "text": "Garner\n\nPříjmení Garner nese více různých osobností:\n\n"}
{"id": "1357931", "url": "https://cs.wikipedia.org/wiki?curid=1357931", "title": "Farmer", "text": "Farmer\n\nPříjmení Farmer nese více různých osobností:\n\n"}
{"id": "1357932", "url": "https://cs.wikipedia.org/wiki?curid=1357932", "title": "Harmon", "text": "Harmon\n\nPříjmení Harmon nese více různých osobností:\n\n"}
{"id": "1357938", "url": "https://cs.wikipedia.org/wiki?curid=1357938", "title": "Kostel svaté Máří Magdalény (Český Brod)", "text": "Kostel svaté Máří Magdalény (Český Brod)\n\nKostel svaté Máří Magdalény je bývalý římskokatolický chrám v Českém Brodě v okrese Kolín. Nachází se v centru města a byl součástí areálu tamního kapucínského kláštera. Je chráněn jako kulturní památka České republiky.\n\nV polovině 14. století byl v místě měšťanského domu na českobrodském náměstí postaven kostel svaté Máří Magdalény se špitálem-chudobincem, který se dostal do majetku obce. V letech 1711–1720 byl chrám přestavěn. Kapucíni areál získali v roce 1746 a během následujících čtyř let jej upravili na svůj klášter. Konvent byl zrušen za josefinských reforem v roce 1785 a z kostela se stala sýpka. Ve třetí čtvrtině 19. století byl chrám přestavěn a získal pozdně klasicistní průčelí, které již nijak nepřipomíná původní kostelní využití. Objekt byl v letech 1954–1959 přestavěn podle projektu architekta Josefa Petrů na výstavní síň, galerii a depozitář Podlipanského muzea. Již v roce 1960 byl ale opět změněn na skladiště. Po roce 1989 se bývalý kostel dostal do soukromého vlastnictví.\n\nV interiéru bývalého kostela se dochovala výsečová klenba. Z kněžiště zůstala zachována pouze jižní zeď.\n"}
{"id": "1357939", "url": "https://cs.wikipedia.org/wiki?curid=1357939", "title": "Rodgers", "text": "Rodgers\n\nPříjmení Rodgers nese více různých osobností:\n\n"}
{"id": "1357941", "url": "https://cs.wikipedia.org/wiki?curid=1357941", "title": "Townsend", "text": "Townsend\n\nPříjmení Townsend nese více různých osobností:\n\n"}
{"id": "1357942", "url": "https://cs.wikipedia.org/wiki?curid=1357942", "title": "Adkins", "text": "Adkins\n\nPříjmení Adkins nese více různých osobností:\n\n"}
{"id": "1357944", "url": "https://cs.wikipedia.org/wiki?curid=1357944", "title": "Kolopejka", "text": "Kolopejka\n\nKolopejka (\"Kalanchoe\"), česky též kalanchoe, je rod rostlin z čeledi tlusticovité. Jsou to převážně dužnaté až sukulentní keře a polokeře s jednoduchými vstřícnými listy a čtyřčetnými květy. Rod zahrnuje přes 120 druhů a je rozšířen zejména na Madagaskaru a v Africe, v menší míře i v tropické Asii. Do rodu \"Kalanchoe\" byl vřazen dříve samostatný rod \"Bryophyllum\", známý pod českým jménem naduť.\n\nKolopejky jsou pěstovány jako pokojové rostliny, v tropech a subtropech i jako venkovní okrasné rostliny. Nejznámějším a nejčastěji pěstovaným druhem je kolopejka vděčná. Známé jsou také některé druhy sekce \"Bryophyllum\" s dceřinými rostlinkami na listech. S četnými druhy kolopejek se lze setkat ve specializovaných sbírkách sukulentů. Druh \"Kalanchoe pinnata\" je v sušších tropických oblastech invazní rostlinou.\n\nKolopejky jsou převážně vytrvalé dužnaté až sukulentní keře a polokeře, řidčeji jednoleté nebo dvouleté byliny, případně nevelké stromy nebo i epifyty (např. madagaskarský druh \"Kalanchoe uniflora\"). Listy jsou vstřícné, křižmostojné, výjimečně střídavé, přeslenité nebo uspořádané v růžici. Zpravidla jsou ploché a celistvé se zubatou, pilovitou nebo vroubkovanou čepelí, mohou být však i na průřezu okrouhlé nebo dřípené či složené ze 3 až 5 lístků. U některých zástupců, zejména ze sekce \"Bryophyllum\", se na listech tvoří hlízky, z nichž vyrůstají dceřiné rostlinky.\nKvěty jsou čtyřčetné, vzpřímené nebo převislé, uspořádané v chocholičnatých nebo latovitých květenstvích, někdy redukovaných jen na několik květů. Kališní lístky jsou volné, srostlé nebo tvoří dlouhou, někdy i nafouklou kališní trubku. Koruna je obvykle jasně zbarvená, s dlouhou trubkou a kratšími korunními cípy. Tyčinek je 8 ve dvou kruzích a jsou přirostlé na bázi až v polovině korunní trubky. Mohou být zanořené nebo vyčnívat z květů. Gyneceum je tvořeno 4 volnými nebo na bázi srostlými plodolisty. Plodem je souplodí měchýřků obsahujících mnoho drobných semen.\n\nRod kolopejka zahrnuje asi 125 až 144 druhů a je rozšířen v Africe, na Madagaskaru a v tropické Asii. Převážná většina druhů roste na Madagaskaru a v jižní a východní Africe. Několik druhů zasahuje na Arabský poloostrov, druh \"Kalanchoe faustii\" roste v jižním Maroku a na Západní Sahaře. Vývojové centrum rodu je ve vlhčích oblastech Madagaskaru, odkud se posléze rozšířil i na suchý madagaskarský jih a do východní Afriky. Druh \"Kalanchoe pinnata\", pocházející z Madagaskaru, se jako invazní rostlina rozšířil v tropech téměř celého světa. V Číně rostou 4 původní druhy, z nichž 2 jsou endemity Tchaj-wanu.\n\nVětšina, avšak ne všechny druhy kolopejek mají CAM metabolismus, který jim umožňuje přežití v horkém prostředí s nedostatkem vláhy. Čistě CAM metabolismus mají silně sukulentní druhy sekce \"Eukalanchoe\". Druhy zbývajících dvou čistě madagaskarských sekcí jsou v závislosti na podmínkách prostředí schopny CAM i C3 metabolismu. U nedužnatých druhů sekce \"Kitchingia\" převažuje C3 metabolismus.\n\nDruhy ze sekce \"Bryophyllum\" jsou známé rozmnožováním dceřinými rostlinkami, které se tvoří z hlízek na listech. V Asii žijí na listech kolopejky housenky půvabného modráskovitého motýla \"Talicada nyseus\".\n\nRod \"Kalanchoe\" náleží mezi taxonomicky složité rody a jeho taxonomie není dosud dořešena.\nJe rozčleňován do 3 sekcí:\n\n\nKolopejky jsou vesměs snadno pěstovatelné i množitelné rostliny. Jako pokojová rostlina se často pěstuje kolopejka vděčná. Do kultury byla zavedena okolo roku 1930 a bylo vypěstováno nepřeberné množství okrasných kultivarů s květy v celé paletě různých barev. Existují také plnokvěté kultivary. Půvabné květy má epifytní druh \"Kalanchoe uniflora\", pěkné stříbřité olistění \"Kalanchoe pumila\". Druh \"Kalanchoe glaucescens\" je pěstován i v pestrolistých kultivarech, Druh \"Kalanchoe carnea\" má vonné květy a je pěstován v kultivarech s květy různých barev. Velmi pěkné olistění má \"Kalanchoe tomentosa\". Listy jsou hustě chlupaté, šedozelené, s nápadně rezavě hnědě naběhlými okraji čepele. \"Kalanchoe marmorata\" má listy téměř okrouhlé, vroubkované, šedozelené a purpurově kropenaté. Zajímavý liánovitý druh s úzkými listy je \"Kalanchoe beuauverdii\" (syn. \"K. scandens\"). Někdy je pěstován i velkolistý, stromovitý druh \"Kalanchoe beharensis\". Poměrně často jsou pěstováni také živorodí zástupci sekce \"Bryophyllum\", zejména \"Kalanchoe laetivirens\", \"Kalanchoe daigremontiana\", \"Kalanchoe pinnata\" nebo úzkolistá \"Kalanchoe tubiflora\". Byly vypěstovány též zajímavé hybridy, např. \"Kalanchoe\" 'Pink Butterflies' s růžově zbarvenými dceřinými rostlinkami na okrajích sivozelených listů.\n\nDruh \"Kalanchoe pinnata\" je v sušších oblastech tropů téměř celého světa invazní rostlinou. Vytváří husté porosty na narušených půdách a rychle se šíří. Je obtížnou rostlinou např. i na Floridě nebo na Havaji.\n\nKolopejky vyžadují podobně jako většina jiných sukulentů slunné až polostinné stanoviště, dobře propustnou půdu a přiměřenou zálivku. Na pěstování nejsou nijak náročné, pokud se jim zajistí bezmrazé přezimování. Při pěstování uvnitř nejlépe prospívají na plném slunci, zatímco při pěstování venku (v teplé části roku) je vhodný lehký polostín. Kolopejka vděčná je nezřídka pěstována jen jako letnička, která se vysévá již v zimě. Ostatní druhy se množí stonkovými či listovými řízky, druhy sekce \"Bryophyllum\" také dceřinými rostlinkami.\n\n"}
{"id": "1357946", "url": "https://cs.wikipedia.org/wiki?curid=1357946", "title": "Flowers", "text": "Flowers\n\nPříjmení Flowers nese více různých osobností:\n\n"}
{"id": "1357947", "url": "https://cs.wikipedia.org/wiki?curid=1357947", "title": "McCarthy", "text": "McCarthy\n\nPříjmení McCarthy nese více různých osobností:\n\n\n"}
{"id": "1357948", "url": "https://cs.wikipedia.org/wiki?curid=1357948", "title": "Guerrero (rozcestník)", "text": "Guerrero (rozcestník)\n\nGuerrero může být:\n\n\n"}
{"id": "1357953", "url": "https://cs.wikipedia.org/wiki?curid=1357953", "title": "Alvarado", "text": "Alvarado\n\nAlvarado může být:\n\n\n"}
{"id": "1357954", "url": "https://cs.wikipedia.org/wiki?curid=1357954", "title": "Kostel svatého Františka z Assisi (Mariánská)", "text": "Kostel svatého Františka z Assisi (Mariánská)\n\nKostel svatého Františka z Assisi je zaniklý římskokatolický chrám v Mariánské, části města Jáchymov v okrese Karlovy Vary. Byl součástí areálu tamního kapucínského kláštera.\n\nV roce 1753 přišli na poutní místo ke kostelu Nanebevzetí Panny Marie kapucíni, kteří si zde postavili jednak klášter, jednak vlastní klášterní kostel svatého Františka z Assisi. S budováním konventu bylo započato v roce 1753, realizace chrámu začala o něco později. Kostel byl dokončen v roce 1765 a tvořil většinu východního křídla kapucínského areálu. Byl tak umístěn kolmo na osu poutního chrámu Nanebevzetí Panny Marie, který se jej dotýkal zadní částí svého kněžiště. Jednolodní bezvěžový chrám byl v roce 1781 doplněn na střeše sanktusníkem. Klášter byl zrušen v roce 1948 a z areálu byl vytvořen tábor pro politické vězně. Kostel svatého Františka z Assisi byl využíván jako skladiště a střelnice. Ke zrušení tábora došlo v roce 1960, zcela zchátralý areál pak sloužil jako sklad. V roce 1965 byl klášter i s oběma kostely odstřelen.\n"}
{"id": "1357955", "url": "https://cs.wikipedia.org/wiki?curid=1357955", "title": "Greer", "text": "Greer\n\nGreer může být:\n\n\n"}
{"id": "1357957", "url": "https://cs.wikipedia.org/wiki?curid=1357957", "title": "Kostel servitů (Innsbruck)", "text": "Kostel servitů (Innsbruck)\n\nKostel servitů je římskokatolický kostel v Innsbrucku. Nachází se na ulici Maria-Theresien-Straße v centru. Je zasvěcený svatému Josefovi a připojen ke klášteru řádu služebníků Mariiných.\n\nV letech 1613 až 1616 byl založen klášter vdovou po arcivévodovi Ferdinandovi II., Annou Kateřinou Gonzagovou. Rozkvět kláštera proběhl za podpory Habsburků. První stavba vyhořela v roce 1620, kdy bylo vše zničeno. Giovanni Speraindio Colleto řídil novou výstavbu. V roce 1626 byl kostel vysvěcen. Hlavní oltář v roce 1628 na zakázku arcivévody Leopolda V. vytvořil sochař a štukatér Matthias Carneri. V roce 1722 byla přistavěna boční kaple a Peregriniho kaple v roce 1731; současná věž byla postavena v roce 1899 Johannem Wunibaldem Deiningerem. Dne 3. listopadu 1938 převzal klášter, jako první v Innsbrucku, národně socialistický režim. Při leteckém náletu 15. prosince 1943 byla budova těžce poničena. Po roce 1945 proběhla rekonstrukce, řeholníci se vrátili a od roku 1947 se starají o nově vzniklou farnost sv. Josefa. Renovace proběhly v letech 1968 a 1990.\n\nKostel je jednoduchá prodloužená budova rovnoběžná s ulicí, s chórem, barokní jižní věží a vyčnívajícím arkýřem kaple. Nad štukovanými pilastry je lunetová klenba. Stropní malba a freska na vnější stěně arkýře byly vytvořeny v letech 1947 až 1953 Hansem Andreem.\n"}
{"id": "1357960", "url": "https://cs.wikipedia.org/wiki?curid=1357960", "title": "Vědci proti strachu a lhostejnosti", "text": "Vědci proti strachu a lhostejnosti\n\nVědci proti strachu a lhostejnosti je výzva a podpisová akce ze dne 17. srpna 2015, vzešlá z iniciativy několika doktorandských studentů českých vysokých škol. Signatáři se v ní vymezili ve veřejném prostoru proti různorodé nesnášenlivosti, migraci, xenofobii, diskriminaci, násilí, panice, překrouceným a lživým zprávám (tzv. fake news), či obecné radikalizaci české společnosti v důsledku vrcholící evropské migrační krize. Výzvu podepsalo k 20. 1. 2018 celkem 3497 českých vědců a vědkyň a 9516 podporovatelů mimo vědeckou obec.\n\nZ vědecké obce podepsalo petici mnoho vědců na významných pozicích, jako například rektor Univerzity Palackého Jaroslav Miller, bývalý děkan FHS UK Jan Sokol, bývalý ministr dopravy a vysokoškolský učitel Petr Moos, psycholog Pavel Říčan, imunolog Václav Hořejší, bývalá předsedkyně AV ČR Helena Illnerová, astrofyzik Jiří Grygar, filozof Miroslav Petříček, egyptolog Miroslav Bárta, tehdejší předseda AV ČR Jiří Drahoš, politoložka Vladimíra Dvořáková, biochemik Libor Grubhoffer, arabista Luboš Kropáček, chemik Pavel Jungwirth, literární historik Martin C. Putna a lingvistka Eva Hajičová. Také mezi signatáři mimo vědeckou komunitu bylo mnoho známých osobností, jako například Fedor Gál, Jiří Bělohlávek, Václav Malý, Michaela Šojdrová či Jan Hřebejk. Seznam všech signatářů byl zveřejněn a i počátkem roku 2018 byl dostupný na webových stránkách výzvy.\n\nProti této petici se avšak např. vymezili lékař a psychiatr prof. Cyril Höschl, či jazykovědec doc. Karel Oliva, kteří jí „\"vytýkají nedostatek vědeckosti a také se podle nich vědci stavějí do role těch, kteří jediní mají schopnost kritického myšlení, tím prý avšak podprahově naznačují, že ostatní takovými schopnostmi nedisponují.\"“. Oba také v jejich společném článku v Lidových novinách k tomuto poznamenávají, že „\"není znám žádný průzkum, který by toto tvrzení Výzvy vědců doložil a že česká společnost většinově rasistická či xenofobní tradičně nebyla [...]\"“.\n\nVýzvu zpočátku připravovala úzká skupinka doktorandských studentů, kteří osobními emaily oslovovali známé osobnosti ve vědecké obci. \"Dosud probíhala neveřejná, asi šestitýdenní fáze, během které jsme tvořili síť kontaktů a v klidu sbírali podpisy. Rozhodli jsme se pro tuto cestu, protože tušíme, jaké reakce výzva vyvolá, a nemáme čas, energii ani nervy probírat se hordami sprostých mailů a falešných podpisů. \" vysvětluje v rozhovoru pro média jeden z iniciátorů výzvy. Po získání prvních 700 podpisů byla výzva zveřejněna a bylo umožněno se podepisovat dalším vědcům a vědkyním, později i osobám mimo vědeckou komunitu.\n\nSignatáři byli především znepokojeni tím, že „\"O imigrantech, lidských bytostech, se píše, jako by šlo o škodnou zvěř či parazity valící se do naší vlasti, aby vysávali sociální systém nebo rovnou vraždili a znásilňovali. Cizinci žijící v Evropě jsou vykreslováni jako pátá kolona, podvodníci a zločinci. Muslimové jsou házeni do jednoho pytle s teroristy, bez ohledu na jejich skutečné názory či nepřebernou rozmanitost náboženských směrů\"\" a vyzvali politiky, aby \"„ve věci přijímání uprchlíků zohledňovali skutečné potřeby a možnosti, ne vrtkavé nálady veřejného mínění.“\" Podle petice \"„Ti skutečně potřební musí být přijímáni a integrováni na základě individuálního a spravedlivého výběrového procesu, aniž by je předem diskvalifikovala jejich etnická či náboženská identita.“\"\n\nV lednu roku 2018 přinesl český deník Neviditelný pes ve spolupráci se serverem Lidovky.cz zprávu, že se stávající podoba petice z první poloviny ledna 2018 se obsahově liší od podoby původní – ze dne 17. srpna 2015 – chyběl jeden odstavec preambule výzvy, samotná výzva nebyla změněna – po několika dnech ovšem byla chybějící část preambule na web výzvy vrácena.\n\nTehdejší předseda AV ČR Jiří Drahoš v souvislosti s podepsáním petice označil vědce za „elitu“ českého národa a prohlásil, že vědci „přemýšlejí, analyzují, kritizují a jsou od počátku vedeni k tomu, aby pochybovali. Nevím, kdo víc by měl být elitou.“ O vědcích, kteří s peticí nesouhlasili, uvedl, že jsou to „lidé, kteří se rádi vymezují vůči čemukoli.“\n\nDle ředitele Tiskového odboru Kanceláře prezidenta republiky Jiřího Ovčáčka tato výzva vědců „\"prohlubuje propast mezi elitami a českou společností\"“.\n\nDle signatáře a imunologa prof. Václava Hořejšího z AV ČR je udivující, jak je \"česká společnost xenofobní a málo empatická vůči uprchlíkům\".\n\n"}
{"id": "1357963", "url": "https://cs.wikipedia.org/wiki?curid=1357963", "title": "Dům Milana Hadživukoviće", "text": "Dům Milana Hadživukoviće\n\nDům Milana Hadživukoviće (srbsky Кућа Милана Хаџивуковића/Kuća Milana Hadživukovića) je historická budova, která se nachází ve východobosenském městě Foča. Známá je také pod názvem Dubrovnický dům (srbsky Дубровачка кућа/Dubrovačka kuća)\n\nBudova se nachází na dočasném seznamu Komise pro ochranu národních památek Bosny a Hercegoviny. V současné době je evidována jako kulturní památka Republiky srbské s označením NKD713. \n\nDům byl vybudován v roce 1861 obchodní rodinou Hadživukovićů. Ve své době byla stavba považována za jednu z nejzdobnějších památek ve městě Foča. Ta stejná rodina vlastnila dům až do roku 1951, poté byla prodána společnosti Izvor. Ta jej využívala však velmi málo a nevěnovala se opravě památky. Na počátku 21. století se tak stavba ocitla v havarijním stavu a hrozilo její zřícení. Po roce 2010 byla realizována obnova stavby; sanace se uskutečnila v roce 2012, opravena byla nejprve střecha a poté byly renovovány i jednotlivé zdi. Obnova si vyžádala náklady ve výši 26 000 konvertibilních marek, během rekonstrukce byla striktně dodržena historická podoba stavby. V současné době stavba slouží jako kulturní centrum, galerie a umělecký alteiér. \n"}
{"id": "1357965", "url": "https://cs.wikipedia.org/wiki?curid=1357965", "title": "Bahía Blanca", "text": "Bahía Blanca\n\nBahía Blanca je přístavní město v Argentině, ležící 600 km jihozápadně od hlavního města Buenos Aires na území stejnojmenné provincie. Žije v něm okolo tří set tisíc obyvatel. Název města znamená doslova „Bílá zátoka“ a pochází od estuáru řek Napostá a Río Sauce Chico, jehož břehy jsou pokryty naplavenou mořskou solí.\n\nV roce 1828 byla založena pevnost Fortaleza Protectora Argentina na obranu proti domorodým Mapučům. Roku 1833 se ve zdejším přístavu zastavil Charles Darwin na své cestě kolem světa. Rozvoj města urychlilo zavedení železničního spojení s Buenos Aires v roce 1884. Bahía Blanca leží na rozhraní pampy a Patagonie, je významným vývozcem obilí, slunečnicového oleje, ovčí vlny a hovězího masa, díky ropovodu spojujícímu město s oblastí Vaca Muerta se rozvíjí také petrochemický průmysl. Sídlí zde vysoká škola Universidad Nacional del Sur, město je také centrem římskokatolické arcidiecéze \"Archidioecesis Sinus Albi\". Fotbalový Club Olimpo je účastníkem nejvyšší argentinské soutěže. V nedalekém Puerto Belgrano se nachází největší základna argentinského námořnictva.\n\n\n\n"}
{"id": "1357970", "url": "https://cs.wikipedia.org/wiki?curid=1357970", "title": "Programátorský nástroj", "text": "Programátorský nástroj\n\nProgramátorský nástroj nebo také vývojářský nástroj je označení pro počítačový program používaný vývojářem softwaru v různých fázích programování. Škála vývojářských nástrojů je poměrně široká, jedná se mimo jiné o:\n\n\nKromě samostatných nástrojů pro jednotlivé účely se používají i integrovaná vývojová prostředí, v kterých bývají mnohé z nástrojů zabudované a navzájem propojené.\n"}
{"id": "1357973", "url": "https://cs.wikipedia.org/wiki?curid=1357973", "title": "Blanka Červinková", "text": "Blanka Červinková\n\nBlanka Červinková (5. března 1942 v Praze – 13. října 2002) byla česká muzikoložka. Zabývala se českou a německou židovskou kulturou, dílem Bohuslavem Martinů, Hanse Krásy a dalších autorů. Dále se zabývala hudebním knihovnictvím.\n"}
{"id": "1357986", "url": "https://cs.wikipedia.org/wiki?curid=1357986", "title": "Cezština", "text": "Cezština\n\nCezština též Didojština je severovýchodokavkazský jazyk, který spadá mezi západní didojské jazyky. Mluví jim zhruba 16 000 lidí v dnešním Dagestánu v Ruské federaci. Je mateřskou řečí Cezů (Didů). Po staletí neměla psanou formu. Existuje jen málo psaného textu. Cezové se učí ve škole číst a psát v avarštině. S ostatními národy Dagestánu komunikují avarštinou nebo ruštinou.\n\nCezština je v 21. století vnímána jako dialekt avarštiny. První ucelená práce cezského jazyka vznikala po druhé světové válce v Tbilisi od Davita Imnajišviliho. Imnajišvili (1963) například jako první definoval cezské dialekty. Názvy dialektů jsou podle názvu hlavní obce (aulu) či údolí – kiderský, mokokský, šajitliský, asachský, šapichský či elbocký. Stranou stojí sagadský dialekt, který se od ostatní liší. Na práci Imnajišviliho navázal ruský jazykovědec Michail Alexejev, který vytvořil učebnici cezského jazyka pro první stupně základních škol (1993). První cezsko-ruský slovník byl vydán v roce 1999 (Chalilov). Na západě se v analýze cezského jazyka angažuje britský jazykovědec Bernard Comrie a původem ruská jazykovědkyně Marije Polinská.\n\nAvarové dostatečně nepodporují rozvoj cezského jazyka, což je jeden z hlavních konfliktů mezi Avary a Cezy a ostatními Didy. Snaha Cezů vydávat noviny a knihy naráží na ekonomické bariéry. Cezština má však silné zázemí v rodinách. Muslimské ženy Cezů mají minimální vzdělání a pouze základní znalosti avarštiny a ruštiny. Většinu času tráví v domácnosti s dětmi, na které mluví výhradně svým rodným cezským jazykem. Děti tak před příchodem do škol plynně ovládají svůj rodný jazyk. V dospělosti muži mezi sebou mluví avarsky nebo současná mladá generace rusky. Rusové jsou malými národy (subetniky) Kavkazu jako Cezy vnímáni velmi pozitivně.\n\n"}
{"id": "1357989", "url": "https://cs.wikipedia.org/wiki?curid=1357989", "title": "Seznam dílů seriálu Adresa: L.A.", "text": "Seznam dílů seriálu Adresa: L.A.\n\nToto je seznam dílů seriálu \"Adresa: L.A.\" Kanadské drama \"\" mělo premiéru v roce 2012 na kanadské stanici MuchMusic.\n\n<onlyinclude>\n</onlyinclude>\n\n"}
{"id": "1357991", "url": "https://cs.wikipedia.org/wiki?curid=1357991", "title": "Seznam dílů seriálu Za svitu měsíce", "text": "Seznam dílů seriálu Za svitu měsíce\n\nToto je seznam dílů seriálu \"Za svitu měsíce\".\n\n<onlyinclude>\n</onlyinclude>\n\n"}
{"id": "1357995", "url": "https://cs.wikipedia.org/wiki?curid=1357995", "title": "Černobyl. Zona otčužděnija", "text": "Černobyl. Zona otčužděnija\n\nČernobyl. Zona otčužděnija () je ruský mysteriózní televizní seriál z produkce společností SineLab (1. řada) a RatPack Production (2. řada) pro televizní kanály TNT a TV-3. Příběh se odehrává v uzavřené zóně Černobylské jaderné elektrárny.\n\nPremiéra první řady proběhla od 13. do 23. října 2014 na stanici TNT, premiéra druhé řady proběhla od 10. listopadu do 1. prosince 2017 na stanici TV-3. Všechny epizody jsou také umístěny na videoportálu Rutube.ru.\n\n1. sezóna\n\nPříběh seriálu se odehrává ve dvou časových\nobdobích: v roce 2013 a v roce 1986, v předvečer havárie na Černobylské jaderné elektrárně. \n\nHlavních postav je pět: Páša, Ljóša, Nasťa, Aňja a Góša.\n\nNa druhý den ráno po párty u Páši, k němu domů přijde správce systému pro opravy sítě. Dokud přátelé sedí v kuchyni, vezme si peníze z trezoru a utíká. Pozoruji ho a poté berou auto a vyráží za ním do Pripjati a dostávají se do různých situací, pak se ocitnou v minulosti.\n\nNakonec se Pášovi podaří změnit budoucnost, a on se dostane do alternativního roku 2013, kde se SSSR nerozpadlo. Ale v tomto roce, existují i alternativní verze jeho samého.\n\n2. sezóna\n\nDěj 2. sezóny se vyvíjí se ve dvou alternativních verzích zemích: v SSSR a v USA, v nichž 7. srpna 1986 došlo k alternativní verze havárie na jaderné elektrárně Calvert Cliffs\" místo Černobylské havárie a přichází nová Občanská válka.\n\nPáša se opět musí seznámit se svými přáteli, kteří se změnili, vrátili se zpět do minulosti, a vrátili se ke svým životům. Také k nim se připojí záhadný Nikita v masce, pod níž se skrývá své zmrzačené tváře.\n\nPůvodní název seriálu Černobyl byl doplněn o podtitul \"Zona otčužděnija\". Natáčelo se v zóně nebezpečné pro lidské zdraví. Proto se zde natáčelo jen krátce (byly pořízené jen krátké snímky, ostatní scény byli natáčeny v Rusku v městech s podobnou architekturou). I tak se zde vyskytuje spousta scén s rozsáhlým použitím počítačové grafiky (např. panoramatický výhled samotné Černobylské jaderné elektrárny před nehodou). Některé snímky byly s přesností vytvořené z fotografií míst v Pripjati. Část natáčení se konala v Moskvě, ve které byly natočeny i scény v Pripjati před nehodou.\n\nPremiéra seriálu se \"konala\" 3 krát. Nejprve v sezóně 2010/2011, pak měla být premiéra v sezóně 2012/2013 a následně v sezóně 2013/2014. \n\n19. ledna 2014 bylo oznámeno, že premiéra se bude konat v sezóně 2014/2015.\n\nPremiéra promítání seriálu se konala v Moskvě 24. září 2014 v kině \"Říjen\", včetně hvězd showbyznysu (podobná premiéra byla později v dalších 18 městech Ruska: Petrohrad, Perm, Krasnojarsk, Jekatěrinburg, Vladivostok, Kemerovo, Novosibirsk, Saratov, Irkutsk, Ижевске, Omsk, Ulyanovsk, Thule, Барнауле, Томск, Ufa, Čeljabinsk a Voroněži). Jednalo se o první seriál, který měl premiéru v kině a ne v televizi.\n\nTelevizní seriál nastartoval s vysokým hodnocením sledovanosti na tv kanálu TNT. 13. října 2014 v 22:00 odstartovala první epizoda \"Černobyl. Zona otčužděnija\". 28,4 % diváku v Rusku ve věku od 14 do 44 let sledovali tento seriál (v Moskvě — 29,9 %), to znamená, že seriál sledoval každý 3. občan. Podíl publika od 18 do 30 let byl v Rusku 34,9 %, a v Moskvě — 40, 4 %. Předběhl i seriál Kuchyň (Кухни).\n\nZa první týden od uvedení seriálu \"Černobyl. Zona otčužděnija\" na ruském videoportále Rutube nashromáždil seriál 6,1 milionů zhlédnutí, což je o 1,6 milionů zhlédnutí více než u první sezóny seriálu \"Fizruka\", uvedeného v dubnu 2014 a tehdy trhal rekordy v počtu zhlédnutí.\n\nDále se seriálu podařilo dostat na první příčku sledovanosti na  kanále TNT – před seriál \"Fizruk\". \n\nSeriál se dostal na seznam \"10 nejlepších ruských seriálů roku 2014\" podle časopisu \"Billboard\".\n\n\n"}
{"id": "1357997", "url": "https://cs.wikipedia.org/wiki?curid=1357997", "title": "Kostel Nanebevzetí Panny Marie (Most, kapucínský)", "text": "Kostel Nanebevzetí Panny Marie (Most, kapucínský)\n\nKostel Nanebevzetí Panny Marie je zaniklý římskokatolický chrám v Mostě. Byl součástí areálu tamního kapucínského kláštera, který se nacházel ve Starém Mostě v Ruské ulici, západně od centra města.\n\nKapucíni do Mostu přišli v roce 1616, základní kámen kostela byl položen o dva roky později. Stavba chrámu se protáhla a trvala až do druhé poloviny 20. let 17. století. Vysvěcen byl 16. května 1627 kardinálem Arnoštem Vojtěchem z Harrachu, původní patrocinium odkazovalo k Nanebevzetí Panny Marie, svatému Vilémovi a svaté Anežce Římské. Jednolodní bezvěžový kostel měl typický styl řádové kapucínské architektury s charakteristickým trojúhelníkovým štítem a dlouhým odsazeným pravoúhlým kněžištěm. Konvent zanikl v roce 1950. V 70. letech 20. století byl bývalý kapucínský klášter s kostelem i celým Starým Mostem zbořen kvůli rozšiřující se těžbě uhlí.\n"}
{"id": "1358000", "url": "https://cs.wikipedia.org/wiki?curid=1358000", "title": "Nový hřbitov Mühlau", "text": "Nový hřbitov Mühlau\n\nNový hřbitov Mühlau je hřbitov v Innsbrucku ve čtvrti Mühlau, který je proslulý především jako místo posledního odpočinku George Trakla a dalších básníků. Památkově chráněný hřbitov je pod obecní správou.\n\nPůvodní hřbitov vesnice Mühlau, do roku 1938 samostatné, se nachází kolem farního kostela nad centrem města. V letech 1914/1915 bylo rozhodnuto o vybudování nového hřbitova, který byl otevřen v roce 1926. V roce 1986 byl hřbitov, který byl už příliš malý, rozšířen o 4 000 m² s místem pro 1842 hrobů. Aby bylo možné vyhovět budoucím rozšířením, město zakoupilo celkem téměř 10 000 m² pozemků.\n\nHřbitov, postavený podle plánů Wilhelma Stiglera, se nachází na svahu kopce Scheibenbichlu naproti farnímu kostelu a starému hřbitovu na druhé straně Mühlauského potoka. Je obklopen zdí pokrytou dřevěným šindelem a má vchody od západu a jihozápadu s klenutými vraty, které vznikly kolem roku 1926. Původní plocha je hustě osazená stromy a rozdělena na 18 hrobových polí. Rozšíření z roku 1986 je připojeno na severu, východní polovina je navržena jako plocha pro urny. Na severním konci centrální cesty je kříž vytvořený Hansem Pontillerem.\n\nNa severozápadním rohu staré části hřbitova stojí hřbitovní kaple postavená v roce 1926 spolu s obřadním sálem a administrativní budovou. Komplex, který je členěn podle účelu jednotlivých místností, je pokryt dřevěným šindelem; v jihovýchodním rohu je věž se špičatou střechou. \n\n"}
{"id": "1358002", "url": "https://cs.wikipedia.org/wiki?curid=1358002", "title": "Nákupní galerie Atrium", "text": "Nákupní galerie Atrium\n\nNákupní galerie Atrium je multifunkční budova s administrativními a obchodními prostory na rohu Karlova náměstí a Resslovy ulici v Praze.Konají se tu různé kulturní a spoločenské akce, například výstava fotografií celebrit na podporu UNICEF, Mikulášská nádilka, charitativní vánoční sbírka atd.\n\nZákladní architektonické vlastnosti budovy:\n\n\n\n\n"}
{"id": "1358004", "url": "https://cs.wikipedia.org/wiki?curid=1358004", "title": "Kamény", "text": "Kamény\n\nKamény (latinsky \"Camenae\") jsou skupinou římských bohyň či nymf spojovaných s prameny, léčením a věštěním. Věřilo se že mohou léčit nemoci a proto jim byla obětována voda a mléko. Nejvýznamnějšími kaménami byla bohyně porodu Carmenta a nymfa Egeria, která se u Porty Capeny měla setkávat s králem Numou Pompiliem. Kamény byly ztototožněny s řeckými Músami. Například ve svém překladu Odysseie Livius Andronicus v 3. století př. n. l. vzývá namísto Músy \"Camēnu\", v plurálu byly ztotožněny v 2. století př. n. l. Quintem Enniem.\n\nKaménám byl zasvěcen háj a v něm ležící pramen (\"Fons Camenarum\") na vrchu Caeliu v blízkosti Porty Capeny. U pramene stála malá aedicula z bronzu, údajně zde umístěná Numou Pompiliem. Na Numův příkaz měli vestálky místní vodou, kterou nosili v dlaních, denně kropit chrám své bohyně. Po zásahu aediculy bleskem, přibližně roku 187 př. n. l. byla přemístěna do blízkého chrámu Hona a Virta a téhož roku konzulem Marcem Fulviem Nobiliorem do chrámu Herkula a Mús. Aedicula byla nahrazena chrámem v kterém vztyčil svou sochu básník Lucius Accius (170-86 př. n. l.). Zasvěcen byl pravděpodobně 13. srpna, což byl den slavnosti Kamén. Decimus Iuvelanis v 1. století zmínil že pramen byl obložen mramorem a přeměněn tak v nymfeum, což je pravděpodobně přehnané, a že v blízkosti žila židovská komunita. Fons Camenarum je pravděpodobně totožný s pramenem náležejícím ke kostelu San Gregorio Magno al Celio.\n"}
{"id": "1358009", "url": "https://cs.wikipedia.org/wiki?curid=1358009", "title": "Mika Poutala", "text": "Mika Poutala\n\nMika Poutala (* 20. června 1983 Helsinky) je finský rychlobruslař.\n\nV roce 2000 se poprvé představil na Mistrovství světa juniorů, ve Světovém poháru debutoval v roce 2002. Na sprinterských světových šampionátech dosáhl nejvýše čtvrté příčky v roce 2012, čtvrtý byl i na trati 500 m na MS 2009, 2011 a 2016. Zúčastnil se zimních olympijských her v letech 2006 (500 m – 22. místo, 1000 m – 26. místo), 2010 (500 m – 5. místo, 1000 m – 8. místo), 2014 (500 m – 29. místo) a 2018 (500 m – 4. místo, 1000 m – 16. místo). Na Mistrovství Evropy 2018 získal stříbrné medaile v závodě na 500 m a v týmovém sprintu.\n\n"}
{"id": "1358010", "url": "https://cs.wikipedia.org/wiki?curid=1358010", "title": "Colorado Rapids", "text": "Colorado Rapids\n\nColorado Rapids je profesionální fotbalový klub hrající americkou ligu Major League Soccer, přesněji Západní Konferenci této ligy. Své domácí zápasy odehrává na stadionu Dick's Sporting Goods Park s kapacitou 18 061 diváků ve městě Commerce City (předměstí Denveru). Klub byl založen 6. června 1995. Vede ho anglický trenér Anthony Hudson, který v minulosti trénoval reprezentaci Nového Zélandu. Mezi významné hráče klubu patří například brankář fotbalové reprezentace Spojených států amerických a bývalý hráč Evertonu nebo Manchesteru United Tim Howard. Největším klubovým úspěchem je výhra MLS cupu v roce 2010.\n\nBrankáři: Tim Howard (Spojené státy), Zac MacMath (Spojené státy)\n\nObránci: Mike da Fonte (Spojené státy), Eric Miller (Spojené státy), Kortne Ford (Spojené státy), Jared Watts (Spojené státy), Axel Sjöberg (Švédsko) Edgar Castillo(Spojené státy) (na hostování z Monterrey), Kip Colvey (Nový Zéland), Deklan Wynne (Nový Zéland)\n\nZáložníci: Stefan Aigner (Německo), Sam Hamilton (Spojené státy), Dillon Serna (Spojené státy), Ricardo Perez (Mexiko), Bismark Adjei-Boateng (Ghana), Micheal Azira (Uganda), Marlon Hairston (Spojené státy), Johan Blomberg (Švédsko), Jack Price (Spojené království)\n\nÚtočníci: Shkëlzen Gashi (Albánie), Dominique Badji (Senegal), Caleb Calvert (Spojené státy), Jack McBean (Spojené státy)\n\nMistři: 2010\n\nMistři: 1997, 2010\n\n"}
{"id": "1358011", "url": "https://cs.wikipedia.org/wiki?curid=1358011", "title": "Harri Levo", "text": "Harri Levo\n\nHarri Levo (* 14. prosince 1990) je finský rychlobruslař.\n\nV sezóně 2009/2010 startoval ve Světovém poháru juniorů, další roky závodil pouze v regionálních závodech. Ve Světovém poháru se poprvé představil v roce 2015. Na Mistrovství Evropy 2018 získal stříbrnou medaili v týmovém sprintu.\n"}
{"id": "1358012", "url": "https://cs.wikipedia.org/wiki?curid=1358012", "title": "Adrian Wielgat", "text": "Adrian Wielgat\n\nAdrian Wielgat (* 10. února 1993) je polský rychlobruslař.\n\nOd roku 2010 startoval ve Světovém poháru juniorů a juniorských světových šampionátech. V seniorském Světovém poháru debutoval v roce 2012, v dalších letech se ale účastnil především domácích závodů, univerziád či akademických šampionátů. Na MS ve víceboji debutoval v roce 2017, kdy skončil na 20. místě. Na Mistrovství Evropy 2018 vybojoval s polským týmem bronzovou medaili ve stíhacím závodě družstev. Zúčastnil se Zimních olympijských her 2018, kde v závodě na 5000 m skončil na 22. místě.\n"}
{"id": "1358017", "url": "https://cs.wikipedia.org/wiki?curid=1358017", "title": "Kaple Egerdach", "text": "Kaple Egerdach\n\nKaple Egerdach je kaple ve čtvrti Amras v Innsbrucku na Hermann-Gmeiner-Straße. Je zasvěcena svatému Kříži.\n\nV roce 1600 byly na tomto místě objeveny tři léčebné prameny a v roce 1620 byly postaveny první budovy lázní. Kaple byla postavena roku 1656. Je to obdélníková stavba s vysunutým chórem a klenbovým stropem. Nad krytým vchodem je dřevěný krucifix. Po zániku lázní, ve 20. století, připadla kaple SOS dětské vesničce.\n"}
{"id": "1358018", "url": "https://cs.wikipedia.org/wiki?curid=1358018", "title": "Serious Sam", "text": "Serious Sam\n\nSerious Sam je série videoher vytvořená a vyvinutá společností Croteam. Série započala na počítačové platformě s operačním systémem Microsoft Windows.\n\nPřímé spin-off tituly prvních titulů série \"Serious Sam\" byly vytvořeny pro PlayStation 2, GameCube a Game Boy Advance společností Climax Solent a pro Palm OS od InterActive Vision. Všechny tyto spin-off tituly byly vydány společností Global Star Software. \"Serious Sam Classics: Revolution\" byl vyvinut fanouškovskou on-line komunitou Alligator Pit a vydán roku 2014 na Steam Early Access.\n\nPříběh série se zabývá dobrodružstvími a bojem protagonisty Samuel \"Serious Sam\" Stone proti notoricky známému mimozemskému vládci Mentalovi, který se snaží vyhubit lidstvo.\n\n\n\n\n\n\n\n\nCroteam vytvořil svůj vlastní engine pojmenovaný Serious Engine pro \"Serious Sam: The First Encounter\" a \"Serious Sam: The Second Encounter\". Serious Engine je navržen tak, aby na rozdíl od většiny FPS stříleček, které mají omezenou vzdálenost vykreslování a málo animací modelů (např. nepřátel) zvládl zobrazení velkých vzdáleností a počtů modelů najednou. Tohle dělá Serious Engine velmi efektivním, protože je schopen udržovat mnoho nepřátel v pohybu najednou, čímž konkuruje známým enginům jako id Tech, Unreal Engine nebo Source. Serious Engine může renderovat prostřednictvím Direct3D nebo OpenGL, a i když nepodporuje pixelové nebo vertexové stínovače, je optimalizován pro hardwarové transformace, ořezávání a osvětlení technologie Direct3D 7. Serious Engine 1 je k dispozici jako open-source software. \"Serious Sam 2\" ke svému fungování používá Serious Engine 2, který podporuje mnoho funkcí, jako jsou pixelové a vertexové stínovače, HDR, nebo mapování paralaxy. Serious Engine 3 byl použit v \"Serious Sam HD: The First Encounter\" a \"Serious Sam HD: The Second Encounter\". Mezi funkce tohoto enginu patří podrobné stínování a realističtější vzhled nepřátel. Tento engine je také vyvíjen pro využití plné kapacity HDR a mapování s vysokým rozlišením. Serious Sam 3 používá aktualizovanou verzi enginu jménem Serious Engine 3.5.\n\nSeriouse Sama namluvil John J. Dick.\n\n"}
{"id": "1358020", "url": "https://cs.wikipedia.org/wiki?curid=1358020", "title": "814 (číslo)", "text": "814 (číslo)\n\nOsm set čtrnáct je přirozené číslo. Římskými číslicemi se zapisuje DCCCXIV a řeckými číslicemi ωιδ. Následuje po čísle osm set třináct a předchází číslu osm set patnáct.\n\n814 je:\n\n"}
{"id": "1358021", "url": "https://cs.wikipedia.org/wiki?curid=1358021", "title": "815 (číslo)", "text": "815 (číslo)\n\nOsm set patnáct je přirozené číslo. Římskými číslicemi se zapisuje DCCCXV a řeckými číslicemi ωιε. Následuje po čísle osm set čtrnáct a předchází číslu osm set šestnáct.\n\n815 je:\n\n"}
{"id": "1358022", "url": "https://cs.wikipedia.org/wiki?curid=1358022", "title": "816 (číslo)", "text": "816 (číslo)\n\nOsm set šestnáct je přirozené číslo. Římskými číslicemi se zapisuje DCCCXVI a řeckými číslicemi ωις. Následuje po čísle osm set patnáct a předchází číslu osm set sedmnáct.\n\n816 je:\n\n"}
{"id": "1358025", "url": "https://cs.wikipedia.org/wiki?curid=1358025", "title": "Louis Křikava", "text": "Louis Křikava\n\nLouis Křikava (12. prosince 1873, Přeštice – 3. března 1920, Praha) byl český spisovatel, dekadentní básník a prozaik. V časopiseckých pracích používal též pseudonymy \"Blažej Jordán\", \"Louis z Přeštic\" nebo \"Vít Ryol\".\n\nPokřtěn byl jako Aloisius Maria Kříkava, syn soudního adjunkta v Přešticích Aloise Kříkavy a jeho manželky Marie, rozené Vandrovcové. Otec – soudní úředník působil v různých českých městech a Louis Křikava proto začal gymnaziální studia v Kutné Hoře, ale dokončil je roku 1892 maturitou na gymnáziu v Chrudimi. Po maturitě studoval do roku 1895 na pražské právnické fakultě.\n\nPo studiích střídal často zaměstnání i místa pobytu, zaměstnán byl jako advokátní koncipient a redaktor v Plzni, Brně, Čáslavi, Teplicích, Hradci Králové, Ostravě. Jako advokátní koncipient pracoval též v Semilech u advokáta Antonína Zemana (vlastní jméno spisovatele Antala Staška). Pobýval též v Berlíně a ve Vídni. Okolo roku 1906 působil několik týdnů v redakci časopisu \"Moravský kraj\" spolu s S. K. Neumannem a Rudolfem Těsnohlídkem. V letech 1906–1907Po roce 1907 se usadil v Praze a živil se jako soukromý úředník.\n\nVedl bohémský a existenčně nejistý život. Trpěl depresemi a již v roce 1901 informoval tisk o jeho sebevražedném pokusu ve vlaku do Čáslavi. Během svého pobytu v Berlíně roku 1909 žádal veřejnost o finanční příspěvky inzeráty v deníku Národní politika. Jako morfinista nedokázal změnit svůj životní styl ani na naléhání přátel Rudolfa Těsnohlídka a Jiřího Mahena.\n\nV roce 1909 vystoupil z církve; oženil se v prosinci 1918 v Praze.\n\nV květnu 1917 spolupodepsal tzv. Manifest českých spisovatelů, první domácí veřejné prohlášení v průběhu první světové války, které požadovalo sebeurčení českého národa.\n\nZemřel v Praze, na psychiatrické klinice profesora Antonína Heverocha. Viktor Dyk věnoval jeho památce nekrolog v Národních listech.\n\nSoudobou kritikou bylo dílo Louise Křikavy vesměs kladně přijímáno. \"Lidové noviny\" např. v roce 1909 ocenily prvotinu – sbírku \"V nocích bezhvězdnatých\" slovy „...zaujímá co do jasnosti mezi sbírkami mladších našich básníků, kteří se vesměs opičí po velikých francouzských modernistech, výlučné místo a také sujety jednotlivých básní jest zajímava v mnohém ohledu.“ (Stejná sbírka však byla hodnocena \"Plzeňskými listy\" slovy „...Sbírka páně Křikavova dokazuje, jak málo autokritiky mají debutanti...“.)\n\nDnes patří Křikava mezi polozapomenuté autory. \"Lexikon české literatury\" oceňuje jeho prvotinu, v dalším vývoji konstatuje nihilismus a zálibu v bizarních tématech, kde jeho hrdiny jsou lidé duševně choří a vyšinutí. Pokusy o humoristické texty nepřesahují tehdejší běžnou úroveň\nKřikavovy příspěvky, především prozaické se objevovaly za jeho života v řadě periodik jako Lumír, Světozor, Zlatá Praha, Právo lidu a dalších.\n\nNovodobá vydání:\n\n\n\nLouise Křikavu zmínil několikrát Jaroslav Hašek ve své knize \"Dějiny strany mírného pokroku v mezích zákona\". Podle Haška byl Křikava zaměstnán tři a půl hodiny v redakci Světa zvířat, kde měl překládat z němčiny text o psohlavých paviánech. Když přeložil větu „Die Affen sprangen vom Ast zum Ast“ do češtiny \"Opice skákaly od případu k případu\", dostal se do konfliktu s majitelem časopisu a z redakce odešel. Hašek kapitolu uzavřel slovy „A proč? Poněvadž Louis Křikava je pravý básník a básníci neradi píší o paviánech s červenou zadnicí.“\n\n"}
{"id": "1358026", "url": "https://cs.wikipedia.org/wiki?curid=1358026", "title": "Tennys Sandgren", "text": "Tennys Sandgren\n\nTennys Sandgren (* 22. července 1991 Gallatin, Tennessee) je americký profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do března 2018 čtrnáct titulů ve dvouhře a šestnáct ve čtyřhře. Před vstupem do profesionálního tenisu hrál v sezónách 2010–2011 univerzitní tenis za tým University of Tennessee.\n\nNa žebříčku ATP byl ve dvouhře nejvýše klasifikován v únoru 2018 na 54. místě a ve čtyřhře pak v lednu 2014 na 115. místě. Na juniorském kombinovaném žebříčku ITF mu nejvýše patřila 9. příčka v dubnu 2009. Trénuje ho Jim Madrigal.\n\nV americkém daviscupovém týmu neodehrál žádné utkání.\n\nNarodil se roku 1991 ve městě Gallatin na území amerického unijního státu Tennessee. Křestní jméno Tennys neodkazuje na tenis či název státu, ale hráč jej získal po pradědu, jenž nepocházel z daného regionu.\n\nTenis začal hrát v pěti letech. V univerzitním týmu se připojil ke staršímu bratru Daveymu Sandgrenovi. Operaci levé kyčle podstoupil 5. března 2014 a zranění jej vyřadilo na více než šest měsíců ze hry, s žebříčkovým pádem na 714. příčku během února 2015.\n\nV rámci hlavních soutěží událostí okruhu Futures debutoval v červnu 2008, když na turnaji v newyorském Rochesteru prošel kvalifikačním sítem. Ve druhém kole dvouhry pak podlehl krajanu Gregorymu Oullettemu. Premiérový singlový titul na challengerech si odvezl z illinoiského Champaign, kde ve finále listopadového JSM Challenger of Champaign–Urbana 2013 s dotací 50 tisíc dolarů přehrál australského hráče Samuela Grotha až v tiebreaku rozhodující sady. Průnik mezi sto nejlepších tenistů zaznamenal 12. června 2017 po grandslamovém debutu na Roland Garros, když mu na žebříčku ATP patřila 100. příčka.\n\nVe dvouhře okruhu ATP World Tour debutoval na dubnovém U.S. Men's Clay Court Championships 2017 v Houstonu po šňůře 14 porážek v kvalifikacích turnajů. Až v Houstonu tuto sérii prolomil a ve dvouhře vypadl v úvodním kole s krajanem Ernestem Escobedem. Premiérový kariérní vyhraný zápas na túře ATP dosáhl během washingtonského Citi Open 2017, kde vyřadil Japonce Go Soedu a poté mu ve druhé sadě skrečoval desátý nasazený Australan Nick Kyrgios. Ve třetí fázi dohrál na raketě pozdějšího vítěze Alexandra Zvereva z Německa.\n\nDebut v hlavní soutěži nejvyšší grandslamové kategorie zaznamenal v mužském deblu US Open 2014, do něhož obdržel s krajanem Chasem Buchananem divokou kartu. V úvodním kole však nenašli recept na dvojici Mate Pavić a André Sá. Dvouhru si poprvé zahrál na French Open 2017 po zisku divoké karty od pořadatelů. Soutěž opustil v první fázi porážkou od Kazacha Michaila Kukuškina. Do premiérového osmifinále prošel během lednového Australian Open 2018, kam přijel jako 97. hráč žebříčku. V prvním kole zdolal Francouze Jérémy Chardyho, aby následně poprvé v kariéře porazil hráče elitní světové desítky, osmého v pořadí Stana Wawrinku, který se na okruh vracel po více než půlroční zdravotní přestávce. Do čtvrtého kola jej posunula čtyřsetová výhra nad Němcem Maximilianem Martererem a v něm pak vyřadil rakouskou světovou pětku Dominica Thiema po pětisetové bitvě. Až 21letý Jihokorejec Čong Hjon mu nedovolil ve čtvrtfinále získat žádný set.\n\n"}
{"id": "1358029", "url": "https://cs.wikipedia.org/wiki?curid=1358029", "title": "Béla Károlyi", "text": "Béla Károlyi\n\nBéla Károlyi (* 13. září 1942 Kluž) je rumunský gymnastický trenér. Pochází z maďarské menšiny. V mládí se na vrcholové úrovni věnoval boxu a hodu kladivem. Absolvoval bukurešťský tělovýchovný institut, kde se seznámil se svojí pozdější manželkou Mártou, s níž otevřel v Onești gymnastickou školu. Jejich způsob přípravy vedl k vzestupu rumunské ženské gymnastiky mezi světovou špičku, v roce 1974 se Károlyi stal reprezentačním trenérem a na Letních olympijských hrách 1976 získala jeho svěřenkyně Nadia Comaneciová tři zlaté medaile, z jeho školy vyšly také Teodora Ungureanuová, Emilia Eberleová a Ecaterina Szabová. Károlyi proslul svéráznými tréninkovými metodami a impulzivní povahou, dostával se do mnoha konfliktů s komunistickými funkcionáři a v roce 1981 při závodech v USA požádal o politický azyl. Vedl Mary Lou Rettonovou, která se stala olympijskou vítězkou ve víceboji v roce 1984, poté se stal trenérem ženského gymnastického družstva USA. Kim Zmeskalová se pod jeho vedením stala v roce 1991 mistryní světa. V roce 1997 byl uveden do Síně slávy světové gymnastiky. V roce 2001 založili manželé Károlyiovi v Texasu gymnastické tréninkové centrum Karolyi Ranch. Vydal autobiografickou knihu \"Feel No Fear: The Power, Passion, and Politics of a Life in Gymnastics\" a hrál sám sebe ve filmu \"\". Při olympijských hrách 2008 v Pekingu obvinil vítězný čínský tým z porušování pravidla o věkovém limitu pro závodnice. Je příznivcem Uniunea Democrată Maghiară din România, za kterou v roce 2008 neúspěšně kandidoval do senátu. \n"}
{"id": "1358030", "url": "https://cs.wikipedia.org/wiki?curid=1358030", "title": "Křikava (rozcestník)", "text": "Křikava (rozcestník)\n\nKřikava může být:\n\n\n"}
{"id": "1358035", "url": "https://cs.wikipedia.org/wiki?curid=1358035", "title": "Ballard", "text": "Ballard\n\nPříjmení Ballard nese více různých osobností:\n\n"}
{"id": "1358037", "url": "https://cs.wikipedia.org/wiki?curid=1358037", "title": "Ruslan Zacharov", "text": "Ruslan Zacharov\n\nRuslan Albertovič Zacharov ( ; * 24. března 1987 Gorkij, Ruská SFSR) je ruský shorttrackař a rychlobruslař.\n\nV roce 2005 se představil na juniorském světovém šampionátu v short tracku, o rok později se zúčastnil svého prvního Mistrovství Evropy. V shorttrackařském Světovém poháru poprvé závodil v roce 2008. Startoval na Zimních olympijských hrách 2010. Na Mistrovství Evropy 2011 vybojoval bronz ve víceboji. Na ZOH 2014 získal zlatou medaili ve štafetě.\n\nRoku 2017 se začal věnovat rychlobruslení: startoval ve Světovém poháru a na Mistrovství Evropy 2018 získal bronzovou medaili v závodě s hromadným startem. Na Mistrovství světa 2020 vybojoval bronzovou medaili ve stíhacím závodě družstev.\n\n"}
{"id": "1358038", "url": "https://cs.wikipedia.org/wiki?curid=1358038", "title": "McBride", "text": "McBride\n\nPříjmení McBride nese více různých osobností:\n\n"}
{"id": "1358042", "url": "https://cs.wikipedia.org/wiki?curid=1358042", "title": "Briggs", "text": "Briggs\n\nPříjmení Briggs nese více různých osobností:\n\n"}
{"id": "1358043", "url": "https://cs.wikipedia.org/wiki?curid=1358043", "title": "McLaughlin", "text": "McLaughlin\n\nPříjmení McLaughlin nese více různých osobností:\n\n"}
{"id": "1358044", "url": "https://cs.wikipedia.org/wiki?curid=1358044", "title": "Thurgood Marshall", "text": "Thurgood Marshall\n\nThurgood Marshall (2. července 1908 – 24. ledna 1993) byl americký právník a od roku 1967 do roku 1991 soudce Nejvyššího soudu Spojených států amerických. Byl historicky první Afroameričan, který se stal soudcem Nejvyššího soudu. \n\nNarodil se ve městě Baltimore ve státě Maryland a v roce 1933 vystudoval právnickou fakultu na Howard University. Po studiu si založil soukromou praxi, než vstoupil do občanskoprávní organizace NAACP Legal Defense and Educational Fund, kde působil jako výkonný ředitel. Během působení v této organizaci vedl několik líčení u Nejvyššího soudu, například případy \"Smith v. Allwright\", \"Shelley v. Kraemer\" nebo slavný \"Brown v. školní rada Topeky\", který stanovil, že rasová segregace ve školách je protiústavní.\n\nV roce 1961 ho prezident John F. Kennedy jmenoval soudcem Odvolacího soudu USA. O čtyři roky později ho prezident Lyndon B. Johnson jmenoval generálním zástupcem, který před Nejvyšším soudem reprezentuje federální vládu USA. V roce 1967 ho prezident Johnson úspěšně nominoval na soudce Nejvyššího soudu, kterým zůstal celých 24 let.\n\nNarodil se roku 1908 ve městě Baltimore, stát Maryland. Jeho předci byli otroky. Rodným jménem se jmenoval Thoroughgood, ale toto jméno zkrátil na Thurgood. Jeho otec, William Marshall, pracoval jako portýr u železnice, a jeho matka Norma jako učitelka. \n\nMaturoval na Frederick Douglass High School a začal docházet na Lincoln University. Jeho spolužáky byli například básník Langston Hughes a zpěvák Cab Calloway. Již během studií se stal politicky aktivním. Protestoval proti rasové diskriminaci na univerzitě i proti rasové segregaci. V roce 1929 se oženil s Vivien \"Buster\" Bureyovou. Lincoln vystudoval s vyznamenáním a získal titul Bachelor of Arts z humanitních studií. Poté se přihlásil na právnickou fakultu University of Maryland, ale byl odmítnut z důvodu rasové politiky univerzity. Začal tedy docházet na právnickou fakultu Howard University. V roce 1933 promoval jako nejlepší student svého ročníku.\n\nPo absolvování Howard University si v Baltimoru založil soukromou právní praxi. V roce 1934 byl najat organizací National Association for the Advancement of Colored People (NAACP) k případu \"Murray v. Pearson\", který se týkal rasové diskriminace ve školství. Případ se týkal žaloby na rasovou diskriminaci od právnické fakulty University of Maryland. Marshall se opřel o rozsudek \"Plessy v. Ferguson\", který ustanovil doktrínu \"rozděleni, ale rovni\", kdy argumentoval, že stát Maryland nezajišťuje stejné podmíny pro vzdělání afroameričanů. O dva roky později vstoupil do NAACP.\"\n\nVe svých 32 letech vyhrál případ Nejvyššího soudu \"Chambers v. Florida\" a téhož roku se stal výkonným ředitelem NAACP Legal Defense and Educational Fund, který byl zřízen na ochranu práv Afroameričanů. Od té doby vedl mnoho slyšení před Nejvyšším soudem, z nichž je asi nejznámější \"Brown v. školní rada Topeky\", ve kterém byla zrušena doktrína \"rozděleni, ale rovni\", jelikož byla shledána jako ve škoslké praxi nespravedlivá a neudržitelná. Marshall vyhrál celkem 29 z 32 případů, které vedl před Nejvyšším soudem USA.\"\n\nV roce 1961 ho prezident John F. Kennedy jmenoval soudcem Odvolacího soudu USA. O čtyři roky později ho prezident Lyndon B. Johnson jmenoval generálním zástupcem, který před Nejvyšším soudem reprezentuje federální vládu USA. Stal se tak prvním Afroameričanem v této funkci. Jako generální zástupce vlády USA vyhrál 14 z 19 případů, které vedl.\n\nV roce 1967 ho prezident Johnson úspěšně nominoval na soudce Nejvyššího soudu, kterým zůstal celých 24 let. Senát Spojených států amerických jeho nominaci potvrdil v poměru 69 senátorů pro, 11 proti. Stal se tak 96. soudcem Nejvyššího soudu a prvním Afroameričanem v této funkci. Ve své soudní praxi se zabýval případy týkajícími se občanských práv a trestního práva.\n\nSvé funkcese vzdal v roce 1991, ve věku 82 let, kvůli svému zdraví. Zemřel na srdeční selhání v roce 1993. Po jeho smrti mu prezident Bill Clinton in memoriam udělil Prezidentskou medaili svobody. Za svůj život obdržel i řadu dalších ocenění.\n\nV roce 2017 byl natočen životopisný film \"Marshall\", který se soustředí na jeden z raných případů v NAACP. Film natočil režisér Reginald Hudlin a hlavní roli získal Chadwick Boseman.\n"}
{"id": "1358045", "url": "https://cs.wikipedia.org/wiki?curid=1358045", "title": "Andrea Giovannini", "text": "Andrea Giovannini\n\nAndrea Giovannini (* 27. srpna 1993 Trento) je italský rychlobruslař.\n\nOd roku 2010 závodil ve Světovém poháru juniorů a na juniorských světových šampionátech. V seniorském Světovém poháru se poprvé představil v roce 2013. Zúčastnil se Zimních olympijských her 2014 (5000 m – 17. místo). Na evropských vícebojařských šampionátech dosáhl nejlépe pátého místa v roce 2016, na MS ve víceboji byl nejlépe šestý v letech 2016 a 2017. Na ME 2018 získal stříbrnou medaili v závodě s hromadným startem. Startoval také na Zimních olympijských hrách 2018, kde v závodě na 5000 m skončil na 20. místě, na trati 1500 m se umístil na 27. příčce, ve stíhacím závodě družstev byl šestý a v závodě s hromadným startem skončil na 12. místě.\n"}
{"id": "1358046", "url": "https://cs.wikipedia.org/wiki?curid=1358046", "title": "McCormick", "text": "McCormick\n\nPříjmení McCormick nese více různých osobností:\n\n\n"}
{"id": "1358047", "url": "https://cs.wikipedia.org/wiki?curid=1358047", "title": "Radnice (Orlová)", "text": "Radnice (Orlová)\n\nRadnice v Orlové je kubistická stavba vystavěná v Gočárově stylu. Stojí na Starém náměstí v Orlové-Městě a dnešní podobu dostala po přestavbě z roku 1928 stavitelem Františkem Trubkou. Sídlí zde místostarosta, odbor životního prostředí a odbor výstavby\nměstského úřadu v Orlové. Je chráněna jako kulturní památka České republiky.\n\nPřed rokem 1889 úřadoval tehdejší starosta Pavel Kania ve svém bytě čís. 24. Toho roku byl obecní úřad přestěhován do staré školy na náměstí čís 76. Budova školy sloužila už dříve jako místo pro konání obecních sezení. Roku 1906 byla v budově radnice otevřena městská spořitelna, čímž\nměla obecní agenda v přízemní budově stále méně prostoru, a tak bylo v roce 1908 rozhodnuto o přístavbě čtyř místností směrem k náměstí s pseudorenesančními prvky.\n\nMěstské zastupitelstvo vyhlásilo roku 1925 veřejnou soutěž na návrh nové radnice. Z jedenácti návrhů ocenila šestičlenná porota čtyři, z nichž vybrali návrh architektů Bedřicha Adámka a Eduarda Novotného. Vypracováním plánu stavby a rozpočtu byl pověřen místní tesařský zednický mistr Matěj Kabátek. Stavba byla však z finančních důvodů o rok odložena a nakonec byl stavbou pověřen stavitel František Trubka.\n\nStavba byla zahájena 22. června 1927. Celkový rozpočet představoval 1 276 637, 45 Kč. František trubka do návrhu zahrnul prvky Gočárova stylu, čímž dal vyniknout sloupcovému vchod o budovy. Nyní v budově sídlí některé odbory městského úřadu a občanům tu ke slavnostem slouží obřadní síň.\n\n"}
{"id": "1358048", "url": "https://cs.wikipedia.org/wiki?curid=1358048", "title": "Logan (příjmení)", "text": "Logan (příjmení)\n\nPříjmení Logan nese více různých osobností:\n\n"}
{"id": "1358049", "url": "https://cs.wikipedia.org/wiki?curid=1358049", "title": "Wong", "text": "Wong\n\nPříjmení Wong nese více různých osobností:\n\n"}
{"id": "1358050", "url": "https://cs.wikipedia.org/wiki?curid=1358050", "title": "Smrtelné stroje (film)", "text": "Smrtelné stroje (film)\n\nSmrtelné stroje (v anglickém originále Mortal Engines) je americký sci-fi akční film od režiséra Christiana Riverse. Autory scénáře jsou Fran Walsh, Philippa Boyens a Peter Jackson. Film je natočený podle stejnojmenné knižní série od Philipa Reeve. Film je zasazen v post-apokalyptickém steampunkovém světě, kde jsou města namontována na podvozek a schopna pohybu. V hlavních rolích se objeví Hugo Weaving, Hera Hilmar, Robert Sheehan, Jihae, Ronan Raftery, Leila George, Patrick Malahide a Stephen Lang.\n\nDo amerických kin byl uveden 14. prosince 2018 a to ve RealD 3D, IMAX a IMAX 3D.\n\nNěkolik tisíciletí poté, co většina země byla zničena, se civilizace přizpůsobila novému životu. Obrovské pohybující se města se toulají Zemí a kvůli zdrojům pronásledují menší městečka. Tom Natsworthy (Robert Sheehan), občan pohybujícího se města Londýna, narazí na uprchlici Hester Shaw (Hera Hilmar) a nakonec bude bojovat o svůj život. Roztříštěné skupiny se musí spojit dohromady, aby vytvořily neoblíbenou alianci, jež by mohla změnit budoucnost.\n\n\nVývoj filmu byl ohlášen v prosinci roku 2009 filmovým tvůrcem Peterem Jacksonem. 24. října 2016 započala produkce filmu s režisérem Christianem Riversem. Hlavní natáčení začalo v dubnu 2017 a skončilo v červenci téhož roku. Několik scén se natáčelo ve studiích Stone Street Studios ve Wellingtonu na Novém Zélandu.\n\nDo amerických kin byl uveden 14. prosince 2018 společností Universal Pictures.\n\n"}
{"id": "1358051", "url": "https://cs.wikipedia.org/wiki?curid=1358051", "title": "Ústaleč (hradiště)", "text": "Ústaleč (hradiště)\n\nÚstaleč je raně středověké hradiště poblíž stejnojmenné vesnice u Nalžovských Hor v okrese Klatovy. Nachází se na vrchu Hradec (612 metrů), jeden kilometr severozápadně od vesnice. Osídleno bylo přibližně v desátém až jedenáctém století. Areál hradiště je chráněn jako kulturní památka ČR.\n\nJako první hradiště na Hradci popsal Emanuel Šimek v roce 1930. Datování jeho vzniku a osídlení umožnil zatím jediný zlomek keramiky, který pochází přibližně z desátého nebo jedenáctého století, a nelze tedy vyloučit ani pravěký původ hradiště. V období raného středověku je hradiště hypoteticky dáváno do souvislosti s prácheňským hradem, ale je též možné, že plnilo zejména hospodářskou funkci jako zázemí pro rýžování a povrchové dolování zlata, jehož stopy se v okolí nacházejí.\n\nPodle povrchového průzkumu z roku 1978 hradiště s oválným půdorysem zaujalo vrcholovou plošinu kopce, která se mírně sklání směrem k jihu. Z opevnění se částečně dochoval val, jehož zbytky jsou patrné zejména na severu, východě a částečně na jihu, kde se výška valu pohybuje od 0,5 do 1,5 metru a šířka dosahuje až osm metrů.\n\n"}
{"id": "1358053", "url": "https://cs.wikipedia.org/wiki?curid=1358053", "title": "Lamb", "text": "Lamb\n\nLamb může být:\n\n"}
{"id": "1358058", "url": "https://cs.wikipedia.org/wiki?curid=1358058", "title": "Trpeznica", "text": "Trpeznica\n\nTrpeznica ( , , 2590 m n. m.) je hora v pohoří Šar planina na kosovsko-severomakedonské hranici. Kosovská část masivu leží na území opštiny Dragaš, severomakedonská část leží na území opštiny Bogovinje. Hora se nachází v hlavním hřebeni mezi vrcholy Džinibeg (2610 m) na severu a Čelepinski vrv (2554 m) na jihozápadě. Pod východními svahy Trpeznice se rozkládá Belo ezero.\n"}
{"id": "1358060", "url": "https://cs.wikipedia.org/wiki?curid=1358060", "title": "Alita: Bojový Anděl", "text": "Alita: Bojový Anděl\n\nAlita: Bojový Anděl (v anglickém originále Alita: Battle Angel) je americký kyberpunkový akční film od režiséra Roberta Rodrigueze. Autory scénáře jsou James Cameron, Laeta Kalogridis a Robert Rodriguez. Film je natočen podle mangy \"Gunnm\" od Jukito Kiširo. Hlavní roli ztvárňuje Rosa Salazar, ve vedlejších rolích účinkují Christoph Waltz, Jennifer Connelly, Mahershala Ali, Ed Skrein, Jackie Earle Haley a Keean Johnson.\n\nV amerických a českých kinech byl uveden 14. února 2019, v USA společností 20th Century Fox a to ve RealD 3D, Dolby Cinema a IMAX 3D a v českých kinech společností CinemArt.\n\nJames Cameron prohlásil, že by rád zfilmoval hlavní příběhovou linii originální mangy \"Gunnm\" od Jukito Kiširo a zaměřil se především na první čtyři knihy. Také do filmu zahrnul fiktivní sport \"Motorball\" ze třetího a čtvrtého svazku.\n\n\nHlavní natáčení začalo v Austinu v Texasu 17. října 2016 a skončilo 9. února 2017. Později v lednu 2017 byl ohlášen casting na rocker, punk či emo komparzisty. Scény s nimi byly natáčeny v Austinu 3., 6., a 7. února 2017.\n\nDne 17. prosince 2018 bylo oznámeno, že se na filmovém soundtracku s názvem \"Swan Song\" bude podílet také Dua Lipa.\n\n\"Alita: Bojový Anděl\" byl v amerických kin uveden 14. února 2019 společností 20th Century Fox Film měl být původně do amerických kin uveden 20. července 2018, avšak v únoru 2018 bylo oznámeno, že vydání bylo přesunuto na 21. prosinec 2018. Nicméně v září 2018 bylo oznámeno, že se vydání opět přesunulo, a to až na 14. únor roku 2019.\n\n\n"}
{"id": "1358061", "url": "https://cs.wikipedia.org/wiki?curid=1358061", "title": "Harrington", "text": "Harrington\n\nPříjmení Harrington nese více různých osobností:\n\n"}
{"id": "1358064", "url": "https://cs.wikipedia.org/wiki?curid=1358064", "title": "Cortez", "text": "Cortez\n\nPříjmení Cortez nese více různých osobností:\n\n\n"}
{"id": "1358067", "url": "https://cs.wikipedia.org/wiki?curid=1358067", "title": "Vila Berty Petschkové", "text": "Vila Berty Petschkové\n\nVila Berty Petschkové se nachází v Praze-Bubenči v ulici Pelléova. Jejím vlastníkem je Česká republika a užívá ji \"Správa služeb diplomatického sboru\". Vila je v areálu velvyslanectví Čínské lidové republiky.\n\nPrvní obytný dům zde stál od roku 1869. Nechala jej postavit Eleonora Kaisrová na dvou koupených a sloučených pozemcích. Od roku 1888 byla vila v majetku dr. Nathana Robitschka a po jeho smrti roku 1904 přešla po dílech na jeho dceru Bertu provdanou roku 1890 za Julia Petschka.\n\nKlasicistní vila s jednoduchou dispozicí měla vstup uprostřed čelní zdi. Z haly vpravo byla jídelna s kuchyní, nalevo se vcházelo do salonu. Ze salonu, který měl na severní straně široký arkýř, byl vstup do pokoje a na verandu. Patro bylo rozděleno čtyřmi pokoji, chodbou a malým hospodářským schodištěm do podkroví. Jeden pokoj měl arkýř a jeden verandu. Dům byl podsklepen pouze částečně.\n\nPo obou stranách hlavního vstupu byly niky se sochami bohyň a nad nimi reliéfní tonda. Vstupní portál byl lemován kanelovanými pilastry a korintskými hlavicemi. Pilastry byla lemována také jednoduchá valeně zaklenutá okna v patře. Ta byla spojena společnou římsou.\n\nZahrada kolem domu byla protáhlá, s nízkým zděným hospodářským stavením a údajně obsahovala mnoho soch. Robitschek nechal upravit verandu v zahradní části domu v hlubší dvoupodlažní novorenesanční lodžii s arkádou. Roku 1904 dal v zahradě postavit skleník s palmami ve střední části.\n\nBerta Petschková vilu zmodernizovala a z hospodářského stavení roku 1916 vybudovala pokoj pro hosty. Návrh i přestavbu v novorenesančním stylu provedla firma Aloise Potůčka. Zvýšený suterén získal místnosti pro služky a prádelnu s žehlírnou, přízemí dva hostinské pokoje, koupelnu a okna pokojů vzhled severních oken Vladislavského sálu na Pražském hradě.\n\nRodina Petschkova opustila Československo roku 1938 ještě před nástupem nacismu. V době okupace byla zabavena úřady a po skončení války roku 1945 propadla státu. Roku 1959 ji zrekonstruovala Pražská stavební obnova. Je stále v majetku státu a Správa služeb diplomatického sboru ji užívá pro Velvyslanectví Čínské lidové republiky.\n\n\n"}
{"id": "1358071", "url": "https://cs.wikipedia.org/wiki?curid=1358071", "title": "Afrín", "text": "Afrín\n\nAfrín je okresní město v severní Sýrii administrativně spadající do guvernorátu Aleppo. V roce 2005 žilo v celém okresu Afrin 172 095 lidí přičemž město samotné mělo 36 562 obyvatel. Město leží na stejnojmenné řece. Syrská vláda ztratila kontrolu nad oblastí v roce 2012, když kontrolu nad oblastí převzaly kurdské milice YPG a oblast byla začleněna do de facto autonomního regionu Rojava v severní Sýrii. Na počátku roku 2018 bylo město obsazeno Tureckem podporovanou Svobodnou syrskou armádou.\n\n"}
{"id": "1358072", "url": "https://cs.wikipedia.org/wiki?curid=1358072", "title": "Cain", "text": "Cain\n\nCain může být:\n\n\n"}
{"id": "1358075", "url": "https://cs.wikipedia.org/wiki?curid=1358075", "title": "Underwood", "text": "Underwood\n\nUnderwood může znamenat:\n\n\n\n"}
{"id": "1358076", "url": "https://cs.wikipedia.org/wiki?curid=1358076", "title": "Phelps", "text": "Phelps\n\nPříjmení Phelps nese více různých osobností:\n\n"}
{"id": "1358077", "url": "https://cs.wikipedia.org/wiki?curid=1358077", "title": "Chadwick Boseman", "text": "Chadwick Boseman\n\nChadwick Aaron Boseman (29. listopadu 1976 nebo 1977 Anderson, Jižní Karolína) je americký herec. Je známý pro ztvárnění rolí Jackieho Robinsona ve filmu \"42\" (2013), Jamese Browna ve filmu \"Get On Up - Příběh Jamese Browna\" (2014), T'Chally/Black Panthera ve filmech v rámci Marvel Cinematic Universe a Thurgooda Marshalla ve filmu \"Marshall\" (2017).\n\nNarodil se ve státě Jižní Karolína v roce 1976. V roce 1995 odmaturoval na T. L. Hanna High School a v roce 2000 promoval na Howard University, kde získal titul bakalář umění v oboru režie. Současně úspěšně absolvoval také londýnskou British American Drama Academy. Původně se chtěl věnovat režii a scenáristce. Aby dokázal lépe komunikovat s herci, začal docházet na kurzy herectví. V roce 2008 se odstěhoval do Hollywoodu, aby se naplno věnoval své kariéře.\n\nSvou první roli získal již roku 2003 v televizním seriálu \"Třetí hlídka\". Další epizodní role získal v následujících letech v seriálech \"Právo a pořádek\", \"Kriminálka New York\", \"Pohotovost\" a \"Odložené případy\". Současně se věnoval psaní divadelni hry \"Deep Azure\", kterou nastudovala Congo Square Theatre Company v Chicagu. Hra byla nominována v roce 2006 na cenu Jeff Award.\n\nFilmový debut zažil v roce 2008 ve snímku \"Expres\". V témže roce získal větší roli v seriálu \"Lincoln Heights\" (9 epizod) a v roce 2010 hrál v seriálu \"Město ztracených\" (13 epizod). \n\nPrůlom nastal v roce 2013, kdy ztvárnil Jackieho Robinsona ve filmu \"42\". V roce 2014 následovaly role ve filmech \"Velký draft\" a \"Get On Up - Příběh Jamese Browna\", kde ztvárnil roli Jamese Browna. V roce 2016 hrál ve velkorozpočtovém filmu \"Bohové Egypta\" a především získal roli T'Chally/Black Panthera ve filmech v rámci Marvel Cinematic Universe. Poprvé se jako Black Panther objevil ve filmu \"\" (2016) a poté v samostatném filmu \"Black Panther\" (2018). Téhož roku se objevil také ve snímku \"\" (2018). O rok později v (2019)\n\n\n"}
{"id": "1358078", "url": "https://cs.wikipedia.org/wiki?curid=1358078", "title": "Burnett", "text": "Burnett\n\nPříjmení Burnett nese více různých osobností:\n\n"}
{"id": "1358080", "url": "https://cs.wikipedia.org/wiki?curid=1358080", "title": "The Human Equation", "text": "The Human Equation\n\nMuž leží v nemocnici po těžké dopravní nehodě. Nehoda se stala za bílého dne bez zjevné příčiny. Muž je v kómatu a u jeho nemocničního lůžka se setkávají jeho manželka a nejlepší přítel a snaží se pochopit, proč se stala nehoda. Muž v kómatu zpěně prochází svým životem až k osudnému dni. Muž je po nehodě zmatený a nemůže si vzpomenout, co se stalo, ale jak jeho emoce obnovují vzpomínky, události, které jej vedly k nehodě vyvstanou (chtěl se zabít, protože viděl svou ženu v objetí svého nejlepšího přítele) a uvědomuje si, že jediný způsob, jak se probudit z kómatu, je najít cestu z jeho emocionálního vězení.\nNa konci zjistíme, že to vše bylo součástí programu The Human Equation, který si na Dream Sequenceru spustil Forever of The Stars, příslušník Foreverů z planety Y.\n\n\n\n"}
{"id": "1358081", "url": "https://cs.wikipedia.org/wiki?curid=1358081", "title": "Samopal Chauchat-Ribeyrolles", "text": "Samopal Chauchat-Ribeyrolles\n\nSamopal Chauchat-Ribeyrolles je samopal z roku 1918, který byl určený pro ochranu francouzských posádek tanku. Ačkoli v Oficiálním názvu zbraně byl uveden samopal, jedná se o krátkou automatickou pušku, protože nepoužíva pistolové střelivo ale puškové. Na samopal se plánovalo použití směsi standardních nábojů a stopovek k pomoci při míření.\n\nV roce 1917 přijala francouzská armáda poloautomatickou pušku Mle. 1917 z výroby zbrojovky Ribeyrolles, Sutter a Chauchat (RSC), která vyrobila lehký kulomet \"Chauchat\" Mle. 1915. Samopal Chauchat-Ribeyrolles je založen na mechanismu této poloautomatické pušky. Při prvních pokusech byl použit Mannlicher–Berthierův zásobník s kapacitou 8 nábojů. Zkoušky pokračovaly až do roku 1919, příčemž se používal stejný zásobník jako u lehkého kulometu Chauchat. Výsledky byly uspokojivé, avšak zbraň byla k sebeobraně příliš silná.\n\n"}
{"id": "1358083", "url": "https://cs.wikipedia.org/wiki?curid=1358083", "title": "Crn vrv", "text": "Crn vrv\n\nCrn vrv ( , , , 2585 m n. m.) je hora v Šar planině na kosovsko-severomakedonské hranici. Kosovská část masivu se nachází na území opštiny Prizren, severomakedonská část se nachází na území opštiny Tetovo. Crn vrv leží v hlavním hřebeni mezi vrcholy Kobilica (2528 m) na jihozápadě a Konjuška (2578 m) na severovýchodě. Jihovýchodním směrem vybíhá z hory rozsocha směřující k vrcholu Ploča (2467 m).\n"}
{"id": "1358084", "url": "https://cs.wikipedia.org/wiki?curid=1358084", "title": "Sawyer", "text": "Sawyer\n\nPříjmení Sawyer nese více různých osobností:\n\n"}
{"id": "1358086", "url": "https://cs.wikipedia.org/wiki?curid=1358086", "title": "Flynn", "text": "Flynn\n\nFlynn může být:\n\n\n"}
{"id": "1358088", "url": "https://cs.wikipedia.org/wiki?curid=1358088", "title": "Nicholson", "text": "Nicholson\n\nPříjmení Nicholson nese více různých osobností:\n\n"}
{"id": "1358093", "url": "https://cs.wikipedia.org/wiki?curid=1358093", "title": "Svatá Voršila (obrazový cyklus)", "text": "Svatá Voršila (obrazový cyklus)\n\nLegenda o svaté Voršile (v italštině \"Storie di sant'Orsola\") je řada velkých nástěnných maleb na plátně od italského renesančního umělce Vittora Carpaccia, původně vytvořených pro Scuola di Sant'Orsola v Benátkách. Nyní jsou v Benátkách v Gallerie dell'Accademia. Obrazy byly objednány rodinou Loredana, která měla pod svou patronací Scuola di Sant' Orsola. Rodina se vyznačovala svými vojenským zásahy proti \"nevěřícím\", proti otomanské říši. Tyto vojenské zásahy jsou opakovaně zobrazovány na jednotlivých obrazech cyklu.\n\nPodle Zlaté legendy Jacopa da Varagina byla Uršula či Voršila dcera křesťanského krále v Británii. Král, její otec, jí přislíbil jako nevěstu pohanskému knížeti. Uršula byla z nadcházejícího sňatku s pohanem nešťastná. Pokusila se svatbu oddálit, eventuálně jí zabránit přáním, aby její snoubenec přestoupil na křesťanskou víru a dal jí tři roky na to, aby se v doprovodu svých panen vypravila do Říma za papežem. Pohanský panovník prý s podmínkou souhlasil a všichni se vydali na cestu. Zastávka na zpáteční cestě v Colonia Agrippina, které se později stalo Kolínem nad Rýnem, byla pro poutníky osudná. Výprava byla přepadena Huny a jejich náčelník, Attila, nařídil Voršile, aby se stala jeho ženou. Když odmítla, byla Attilou umučena a spolu s ní i její družky. Uvádí se, že její doprovod čítal 10 000 panen, některé prameny uvádí počet 11 panen.\n\nPřestože první dva obrazy zobrazují první události, byly namalovány jako poslední z cyklu, v letech 1497-1498.\nPrvní scéna je umístěna v otevřeném pavilonu a je rozdělená do tří částí. Na pravé straně je Ursula a její otec, zobrazeni při rozhovoru. Centrální scéna zobrazuje setkání mezi králem a velvyslanci. V pozadí je chrám a další imaginární budovy připomínající tehdejší Benátky. Vlevo, v popředí pod lodžií, je panorama moře s galeonou. Mimo postavy v popředí stojí muž v červené tóze, naznačující tzv. didascalos, vypravěče renesančního divadla, která popisovala nebo komentovala hru divákům, obvykle představující anděla. Mezi diváky jsou postavy se znakem Compagnia della Calza, benátského bratrstva, které organizovalo představení během karnevalu a dalších náboženských slavností.\n\nVýjev setkání vyslanců s králem je umístěn v nádherném interiéru. Obvykle je výjev popisován jako odchod vyslanců od krále Británie. Písař v pozadí zaznamenává odpověď Voršily princi. Podle jiné interpretace, oděv postav poukazuje na jejich pohanství. Tak by výjev byl součástí soudu a velvyslanci odjíždějí dopravit vzkaz svému panovníkovi.\n\nTřetí obraz popisuje návrat vyslanců do Británie, scéna se odehrává v otevřeném pavilonu, v pozadí imaginární město, připomínající benátskou architekturu.\n\nPomocí vlajky malíř rozdělil obraz na dvě části. Zcela vlevo, sedící na parapetu, je Antonio Loredan, člen \"Compagnia della Calza\" a objednavatel díla. Rozdělení umožnilo Carpacciovi vylíčit dvě různé krajiny: vlevo je Británie (Anglie) s hrady a strmými útesy, s princem loučícím se s jeho otcem, vpravo je setkání snoubenců a rozloučení Voršily s jejím otcem. V pozadí přípravy na odjezd poutníků do Říma s imaginárním bretonským / britským městem, charakterizovaným renesančními a benátskými stavbami.\n\nVýjev ukazuje svatou postavu, spící v manželské posteli, což je narážka na nemožnost manželství. Zatímco postava ležící v posteli spí, do místnosti vchází anděl, osvětlený slunečním paprskem. Anděl nese zprávu o jejím nadcházejícím mučednictví. Interiér je vykreslen s pozoruhodným realismem, jako je nábytek a květiny: myrta a karafiát, symbolizují věrnost v manželství. Nápis \"DIVA FAUSTA\", umístěný pod sochou Herkula, naznačuje vykupitelskou povahu božského poselství. Anděl přináší čistotu a čistí svatou mysl.\n\nPrinc respektuje smlouvu s Ursulou a doprovází ji na její pouti do Říma. Tady, mimo zdi města, se poutníci setkávají s papežem, který pokřtí pohanského prince a korunuje jeho snoubenku. I tento obřad připomíná benátské prostředí a je zde zobrazen vedle papeže \"didascalos\" v červené tóze a vzhledu renesančního humanisty Ermolao Barbaro.\n\nTento obraz pochází z roku 1490 a Carpaccio jej maloval přímo pro cyklus. Popisuje příchod poutníků, doprovázených papežem, do Kolína nad Rýnem, poté kdy jsou obklíčeni Huny. Banery nad věží, červeno-bílé se třemi zlatými korunami, jsou znakem osmanského sultána Mehmeta II., hlavního benátského nepřítele za Carpacciova života. Tři koruny naznačují země pod jeho vládou: Asie, Trabzon a Řecko.\n\nSloup uprostřed obrazu, nesoucí erb rodiny Loredana, jej rozděluje na dvě scény: vlevo je mučednictví sv. Ursuly a její následování 10 000 panen; vpravo pak její pohřeb. Stejně jako v předchozím obrazu je Mehmet II. a jeho vojáci vyobrazeni jako Hunové, s výjimkou maurského vojáka uprostřed levé scény.\n\nToto plátno se původně nacházelo v kapli \"Scuola di Sant'Orsola \" a celý cyklus ukončovalo. Ursula je zobrazena v přítomnosti Boha, se sepjatýma rukama, (symbol mučednictví), obklopená jejími společníky. Šest serafinů ji ověnčuje korunami. Vlevo jsou tři mužské postavy, nejpravděpodobněji tři synové Antonia Loredana. Loredan bránil Shkodëra v Albánii proti Turkům; jeho hřbitov připomíná zámek v pozadí.\n\n"}
{"id": "1358098", "url": "https://cs.wikipedia.org/wiki?curid=1358098", "title": "Dům Sevasťanova", "text": "Dům Sevasťanova\n\nDům Sevasťanova () je výstavný dům v centru ruského Jekatěrinburgu, nedaleko Městské nádrže.\n\nNejstarší zmínka o budově stojící na tomto pozemku pochází z roku 1817. Již v roce 1829 je z plánu města jasné, že dům má kruhové nároží (v té době ve městě jediné). V té době měl klasicistní vzhled.\n\nRoku 1860 koupil dům vysoký státní úředník Nikolaj Ivanovič Sevasťanov, který záhy přistoupil k přestavbě podle projektu guberniálního sekretáře Alexandra Ivanoviče Padučeva. Výsledkem byla velmi bohatě dekorovaná fasáda v eklektickém stylu s prvky neobaroka, neogotiky a neoromantismu. Na straně obrácené k Městské nádrži byla vedena parádní enfiláda, která zahrnovala neogotický sál a nárožní kulatý neorenesanční sál s kupolí. Směrem do dvora byly fasády bez dekorace. Mezeru mezi vedlejším domem vyplňovala brána.\n\nDům nepochybně ovlivnil architekturu Jekatěrinburgu, neboť po jeho výstavbě se zde objevila řada neogotických staveb.\n\nKdyž byl Sevasťanov povýšen a přestěhoval se do Petrohradu, budovu zakoupilo ministerstvo spravedlnosti. Od roku 1874 se zde nacházel oblastní soud, pro jehož účely byla stavba uzpůsobena. Roku 1914 vzniknul plán rozšíření budovy, do roku 1917 se ale stihlo pouze prodloužit křídlo přiléhající dnes k prospektu Lenina, dekor fasády kopíroval stávající výzdobu.\n\nRevoluční vojska Ačinského pěchotního pluku budovu v dubnu 1917 vyrabovala. Roku 1918 zde byl zřízen první Uralský komisariát práce. 28. srpna 1919 (po odchodu československých legionářů z města) se zde konala první konference jekatěrinburgských bolševiků. Později získala dům do užívání oblastní rada odborů. Po rozpadu SSSR se zde nacházely kanceláře.\n\nRoku 2008 bylo rozhodnuto o rekonstrukci objektu jako rezidence prezidenta Ruska na summitu Šanghajské organizace pro spolupráci v létě 2009. Došlo nejenom ke kompletní restauraci exteriérů a interiérů, ale bylo přistavěno i nové křídlo, v němž byl zřízen sál pro slavnostní zasedání. Zároveň byl ovšem dům oddělen od ulice plotem. Od té doby je dům Sevasťanova oficiální rezidencí nejvyšších státních představitelů a slouží také k přijímání hostů a jednáním. V roce 2013 se zde konal summit EU-Rusko.\n"}
{"id": "1358100", "url": "https://cs.wikipedia.org/wiki?curid=1358100", "title": "Starohorský couk", "text": "Starohorský couk\n\nStarohorský couk byl největším a nejvýznamnějším důlním pásmem na území Jihlavy. Táhl se od rybníka Borovinka údolím Smrčenského potoka, pod řekou Jihlavou do údolí zvaného \"Cechrund\" (dnes \"Dolina\" či \"Na dolině\"), dále areálem nové nemocnice, při západním okraji hřbitova, přes dnes již zaniklou čtvrť Havaj do Pístova a lesem až k chatové osadě Okrouhlík. Celková délka hlavní žíly činila 8 km, v oblasti Cechrundu se odkláněl odžilek do Starých Hor.\n\nJeště na počátku 21. století byla na území couku patrna řada pozůstatků po dolování, velké množství z nich však bylo nenávratně zničeno.\n\nV údolí Smrčenského potoka u Hamerského mlýna (\"Taubenstuhl\") mezi Hybrálcem a rybníkem Borovinka se nacházejí zbytky \"štoly sv. Jana Nepomuckého\" z roku 1776, jejíž původní vyústění štoly je zasuto. Do současnosti se dochovaly dva pásy obvalů. Do neporušené, avšak zatopené, části štoly se dá dostat šachticí, která mj. sloužila ke zlepšení větrání. Ve svahu nad štolou je možno najít několik propadlin po šachtách. Vlastní šachta sv. Jana Nepomuckého se nacházela v poli asi 200 metrů od šachtice, avšak dnes je v podstatě neidentifikovatelná. Ještě před první světovou válkou se směrem na Kněžský dvůr nacházela řada pinek.\n\nDalší nepatrné stopy po štolách najdeme nedaleko mlýna po proudu potoka a v polích nad nimi bývala trojice pinek. Poslední lokalita s těžbou u Borovinky se nachází u Sedleckého mlýna (též \"Sedlářský mlýn\"). Zde je dosud zachováno šest trychtýřů a trojice zmol po štolách. Výtok důlní vody je pak sveden do nedaleké studánky.\n\nV \"ulici Romana Havelky\" na břehu Smrčenského potoka stával Červený mlýn, u něhož byla ražena krátká štola. Během 2. světové války došlo k jejímu přemění na protiletecký kryt. Dnes jej zde ovšem nenajdeme, neboť v roce 1980 byl v souvislosti s úpravami terénu pro stavbu dálničního přivaděče odstřelen. Další krátká štola se nacházela nedaleko \"Jiráskovy ulice\" u budovy Ferony. K jejímu zničení došlo taktéž při stavbě dálničního přivaděče.\n\nNa potůčku v údolí Cechrund se nacházela soustava báňských rybníčků, přičemž jeden z nich by měl být stále ještě zachován. Mapa z 19. století pak na území mezi dnešním \"sídlištěm Na dolech\" a novou nemocnicí zachycuje 34 obvalů a pinek, dnes již taktéž neexistujících.\n\nDalší drobné stopy se nacházely u Horního Kosova. U Kosovského rybníka byla ještě v roce 1950 patrna dvojice trychtýřů, později zavezená. Přímo v Horním Kosově se nachází zbytky haldy. Ještě v 60. letech 20. století se zbytky další štoly nacházely v areálu střelnice u budovy Ministerstva vnitra; štola vedla od budovy prachárny k šancím. Dnes se zde nacházejí zahrádky. Další haldy a jámy byly zničeny při výstavbě nové nemocnice a budování zahrádkářské kolonie pod hřbitovem.\n\nCo se týká Pístova, tak tady se zbytky po těžbě nacházejí na území bývalého obecního pastviště. Dům čp. 26 pak stojí přímo na místě havířského cechovního domu. Při cestě k Vodárenskému rybníku je možno vidět dnes již nepatrné stopy po dolování.\n\nNejjižnějším místem starohorského couku se zbytky po těžbě je tzv. \"okrouhlické kutiště\", ležící v lese u rybníka Okrouhlík, asi 1,5 km na jihozápad od Rančířova. Patrně zde probíhala horečná důlní činnost, jak naznačuje přítomnost devíti obvalů. V centrální části se nacházely největší z obvalů, které při okrajích doplňovaly podstatně menší. Centrální část však byla zničena při těžbě dřeva v roce 1983, část zbývajících obvalů je zavezena odpadem z okolních chat.\n\nTaké v případě odžilku do Starých Hor se podařilo najít řadu stop po dolování. V roce 1975 při úpravách lokality naproti mlékárně pro výstavbu nového sídliště došlo k objevení jam a průchodných štol, které zdokumentoval geolog Zdeněk Laštovička. Po průtrži mračen v roce 1920 došlo u železniční trati u mlékárny k propadnutí trychtýře. Ten však byl bez jakékoliv dokumentace zasypán a dnes jsou zde zahrádky. Další stopy po štole se nacházeli při silničce u železniční trati. Důlní činnost zde připomíná již jen výtok důlní vody pod Starohorským mostem do řeky Jihlavy. Podle mapy z 19. století se v okolí budovy označované jako \"zámeček\" nacházelo 14 dnes již zaniklých obvalů.\n\nZůstaneme-li na této straně řeky, pak na místě Motorpalu se nacházela tavírna rud a další taková stávala pod Zaječím skokem, jejíž základy byly patrné ještě v roce 1920. Za bývalým tzv. \"Váchovým statkem\" se nachází vstup do štoly směrem k nové bráně Motorpalu. Štola se však nachází na soukromém pozemku a je tedy veřejnosti nepřístupná.\n\nPoslední lokalitou na odžilku je hájek na školou u křižovatky \"ulic Romana Havelky\" a \"Humpolecké\", kde se zachovala dvojice šachetních obvalů. Jde o pozůstatky důlní práce, které podle zprávy z roku 1315 odvodňoval Jindřich Rottharmel. Z Rantířova sem byla 7 km dlouhým náhonem se spádem 4 metry vedena voda pro pohon strojů. Do současnosti se z této ojedinělé technické památky ze 14. století dochovalo v dobrém stavu asi 80%.\n\n"}
{"id": "1358101", "url": "https://cs.wikipedia.org/wiki?curid=1358101", "title": "Tasnovice (tvrz)", "text": "Tasnovice (tvrz)\n\nTasnovice jsou zřícenina tvrze ve stejnojmenné vesnici u Horšovského Týna v okrese Domažlice. Založena byla nejspíše v průběhu čtrnáctého století. Po roce 1650 byla přestavěna na zámek, který již ale nesloužil jako panské sídlo, a na konci osmnáctého století zpustl a změnil se ve zříceninu. Jeho zbytky jsou chráněné jako kulturní památka ČR.\n\nTvrz založili ve čtrnáctém století vladykové z Tasnovic. Prvním známým příslušníkem rodu byl Bohuše z Tasnovic uváděný v letech 1357–1371 jako patron kostela ve Štítarech. Jeho potomkům tvrz patřila až do druhé poloviny patnáctého století, kdy na ní žil Jan z Tasnovic připomínaný v letech 1463 a 1464. Z dalších majitelů je znám až z roku 1508 Václav z Vidršpergu, ale již od roku 1509 tvrz patřila Václavu Dobrohostovi z Ronšperka. Po roce 1515 od něj panství koupil Jan Merklínský z Merklína a od něj roku 1522 Vilém Černín z Chudenic. Tasnovice o něm převzal nejmladší ze čtyř synů, Martin Černín, a když roku 1586 zemřel, zdědil je nezletilý Šebestián Černín, jehož poručnicí byla jeho matka Anna z Žiberka a od roku 1590 sestra Anna Žákovcová. Šebestián se oženil se Sibyllou z Běšin, ale když roku 1616 zemřel, zůstala po něm jediná dcera Alena Lidmila, jejímiž poručníky byli ještě roku 1627 strýcové z rodu Černínů.\n\nAlena Lidmila Černínová se provdala za blíže neznámého člena rodu Helversenů z Helversheimu a po její smrti v roce 1630 Tasnovice získal Ota Jiří Helversen z Helversheimu, který je prodal své manželce Marii Magdaléně z Dobrše. Od ní statek koupila roku 1659 hraběnka Eva Johanka z Trautmansdorfu. Od té doby Tasnovice patřily k horšovskotýnskému panství. Tvrz začala být za Helversenů stavebně upravována a po roce 1659 se v písemných pramenech uvádí jen jako zámek. Nesloužila již jako panské sídlo, ale žili na ní jen úředníci, z nichž bývá uváděn zámecký hejtman a ještě v roce 1691 také zámecký zahradník. Poslední zmínka o zámku pochází z roku 1749. Na počátku devatenáctého století vrchnost plánovala přestavbu tasnovického zámku na sýpku, ale návrh nebyl realizován. Zámek se postupně změnil ve zříceninu a roku 1839 už se připomínaly pouze sklepy a příkopy.\n\nTvrz stávala na severním okraji areálu pozdějšího jednotného zemědělského družstva na pravém břehu Radbuzy. Řeka napájela dva okružní příkopy dochované na severní a východní straně. Mezi příkopy se nachází val zpevněný kamennou zdí. Uvnitř tohoto opevnění se nacházelo jádro tvrziště ohrazené torzovitě dochovanou hradbou.\n\nZ budov se dochovala spodní úroveň věžovité stavby s lichoběžníkovým půdorysem o rozměrech 13,5 × 9–12 metrů (podle Jiřího Úlovce 16 × 12 metrů) se dvěma valeně klenutými sklepy.\n"}
{"id": "1358104", "url": "https://cs.wikipedia.org/wiki?curid=1358104", "title": "Seattle Sounders FC", "text": "Seattle Sounders FC\n\nSeattle Sounders je fotbalový klub hrající Západní konferenci americké ligy Major League Soccer, sídlící v Seattlu. Domácí zápasy odehrává na stadionu CenturyLink Field s kapacitou 69 000 diváků. \n\nKlub vyhrál MLS Cup v roce 2016 a 2019. Ženský tým Seattle Sounders Women zvítězil ve vyřazovací fázi Západní konference v roce 2015 a byl založen 13. listopadu 2007. Trenérem je Brian Schmetzer a hlavní oporou týmu Nicolás Lodeiro, hráč uruguayské fotbalové reprezentace. \n\nSeattle Sounders má více vlastníků mezi nimi jsou Adrian Hanauer, Joe Roth, Paul Allen a Drew Carey.\n\n\n\n\n"}
{"id": "1358105", "url": "https://cs.wikipedia.org/wiki?curid=1358105", "title": "Nepřetržité zastarávání", "text": "Nepřetržité zastarávání\n\nNepřetržité zastarávání (též neustálé zastarávání) je označení pro jev, při kterém se průmyslové trendy nebo věci, jež bezprostředně nepodléhají technickým požadavkům, neustále znovu přizpůsobují aktuální technické úrovni či standardům v té které oblasti. Tato přizpůsobení přitom nezvyšují užitečnost, ale jsou potřebné pro vývoj oblasti jako celku.\n\nNepřetržité zastarávání lze vidět v oblastech, které se rychle vyvíjí – např. videohry, filmy, počítačové programy, webové stránky, mobilní telefony a mobilní aplikace a kde vytvoření jednoho produktu trvá tak dlouho, že bez přizpůsobování novým trendům by v okamžiku dokončení byl zastaralý. Této inovaci za účelem zohlednění nových technologií říká refactoring. Kompletní refactoring software pro novou technologii je považován za návrhový antivzor.\n\nNepřetržité zastarávání může být i záměrné. Tendenci tento stav využít lze nalézt u společností s monopolním nebo oligopolním postavením na trhu.\n\n"}
{"id": "1358107", "url": "https://cs.wikipedia.org/wiki?curid=1358107", "title": "Nuzarovská lípa", "text": "Nuzarovská lípa\n\nNuzarovská lípa je památný strom v blízkosti dnes již zaniklé obce Nuzarov, která stávala na křižovatce lesních cest\nz Nového Kramolína přes Vranovské sedlo do Nemanic a Valtířova. Tato lípa malolistá (Tilia cordata) roste v nadmořské výšce 740 metrů, její kmen má tzv. vidlicové dělení, kdy jednotlivé kmeny mají obvod 425 a 445 centimetrů. Podle měření z roku 2015 dosahuje výšky 25 metrů a její stáří bylo odhadnuto na 200 let.\nChráněna je od roku 2016 pro svůj vzrůst, věk a jako krajinná dominanta.\n\n\n"}
{"id": "1358109", "url": "https://cs.wikipedia.org/wiki?curid=1358109", "title": "Alladina a Palomid (Burghauser)", "text": "Alladina a Palomid (Burghauser)\n\nAlladina a Palomid (někdy psáno též \"Aladina a Palomid\")je komorní opera o dvou dějstvích a osmi obrazech českého skladatele Jarmila Burghausera na vlastní libreto podle stejnojmenné loutkové hry belgického symbolistického básníka Maurice Maeterlincka. Vznikla v letech 1943–1944.\n\nJarmil Burghauser (1921–1997) už od dvanácti let studoval hudební skladbu u Jaroslava Křičky a Otakara Jeremiáše a koncem 30. let 20. století na sebe upozornil jako skladatel i veřejně. Aktivně skladatelsky působil i v době okupace, když současně navštěvoval Pražskou konzervatoř. V té době spolupracoval s ochotnickou Komorní zpěvohrou (existovala v letech 1938–1946) a pro ni napsal i komorní operu \"Alladina a Palomid\" na námět, který před ním z českých skladatelů zhudebnili již Osvald Chlubna (1922, uvedeno v Brně roku 1925 pod názvem \"Síla touhy\") a Emil František Burian (1923, uvedeno až roku 1959 v Praze jako \"Pohádka o veliké lásce\"). Burghausera tento námět zaujal již jako desetiletého chlapce a první náčrtky, jež v konečné verzi pak zčásti využil, si učinil už v roce 1932.\n\nBurghauserova první opera \"Alladina a Palomid\" nebyla nikdy uvedena na jevišti, brzy však následovaly další opery, \"Lakomec\" (1949) a \"Karolinka a lhář\" (1950–1953), které inscenovány byly.\n\n(1. obraz – Zarostlý kout zahrady) Starý král Ablamor se sklání nad svou mladičkou otrokyní Alladinou. Zamiloval se do ní tak, jako ještě nikdy ve svém životě, a sní o tom, že s ním bude dívka sdílet jeho poslední léta. Políbí spící otrokyni. Ta se náhle probouzí: prý se jí zdál zlý sen. Zdálo se jí, že někoho zahlédla na cestě. Skutečně, přichází mladý rytíř vedoucí za uzdu svého koně. Je to Palomid a přijíždí na svou svatbu s Ablamorovou jedinou dcerou Astolenou. Ta se zdržela po cestě a dorazí později, zatímco Palomidovy sestry již očekávají snoubence na Ablamorově hradě.\n\nPalomid vypráví, že trpěl smutkem a úzkostí, dokud nepotkal Astolenu, jejíž duše mu otevřela nový život. Současně však se navzájem pokradmo pozorují s Alladinou. Palomidův kůň vyleká Alladinina beránka. Král rytíři představuje svou otrokyni a všichni odcházejí do hradu. Alladina vypráví, že hrad je plný klikatých schodišť, chodeb a tajemných místností, do kterých málokdy pronikne světlo. Ablamor je překvapen, že málomluvná Alladina nachází pro příchozího tolik slov.\n\n(2. obraz – Komnata s oknem do zahrady) Alladina vyhlíží z okna do zahrady. Ablamor jí vypráví o fontánách, které dal zřídit za smrt každé ze svých dcer, a mluví i o Palomidovi, jenž zdá se od příjezdu ztratil svou rozhodnost a energii. Král se snaží přesvědčit Alladinu, aby si s ním vyšla na večerní procházku, ale ta odmítá: cítí se trochu churava a málem omdlévá. Ablamor otevře náhle dveře místnosti a nalézá za nimi Palomida v jakémsi očarování. Oba muži se mlčky rozejdou.\n\n(3. obraz – Komnata na hradě) Ablamor hovoří s Alladinou. Nevyčítá jí ani Palomidovi jejich city, ale prý je zahlédl líbat se pod Astoleniným oknem. Kárá ji za to, ale je jí ochoten vše odpustit. Jenže Alladina to popírá a chce odejít. Zamilovaný Ablamor jí v tom brání a pevně ji stiskne, až jí zapraští kosti; záhy ji však pustí, pláče a prosí o odpuštění a o soucit s Astolenou. Ze sedmi dcer mu zůstala naživu jediná a i ona ztrácela vůli k životu, dokud se neobjevil Palomid. Král tedy prosí za svou dceru. Alladina pláče a nedopovídá.\n\n(4. obraz – Astolenina komnata) Palomid se přiznává Astoleně, že i když ji stále ctí a obdivuje, propadl lásce k jiné a nemůže již být s Astolenou šťasten. Astolena mu stírá slzy, a i když sama pláče, zamlouvá to a přijímá osud. Radí však Palomidovi, aby s Alladinou co nejdříve odešel, protože otec začíná mít podezření.\n\n(5. obraz – Ložnice na hradě) Palomid vyzývá Alladinu, aby se připravila na odchod. Na hradě již nemohou zůstat; král se začíná chovat nesrozumitelně, bloudí po chodbách, chřestí svazkem velkých klíčů a zřejmě cosi chystá. Astolena a Palomidovy sestry již připravily na zítřek útěk obou milenců. Palomid slibuje Alladině, že ji odvede na zámek svého otce, daleko od pochmurného Ablamorova hradu. Vzpomínka na Astolenu jej však kruší a zastává se jí před Alladininými nešetrnými slovy.\n\n(6. obraz – Chodba před Alladininou komnatou) Astolena zasvěcuje Palomidovy sestry do situace: vše je připraveno k jejich i Palomidově odjezdu, protože král začíná být nebezpečný, ale Alladina zmizela a Palomid bez ní neodejde. Přichází Ablamor se svazkem klíčů, prozpěvuje si a poté usíná na lavici. Přichází Palomid. Podaří se mu vyprostit spícímu králi z ruky klíče a otevírá Alladininu komnatu. Je zcela temná, ale nakonec zde Palomid, jeho sestry a Astolena naleznou spoutanou Alladinu a osvobozují ji. Za nimi vstoupí probuzená Ablamor, otevírá okenici a vpouští do komnaty světlo. Nic prý milencům nevyčítá: prý jednali tak, jak museli, a on také. Z jeho laskavých slov však zní neurčitá hrozba.\n\n(7. obraz – Rozsáhlé podzemní jeskyně) Palomid a Alladina se probouzejí v temné jeskyni pod hradem; byli sem na králův rozkaz přineseni se svázanýma rukama a zavázanýma očima. Vzájemně si pomáhají zbavit se pout. Jsou konečně spolu zcela sami a jeskyně se jim jeví nádherná, plná kamenných květů a krásné modré vody. Tu je slyšet lámání kamene a z otvoru proudí do jeskyně světlo. Prostor se náhle jeví ošklivý a bezútěšný. Milenci se dohadují, že Ablamor se vrací dokonat svou pomstu. Ustupují před světlem až do vody a tonou. Tak je najdou Astolena a Palomidovy sestry, kteří je přišli zachránit.\n\n(8. obraz – Chodba s mnoha dveřmi) Astolena vysvětluje lékaři, že se jim podařilo Palomida a Alladinu z mělké vody zachránit, ale od té doby leží v horečkách každý ve svém pokoji. Ablamor zmizel ještě ten den, kdy je uvrhl do sluje. Lékař varuje: milenci se mohou uzdravit, ale jen za podmínky naprostého klidu: nikdo na ně nesmí mluvit a především nesmějí mluvit oni sami. Jenže Palomid a Alladina nevydrží: přes stěnu na sebe volají, chtějí spolu uprchnout před světlem do svého světa, pozbyli touhy žít. Jejich hlasy postupně slábnou, až utichají. Astolena a Palomidovy sestry vstupují do místnosti s Palladinovým lůžkem; u úmrtního lože Alladinina je prázdno.\n\nFlétna, hoboj, klarinet, basklarinet, fagot, lesní roh, trubka, klavír, smyčcové nástroje (housle, violy, violoncella, kontrabasy).\n"}
{"id": "1358111", "url": "https://cs.wikipedia.org/wiki?curid=1358111", "title": "Kodaira", "text": "Kodaira\n\nKodaira () je město v prefektuře Tokio v Japonsku. K roku 2017 měla bezmála 193 tisíc obyvatel.\n\nKodaira leží na ostrově Honšú v prefektuře Tokio v oblasti Kantó. Nachází se západně od centra Tokia. Hraničí na východě s Nišitókjem, na severovýchodě s Higašikurume, na severu s Higašimurajamou, na severozápadně s Higašijamatem, na západě s Tačikawou, na jihozápadě s Kokubundži a na jihu s Koganei.\n\nKodaira se stala městem v roce 1962.\n\n"}
{"id": "1358116", "url": "https://cs.wikipedia.org/wiki?curid=1358116", "title": "Britská dlouhosrstá kočka", "text": "Britská dlouhosrstá kočka\n\nBritská dlouhosrstá kočka, Britannica je dlouhosrstá varianta Britské krátkosrsté kočky.\n\nVe světě znají britské dlouhosrsté kočky pod různými jmény - v Evropě se někdy používá označení \"Britannica\", v Americe \"Lowlander\", u nás jednoduše \"britská dlouhosrstá kočka\". Od října 2017 se toto plemeno dočkalo plného uznání i u v Česku nejrozšířenější organizace FIFe (s kódem BLH). V České republice je zatím toto plemeno velmi vzácné a věnuje se mu jen hrstka chovatelských stanic.\n\nPůvod dlouhé srsti u Britské dlouhosrsté kočky je způsoben v minulosti křížením Britské a Perské kočky, z důvodu kvalitnější srsti. Občas se do vrhu narodí dlouhosrstá varianta Britské krátkosrsté kočky, přestože jsou oba rodiče krátkosrstí.\n\nBritská dlouhosrstá kočka je milé a přítulné povahy. Jako koťata jsou velice hravá, zvídavá a hyperaktivní. Čím je kočka starší, tím se stává klidnější - až na vzácné případy. Také se jedná o velice inteligentní kočky.\n\nPrůměrná délka života Britské kočky se pochybuje okolo 15 let a výše. Pokud se u ní však objeví některé z onemocnění, která jsou způsobena šlechtěním, může být délka života kočky kratší. Tato onemocnění jsou dána geneticky a jsou tak dědičná. Z tohoto důvodu je lepší této situaci předejít a raději neotálet s návštěvou veterináře, aby nedošlo k předčasnému úmrtí kočky.\n"}
{"id": "1358119", "url": "https://cs.wikipedia.org/wiki?curid=1358119", "title": "Římskokatolická farnost Horní Bečva", "text": "Římskokatolická farnost Horní Bečva\n\nŘímskokatolická farnost Horní Bečva je územním společenstvím římských katolíků v rámci děkanátu Valašské Meziříčí olomoucké arcidiecéze s farním kostelem svatého Jana a Pavla.\n\nNejstarší písemná zmínka o Horní Bečvě je z roku 1659 v gruntovní knize Valašského Meziříčí. Duchovní správa byla zřízena na Horní Bečvě roku 1792. V témže roce byl postaven kostel zasvěcený svatým mučedníkům Janu a Pavlu a zřízena fara v níž bylo zahájeno školní vyučování.\n\nDo června 2019 byl farářem R. D. Mgr. Ladislav Šimek. Od 1. července téhož roku byl ustanoven administrátorem excurrendo R. D. Mgr. Petr Dujka.\n\nNa území farnosti se pravidelně pořádá tříkrálová sbírka. V roce 2018 se při ní vybralo 54 737 korun.\n\n"}
{"id": "1358122", "url": "https://cs.wikipedia.org/wiki?curid=1358122", "title": "Václav Mattauch", "text": "Václav Mattauch\n\nVáclav Mattauch, PhDr. ( 2. února 1908 Praha Bubeneč – 13. srpna 1985 Kadaň) byl český badatel, vlastivědec a historik.\n\nNarodil se jako syn magistrátního úředníka, vrchního revidenta Václava Mattaucha, v Praze Bubenči. Byl absolventem Malostranského a později Akademického gymnázia v Praze. Dne 8. června 1927 maturoval s vyznamenáním. Vystudoval dějiny a zeměpis na Filozofické fakultě Univerzity Karlovy v Praze. Dějiny trautmannsdorfského panství Jemniště v 17. a 18. století, byly jeho badatelským zájmem a zároveň i jeho dizertační prací. Dne 8. června 1932 byl promován doktorem filozofie.\n\nNastoupil na vojenskou základní službu a studoval důstojnickou školu v Pardubicích. Dne 1. července 1933 byl převelen k 10. dragounskému pluku v Berehově, na Podkarpatské Rusi. Dne 28. března 1934 odešel do civilu s hodností podporučíka. Učil na měšťanských školách v Benešově, Vlašimi a Trhovém Štěpánově. Dne 1. září 1936 nastoupil jako učitel na české gymnázium v Brně. Před svatbou s Ludmilou Musilovou, odešel vyučovat na Reálné gymnázium v Praze - Libni. Dne 1. září 1947 byl profesorem na gymnáziu v Kadani. Po roce 1948 nastoupil jako pomocný dělník na šachtě v Prunéřově. V letech 1948 a 1949 také krátce působil v Městském muzeu v Kadani. Dne 1. listopadu 1949 se stal učitelem učňovské školy v Kadani. Od roku 1958 pracoval jako dělník Pozemních staveb Karlovy Vary. Od roku 1963 pracoval na dole Nástup v Tušimicích. Pracoval v cestovní kanceláři ČEDOK jako průvodce. Do penze odešel 1. února 1968.\n\nZemřel 13. srpna 1985 v Kadani, kde je také na místním hřbitově pochován.\n\n\n\n\n\n"}
{"id": "1358127", "url": "https://cs.wikipedia.org/wiki?curid=1358127", "title": "Hrachya Avanesyan", "text": "Hrachya Avanesyan\n\nHrachya Avanesyan je arménský houslista. \n\nNarodil se v Arménii, ale již v 16 letech se přestěhoval do Belgie. V letech 2003-2008 studoval na Královské bruselské konzervatoři u Igora Oistracha, syna legendárního houslisty Davida Oistracha. Od roku 2007 studoval na Queen Elisabeth Music Chapel v Waterloo u Augustina Dumaye. \n\nV roce 2006 na sebe poprvé upozornil, a to tak, že vyhrál první cenu v soutěži Menuhin Competition. O dva roky později vyhrál další soutěž, Carl Nielsen Competition. \n\nHrál s mnoha světovými orchestry, např. s National Orchestra of Belgium, London Chamber Orchestra, BBC National Orchestra of Wales atd. a hudebníky jako Joshua Bell či Maxim Vengerov.\n\nHraje na housle \"Piatti\" z roku 1717 od Stradivaria.\n\n\n"}
{"id": "1358128", "url": "https://cs.wikipedia.org/wiki?curid=1358128", "title": "Kostel Božského Srdce Páně (Český Těšín)", "text": "Kostel Božského Srdce Páně (Český Těšín)\n\nKostel Božského srdce Páně (také \"Kostel Nejsvětějšího Srdce Ježíšova\") v Masarykových sadech je farní kostel, který se nachází v Českém Těšíně v okrese Karviná, je součástí památkové zóny. Historizující trojlodní kostel byl postaven v roce 1894 podle projektu architekta Ludwiga Satzkého. Kostel byl v roce 2003 prohlášen kulturní památkou České republiky.\n\nVýstavba kostela je spojena s jezuitským řádem. Tovaryšstvo Ježíšovo bylo zrušeno v Těšíně v roce 1773 a obnoveno v roce 1814. Protože řádu nebyl navrácen původní majetek (původní sídlo, kostel a gymnázium), bylo rozhodnuto postavit kostel nový. První návrh vypracoval v roce 1891 vídeňský profesor Hugo Heer. Projekt byl velice ambiciózní a nákladný. Realizovaný projekt vypracoval architekt Ludwig Satzký. Základní kámen byl položen 11. června 1892. Na financování stavby se podílel arcivévoda Albrecht a vratislavský arcibiskup Georg Kopp. Posvěcení kostela proběhlo 10. října 1894 arcibiskupem Georgem Koppem. Po rozdělení Těšína byly na české straně dva katolické kostely: Božského Srdce Páně a sv. Hedviky ve Svibici. Dne 10. srpna 1920 se stal kostel Božského Srdce Páně farním kostelem. 1. srpna 1945 byl kostel a fara předány farnímu úřadu, jezuitům zůstala jedna budova před kostelem. V roce 1947 byla vytvořena Apoštolská administratura českotěšínská. V roce 1950 jezuité z Českého Těšína museli odejít. V listopadu 1989 olomoucký arcibiskup Mons. František Vaňák pozval Tovaryšstvo Ježíšovo zpět. Od roku 1996 je kostel součástí Diecéze ostravsko-opavské. Vedle kostela se nachází fara a exerciční dům.\n\nTrojlodní kostel je postaven na půdorysu latinského kříže. Hlavní bazilikální loď protíná transept. Kostel je ukončen protáhlým kněžištěm s polygonálním závěrem. V závěru kněžiště je pět vysokých úzkých oken ukončených lomeným obloukem s figurální vitráží. Ke kněžišti přiléhají po obou stranách dvě sakristie. Sakristie na pravé straně je patrová, polygonální, přimknutá k transeptu. Levá sakristie je menší. K levé části transeptu se přimyká menší věž.\n\nVertikální dělení hlavního průčelí odstupňovanými příporami odpovídá třem lodím. Ve střední části průčelí vystupuje betonový ústupkový portál ukončený štítem s kraby a krakorcem. Tympanon ve štítu je složen ze tří kružeb ve tvaru trojlístku vyplněné vitráží. Nad portálem je velká rozeta. Boční části průčelí zdobí vysoká štíhlá okna ukončená lomeným obloukem s kružbami vyplněnými vitrážemi. Pod okny jsou boční vstupy. Pravá strana je ukončena jehlanovou střechou, její výška nepřesahuje střední část průčelí. Boční fasády lodí mají tři okenní osy. Prolomená okna vyplněná vitrážemi jsou sdružená dělená polosloupy s korintskými hlavicemi, obdobné provedení trojoken je v průčelích transeptu. Střecha je sedlová krytá eternitem, nad křížením hlavní lodi a transeptu je sanktusník.\n\nKřížová klenba hlavní lodi má čtyři pole, je podepřena čtyřmi masivními sloupy s korintskými hlavicemi. Kněžiště má klenbu křížovou s lunetami. Po obou stranách kněžiště jsou zdvojené tribuny oddělené římsami. Kruchta je nesena pěti konzolami. V roce 1895 byly instalovány varhany z dílny Karla Neussera z Nového Jičína. V současné dobe jsou varhany od krnovské firmy Rieger-Kloss. V podvěží pravé věže průčelí je kaple Pany Marie Imaculaty. Kaple je zaklenuta křížovou klenbou s rozetami.\n\nHlavní oltář, boční oltáře a další vybavení provedla rakouská sochařská firma Ferdinanda Stuflrssera ze St. Ultichu v Tyrolsku. Obrazy křížové cesty byly opatřeny německými a polskými nápisy.\n\nV kostele jsou od roku 1906 uloženy ostatky sv. Melichara Grodeckého (1584–1619), umučeného v Košicích, který byl kanonizován v roce 1995 papežem Janem Pavlem II. V roce 2014 byla v kostele uložena relikvie blahoslavené Matky Terezy.\n\nVěž je součásti průčelí hlavní lodi kostela. Je po levé straně hlavního průčelí má vysokou štíhlou oktogonální jehlanovou střechou ozdobenou bohatě členěnými štíty na všech čtyřech stěnách. Původní instalované zvony byly rekvírovány v době první světové války. V roce 1923 byly zavěšeny tři zvony Nejsvětější Srdce Ježíšovo, Panna Marie, sv. Ignác. Zvony byly ulity ve zvonařské dílně Oktáva Wintera z Braunau (Broumova). Ve věži instaloval v roce 1894 věžní hodiny vídeňský hodinář Richard Liebing. V roce 1926 byla provedena oprava věže.\n"}
{"id": "1358141", "url": "https://cs.wikipedia.org/wiki?curid=1358141", "title": "Jan Albrecht I. Meklenburský", "text": "Jan Albrecht I. Meklenburský\n\nJan Albrecht I. Meklenburský (23. prosince 1525 Güstrow – 12. února 1576 Schwerin) byl vévodou meklenbursko-güstrowským v letech 1547–1556 a vévodou meklenbursko-zvěřínským v letech 1556–1576.\n\nNarodil se jako druhý, avšak první přeživší syn a potomek z deseti dětí meklenburského vévody na Güstrow Albrechta VII. a braniborské princezny Anny, dcery braniborského markraběte Jáchyma I. Nestora. V třinácti letech ho rodiče svěřili do výchovy \"papežskému vikáři\" Johannu Sterlingovi, významnému německému lékaři a přírodovědci. Poté v roce 1539 poslal otec Jana Albrechta na dvůr svého švagra, protestantského kurfiřta Jáchyma II. Braniborského. Společně s nejstarším kurfiřtovým synem, Janem Jiřím, navštěvoval v letech 1541-1544 nově založenou universitu ve Frankfurtu nad Odrou.\n\nRoku 1547 jeho otec zemřel a Jan Albrecht spolu se svými bratry Oldřichem a Jiřím zdědil vévodství. Spravoval nejprve část Meklenburg-Güstrow sám, neboť jeho bratr Oldřich byl od roku 1550 nástupcem svého bratrance Magnuse III. Meklenbursko-Zvěřínského na postu administrátora Schwerinského biskupství a bratr Jiří bojoval ve šmalkaldské válce a roku 1552 u Frankfurtu nan Mohanem padl. Po smrti strýce, Jindřicha V. Pokojného v roce 1552 získal zbylou část Meklenburska (Meklenburg-Schwerin). Avšak již roku 1555 byl nucen vydělit část Meklenburg-Güstrow svému mladšímu bratru Oldřichovi.\n\nJan Albert, vychován v duchu částečně katolickém, částečně protestantském, ještě v roce 1547 na přání otce bojoval na katolické straně v císařském vojsku ve šmalkaldské válce. Po převzetí vlády však ve svém vévodství zavedl luteránství (to vyhlásil současně se strýcem v roce 1549), smířil se se severoněmeckými protestantskými knížaty a v roce 1552 se zúčastnil již na protestantské straně výpravy proti císaři. Reorganizoval universitu v Rostocku a církevní organizaci v Meklenbursku, přeložil fragmenty bible. V Polsku intervenoval při obraně svého bratra Kryštofa, který se měl stát arcibiskupem Rigy, ale v důsledku neshod se Švédy byl polským králem uvězněn. Jan Albrecht dosáhl jeho osvobození výměnou za zřeknutí se uchazečství o arcibiskupský stolec. Roku 1573 stanovil, že dědění meklenburského trůnu bude nadále nastupovat na zásadě primogenitury.\n\nVévoda Jan Albrecht byl mecenášem umění a vědy, skutečným moderním renesančním knížetem, otevřeným vědeckým poznatkům své doby. Bojoval za reformaci a modernizoval stát. Měl rozsáhlou knihovnu, jejíž podstatná část se později dostala do univerzitní knihovny v Rostocku. Zajímal se o vědecké poznatky, zabýval se astronomií a kartografií, angažoval proto jako svého knihovníka a kartografa Tilemanna Stellu. Společné cesty na císařský dvůr ve Vídni roku 1560 využili oba ke studiu architektury a moderní techniky pevnostního stavitelství, které posléze využili v Meklenbursku. Vévodský dvůr ve Wismaru přestavěl podle svých představ, stejně jako přebudoval řadu vévodských hradů na moderní pevnosti, přestože náklady na tyto aktivity šly často nad rámec jeho finančních možností. Favorizoval styl staveb z pálených cihel, který při jeho návratu v 19. století dostal jeho jméno. K jeho důležitým činům náleží založení řady vyšších škol v Güstrow (1552), ve Schwerinu (1553) a v Parchimu (1564).\n24. února roku 1555 se Jan Albrecht oženil s pruskou princeznou Annou Sofií, dcerou pruského knížete Albrechta Braniborsko-Ansbašského (posledního velmistra Řádu německých rytířů). Z jejich manželství se narodili tři synové, první z nich však zemřel již v šesti letech věku.\n\n\n"}
{"id": "1358143", "url": "https://cs.wikipedia.org/wiki?curid=1358143", "title": "Magdalena Davis", "text": "Magdalena Davis\n\nMagdalena Davis, rozená Žofková, (* 17. dubna 1976) je česká politička, bioložka a manažerka v oblasti životního prostředí, od ledna 2020 spolupředsedkyně Zelených, předtím v letech 2018 až 2020 první místopředsedkyně strany, od roku 2016 zastupitelka a od roku 2018 starostka města Mníšek pod Brdy.\n\nZákladní školu navštěvovala v Mníšku pod Brdy, následně absolvovala Gymnázium Karla Čapka, Dobříš. Později vystudovala magisterský program na Přírodovědecké fakultě Univerzity Karlovy (získala titul Mgr.) a doktorský program na University of Western Australia v Perthu (získala titul Ph.D.).\n\nPublikovala v odborných vědeckých časopisech a po dokončení studia pracovala v Austrálii několik let jako bioložka a manažerka v soukromé konzultantské firmě specializované na životní prostředí.\n\nMagdalena Davis žije ve městě Mníšek pod Brdy v okrese Praha-západ, je vdaná a má tři děti.\n\nV komunálních volbách v roce 2014 byl jakožto nezávislá lídryní kandidátky subjektu \"SPOLEČNĚ PRO MNÍŠEK - sdružení Strany zelených, KDU-ČSL a nezávislých kandidátů\" do Zastupitelstva města Mníšek pod Brdy, ale neuspěla (stala se první náhradnicí). V květnu 2016 však jedna stranická kolegyně rezignovala, a tak se stala zastupitelkou města. Mezitím se také v roce 2015 stala členkou Strany zelených.\n\nVe volbách do Poslanecké sněmovny PČR v roce 2017 kandidovala za Zelené ve Středočeském kraji, ale neuspěla. V lednu 2018 byla na sjezdu Zelených v České Třebové zvolena 1. místopředsedkyní strany.\n\nV komunálních volbách v roce 2018 obhájila post zastupitelky města Mníšek pod Brdy, když jako členka Zelených vedla kandidátku subjektu \"\"Společně pro Mníšek - koalice Strany zelených, KDU-ČSL a nezávislých kandidátů\"\". Dne 15. listopadu 2018 pak byla zvolena starostkou města.\n\nDne 25. ledna 2020 byla spolu s Michalem Bergem zvolena spolupředsedkyní Zelených.\n"}
{"id": "1358148", "url": "https://cs.wikipedia.org/wiki?curid=1358148", "title": "Sarah Lawrence College", "text": "Sarah Lawrence College\n\nSarah Lawrence College je soukromá vysoká škola sídlící ve městě Yonkers ve Spojených státech amerických. Založil ji v roce 1926 úspěšný obchodník s nemovitostmi William Van Duzer Lawrence a pojmenoval ji podle své manželky Sarah. Původně byla výhradně dívčí školou, od roku 1968 přijímá i mužské studenty. Škola je zaměřena především na humanitní a umělecké obory a vyznačuje se důrazem na volnost individuálního studijního plánu, vychází z pedagogické metody Johna Deweye. Zdejší studenti a pedagogové jsou známí liberálně zaměřeným politickým aktivismem. College je součástí organizace Annapolis Group. Symbolem školy je gryf, který je také maskotem jejích sportovních týmů, oficiální barvy jsou zelená a bílá. K absolventům patří spisovatelka Alice Walkerová, módní návrhářka Vera Wangová, psycholožka Christina Grof, politik Rahm Emanuel, hudebnice Meredith Monk, herci Cary Elwes a Ben Stiller, televizní moderátorka Barbara Waltersová, výtvarnice a zpěvačka Yoko Ono nebo filmový režisér Brian De Palma. Vyučovali zde Maria Goeppert-Mayer, Edgar Lawrence Doctorow, Marguerite Yourcenarová, Susan Sontagová nebo Joseph Campbell.\n\n"}
{"id": "1358149", "url": "https://cs.wikipedia.org/wiki?curid=1358149", "title": "Hovorový kanál", "text": "Hovorový kanál\n\nHlasové pásmo nebo rozsah hlasových kmitočtů je rozsah frekvencí zvukového spektra používaný pro přenos řeči.\n\nV telefonii se pro přenos hlasu používá frekvenční pásmo 300 až 3400 Hz. Také pásmo ultranízkých frekvencí elektromagnetického spektra o frekvencích 300 až 3000 Hz bývá nazýváno \"hlasové frekvence\", neboť se jedná o reprezentaci zvukového vlnění elektromagnetickým signálem v základním pásmu. V systémech nosné telefonie je šířka pásma přiděleného pro přenos jednoho hlasového kanálu včetně ochranných pásem obvykle 4 kHz.\n\nV systémech pulzně kódové modulace v digitální telefonní síti se používá vzorkovací frekvence 8 kHz v souladu se Shannonovým teorémem, podle něhož musí být pro efektivní rekonstrukci původního signálu použita vzorkovací frekvence (8 kHz) alespoň dvojnásobně vyšší než jsou nejvyšší složky hlasové frekvence, které je třeba před vzorkováním v diskrétních časových okamžicích omezit vhodným filtrem (dolní propustí).\n\nZajímavostí je, že základní frekvence většiny hlasů dospělých lidí (u mužů zpravidla 85 až 180 Hz a u žen 165 až 255 Hz) leží mimo uvedený frekvenční rozsah. Díky dostatku vyšších harmonických kmitočtů v signálu se uplatňuje efekt chybějícího základního tónu, který vytváří dojem přítomnosti základního tónu.\n\n"}
{"id": "1358151", "url": "https://cs.wikipedia.org/wiki?curid=1358151", "title": "Lorenzo Gatto", "text": "Lorenzo Gatto\n\nLorenzo Gatto (* 2. prosince 1986 Brusel) je belgický houslista. \n\nZačal se učit hře na housle v pěti letech u Dirka van der Moortela. V pouhých jedenácti nastoupil na Královskou bruselskou konzervatoř k Veronique Bogaerts, kde studium dokončil o 6 let později. Dále studoval u Hermana Krebberse v Nizozemsku, Augustina Dumaye na Queen Elisabeth Music Chapel v Waterloo a u Borise Kuschnira ve Vídni.\n\nHrál s mnoha dirigenty, např. s Walterem Wellerem, Yannickem Nézet-Séguinem, Vladimirem Spivakovem atd.. Věnuje se komorní hudbě, kde setkal se jmény jako Gérard Caussé, Frank Braley, Mischa Maisky či Martha Argerichová.\n\nHraje na housle \"Joachim\" z roku 1698 od Stradivaria a také na housle z roku 1864 od Vuillauma.\n\n\n\n"}
{"id": "1358167", "url": "https://cs.wikipedia.org/wiki?curid=1358167", "title": "Vojtěch Bělohrobský", "text": "Vojtěch Bělohrobský\n\nVojtěch Mikuláš Vejskrab Bělohrobský, vlastním jménem Vojtěch Vejskrab (21. dubna 1838 Černovice – 30. července 1869 Blovice) byl český básník a spisovatel\n\nNarodil se v rodině ševcovského mistra Jana Vejskraba a jeho manželky Kateřiny, rozené Hromadníkové. V Černovicích u Tábora, kde nastoupil na farní dvoutřídku a patřil zde mezi nejlepší žáky. V letech 1857–1859 absolvoval německou reálku. Během studií na reálce přijal pseudonym Bělohrobský, jako protest proti tomu, že němečtí učitelé přepisovali jeho příjmení jako Weissgrab (česky bílý hrob). Po absolvování německé reálky nastoupil na utrakvistický ústav učitelský v Českých Budějovicích, kam chodil až do roku 1860. Po absolvování tohoto ústavu odešel do Merklína, kde se stal podučitelem.\n\nTady se seznámil s básníkem Jakubem Arbesem. Bělohrobský přesídlil do Blovic 30. září 1861 a stal se prvním podučitelem v Blovické farní škole. Příchodem do Blovic se Bělohrobského tvorba zásadně změnila. Kromě motivu lásky, který bere na sebe podobu spíše skeptickou, nebo jinou, než je láska mezi mužem a ženou, (píše například o lásce k vlasti), především v jeho výchovných článcích. V nich se také objevují prvky moralizující, zde, v jeho tvorbě vůbec poprvé a také prvky humoru, dalo by se říci, že jeho tvorba dostává větší přesah a stává se vyzrálejší.\n\nJe to způsobeno různými aspekty, jednak věkem, jednak prožitými událostmi a také jeho postupující nevyléčitelnou chorobou a horšícím se celkovým zdravotním a duševním stavem. Roku 1867 byl ze zdravotních důvodů nucen zanechat učitelování. Zdržoval se pak, po většinu času ve svém školním bytě, který se mu náhle stal vězením.\n\nNikdo z jeho přátel a známých za ním celé měsíce nezašel a tak není divu, že jedny z jeho posledních řádků, adresovaných povětšinou matce, jsou plné hořkosti. Stoupenec Májovců Vojtěch Mikuláš Vejskrab–Bělohrobský zemřel ve věku třiceti let, 30. července, v prvním patře blovické školy, roku 1869 a své rodině v Černovicích odkázal dluhy a skrovný majetek.\n\n\nPamflety z roku 1865\n\nBásně\n\nHudební skladby:\n\n\n"}
{"id": "1358169", "url": "https://cs.wikipedia.org/wiki?curid=1358169", "title": "Dlátková střecha", "text": "Dlátková střecha\n\nDlátková (někdy též dlátová) střecha je druh valbové střechy. Dlátková střecha má obdélníkový půdorys, ale rozměrově u ní převládá výška. Objevuje se proto na věžích. Zakončuje tak například Prašnou bránu v Praze, horní zvonici na Karlově v Benešově, Vlkovu věž ve Znojmě, dále věž radnice ve Frýdlantě, popřípadě věž pražské Novoměstské radnice.\n\n"}
{"id": "1358172", "url": "https://cs.wikipedia.org/wiki?curid=1358172", "title": "Stará radnice (Kynšperk nad Ohří)", "text": "Stará radnice (Kynšperk nad Ohří)\n\nStará radnice je budova v historické zástavbě v Kynšperku nad Ohří v okrese Sokolov. Byla postaven jako městská radnice a spolu s nedalekou Městskou bránou je nejstarším dochovaným zděným domem města. Po určitou dobu sloužila jako panské sídlo a správní budova panství majitelům města, kterými byli od roku 1621 Metternichové. Proto se objekt často uvádí i jako Panský dům. \n\nObjekt je chráněn jako kulturní památka České republiky.\n\nBudova staré radnice byla postavena roku 1586 při jihozápadním okraji náměstí, přibližně 150 m východně od nyní již zaniklého kynšperského hradu. Předpokládá se, že byla postavena na místě středověkého objektu. Její původní podoba je neznámá, ví se však, že sloužila jako městská radnice. Současná raně barokní podoba pochází z doby po přestavbě v druhé polovině 17. století. Na počátku 19. století přešel objekt opět do vlastnictví města a byl přestavován. Radnice zde byla zřízena roku 1836 nebo 1841 a tomuto účelu sloužila až do poloviny 20. století. Stavební stav byl zhoršený a několik let byl objet nevyužívaný. Krátce zde měla kanceláře lesní společnost a po roce 1990 i některé soukromé firmy. Po roce 2000 byla budova rekonstruována a slavnostní předání rekonstruovaného objektu se uskutečnilo 28. dubna 2005. V budově se nacházejí zasedací místnosti městského úřadu a městské infocentrum. Dne 24. září 2005 zde byla slavnostně otevřena výstavní síň Panský dům.\n\nObjekt je mohutná obdélná patrová budova se sedlovou střechou se čtyřmi novodobými vikýři. Budova je v severozápadní části podsklepená. Jižní průčelí je hladké, fasádu oživovaly ještě před druhou světovou válkou jemné pásy. Čelní průčelí je orientované k jihu. Nacházejí se na něm dva vstupy. Hlavní vstup je orámován půlkruhovým portálem. Nad ním byla do vnější fasády zasazena kamenná deska se zaoblenými rohy, v horní části s plastickým erbem rodu Metternichů. Erb je zřetelný, ale nápis byl po roce 1946 omítnut a je nečitelný. Vztahoval se pravděpodobně k přestavbě v druhé polovině 17. století a nejspíše obsahoval i dataci. Za hlavním portálem se nachází plochostropá chodba. Východní štítové průčelí směřuje do horní části náměstí Míru, v přízemí jsou čtyři okna, čtyři jsou v patře, dvě menší okna jsou ve štítu.\n\n"}
{"id": "1358183", "url": "https://cs.wikipedia.org/wiki?curid=1358183", "title": "Nicolás Kicker", "text": "Nicolás Kicker\n\nNicolás Kicker (* 16. srpna 1992 Merlo, Buenos Aires) je argentinský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do února 2018 deset titulů ve dvouhře a osm ve čtyřhře.\n\nNa žebříčku ATP byl ve dvouhře nejvýše klasifikován v červnu 2017 na 78. místě a ve čtyřhře pak v květnu 2016 na 215. místě. Trénuje ho Juan Pablo Gandara.\n\nV argentinském daviscupovém týmu neodehrál do roku 2018 žádné utkání.\n\nV rámci hlavních soutěží dvouhry na okruhu Futures debutoval v květnu 2009 na turnaji v argentinkském Santiagu del Esteru, kde prošel kvalifikačním sítem. V úvodním kole podlehl krajanu Juanu Pablu Ortizovi. Premiérový singlový titul na challengerech si odvezl z červnového Blu Panorama Airlines Tennis Cupu 2016 v italské Perugii, události s doatcí 42,5 tisíc dolarů, kde ve finále slovinského hráče Blaže Rolu ve třech setech. Průnik mezi sto nejlepších tenistů zaznamenal 27. února 2017, když mu na žebříčku ATP patřila 100. příčka. Postavení na konečném žebříčku konstantně zlepšoval v sezónách 2012–2017.\n\nVe dvouhře okruhu ATP World Tour debutoval na dubnovém U.S. Men's Clay Court Championships 2016 v Houstonu. Z pozice potoupivšího kvalifikanta vypadl v úvodním kole s Američanem hrajícím na divokou kartu Timem Smyczkem. Premiérový kariérní vyhraný zápas na túře ATP dosáhl na červencovém German Open 2016 v Hamburku, akci z kategorie ATP World Tour 500, po vyřazení Itala Thomase Fabbiana. Následně dohrál na raketě turnajové jedničky Philippa Kohlschreibera. V rámci série ATP Masters odehrál kvalifikace Miami Open 2016 a 2017, kde v prvním případě podlehl Tayloru Fritzovi a ve druhém pak Dušanu Lajovićovi.\n\nV sezóně 2017 se probojoval do prvních tří kariérních čtvrtfinále na brazilském Rio Open, francouzském Lyon Open a German Open. Během roku se jedinkrát utkal s hráčem z elitní světové dvacítky, a to devatenáctým mužem žebříčku Nickem Kyrgiosem, jehož zdolal ve druhém kole Lyon Open.\n\nDebut v hlavní soutěži nejvyšší grandslamové kategorie zaznamenal v mužském singlu French Open 2017, kde na úvod pořehrál bosenského tenistu Damira Džumhura po čtyřsetovém průběhu. Grandslamové maximum vylepšil jako 97. hráč světa na Australian Open 2018, na němž prošel do třetí fáze po vítězstvích nad Australanem Jordanem Thompsonem a Slovákem Lukášem Lackem. V Melbourne Parku mu stopku vystavil Maďar Márton Fucsovics.\n\n"}
{"id": "1358191", "url": "https://cs.wikipedia.org/wiki?curid=1358191", "title": "Morrow", "text": "Morrow\n\nPříjmení Morrow nese více různých osobností:\n\n"}
{"id": "1358192", "url": "https://cs.wikipedia.org/wiki?curid=1358192", "title": "Gilmore", "text": "Gilmore\n\nPříjmení Gilmore nese více různých osobností:\n\n"}
{"id": "1358197", "url": "https://cs.wikipedia.org/wiki?curid=1358197", "title": "Tomus ad Antiochenos", "text": "Tomus ad Antiochenos\n\nTomus ad Antiochenos či List Antiochijský je starověká listina, kterou sepsal asi v roce 362 svatý Atanáš, biskup v Alexandrii a odeslal křesťanům do Antiochie. Tato listina hrála klíčovou roli v diskusích o Nejsvětější Trojici v průběhu 4. století.\n\nV roce 361 nastoupil na římský trůn císař Julián Apostata. Přestože byl sám křtěný, rozhodl se pro návrat k tradičnímu římskému pohanskému náboženství. Během jeho krátké vlády zrušil všechna církevní nařízení, a proto se mohli vrátit do svých diecézí všichni exilovaní či jinak potrestaní biskupové, jak ariáni, tak ti, kdo vyznávali nicejskou víru. Tehdy se biskup Atanáš odhodlal k zásadnímu politicko-náboženskému činu. Rozhodl se, že definitivně porazí arianismus, a pokusil se zformovat \"antiariánský tábor\". Jeho snaha se ukázala jako úspěšná a v 50. a 60. letech 4. století ariáni ztratili převahu. Mnozí biskupové oblíbení u Konstantinových nástupců i u celého císařského dvora Byzatské říše přilnuli k arianiské víře, zatímco Atanáš a de facto celý křesťanský západ zůstali věrnými stoupenci prvního koncilu v Niceji. \n\nV té době Atanáš svolal do Alexandrie shromáždění a sepsal listinu \"Tomus ad Antiochenos\", kterou poslal do Antiochie. Hlavním zájmem listiny bylo dosáhnout teologické dohody na základě nicejského vyznání. Alexandrijský patriarcha pochopil, že musí na svou stranu dostat homoiúsiány, a proto dojednal spojenectví mezi nimi a homoúsiány, kteří uznali nicejské krédo, plně přijali koncil a potvdili, že Kristus je stejné podstaty s Otcem. Listina se stala podkladem třem kappadokijským teologům: Basilea Velikého, jeho bratra Řehoře z Nyssy a jejich přítele Řehoře z Nazianzu, kteří následně založili projev jedné bytosti (Ousia) na tři hypotézy Boží, které se staly závaznými při Prvním konstantinopolským koncilu. Církev pak přijala za vlastní nauku obsah Nicejského vyznání i Nicejsko-konstantinopolského vyznání. Tato vyznání uznává naprostá většina současných křesťanských církví. Ariánství přežívalo ještě několik staletí u germánských kmenů, avšak v teologických debatách již nehrálo žádnou roli.\n\n"}
{"id": "1358203", "url": "https://cs.wikipedia.org/wiki?curid=1358203", "title": "Cardi B", "text": "Cardi B\n\nBelcalis Almanzar (11. října 1992, Bronx, New York) spíše známá pod pseudonymem Cardi B je americká rapperka a herečka. Před hudební kariérou se dostala do povědomí veřejnosti jako internetová celebrita. V té době na sociálních sítích sdílela obsah vztahující se k jejímu zaměstnání striptérky. Největší úspěch zaznamenala na sociální síti Instagram.\n\nV letech 2015 až 2017 působila v reality show TV stanice VH1 \"Love & Hip Hop: New York\". (6. a 7. série). V únoru 2017 podepsala nahrávací smlouvu se společností Atlantic Records. Její debutový singl \"Bodak Yellow\" se umístil na 1. příčce žebříčku Billboard Hot 100. V roce 2018 vydala své debutové album \"Invasion of Privacy\", které debutovalo na 1. příčce žebříčku Billboard 200 a obdrželo certifikaci 3x platinová deska. V roce 2019 šel do kin její první film \"Hustlers\".\n\nBelcalis Almanzar se narodila v roce 1992 v Bronxu v New Yorku. Její matka pochází z Trinidadu a otec z Dominikánské republiky. Vyrůstala ve čtvrti Highbridge v jižním Bronxu. Mnoho času trávila také u své babičky žijící ve čtvrti Washington Heights na Manhattanu. V rozhovorech uvedla, že v 16 letech vstoupila do gangu Bloods. Navštěvovala Renaissance High School For Musical Theater & Technology, ale nakonec z ní byla vyloučena.\n\nV 19 letech získala zaměstnání jako striptérka. V rozhovorech říká, že zaměstnání striptérky jí pomohlo dostat se z chudoby a domácího násilí, které zažívala ve svém tehdejším vztahu. V roce 2013 se stala známou na internetu díky svým videím, která se začala virálně šířit po sociálních sítích, zejména na Vine a Instagramu.\n\nV roce 2015 debutovala na remixu singlu \"Boom Boom\" od zpěváka Shaggyho. Svůj první videoklip natočila v prosinci 2015 pro píseň \"Cheap Ass Weave\". V březnu 2016 vydala svůj první projekt, mixtape \"Gangsta Bitch Music, Vol. 1\". Již v té době nahrávala u nezávislého lokálního labelu KSR Group. V září 2016 label vydal kompilační nezávislé album svých umělců s názvem \"Underestimated: The Album\".\n\nV roce 2017 vydala svůj druhý mixtape \"Gangsta Bitch Music, Vol. 2\". \n\nV únoru 2017 získala smlouvu u nahrávací společnosti Atlantic Records. Ve stejné době byla předskokankou na turné skupiny The Lox. V květnu 2017 byla nominována na dvě ceny v rámci BET Awards.\n\nV červnu 2017 vydala u Atlantic Records svůj debutový singl \"Bodak Yellow\". Se singlem poprvé vystoupila v TV pořadu The Wendy Williams Show, kde také vysvětlila, že její pseudonym pochází ze značky Bacardi. V srpnu se singl vyšplhal na 2. příčku žebříčku Billboard Hot 100 a na 1. příčku v Hot R&B/Hip-Hop Songs. V září se vyšplhal také na 1. příčku v žebříčku Billboard Hot 100. To se ženě věnující se rapu podařilo naposledy v roce 1998, kdy se na první příčku dostala Lauryn Hill. Recording Industry Association of America udělila singlu certifikaci 6x platinový singl. V téže době hostovala na úspěšných singlech \"No Limit\" od G-Eazy (ft. ASAP Rocky a Cardi B) (4. příčka) a \"MotorSport\" od Migos (ft. Nicki Minaj a Cardi B) (6. příčka), tím se stala první rapperkou, která měla současně 3 písně v TOP 10 písních žebříčků Billboard Hot 100 a Hot R&B/Hip-Hop Songs.V prosinci 2017 vydala svůj druhý singl \"Bartier Cardi\" (ft. 21 Savage) (14. příčka). \n\nV lednu 2018 hostovala na písni \"Finesse (Remix)\" od Bruna Marse (3. příčka). I díky tomu se stala první ženou, která měla najednou 5 písní v TOP 10 písních žebříčku Hot R&B/Hip-Hop Songs. V 60. ročníku cen Grammy získala dvě nominace.\n\nJejí debutové album \"Invasion of Privacy\" bylo vydáno v dubnu 2018 u společnosti Atlantic Records. Vedoucími sinlgy byly písně \"Bodak Yellow\" (1. příčka, 7x platinový singl), \"Bartier Cardi\" (ft. 21 Savage) (14. příčka, 2x platinový singl), \"Be Careful\" (11. příčka, platinový singl) a \"Drip\" (ft. Migos) (21. příčka, zlatá certifikace). Album se umístilo na 1. příčce žebříčku Billboard 200 a díky streamům singlů ihned získalo ceritifikaci zlatá deska. Po vydání alba se v žebříčku Billboard Hot 100 umístilo dalších devět písní, včetně následného velmi úspěšného singlu \"I Like It\" (s Bad Bunny a J Balvin) (1. příčka, 4x platinový singl). Singl \"I Like It\" se v červenci 2018 vyšplhal na první příčku žebříčku Billboard Hot 100. Cardi B se tím stala první rapperkou, jejíž dvě písně se umístily na vrcholu této hitparády. Na konci srpna 2018 vydala další singl \"Ring\" (ft. Kehlani) (28. příčka, platinová certifikace). Na konci května 2018 byl vydán remix singlu \"Girls Like You\" od skupiny Maroon 5, na kterém hostovala Cardi B. Na konci září 2018 se remix vyšplhal na 1. příčku žebříčku Billboard Hot 100, čímž Cardi B zvýšila svůj rekord v počtu number-one hitů. Do konce roku 2018 se alba prodalo celkem 1 250 000 ks (včetně streamingu). V dubnu 2019 album získalo certifikaci 3x platinová deska (v USA).\n\nV říjnu 2018 vydala zcela novou píseň \"Money\" (13. příčka, 3x platinová). V únoru 2019 následoval společný singl se zpěvákem Brunem Marsem \"Please Me\" (3. příčka, 2x platinová). V květnu zveřejnila třetí singl \"Press\" (16. příčka, platinová). Plánované druhé album \"Tiger Woods\" ovšem nebylo v roce 2019 vydáno.\n\nV září 2017 si při před médii utajeném sňatku vzala rappera Offseta (celým jménem Kiari Kendrell Cephus), se kterým se na veřejnosti objevovala během celého roku 2017. V červenci 2018 porodila dceru Kulture Kiari Cephus. Pár se oficiálně rozešel v prosinci 2018.\n\n\n\n\n\n\n"}
{"id": "1358205", "url": "https://cs.wikipedia.org/wiki?curid=1358205", "title": "Kostel svatého Františka z Assisi (Jihlava)", "text": "Kostel svatého Františka z Assisi (Jihlava)\n\nKostel svatého Františka z Assisi je zaniklý římskokatolický chrám v Jihlavě. Byl součástí areálu tamního kapucínského kláštera, který se nacházel v centru města, na nároží ulic Komenského a Divadelní, v místě dnešního Horáckého divadla.\n\nKapucíni do Jihlavy přišli začátkem 30. let 17. století, základní kámen kláštera s kostelem byl položen v srpnu 1631. Stavba postupovala velmi rychle a chrám byl již 29. srpna 1632 vysvěcen olomouckým světícím biskupem Filipem Fridrichem Breunerem. Součástí kostela byla také kaple Panny Marie a svatého Josefa. Jednolodní bezvěžový kostel svatého Františka z Assisi měl typický styl řádové kapucínské architektury s charakteristickým trojúhelníkovým štítem a dlouhým odsazeným pravoúhlým kněžištěm. V roce 1741 byla v chrámu zbudována oratoř, roku 1756 nová krypta. Klášter byl za josefinských reforem v roce 1787 zrušen, o čtyři rok později se z něj stala soukenická manufaktura a z kostela skladiště. Celý areál byl v roce 1850 přestavěn na městské divadlo. V bývalém kostele byl zřízen sál a chrám, původně ustoupený od uliční čáry, získal nové předstoupené novorenesanční městské průčelí. Další úpravy probíhaly v následujících desetiletích, po druhé světové válce ale objekt nebyl příliš udržován a v 80. letech 20. století se nacházel v havarijním stavu. Divadlo, tedy bývalý klášter s kostelem, bylo v roce 1989 uzavřeno a téměř celé zbořeno – zachováno zůstalo pouze novorenesanční průčelí do ulice Komenského. Původní projekt nové budovy od podniku Stavoprojekt, nesoucí se v duchu socialistických staveb nerespektujících své okolí, byl zavržen. V architektonické soutěži nakonec zvítězil návrh skupiny architektů s postmoderní fasádou. Nové Horácké divadlo bylo v místě zaniklého kláštera otevřeno v roce 1995.\n"}
{"id": "1358206", "url": "https://cs.wikipedia.org/wiki?curid=1358206", "title": "Viktória Kužmová", "text": "Viktória Kužmová\n\nViktória Kužmová (* 11. května 1998 Košice) je slovenská profesionální tenistka a vítězka juniorské čtyřhry US Open 2015. Ve své dosavadní kariéře na okruhu WTA Tour vyhrála dva deblové turnaje. V rámci okruhu ITF získala čtrnáct titulů ve dvouhře a šest ve čtyřhře.\n\nNa žebříčku WTA byla ve dvouhře nejvýše klasifikována v březnu 2019 na 43. místě a ve čtyřhře pak v srpnu téhož roku na 51. místě. Trénuje ji Michal Mertiňák. Dříve tuto roli plnil Ján Sabovčík. Připravuje se v bratislavském Národním tenisovém centru.\n\nVe slovenském fedcupovém týmu debutovala v roce 2018 bratislavským čtvrtfinále 2. světové skupiny proti Rusku, v němž podlehla Nataliji Vichljancevové a vyhrála nad Anastasijí Potapovovou. Slovenky zvítězily 4:1 na zápasy. Do roku 2019 v soutěži nastoupila k dvěma mezistátním utkáním s bilancí 3–1 ve dvouhře a 0–1 ve čtyřhře.\n\nV juniorském tenisu dosáhla titulu v juniorské čtyřhře US Open 2015, kde v páru s Ruskou Alexandrou Pospělovovou ve finále zdolaly ruskou dvojici Anna Kalinská a Anastasija Potapovová. Následující sezónu si zahrála ve Flushing Meadows finále dvouhry juniorek US Open 2016, z něhož odešla poražena od Američanky Kayly Dayové.\n\nV rámci hlavních soutěží událostí okruhu ITF debutovala v listopadu 2013, když na turnaji v turecké Antalyi s dotací 10 tisíc dolarů postoupila z kvalifikace. Ve druhém kole dvouhry podlehla Makedonce Lině Gjorcheské. Premiérový singlový titul v této úrovni tenisu vybojovala v říjnu 2010 na heráklionské události s rozpočtem deset tisíc dolarů. Ve finále přehrála Rakušanku Barbaru Haasovou ve dvou setech.\n\nV singlu okruhu WTA Tour debutovala na říjnovém Upper Austria Ladies Linz 2017 v Linci, na němž prošla kvalifikačním sítem. Premiérový vítězný zápas dosáhla lineckou výhrou nad německou hráčkou Annou-Lenou Friedsamovou, aby ve druhém kole vypadla se sedmou nasazenou Němkou Tatjanou Mariovou. Hlavní soutěž si poprvé zahrála již ve čtyřhře J&T Banka Prague Open 2016, do níž s krajankou Janou Čepelovou obdržely divokou kartu. V prvním zápase skončily na raketách belgicko-tchajwanské dvojice Ysaline Bonaventureová a Sie Su-wej.\n\nDebut v hlavní soutěži nejvyšší grandslamové kategorie přišel v ženském singlu US Open 2017 po zvládnuté tříkolové kvalifikaci, v níž na její raketě postupně dohrály Američanka Usue Maitane Arconadová, Turkyně Başak Eraydınová a Kanaďanka Françoise Abandová. V úvodním kole dvouhry však nenašla recept na Venus Williamsovou po třísetovém průběhu.\n\nPrvní titul na túře WTA vybojovala ve čtyřhře J&T Banka Prague Open 2019, do níž nastoupila s Ruskou Annou Kalinskou. Ve finále zdolaly americko-české turnajové jedničky Nicole Melicharovou s Květa Peschkeovou až v supertiebreaku, když proměnily čtvrtý mečbol. Společně již odehrály únorový finálový duel na St. Petersburg Ladies Trophy 2019, z něhož odešly poraženy.\n\nNarodila se roku 1998 ve východoslovenských Košicích, kde roku 2016 odmaturovala s vyznamenáním na Sportovním gymnáziu. \n\nTenis začala hrát ve čtyřech letech; ke sportu ji přivedl její otec. Má sestru Katarínu Kužmovou.\n\n"}
{"id": "1358212", "url": "https://cs.wikipedia.org/wiki?curid=1358212", "title": "01011001", "text": "01011001\n\n01011001 je sedmé studiové album hudebního projektu Ayreon nizozemského hudebníka Arjena Lucassena. Vydáno bylo 25. ledna 2008 prostřednictvím vydavatelství Inside Out Music. Práce na albu začaly v roce 2006, během roku 2007 ale Lucassen začal trpět depresemi způsobenými jednak rozvodem a jednak ztrátou čichu. To se podepsalo na desce, která je oproti předchozím albům hodně temná. Binární kód 01011001 se rovná číslu 89 v desítkové soustavě a to odpovídá písmenu Y v ASCII tabulce znaků, což je jméno planety takzvané rasy Věčných. Okolo této rasy se také odehrává koncepční příběh alba.\n\n\n"}
{"id": "1358216", "url": "https://cs.wikipedia.org/wiki?curid=1358216", "title": "Ichthyornis", "text": "Ichthyornis\n\nIchthyornis (\"rybí pták\", podle podobnosti obratlů s rybími) byl rod pravěkého ptáka z kladu Ichthyornithes. Tento dravý zubatý prapták se svým způsobem života podobal některým současným mořským ptákům (například rackům). Žil v období svrchní křídy (geologické stupně turon až kampán, asi před 93 až 83 miliony let) na území dnešní Severní Ameriky (fosilie byly objeveny na území provincie Alberta a Saskatchewan v Kanadě a států Alabama, Kansas, Nové Mexiko a Texas v USA).\n\n\"Ichthyornis\" byl objeven již v 70. letech 19. století a jako domnělý \"přechodný článek\" ve vývoji biologických druhů sehrál významnou úlohu i v debatách o evoluční teorii Charlese Darwina. V tomto směru doplnil objev evropského archeopteryxe, popsaného o jedno desetiletí dříve. Vědecky jej popsal americký paleontolog Othniel Charles Marsh v roce 1872 (jako druh \"Colonosaurus dispar\", o rok později stanovil rodové jméno \"Ichthyornis\").\n\n\"Ichthyornis\" byl poměrně malý pták, průměrně velcí jedinci měli tělo dlouhé asi 25 centimetrů s rozpětím křídel kolem 43 centimetrů. Pozdější, geologicky mladší exempláře však byly podstatně větší. Vykazuje směsici vývojově pokročilých (pohybový aparát) a primitivních (přítomnost dentice) anatomických znaků. Zřejmě byl již dobrým letcem a dobře také plaval a potápěl se. V roce 2018 byla publikována detailní studie o anatomii lebky tohoto pravěkého ptáka.\n\n"}
{"id": "1358219", "url": "https://cs.wikipedia.org/wiki?curid=1358219", "title": "Megažralok vs. obří chobotnice", "text": "Megažralok vs. obří chobotnice\n\nMegažralok vs. obří chobotnice (v anglickém originále Mega Shark Versus Giant Octopus) je britsko-americký katastrofický film z roku 2009, který pod pseudonymem Ace Hannah napsal a natočil Jack Perez. V hlavních rolích se představili Deborah Gibson jako Emma MacNeilová a Lorenzo Lamas jako Allan Baxter. Snímek pojednává o lovu dvou obřích prehistorických tvorů, kteří byli objeveni u pobřeží Kalifornie a kteří začnou způsobovat krveprolití. Jedná se o první film ze série o Megažralokovi.\n\nZ traileru se v polovině května 2009 stal virální hit. Snímek byl v USA vydán na DVD 19. května 2009 a od filmové kritiky se dočkal negativního přijetí. Server \"Rotten Tomatoes\" udělil snímku na základě 20 recenzí hodnocení 3,3 bodu z 10.\n\n"}
{"id": "1358223", "url": "https://cs.wikipedia.org/wiki?curid=1358223", "title": "Clemens Kattner", "text": "Clemens Kattner\n\nClemens Maximilian Kattner (17. září 1871 ve Vídni - 10. března 1945) byl rakouský architekt.\n\nByl synem tesařského a tapetářského mistra z Vídně. Studoval od roku 1890 do roku 1892 u Friedricha von Schmidta a Victora Luntze na Akademii výtvarných umění ve Vídni. Po sedmiletém pobytu v zahraničí byl od roku 1900 architektem na volné noze. V roce 1905 se stal členem vídeňské \"Bauhütte\". Jeho syn působil také jako architekt.\n\n"}
{"id": "1358224", "url": "https://cs.wikipedia.org/wiki?curid=1358224", "title": "817 (číslo)", "text": "817 (číslo)\n\nOsm set sedmnáct je přirozené číslo. Římskými číslicemi se zapisuje DCCCXVII a řeckými číslicemi ωιζ. Následuje po čísle osm set šestnáct a předchází číslu osm set osmnáct.\n\n817 je:\n\n"}
{"id": "1358227", "url": "https://cs.wikipedia.org/wiki?curid=1358227", "title": "818 (číslo)", "text": "818 (číslo)\n\nOsm set osmnáct je přirozené číslo. Římskými číslicemi se zapisuje DCCCXVIII a řeckými číslicemi ωιη. Následuje po čísle osm set sedmnáct a předchází číslu osm set devatenáct.\n\n818 je:\n\n"}
{"id": "1358228", "url": "https://cs.wikipedia.org/wiki?curid=1358228", "title": "819 (číslo)", "text": "819 (číslo)\n\nOsm set devatenáct je přirozené číslo. Římskými číslicemi se zapisuje DCCCXIX a řeckými číslicemi ωιθ. Následuje po čísle osm set osmnáct a předchází číslu osm set dvacet.\n\n819 je:\n\n"}
{"id": "1358232", "url": "https://cs.wikipedia.org/wiki?curid=1358232", "title": "Philippe van Arnhem", "text": "Philippe van Arnhem\n\nPhilippe van Arnhem (* 24. srpna 1996, Waalwijk, Nizozemsko) je nizozemský fotbalový záložník, od ledna 2018 hráč klubu FK AS Trenčín.\n\n\nPhilippe van Arnhem fotbalově vyrůstal v klubu RKC Waalwijk, jehož mládežnické týmy se později sloučily s těmi z klubu Willem II Tilburg do akademie RJO Willem II/RKC. V A-týmu RKC Waalwijk debutoval v srpnu 2014.\n\nV lednu 2018 přestoupil do slovenského prvoligového mužstva FK AS Trenčín, kde podepsal víceletou smlouvu. Zde se setkal se svými bývalými spoluhráči z RKC Desleyem Ubbinkem a Jamesem Lawrencem.\n\n"}
{"id": "1358242", "url": "https://cs.wikipedia.org/wiki?curid=1358242", "title": "Evropská liga ve stolním tenise", "text": "Evropská liga ve stolním tenise\n\nEvropská liga ve stolním tenise byla každoroční soutěž národních reprezentací evropských zemí ve stolním tenise, která byla založena na zasedání Evropské unie stolního tenisu (ETTU) ve Vídni v roce 1966. Týmy byly roztříděny do divizí podle kvality, zápasy se hrály od září do března. Původně existovala pouze mužská soutěž, v roce 1990 přibyla kategorie žen a o rok později kategorie smíšených družstev. V roce 2000 byla soutěž zrušena a nahrazena kvalifikací na mistrovství Evropy ve stolním tenise. \n\nPozn. V důsledku mezinárodních sankcí byla Jugoslávie v roce 1992 vyřazena z elitní divize.\n\nhttps://web.archive.org/web/20101204065900/http://www.ettu.org/level3.php?id=5&id2=15&id3=106\n"}
{"id": "1358243", "url": "https://cs.wikipedia.org/wiki?curid=1358243", "title": "Hotel Eurostars David", "text": "Hotel Eurostars David\n\nHotel Eurostars David je novorenesanční budova na Praze 2. Nachází se na rohu ulic Náplavní (č. 6) a Záhořanského (č. 1) poblíž Jiráskova náměstí a Masarykova nábřeží na Novém Městě. Byla vystavěna mezi roky 1882 až 1884. Uvnitř hotelu je 76 pokojů a celkem 180 lůžek. Vlastníkem budovy je akciová společnot SIRA Praha, ve které má majoritní podíl italský podnikatel Tarcisio Persegona. Od roku 1993 se jedná o kulturní památku.\n\nPůvodně činžovní dům vybudoval mezi roky 1882 až 1884 stavitel Vratislav Pasovský pro majitele realit Čeňka Bubeníčka (*1841). Podobu domu zřejmě ovlivnily skici architekta Josefa Schulze. Úpravy přízemí z roku 1921 projektoval Osvald Polívka a další adaptace se uskutečnila v roce 1928. Počátkem 20. století zde bydlel lingvista, autor slovníků František Kott a pedagog Bedřich Frída, ředitel Vyšší dívčí školy. V letech 1950-1990 zde sídlilo ředitelství národního podniku Uhelné sklady.\nNárožní dům (původně činžovní) je čtyřpatrový. Uliční průčelí jsou členěna širokým formálním aparátem novorenesančního stylu (plastická omítková bosáž, římsy, frontony, arkýř na hlavním průčelí při nároží). Nad nárožím ze střechy vystupuje vikýřová věžice se zvonovitou bání, krytou mědí a vrcholící lucernou. Výrazný portál z Náplavní ulice je lemován kanelovanými polosloupy a korunuje jej rozeklaný tympanon, na jehož římse spočívají pololežící figury od sochaře Josefa Maudra. \n\nDne 20. ledna 2018 zde vypukl ve večerních hodinách požár. Vyžádal si 5 mrtvých, šlo o muže a ženu z Německa, dvě ženy z Jižní Koreje a 82letého Nizozemce. Dvě osoby (jednadvacetiletý Němec a dvacetiletá Jihokorejka) zemřely na místě, ještě před příjezdem hasičů, v důsledku nadýchání kouře a udušení. Dalších 8 lidí bylo hospitalizováno (mezi zraněnými byli tři Nizozemci, občan Turecka a Francouz), z nich 3 osoby zemřely později (během neděle 21. ledna dvě ženy, koncem března 82letý cizinec). Přes třicet osob ošetřili záchranáři na místě. Dalších 40 osob bylo evakuováno, 2 hasiči utrpěli zranění. Požár byl hasičům nahlášen v 18:03 hodin, první jednotka zde byla za tři minuty, v 18:06. Lokalizace požáru byla vyhlášena v 21:01 hodin. \n\nCelkem zde zasahovalo 17 jednotek profesionálních hasičů, chemici z Petřin, jednotka Hasičského útvaru ochrany Pražského hradu a šest jednotek dobrovolných hasičů; zbylí dobrovolní hasiči měli pohotovost. Byl vyhlášen 3. pohotovostní stupeň a tzv. traumaplán.\n\nCelková škoda byla odhadnuta na přibližně 20 milionů Kč. Požár policie prošetřuje jako obecné ohrožení z nedbalosti a nikdo zatím obviněn nebyl. Příčina požáru stále není známá, hovořilo se o závadné klimatizaci.\n\n\n"}
{"id": "1358250", "url": "https://cs.wikipedia.org/wiki?curid=1358250", "title": "Dii Consentes", "text": "Dii Consentes\n\nDii Consentes byla ve starověkém římském náboženství skupina dvanácti hlavních božstev, šesti bohů a šesti bohyň sdružených v páry. Jejich sochy pozlacené sochy stály na Foru Romanu, později pro ně bylo postaveno Porticus Deorum Consentium.\n\nJejich výčet se poprvé objevuje na sklonku 3. století př. n. l. u básníka Ennia v této podobě:\n\nPořadí jmen je v tomto případě pravděpodobně výsledkem metrických důvod. Titus Livius tyto bohy na přelomu letopočtu sdružil do následujících párů\n\n\nTěchto dvanáct božstev odpovídá tradičnímu složení řeckých dvanácti Olympanů, přes některé rozdíly ve funkci a postavení ztotožněných římských božstev. Odlišuje se však párováním, například řecký Poseidón byl tradičně spojován s Démétér, zatímco v římském případě spolu Neptun a Ceres pár netvoří. K olympské dvanáctce byl také někdy počítán Dionýsos, uvedený namísto Hestie-Vesty.\n"}
{"id": "1358268", "url": "https://cs.wikipedia.org/wiki?curid=1358268", "title": "Combs", "text": "Combs\n\nPříjmení Combs nese více různých osobností:\n\n"}
{"id": "1358270", "url": "https://cs.wikipedia.org/wiki?curid=1358270", "title": "Festival (rozcestník)", "text": "Festival (rozcestník)\n\nFestival může být:\n"}
{"id": "1358272", "url": "https://cs.wikipedia.org/wiki?curid=1358272", "title": "Grimes (příjmení)", "text": "Grimes (příjmení)\n\nPříjmení Grimes nese více různých osobností:\n\n"}
{"id": "1358274", "url": "https://cs.wikipedia.org/wiki?curid=1358274", "title": "Hoover", "text": "Hoover\n\nPříjmení Hoover nese více různých osobností:\n\n"}
{"id": "1358276", "url": "https://cs.wikipedia.org/wiki?curid=1358276", "title": "Orel bojovný", "text": "Orel bojovný\n\nOrel bojovný (\"Polemaetus bellicosus\") je druh orla z monotypického rodu \"Polemaetus\". Obývá subsaharskou Afriku s výjimkou pouští, neprostupných deštných pralesů a hor vyšších než 3000 m, vyhýbá se také hustě osídleným oblastem.\n\nJe největším africkým druhem orla. Dosahuje délky 78–96 cm a váhy 3–5 kg, rozpětí křídel může přesáhnout až dva metry; samice bývají asi o čtvrtinu větší než samci. Hřbet a hlava jsou šedohnědé a břicho bílé s tmavšími skvrnami (mladší jedinci mívají světlejší zbarvení), na hlavě má orel bojovný nápadnou chocholku. Duhovka je žlutá.\n\nDruhový název dostal podle agresivity, s níž chrání své teritorium. Patří k vrcholovým predátorům africké savany, vyznačuje se mimořádně ostrým zrakem a silným stiskem pařátů. Většinu času krouží ve výšce a kořisti se zmocňuje překvapivým střemhlavým útokem. Potravu orla bojovného tvoří damani, promykovití, kočkodanovití, kombovití, zajíc savanový, luskoun stepní, pes ušatý, perlička kropenatá, husice nilská, čáp sedlatý, drop kori, volavkovití, varani, mamby nebo kobra kapská, loví také mláďata pštrosů a antilop. Napadá rovněž domácí zvířata, proto ho domorodci často zabíjejí.\n\nHnízdo orla bojovného bývá umístěno na vysokých stromech a má průměr okolo dvou metrů. Samice snáší jedno nebo dvě vejce jednou za dva až tři roky, mláďata se líhnou po šesti týdnech, létat začínají ve věku okolo 100 dní a definitivně se osamostatní zhruba jako půlroční.\n\n"}
{"id": "1358277", "url": "https://cs.wikipedia.org/wiki?curid=1358277", "title": "Shields (příjmení)", "text": "Shields (příjmení)\n\nPříjmení Shields nese více různých osobností:\n\n"}
{"id": "1358278", "url": "https://cs.wikipedia.org/wiki?curid=1358278", "title": "Chříč (zámek)", "text": "Chříč (zámek)\n\nChříč je barokní zámek ve stejnojmenné obci v okrese Plzeň-sever. Vznikl postupnými přestavbami tvrze ze čtrnáctého století. Dochovaná podoba je výsledkem pozdně barokní přestavby v letech 1766–1769 a úprav po požáru v roce 1820. Zámecký areál včetně hospodářského dvora je chráněn jako kulturní památka ČR, NPÚ jeho fyzický hodnotí jako poškození velkého rozsahu. Zámek vlastní společnost Ducastle, s.r.o., jejímž jediným společníkem je kyperská společnost Double Square Limited, spojovaná s Danielou Kuchtovou, bývalou manželkou kontroverzního podnikatele Pavla Tykače, která také vlastní nedaleký kontroverzní projekt Maják Ptyč. \n\nPanské sídlo ve Chříči existovalo již ve čtrnáctém století. První písemná zmínka o tvrzi pochází z roku 1447, kdy panství koupil za 170 kop grošů Sezema z Malšína. Podle Augusta Sedláčka byl stavitelem tvrze až Markvart z Jelnic, který Chříč koupil od Markéty, vdovy po Sezemovi z Malšína, v roce 1471. Tvrz se uvádí v kupní smlouvě z roku 1475, podle které Markvart z Jelnic tvrz Chríč s poplužím a jiným příslušenstvím prodal Zikmundovi z Ryncmaule. Zikmund zemřel nejpozději roku 1489 a vdova Anna, rozená z Řepan, panství propuštěné z manství, přenechala jeho bratrovi Janu z Ryncmaule.\n\nNa počátku šestnáctého století na tvrzi sídlil Gabriel z Vispachu a po něm Martin Kozlovec z Kozlova, který tvrz s poplužním dvorem a vesnicí prodal před rokem 1531 Václavovi Strojetickému ze Strojetic za 450 kop grošů. Před rokem 1541 se novým majitelem Chříče, ale také Hedčan a části Holovous, stal Oldřich Lažanský z Bukové († 1541). Jeho synové Šebestián a Oldřich zpočátku dědictví po otci spravovali společně, ale roku 1567 se rozdělili tak, že Chříč připadla Šebestiánovi. Kromě dalšího majetku je ve smlouvě uvedena ve Chříči také sladovna a pivovar. Šebestián Lažanský roku 1585 panství prodal Janovi Týřovskému z Einsiedle na Skryjích a Hřebečnících za 8500 kop.\n\nChříč byla připojena k týřovskému panství, které po smrti Jana Týřovského roku 1615 (podle Rudolfa Anděla Jan Týřovský zemřel již roku 1609) převzal jeho strýc Jindřich Jakub Týřovský. Buď Jan, nebo Jindřich Jakub Týřovský, nechal starou tvrz přestavět na renesanční zámek. Panství roku 1618 zdědil syn Adam Jindřich Týřovský a roku 1652 jeho syn Vojtěch Hynek Týřovský. Zámek byl nejspíše poškozen během třicetileté války. Když v roce 1695 Vojtěch Hynek zemřel, převzali majetek synové Jan Vilém, František Pavel a Michal Antonín Týřovští. Za nich panství tvořila Chříč, Slatina, Lhota, Holovousy, Hlineč, Studená, Březsko, dvory Ptyč a Dubňany, Milíčov, Hedčany, Třímany, Bělbožice, městečko Kožlany a pustá ves Dolany. Bratři však nehospodařili dobře. Roku 1702 jejich dluh dosáhl 69 450 rýnských zlatých, a proto celé panství prodali Václavu Josefu Lažanskému z Bukové na Manětíně a Všesulově za 211 500 zlatých.\n\nJosef Lažanský panství rozšířil o Čistou a Všesulov a jeho syn Karel Josef Lažanský ještě o Šípy. Před svou smrtí v roce 1751 (podle Rudolfa Anděla zemřel v roce 1715) prodal panství své matce Marii Gabriele, která poté v Praze založila ústav šlechtičen a stala se jeho abatyší. Ústavu nejprve patřila jen polovina panství, ale roku 1764 získal i jeho zbytek. V letech 1766–1768 potom ústav nechal zámek přestavět v barokním slohu a v roce 1769 přistavět kostel svatého Jana Nepomuckého. Roku 1787 byl ústav připojen k Tereziánskému ústavu šlechtičen. Zámek se tak dostal do státní správy a jeho zařízení bylo rozprodáno. Roku 1791 se ústav na pokyn císaře Leopolda II. opět osamostatnil, a získal zpět bývalý majetek.\n\nRoku 1820 vypukl v hospodářském dvoře požár, při kterém vyhořelo i jižní zámecké křídlo. Zámek patřil ústavu šlechtičen až do roku 1906. Dalšími majiteli se stali hrabě Štěpán Götzendorf-Grabowski, roku 1910 Gustav Fischer, o rok později Karel Černohorský, po kterém jej zdědilili Jan a Marie Černohorští. V letech 1931–1945 zámek patřil Františku Pokornému, kterému byl zabaven, a začal sloužit potřebám státního statku. Později areál převzalo jednotné zemědělské družstvo, které v budově mělo kanceláře, byty a jídelnu. Zámek nebyl udržován a budova postupem času zůstala prázdná. Na počátku 21. století byla poškozená střecha i konstrukce krovu a zatékající voda způsobovala další škody. Náklady na opravu byl vyčísleny na dvacet milionů korun.\n\nPamátkový katalog zámek uvádí jako barokní novostavbu, ale podle Rudolfa Anděla a Jiřího Úlovce vznikl postupnými přestavbami středověké tvrze a renesančního zámku. K památkově chráněnému areálu patří také kostel svatého Jana Nepomuckého, zahradní terasa, brána čestného dvora, sýpka, stodola, chlévy a další hospodářské budovy ve dvoře.\n\nJednopatrový zámek stojí na západním okraji hospodářského dvora. Po pozdně barokní přestavbě v letech 1766–1768 získal trojkřídlou dispozici s připojeným kostelem. Po požáru roku 1820 bylo jižní křídlo zbořeno. Fasáda budovy je členěná pilastry, obdélná okna mají jednoduché rámy a nad nimi se nachází trojúhelné zalomené římsy. Na svahu, který prudce klesá směrem k návsi, bývala terasová zahrada.\n\n"}
{"id": "1358281", "url": "https://cs.wikipedia.org/wiki?curid=1358281", "title": "Hartman", "text": "Hartman\n\nHartman může být:\n\n\n"}
{"id": "1358283", "url": "https://cs.wikipedia.org/wiki?curid=1358283", "title": "Mueller", "text": "Mueller\n\nPříjmení Mueller nese více různých osobností:\n\n"}
{"id": "1358284", "url": "https://cs.wikipedia.org/wiki?curid=1358284", "title": "Cline", "text": "Cline\n\nPříjmení Cline nese více různých osobností:\n\n"}
{"id": "1358285", "url": "https://cs.wikipedia.org/wiki?curid=1358285", "title": "Anenský sloup (Innsbruck)", "text": "Anenský sloup (Innsbruck)\n\nAnenský sloup je pamětní sloup, který stojí uprostřed historického jádra Innsbrucku, na Maria-Theresien-Straße. Byl postaven zemskými stavy jako památka na 26. červenec 1703, kdy byli z Tyrolska vyhnáni poslední bavorští vojáci během válek o španělské dědictví.\n\nVytvořil ho trentský sochař Cristoforo Benedetti z červeného mramoru. Zlatnické práce provedl Anton Kuprian. Na podstavci jsou čtyři sochy svatých:\nNa sloupu je socha Panny Marie.\n\nDne 26. července 1706 byl památník požehnaný brixenským biskupem Kasparem Ignazem Küniglem. Během staletí byl několikrát restaurován. V roce 1958 byla, převážně z ochranných důvodů, nahrazena socha Panny Marie kopií a originál zapůjčen klášteru St. Georgenberg-Fiecht, kde je umístěna v boční kapli kolegiálního kostela Fiecht nad oltářem Marie. Dne 10. října 2009 byli svatí na základně památníku nahrazeni, originály světců jsou nyní v prvním patře Starého zemského domu v Innsbrucku.\n"}
{"id": "1358286", "url": "https://cs.wikipedia.org/wiki?curid=1358286", "title": "Parrish", "text": "Parrish\n\nPříjmení Parrish nese více různých osobností:\n\n"}
{"id": "1358287", "url": "https://cs.wikipedia.org/wiki?curid=1358287", "title": "Dorsey", "text": "Dorsey\n\nPříjmení Dorsey nese více různých osobností:\n\n"}
{"id": "1358288", "url": "https://cs.wikipedia.org/wiki?curid=1358288", "title": "Nová Hedvábná stezka", "text": "Nová Hedvábná stezka\n\nNová Hedvábná stezka nebo Novodobá Hedvábná stezka je hospodářská iniciativa představená prezidentem Čínské lidové republiky (ČLR) Si Ťin-pchingem v roce 2013.\n\nJedná se o komplexní finanční a obchodní strategii, která má představovat odpověď Číny na nevyváženou ekonomickou situaci ve světě ve spojení se snahou tyto problémy překonat a zároveň zvýšit globální politický a ekonomický vliv ČLR. Vize Nové Hedvábné stezky obsahuje dvě hlavní obchodní cesty. První po souši, kopíruje starověkou Hedvábnou stezku a vede z Číny přes Střední Asii do Evropy. Druhá, námořní cesta, má vést přes Indický subkontinent, točit se kolem Bengálského zálivu, poté přes Indický oceán k východním břehům Afriky a dále skrz Suezský průplav do Evropy.\n\nPrvní zmínky se objevily v září 2013, kdy čínský prezident Si Ťin-pching na návštěvě Kazachstánu během projevu s názvem ‘Promote People-to-People Friendship and Create a Better Future’ na Nazarbajevově univerzitě v Astaně poprvé zmínil Iniciativu ekonomické Hedvábné stezky, vedené po silnicích a železnicích a do určité míry kopírující starověkou Hedvábnou stezku ve třech směrech. První do Střední Asie, Ruska a Evropy, druhá do Perského zálivu a Středozemního moře. Třetí do jihovýchodní Asie, jižní Asie a Indického oceánu.\n\nSi Ťin-pching také popsal spolupráci se zeměmi Střední Asie stojící na pěti pilířích: komunikaci, propojenosti, usnadnění obchodu, zlepšení oběhu peněz a posílení tržní směny mezi lidmi. K větší spolupráci zemí má vést právě Novodobá hedvábná stezka, konkrétně její dvě části. Druhou o měsíc později nastínil při návštěvě Indonésie během projevu v parlamentu. Námořní Hedvábná stezka 21. století má spojovat čínské východní přístavy s Evropou a má mít dva hlavní směry. Z Číny přes Jihočínské moře skrz Indický oceán do Evropy a z Číny přes Jihočínské moře do jižního Pacifiku. Všechny části stezky využijí již postavenou infrastrukturu na souši i na moři. Celkem je plánováno propojit na 12 000 kilometrů cest.\n\nV březnu 2014 byly vládou odhaleny další detaily, zároveň většina největších čínských průmyslových a finančních společností zveřejnila své plány zahrnující Novodobou hedvábnou stezku do obchodních strategií. Od roku 2015 získává rozsáhlý dopravně ekonomický projekt postupně čím dál konkrétnější obrysy. V Číně jej do plánování zahrnuly všechny správní celky a v mezinárodním měřítku jsou vizi nakloněny prakticky všechny zapojené země. Čínské lidové republice se podařilo vyjednat řadu bilaterálních i multilaterálních dohod. Prohloubila se spolupráce s ASEAN i EU. Iniciativa \"One belt One road\" je financována řadou finančních institucí. Například \"Silk Road Fund\" založený v listopadu 2014 se podílí částkou 40 miliard USD, \"Asian Infrastructure Investment Bank\" (AIIB) založená v červnu 2015 částkou 100 miliard USD, BRICS \"New Development Bank\" založená v červenci 2014 částkou 100 miliard a \"China Investment Corp\" založená v lednu 2015 přidala 50 až 100 miliard USD.\n\nVzhledem k povaze celé stavby je nutné brát ohled i na další rizika spojená s realizací projektu. Zejména se jedná o řadu bezpečnostních a enviromentálních rizik, jejichž povahou se Čínská lidová republika musí vedle geopolitického vyjednávání zabývat ještě před samotnou výstavbou celé stezky. Dva segmenty spojené s výstavbou - doprava a samotné stavební práce vyčnívají v kontextu dopadu na životní prostředí nejvíce. Rizika projektu se také řešila na Klimatické konferenci v Paříži v roce 2015.\n\nNová hedvábná stezka vede od východního pobřeží Číny až do Rotterdamu a každý stát, nalézající se na trase nové cesty, může z této spolupráce těžit ekonomické i kulturní výhody. Navíc díky silnější regionální spolupráci zemí, zapojených do organizace, dojde ke zlepšování procesu ekonomické integrace a globalizace. Čína jako hlavní iniciátor vzniku Nové hedvábné stezky rozhoduje o téměř všech důležitých nařízeních, která určují, jak se bude nadále tato obchodní cesta vyvíjet. Nejdůležitějším čínským záměrem při obnovování stezky bylo pomoci domácí ekonomice a usnadnit čínskou ekonomickou expanzi v zahraničí. Pro Čínu je velmi výhodné, že trasa začíná na pobřeží Východočínského moře a následně prochází i méně rozvinutými provinciemi Číny, což přispívá k tomu, že státní podniky zde začínají stále více investovat a jednotlivé regiony se po ekonomické stránce vyrovnávají.\n\nPrvotním plánem obnovení Hedvábné stezky bylo zvýšení čínského ekonomického vlivu v oblasti Střední Asie, až později přišla Čína s myšlenkou užší spolupráce i s evropskými státy. Regionální spolupráci Číny se zeměmi Střední Asie se snaží Číňané vylepšit především zlepšením komunikace, propojením, usnadněním obchodu a posílením peněžního oběhu. Čínské instituce investovaly nemalé prostředky do zlepšení infrastruktury na trase stezky ve snaze zvýšení obchodu s Evropskou unií. Čína chce lepším vyvážením zboží, kapitálu a práce snížit domácí nadprodukci a také pomoci internacionalizaci čínského jüanu.\nNová hedvábná stezka je velmi výhodná i pro státy Střední Asie. Už v roce 2001 vytvořily \"Shanghai Cooperation Organization\" (SCO), která spojuje Čínu, Kazachstán, Kyrgyzstán, Rusko, Tádžikistán, Uzbekistán, Indii a Pákistán. Díky pomoci od Číny mají tyto země možnost rychle rozvíjet svou ekonomiku, výrazně zlepšit bezpečnost a také posílit svoji stabilitu hlavně poté, co se NATO začalo zaměřovat na jiné problémy a Rusko má problémy ohledně Ukrajiny. Tyto změny by měly pomoci v boji proti terorismu, separatismu a fundamentalismu neboli proti nechtěným jevům, které dlouhodobě brání v lepší obchodní a ekonomické spolupráci.\n\nStáty Střední Asie profitují i z čínských investic do infrastruktury, neboť právě na území těchto zemí je zaostalost v oblasti infrastruktury nejvyšší. V rámci transportu se však nejedná jen o pozemní dopravu, Čína v těchto končinách investuje i do výstavby plynovodů a ropovodů, čímž by chtěla vylepšit dodávky energie jak ze Střední Asie, tak z oblasti Blízkého Východu. Momentálně jsou čínské ropovody a plynovody zranitelné, protože 80 % z nich vede přes Malacký průliv v jihovýchodní Asii. Důležitým bodem pro co nejlepší využití Nové hedvábné stezky je i společný výzkum a výměna dat a technických dovedností mezi vysokými školami a různými institucemi v zemích, nacházejících se podél trasy. Právě ve Střední Asii investovala Čína nejvíce do zlepšení školství ve snaze vytvořit z Nové hedvábné stezky i „řeku znalostí“. Všechny tyto investice, které Čína provedla na území Střední Asie, vylepšují vztahy Číny a států Střední Asie a zvětšují čínskou sféru vlivu v této oblasti.\n\nTento fakt se však silně nelíbí Rusku, které Střední Asii považuje za svoji sféru vlivu a dostává se tímto do konfliktu s čínskými zájmy. Rusko nemělo žádnou oficiální strategii pro Novou hedvábnou stezku, \"jejich hlavním záměrem je hájit svoje zájmy ve Střední Asii jako za Sovětského svazu.\" Po nástupu Putina na post prezidenta v Rusku v roce 2000 se Rusko a Čína začaly sbližovat. Sbližovaní zemí znamenalo, že vztahy Ruska vůči Západu se zhoršovaly. Euromajdan a reakce Ruska ještě víc země sblížily. \"Prezident Xi a Putin se potkali při zahájení Zimních olympijských her v Soči 6. února 2014, krátce poté Rusko a Čína podepsaly velkou plynovou dohodu.\" Jedenáctého září 2014 na summitu SCO prezidenti Xi a Putin slíbili kooperaci na velkých projektech a pomoc ve vzájemném rozvoji.\n\nIndie není součástí Nové hedvábné stezky, má svoje vlastní iniciativy jako \"Act East\", \"Connect Central Asia\" a \"Cotton route\", které přímo soupeří s Novou hedvábnou stezkou. \"Čína vždycky chtěla obklopit jižní Asii 'perlovým náhrdelníkem' - sítí přístavů, spojující její východní pobřeží s Blízkým východem.\" S Pákistánem je situace úplně opačná, Čína investuje do Pákistánu a poté, co se USA stáhly z Afghánistánu, se stává jeho hlavním spojencem.\n\n\"Evropa se vidí jako model, ke kterému by Čína měla aspirovat. Politika EU je založena na domněnce, že lidská práva bývají lépe pochopena a dodržována ve společnostech s volným obchodem, investicemi, lidmi a nápady.\" I pro Evropu může mít obnovení této trasy veliký význam. Výrazně se tímto vylepšuje obchod mezi Evropou a Asií, zvyšuje se šance na rozvoj daných zemí a investic, nacházejících se v těchto státech a v neposlední řadě se vytvářejí užší hospodářské a ekonomické vztahy. Čínským záměrem je také vybudování silného partnerství s Evropskou unií a následně vytvoření společného trhu. \"V roce 2011 Čína zahájila nové fórum 16+1 pro spolupráci se zeměmi střední a východní Evropy.\" Tuto skupinu tvoří 11 zemí EU (Bulharsko, Chorvatsko, Česko, Estonsko, Litva, Lotyšsko, Maďarsko, Polsko, Rumunsko, Slovensko a Slovinsko) a pět kandidátů na vstup do EU (Albánie, Bosna a Hercegovina, Černá Hora, Severní Makedonie a Srbsko). 16. prosince 2014 bylo na schůzce zemí CEE a Číny dohodnuto, že spolu postaví pozemskou a námořní cestu, které propojí tyto oblasti. K realizaci tohoto plánu musí být postavena nová železnice z Bělehradu do Budapešti a nový přístav v řeckém Pireu.\n\n\"Nicméně země CEE mají lišící se postoje vůči Číně. Některé jsou skeptické, ale většina potřebuje mosty, železnice, cesty a balancují nad různými cíli politiky. Země CEE jsou terčem lobbování Číny, ale většina je přikloněna k podporování pozice Číny mezinárodně i regionálně. Skupina 16+1 je důležitou součástí západního konce Nové hedvábné stezky.\" Čína si je zřetelně vědoma chudší politické kultury v zemích někdejšího východního bloku; někteří analytici hovoří o lepších příležitostech k brainwashingu místních obyvatel. Mimo uskupení 16+1 upřednostňuje Čína lobbovat v každém státě zvlášť. Obchodní cesta má velký význam i pro jednotlivé evropské státy. Velmi důležitá by stezka mohla být pro Podleské vojvodství, které by se díky tomuto projektu mohlo stát „bránou na východ“ a následně ze spolupráce získat sociální, ekonomické či vědecké výhody.\n\nJak tvrdí Jiang Li z Čínské akademie sociálních věd, pro Českou republiku hraje vznik stezky velkou roli. Výrazně se díky této spolupráci zlepšuje strategické partnerství v oblasti techniky, energetické či finanční součinnosti. Navíc je podle něj snahou České republiky stát se logistickým a dopravním centrem v oblasti střední a východní Evropy.\n\nVe skutečnosti jde v tomto projektu spíše o prosazování geopolitických zájmů Číny a prezident Si Ťin-pching již při představení projektu Nové hedvábné stezky jako předpoklad úspěchu označil „pět konektivit“, mezi kterými na prvním místě zmínil „propojení politik“ států zapojených do globálního projektu. V srpnu 2016 se Si Ťin-pching vyslovil v tom smyslu, že „je třeba hledět na budování měkké moci a šířit normy, pravidla a ideje naší země s cílem postupně vytvořit pravidla multilaterálního vládnutí, v nichž by se výrazně otiskla Čína.“ V předvečer Druhého summitu mezinárodní spolupráce \"Pásu a stezky\" a u příležitosti 70. výročí navázání diplomatických styků mezi ČLR a Československem se v sídle novin Kuang-ming ž´-pao konalo fórum s názvem „Pás a stezka a propojování srdcí českého a čínského lidu“. Na fóru vystoupil Čang Chua, vedoucí odboru mezinárodní spolupráce Oddělení propagandy Ústředního výboru komunistické strany Číny. Nově by měly tuto propagandu čínského hospodářství, kultury, společnosti a národních zvyků současné Číny zprostředkovat českým čtenářům Literární noviny.\n\nPodle Martina Hály se jedná primárně o projekt politický spíše než ekonomický. Během návštěvy Si Ťin-pchinga v Praze Miloš Zeman jasně pojmenoval celkový trend: “osamostatnění” od dosavadních euroatlantických spojenců a příklon k ČLR (v reálu spíše k rýsující se neformální protizápadní ose Moskva – Peking) a “Bezpečné útočiště” (Safe Haven) pro Čínu v srdci Evropy. Na státní večeři hovořili oba prezidenta dokonce o Česku jako “letadlové lodi” pro Čínu. Přes veškeré informace o čínských miliardách jsou dopady současného “resetu” převážně politické. Se sumou zatím necelého jednoho procenta zahraničních investic se čínské straně \"podařilo proniknout do nejvyšších pater české politiky\".\n\nNa ekonomickém poli v České republice působí Institut Nové hedvábné stezky s poněkud nezřetelnou náplní, který v Praze založil poradce prezidenta Zemana a někdejší ministr zahraničí v jeho „úřednické“ vládě Jan Kohout. Od roku 2017 je součástí Silk Road Think Tank Network (SiLKS).\n\nCelá obchodní trasa jako taková nebude tvořena jen jednou nově vybudovanou dopravní cestou, ale vznikne rekonstrukcí a modernizací již existujících obchodních spojení Propojením více koridorů tak vznikne celá síť obchodních cest. To zajistí propojení největších asijských ekonomik s trhy v Evropě a na Arabském poloostrově. V případě nemožnosti využití jednoho z koridorů (například z důvodu ozbrojeného konfliktu na území, kterým železniční či dálniční síť bude procházet), je v plánu využití koridoru jiného.\nDo projektu pak bude zapojeno šest dopravních koridorů. Ty buď budou nově vytvořeny, nebo budou zmodernizované již stávající cesty. Jsou to New Eurasian Land Bridge, China – Mongolia – Russia Corridor, China – Central Asia – West Asia Corridor, China – Indochina Peninsula Corridor, China – Pakistan Corridor, Bangladesh – China – India – Myanmar Corridor\nJe železniční trasa vedoucí z čínské provincie Ťiang-su, z přístavu Lianyungang. Podle plánu by mělo jít o hlavní spojení mezi Evropou a Čínou. Procházet bude sedmi čínskými provinciemi, dále pak Mongolskem, Kazachstánem, západním Ruskem a Polskem. Končit by měla v největším evropském přístavu, Rotterdamu. Cesta kopíruje z velké části existující Transsibiřskou magistrálu, jejíž některé části budou muset projít modernizací. Čína také v současnosti jedná s polskými a ruskými úřady na snížení cla, kterými je převoz zboží po této trase výrazně zatížen.\nTento koridor do budoucna počítá s využitím vysokorychlostní železnice a silniční dopravy a je rozdělen do dvou tras. Severní trasa z Pekingu přes provincii Che-pej do Ruska a druhá, západní trasa z přístavu Ta-Lien přes města Čchang-čchun a Charbin, vnitřní Mongolsko až do ruského města Čita. Část trati, která se nachází v Číně, je už dnes v provozu a spojuje velká čínská města. Západní plánovaná trasa je budována ve spolupráci s mongolskou a ruskou stranou přes programy „Mongolia’s Prairie Road Programme“ a „Russia’s Transcontinental Rail Plan“.\n\nJedná se o trasu ropovodu a plynovodu. Plánuje propojení oblasti Sin-ťiang v Číně, Írán, Arabský poloostrov a sever Afriky. V současnosti existuje spojení začínající na hranicích Turkmenistánu a Uzbekistánu vedoucí přes Kazachstán do Číny. Některé části ropovodu v Číně jsou aktuálně ve výstavbě, také ještě zbývá stávající ropovod propojit s již existujícím na Arabském poloostrově.\nPropojení oblasti delty Perlové řeky (zde leží města Šen-čen, Hongkong a Kanton), v jejíž oblasti se nacházejí jedny z největších kontejnerových přístavů na světě. Plánuje se spojit vysokorychlostními železnicemi a dálnicemi tuto oblast s dalšími silnými nebo rozvíjejícími se ekonomikami jihovýchodní Asie – Vietnamem, Kambodžou, Myanmarem a Thajskem. Končit by měla v Singapuru.\n\nDalší s obchodních koridorů, který je dnes ve výstavbě. Plánem je spojit čínské město Kašgar v autonomní oblasti Sin-ťiang s pákistánským přístavem Gwadar, ze kterého je přístup k Arabskému moři. Železniční spojení by mělo vést i přes území pákistánského Kašmíru, s čímž nesouhlasí indická vláda.\n\nDalší plánované železniční propojení, tentokrát dvou obrovských ekonomik – Indie a Číny. V květnu 2015 se indický premiér Módí dohodl na společných investicích se svým čínským protějškem. V rámci smlouvy v hodnotě 22 miliard dolarů je jak výstavba železnice propojující obě země přes přístavy v Myanmaru, tak výstavba elektráren a spolupráce v oblasti průmyslu. Většina z dohodnuté částky půjde právě do projektů podporující průmysl než přímo do infrastruktury koridoru.\n\nTento projekt provází již od jeho uvedení množství nejasností a problematických bodů. Z počátku nebylo vůbec jasné, jak si Číňané tuto iniciativu představují, až během posledních let začala nabývat konkrétních obrysů. K finální podobě má ale stále velmi daleko. Hlavní otázka stále zůstává, má tento megalomanský projekt smysl? Odhadovaná cena přesahuje jeden bilion dolarů a dokončení se plánuje v řádu třiceti až čtyřiceti let. Čína by se tak tímto projektem mohla sama vyčerpat ještě před jeho dokončením a i když se projekt dotáhne, není jisté, zda to bude výhodné. Jde také o to, pro koho to bude výhodné.\nZápadní mocnosti v čele s USA se obávají dominance Číny a jejího přerodu v hegemona Eurasie, potažmo celé planety. Spojené státy by tímto ztratily svou “vůdčí úlohu” ve světě a zůstaly by odtrženy na západní polokouli. Jedním z efektů má být podle čínské propagandy také zlepšení zaostalých ekonomik států, přes které stezka povede a zvýšení životní úrovně řadových obyvatel. Je ale potřeba zajistit, aby tomu tak opravdu bylo. Hrozí, že se výhody budou akumulovat pouze u úzkých elitních skupin obyvatel a tím se sociální rozdíly v zemích ještě zvětší. Čína také bude mít velmi snadnou cestu ze zemí Třetího světa dovážet suroviny pro svůj vlastní prospěch.\n\nV oblasti je mnoho nevyjasněných územních sporů. Spratlyovy ostrovy v Jihočínském moři jsou velmi důležitým strategickým místem a pře se o ně Čína, Tchaj-wan, Malajsie, Filipíny a Vietnam. Na mnoha ostrovech jsou přítomny ozbrojené složky některých z výše uvedených zemí. Jihočínské moře je jednou z nejvíce vytížených oblastí námořního obchodu a tyto spory rozhodně nepomáhají vzájemné spolupráci v této důležité zóně. Očekávají se zde velké zásoby ropy a dalších surovin.\nDalší problém se vyskytuje v oblasti střední Asie. Po rozpadu Sovětského svazu se zde vytvořilo množství států s problematickými hranicemi. Tádžikistán s Kyrgyzstánem nemá vymezeno okolo 25% vzájemných hranic, podobná situace se vyskytuje i u Uzbekistánu, kde je problematických zhruba 20% hranic s Tádžikistánem. Tyto tři země také vedou vleklé spory o vodu a řešení je zatím v nedohlednu. Místní politici nejsou schopni řešit aktuální problémy a situaci také komplikuje vysoká korupčnost států v oblasti.\nJedna z tras počítá s důležitou úlohou Pákistánu a cesta by měla zasahovat i do oblasti Kašmíru. O ten válčila Indie s Pákistánem mnoho let. Nyní jsou ve stavu příměří, které je ale nestálé a občas dojde i k násilným střetům hlavně ze strany extrémistických skupin. S tím souvisí obava z terorismu a náboženského extremismu, který je velmi silný na blízkém východě a ve střední Asii, hlavně v Pákistánu. Hrozbu námořního pirátství se během posledních deseti let podařilo úspěšně snižovat a tento trend by měl pokračovat i nadále.\n\nV současnosti doprovází tento projekt kontroverze ohledně porušování lidských práv ze strany Číny. Jednou ze zásadních oblastí stezky je totiž Sin-ťiang, což je provincie Čínské lidové republiky, kterou obývají muslimští Ujgurové. Ti jsou v rámci celé Číny jen minoritou, avšak v této oblasti tvoří doposud většinu obyvatelstva. Mnoho západních médií informovalo o násilí, které způsobuje čínská vláda tomuto etniku a které hraničí se snahou o jeho vyhlazení, i o spojitosti mezi tímto násilím a plánem Nové hedvábné stezky. Už dříve bylo informováno o možných zásazích Číny na tomto území. Vzhledem k informacím o tom, jak stát nakládá s muslimskou minoritou je zřejmé, že realita tyto obavy předčila. Problematickým se stává jednání o ekonomických vztazích a odvracení se od otázky porušování lidských práv.\n\nČínská provincie Sin-ťiang, kterou tradičně obývá většina muslimské minority Ujgurů, je v současnosti známá jako místo praktikovaného bezpráví. Nepohodlní občané jsou vězněni v koncentračních táborech, o nichž Čína tvrdí, že se jedná o převýchovná zařízení. Na základě svědectví obětí tohoto útlaku i práce novinářů je však zřejmé, že se jedná o zařízení, která mají pomoci k nastolení totalitní kontroly Číny nad daným územím a postupnému vyhlazení muslimského obyvatelstva.\n"}
{"id": "1358289", "url": "https://cs.wikipedia.org/wiki?curid=1358289", "title": "Beard", "text": "Beard\n\nPříjmení Beard nese více různých osobností:\n\n"}
{"id": "1358290", "url": "https://cs.wikipedia.org/wiki?curid=1358290", "title": "Vance", "text": "Vance\n\nVance může být:\n\n\n"}
{"id": "1358292", "url": "https://cs.wikipedia.org/wiki?curid=1358292", "title": "Kostel svatého Františka z Assisi (Mikulov)", "text": "Kostel svatého Františka z Assisi (Mikulov)\n\nKostel svatého Františka z Assisi je bývalý římskokatolický chrám v Mikulově v okrese Břeclav. Je součástí areálu tamního bývalého kapucínského kláštera, který se nachází v centru města, v ulici Vrchlického. Zbytky kostela jsou využívány jako Galerie Konvent.\n\nDruhý nejstarší kapucínský klášter na Moravě vznikl zásluhou kardinála Františka z Ditrichštejna v Mikulově. Kapucíni zde začali na kardinálovo pozvání budovat koncem roku 1611 konvent na předměstí ve Valtické ulici, na naléhání měšťanů ale došlo k přesunu stavby do vlastního města. Dne 3. května 1612 byl položen základní kámen kláštera s kostelem v dnešní Vrchlického ulici. Díky rychlé stavbě byl chrám vysvěcen kardinálem Ditrichštejnem již 22. srpna 1613. Jednolodní bezvěžový kostel svatého Františka z Assisi měl typický styl řádové kapucínské architektury s charakteristickým trojúhelníkovým štítem a dlouhým odsazeným pravoúhlým kněžištěm. V roce 1784 postihl Mikulov velký požár, při kterém klášter s kostelem i s blízkou loretou, o kterou se kapucíni starali, vyhořel a byl řádovými bratry opuštěn. Areál konventu s klášterním kostelem byl rozprodán soukromým osobám, loretánský kostel svaté Anny byl v 19. století přestavěn na ditrichštejnskou hrobku. Z kostela svatého Františka z Assisi zůstal zachován přestavěný presbytář a část obvodových zdí lodě. Kněžiště je od prostoru bývalé lodě odděleno druhotně vystavěnou příčkou. V letech 2001–2011 byl presbytář zrekonstruován a s opraveným zbytkem lodi bývalého kostela je využíván jako Galerie a kavárna Konvent.\n"}
{"id": "1358295", "url": "https://cs.wikipedia.org/wiki?curid=1358295", "title": "Kulturní a společenské středisko Střelnice", "text": "Kulturní a společenské středisko Střelnice\n\nKulturní a společenské středisko Střelnice (také \"Městský dům dětí a mládeže\") se nachází v městské památkové zóně v Českém Těšíně v okrese Karviná. Novoklasicistní budova postavená v roce 1882. Střelnice byla zapsána do seznamu kulturních památek České republiky.\n\nStřelecká společnost (\"Schützengesellschaft\") v Těšíně byla založena v roce 1795, patronem byl vévoda Albert Kazimír Sasko-Těšínský. V roce 1881 byl společností zakoupen pozemek za 36 000 florénů, kde těšínská Střelecká společnost v roce 1882 na návrh Theodora Heřmanského nechala postavit budovu Střelnice. Stavba první části byla provedena podle stavitele Gustava Raimanna. Budovu pro střelce realizoval stavitel Fritz Fulda. Za touto budovou byla stanoviště pro střelce, střelecký prostor s terči a lapači kulí (projekt Theodora Heřmanského). V roce 1890 byla přistavěna restaurace a upravena uliční fasáda podle projektu Ludvíka Kametze. Realizasi provedla firma Ludvíka Kametze. Střeleckých závodů se v roce 1890 zúčastnil císař František Josef I. V roce 1919 byla z bezpečnostních důvodů střelnice přenesena jinam a budova byla od roku 1920 využívána celním úřadem a také radou města do doby, než byla vybudována nová radnice v Českém Těšíně a celnice. V roce 1949 byl zrušen hostinec a do objektu Střelnice umístěna instituce Dům dětí a mládeže. V roce 1950 byly přistavěny dílny a herny. V letech 1967–1969 proběhla generální oprava s nevhodnými zásahy. V roce 2000 byl zpracován nový stavebně historický průzkum a následně byl objekt rekonstruován.\n\nPamátná deska odhalena v roce 1976, autorem desky byl Gustav Nowak, byla zcizena.\n\nStřelnice slouží k pořádání kulturních a společenských akcí, festivalů, klubové činnosti, různých zájmových kroužků atd.\n\nV roce 2017 byla při rekonstrukci a úpravě plochy před Střelnicí odkryta kamenná studna z 19. století. Projekt prostranství byl pozměněn a historická studna zakomponována do areálu.\n\nBudova Střelnice je zděná omítaná stavba postavena na obdélném půdorysu ve tvaru písmene T. Postupně byly provedeny drobné přístavby. Střední část průčelí tvoří dvoupodlažní rizalit v šířce tří okenních os, krytý plechovou střechou s kýlovou klenbou a edikulovým vikýřem s kruhovým volským okem. Postranní křídla jsou patrová o čtyřech okenních osách, krytá polovalbovou střechou. Zahradní křídlo je přízemní kryté valbovou střechou. Ke křídlu se přimykají po obou stranách přístavky obdélníkového půdorysu kryté plechovou pultovou střechou.\n\nFasáda průčelí (uliční strana) je členěná pásovou rustikou, prolomená okna mají půlkruhové záklenky a jsou zdobená bosáží. Korunní římsa rizalitu je zdobená konzolami. Křídla a patro rizalitu mají okna obdélníková. Zahradní křídlo je omítnuto tvrdou omítkou, okna jsou trojdílná.\n\nVnitřní prostory byly přestavěny pro potřebu domu dětí a mládeže. Byly použité kovové zárubně dveří, mramorová mozaika na chodbě, jednoduchá dřevěná zábradlí. Z původního vybavení se dochovaly dvoukřídlé dřevěné kazetové dveře do hlavního sálu. Stěny sálu jsou zdobeny štukovými slepými arkádami, sdruženými pilastry, podstropní profilovaná římsa se zubořezem. Původní střelecká místnost byla přestavěna na divadelní halu s neckovou klenbou. Sklepní prostory zaklenuty segmentově.\n"}
{"id": "1358296", "url": "https://cs.wikipedia.org/wiki?curid=1358296", "title": "Rojas", "text": "Rojas\n\nPříjmení Rojas [zpravidla \"rochas\"] nese více různých osobností:\n\n"}
{"id": "1358300", "url": "https://cs.wikipedia.org/wiki?curid=1358300", "title": "Strong", "text": "Strong\n\nPříjmení Strong nese více různých osobností:\n\n"}
{"id": "1358304", "url": "https://cs.wikipedia.org/wiki?curid=1358304", "title": "Carmenta", "text": "Carmenta\n\nCarmenta, též Carmentis, byla římská bohyně porodu, věštění a vynálezkyně písma. Byla vzývána pro přepovězení průběhu porodu, při kterém zase byly volány její sestry a průvodkyněmi Antevorta a Postvorta. Byla zobrazována jako mladá žena s věncem z bobů a harfou která symbolizuje její věštecké schopnosti. Její jméno vychází z latinského carmen „báseň, píseň“ a odkazuje na věštby pronášené ve verších. Byla počítána mezi \"di indigetes\" „domorodé bohy“ a nymfy spojené s prameny a věštěním zvané Kamény.\n\nPodle Vergilia pocházela z řecké Arkádie kde žila pod jménem Nikostraté. Byla dcerou boha řeky Ladony, manželkou Herma-Merkura a matkou Evandera. Se svým synem utekla do italského Latia kde nalezla útočiště u krále Fauna a usadila se na základě věštby na Palatinu. Předpověděla budoucí moc Říma a Evanderovi návštěvu Herkula. Svým synem byla zabita ve věku 110 let, což odpovídá latinskému \"saeculu\" „věku“, později používaném pro určení konání \"ludi saeculares\". Pozdější autoři jí také přiřkli vynález latinské abecedy, kterou měla předat Evanderovi.\n\nJejí svatyně stála před branou Porta Carmentalis na jižním úpatí Kapitolu a sloužil jí menší flamen – \"flamen Carmentalis\". Její slavnost \"Carmentalia\" se konala 11. a 15. ledna za účasti jejího flamena a pontifika. Podle Ovidia se tento svátek konal na památku postoje matron, které odmítaly mít děti, dokud jim nebude opět přiznáno právo jezdit v krytých vozech (\"carpenta\").\n"}
{"id": "1358306", "url": "https://cs.wikipedia.org/wiki?curid=1358306", "title": "Letiště Hodkovice", "text": "Letiště Hodkovice\n\nLetiště Hodkovice je veřejné vnitrostátní letiště na katastru města Hodkovice nad Mohelkou, poblíž vesnice Vrchovina na náhorní plošině Kostelního vrchu. Vzletová dráha je travnatá.\n\nPokusy s plachtěním se na místě konaly od roku 1936, zázemí bylo dále budováno za války a využíváno Nationalsozialistisches Fliegerkorps a posléze i Luftwaffe. Po válce zde byla zřízeno Zemské plachtařské středisko, slouží i pro provádění pilotního výcviku a pořádání vyhlídkových letů (provozuje Aeroklub Hodkovice nad Mohekou, z.s.).\n\nNa travnaté dráze žije kolonie sysla obecného.\n\n\n"}
{"id": "1358310", "url": "https://cs.wikipedia.org/wiki?curid=1358310", "title": "Hana Pinkavová", "text": "Hana Pinkavová\n\nHana Pinkavová (* 5. srpna 1950 Frýdek-Místek) je česká režisérka, a scenáristka dokumentárních filmů.\n\nNarodila se v rodině filmového režiséra Josefa Pinkavy (1919-2006). Hana Pinkavová vystudovala na pražské FAMU. Debutovala v roce 1978 portrétem režisérky Hermíny Týrlové. Za svoji dlouhou kariéru natočila více než sto autorských dokumentů. Velkou část tvorby věnovala dokumentům o životech různých osobností. Natočila dokumenty o osobnostech jako jsou malíři Jiří Anderle, Libor Vojkůvka, cestovatelé Hanzelka a Zikmund či arcibiskupové Jan Graubner a Miroslav Vlk. Od 2001 realizuje pro Českou televizi cyklus dokumentů o mladých pozoruhodných talentech v rámci cyklů Nehasit! Hořím!, Úděl nadání, Jít za svým snem!. Žije a tvoří ve Zlíně.\n\n\n"}
{"id": "1358312", "url": "https://cs.wikipedia.org/wiki?curid=1358312", "title": "The Source", "text": "The Source\n\n\n\n\n"}
{"id": "1358314", "url": "https://cs.wikipedia.org/wiki?curid=1358314", "title": "Roland Liboton", "text": "Roland Liboton\n\nRoland Liboton (* 6. března 1957 Lovaň) je bývalý belgický cyklokrosař. Ve své kariéře, která trvala od roku 1976 do roku 1992, vyhrál 156 závodů. V roce 1978 se stal mistrem světa v kategorii amatérů a v letech 1980, 1982, 1983 a 1984 vyhrál kategorii elite. V letech 1985, 1986 a 1988 byl vítězem celkové klasifikace seriálu Superprestige, v letech 1980–1989 se stal desetkrát v řadě profesionálním mistrem Belgie, osmkrát vyhrál závod Veldrit Diegem. \n\n"}
{"id": "1358325", "url": "https://cs.wikipedia.org/wiki?curid=1358325", "title": "Kostel svatého Františka z Assisi (Brno)", "text": "Kostel svatého Františka z Assisi (Brno)\n\nKostel svatého Františka z Assisi je zaniklý římskokatolický chrám v Brně. Byl součástí areálu tamního původního kapucínského kláštera, který se nacházel na předměstí.\n\nBrněnský klášter byl nejstarším kapucínským konventem na Moravě a druhým nejstarším v českých zemích. Řád přivedl do Brna olomoucký biskup, kardinál František z Ditrichštejna, který byl jejich velkým podporovatelem. Bratři začali stavět svůj klášter na předměstí před hradbami, pravděpodobně v místech před Měnínskou bránou, i když některé prameny dům situují před bránu Židovskou. Stavba konventu s kostelem byla zahájena 4. dubna 1604 vztyčením kříže a postupovala velmi rychle. Již o dva roky později, 17. července 1606, posvětil kardinál Ditrichštejn kostel svatého Františka z Assisi. S největší pravděpodobností se jednalo o jednolodní bezvěžový kostel, který měl typický styl řádové kapucínské architektury s charakteristickým trojúhelníkovým štítem a dlouhým odsazeným pravoúhlým kněžištěm. V roce 1609 byla v kostele vysvěcena boční kaple Panny Marie. Roku 1642 došlo ke konsekraci dvou bočních oltářů svatého Antonína Paduánského a blahoslaveného Felixe z Cantalice. O rok později poprvé obléhali město Švédové, kteří kapucínský areál využívali k ubytování svých důstojníků, neboť byl mimo dostřel děl na Špilberku. Po jejich odchodu se řádoví bratři na krátký čas vrátili. Když v roce 1645 Švédové táhli k Brnu podruhé, nechal velitel města Louis Raduit de Souches strhnout všechny budovy před městskými hradbami až do vzdálenosti 600 kroků. Tento osud tedy postihl i kapucínský klášter s kostelem.\n\nKapucíni v Brně zůstali a již na začátku 50. let 17. století si postavili přímo ve městě, tedy uvnitř hradeb, nový klášter s kostelem Nalezení svatého Kříže.\n"}
{"id": "1358332", "url": "https://cs.wikipedia.org/wiki?curid=1358332", "title": "Megažralok versus crocosaurus", "text": "Megažralok versus crocosaurus\n\nMegažralok versus crocosaurus (v anglickém originále Mega Shark Versus Crocosaurus) je americký katastrofický film z roku 2010 režiséra Christophera Raye. V hlavních rolích se představili Jaleel White jako Terry McCormick, Gary Stretch jako Nigel Putnam a Robert Picardo jako admirál Calvin. Jedná se o druhý film ze série o Megažralokovi a sequel snímku \"Megažralok vs. obří chobotnice\" z roku 2009. Film pojednává o megažralokovi, o němž si lidé mysleli, že je mrtvý. Ten se však znovu objevil a nově utkává s obřím pozemským crocosaurem, přičemž za sebou zanechávají spoušť a krveprolití. Lidem tak nezbývá, než se pokusit oba pradávné tvory zastavit.\n\nFilm byl v USA vydán na DVD dne 21. prosince 2010.\n\n"}
{"id": "1358339", "url": "https://cs.wikipedia.org/wiki?curid=1358339", "title": "Cornelius Jansen", "text": "Cornelius Jansen\n\nCornelius Jansen, známý pod latinizovanou formou jména jako Jansenius (28. října 1585, Acquoy, Nizozemí - 6. května 1638, Ypry), byl nizozemský římskokatolický duchovní a teolog, který byl v letech 1636-1638 biskupem yperským. Je známý především díky svému spisu \"Augustinus\", který stojí u vzniku politicko-náboženského hnutí, známého jako jansenismus.\n"}
{"id": "1358341", "url": "https://cs.wikipedia.org/wiki?curid=1358341", "title": "Marcel Bosker", "text": "Marcel Bosker\n\nMarcel Bosker (* 19. ledna 1997 Schöftland, Švýcarsko) je nizozemský rychlobruslař.\n\nNarodil se ve Švýcarsku nizozemským rodičům, kteří se tam přestěhovali. Do svých 14 let žil ve Švýcarsku, v roce 2011 se přesunul do Nizozemska, které začal reprezentovat. Roku 2014 poprvé závodil ve Světovém poháru juniorů, v seniorském Světovém poháru debutoval roku 2017. Na Mistrovství Evropy 2018 vyhrál stíhací závod družstev a získal bronzovou medaili na trati 5000 m, na Mistrovství světa ve víceboji 2018 vybojoval bronz. Na MS 2019 pomohl nizozemskému týmu k vítězství ve stíhacím závodě družstev. Tentýž cenný kov ve stejné disciplíně vybojoval i na ME 2020 a Mistrovství světa 2020.\n"}
{"id": "1358344", "url": "https://cs.wikipedia.org/wiki?curid=1358344", "title": "Alexandr Rumjancev (rychlobruslař)", "text": "Alexandr Rumjancev (rychlobruslař)\n\nAlexandr Vadimovič Rumjancev ( ; * 5. prosince 1986 Archangelsk, Ruská SFSR, Sovětský svaz) je ruský rychlobruslař.\n\nVe Světovém poháru se poprvé představil v roce 2007, pravidelně v něm začal nastupovat až o dva roky později. Na Zimních olympijských hrách 2010 skončil v závodě na 10 km na 13. místě, na poloviční distanci byl diskvalifikován. Zúčastnil se také ZOH 2014, kde byl původně jedenáctý na trati 5000 m a šestý ve stíhacím závodě družstev. Na Mistrovství světa na jednotlivých tratích 2015 byl v desetikilometrovém závodě pátý. Z Mistrovství Evropy 2018 si přivezl stříbrné medaile z tratě 5000 m a ze stíhacího závodu družstev. Na MS 2019 vybojoval s ruským týmem ve stíhacím závodě družstev bronz. V sezóně 2018/2019 zvítězil v celkovém hodnocení Světového poháru v závodech na dlouhých tratích 5000 m / 10 000 m. Na ME 2020 získal stříbrnou medaili ve stíhacím závodě družstev.\n\nV listopadu 2017 Mezinárodní olympijský výbor oznámil, že na ZOH v Soči byl součástí ruského dopingového skandálu. V obou závodech, které tam absolvoval, byl zpětně diskvalifikován, a byl doživotně vyloučen z olympijských her. Po hromadném odvolání ruských sportovců byla na začátku února 2018 jeho diskvalifikace a vyloučení z OH Mezinárodní sportovní arbitráží kvůli nedostatku důkazů zrušena.\n"}
{"id": "1358345", "url": "https://cs.wikipedia.org/wiki?curid=1358345", "title": "Anton Ebert", "text": "Anton Ebert\n\nAnton Ebert (*29. června 1835, \"někdy uváděno\" 1845, Kladruby u Stříbra – 16. června 1896, Vídeň) byl německy hovořící rakouský portrétista krajinář, narozený v Čechách.\n\nEbert studoval malířství nejprve na Akademii výtvarných umění v Praze a pokračoval ve studiu u Ferdinanda Georga Waldmüllera na vídeňské Akademii. Podnikl několik studijních cest a poté pracoval po většinu života jako portrétní malíř ve Vídni. Od roku 1862 byl členem \"Künstlerhaus\" ve Vídni, ale neztratil kontakt s kulturním prostředím v Čechách a roku 1859 se ucházel o stipendium Klárovy nadace.\n\nEbert převzal od svého učitele Waldmüllera zálibu v malbě žánrových obrazů. Jeho vícefigurové kompozice však někdy působí příliš strnule. Větší proslulosti dosáhl jako portrétní malíř – je autorem oficiálních portrétů knížete Alfreda Augusta Windischgrätze, miniaturních portrétů císaře Franze Josefa I. na slonovině, portrétu americké operní pěvkyně Minnie Hauck nebo autoportrétu z roku 1889.\n\nV pozdější době maloval rovněž krajiny v okolí Vídně a obrazy s náboženskými motivy. V Čechách je autorem hlavních oltářních obrazů v kostele sv. Petra v Kladrubech (1882-84) a v Lašovicích u Písku (1860)\n\n\n\n"}
{"id": "1358347", "url": "https://cs.wikipedia.org/wiki?curid=1358347", "title": "Bežtové", "text": "Bežtové\n\nBežtové nebo z gruzínštiny Kapučelové, též avarsky Chvanalové je jeden z původních kavkazských národů obyvájících území Dagestánu. Bežtové se řadí mezi didoetské národy, spojené s historickým územím Didoetie. Jejich rodnou řečí je bežtština, která se dědí ústní formou. Kapučové jsou v 21. století kvůli dlouhodobému napojení na hospodářsky rozvinutější Avary vnímani jako jejich subetnikum.\n\nBežtové (Kapučelové) patří k didoetským národům. Jejich domovinou je současný okres Cunta resp. jejich administrativně oddělená oblast Bežta, východně od Bogoského hřebenu. Společně s Hunziby obývají chvankalské údolí (Хьван кӏкӏал), kterým protéká řeka Chvanor. Podle tohoto názvu jim Avarové říkají Chvanalové (Chvanal). Gruzíni jim říkají Kapučelové. Ve středověku a novověku byli hospodářsky orientovaní na Gruzíny. Prodávali vlnu, kůže, maso, sýr. Nakupovali chléb, ovoce, řemeslné výrobky. Gruzíny ve 20. století postupně nahradili Avarové do té míry, že kontakt mezi Gruzíny, Bežty a dalšími didoetskými národy je v 21. století prakticky nulový. Avaro-Kachetská silnice, která vedla z Bežty do obce Achalsopeli (Dzveli Gavazi) je neprůjezdná od poloviny devadesátých let dvacátého století. Vztahy s Gruzíny nebyly ideální podobně jako nejsou ideální s Avary. U Bežtů je pozorována postupná avarizace. Bežtové vyčítají Avarům omezování v jejich snaze vydávat noviny, literaturu v bežtském jazyce.\n\nCelkový počet Bežtů nepřesahuje číslo 10 000. V oblasti Bežta žije zhruba 7 000 Bežtů. Zbytek Bežtů žije na kutanách v nížinách, nebo ve větších městech Dagestánu, kde splývají s ostatními dagestánskými národy. Počet Bežtů v Gruzii je v řádu stovek lidí.\n\nJazyk Bežtů bežtština patří mezi severovýchodokavkazské jazyky a dále spadá mezi východní didojské jazyky. Některé zdroje berou již bežtština jako dialekt avarštiny. S ostatními didoetskými národy se dorozumívají v avarštině i ruštině. \n\nOficiálním náboženstvím Bežtů je sunnitský islám. Není věrohodně doloženo kdy bežtské kmeny konvertovaly k islámu. Postup šíření islámu byl pozvolný. U Bežtů přetrvávají doposud silné pohanské zvyky. Oběti bohu dešti, bohu úrody, kult řeky, slunce, měsíce, kult bílého kamene a další.\n\nŽivot Bežtů je typický pro všechny horské kavkazské kmeny (tzv. tukchumy), které se dále dělí na klany (tzv. tejpy). Jejich hlavní pracovní náplní je chov hospodářských zvířat. Bežtové žijící na kutánách v nížinách Dagestánu se živí převážně jako stavební dělníci. Ženy se starají o děti a pracují v domácnosti. Bežtové na rozdíl od Cezů mají snazší přístup do nížin Dagestánu a najdou se mezi nimi i lidé s vysokoškolským vzděláním. Jejich elitu však tvoří hlavně imámové.\n\nBež znaméná v bežtštině ohradu pro hospodářská zvířata. Gruzínské slovo kapuči (კაპუჭი) značí speciální kabát z ovčí vlny, z toho Kapučelové (კაპუჭელები [Kapučelebi]) v překladu lidé v kabátu z ovčí vlny. Tímto výrazem Bežty označil ve svém cestopise \"Agtzera sameposa sakartvelosa (ვახუშტი ბაგრატიონის ატლასები)\" z 18. století gruzínský dobrodruh a historik Vachšuti. Termín chvan je z avarštiny (ancuchský dialekt) a znamená koně, chvanal (Хьванал) značí honáky (koňské lidi).\n\n\n"}
{"id": "1358349", "url": "https://cs.wikipedia.org/wiki?curid=1358349", "title": "Alexandr Rumjancev", "text": "Alexandr Rumjancev\n\nAlexandr Rumjancev může být:\n\n"}
{"id": "1358355", "url": "https://cs.wikipedia.org/wiki?curid=1358355", "title": "John Thomas Underwood", "text": "John Thomas Underwood\n\nJohn Thomas Underwood (12. dubna 1857, Londýn – 2. července 1937, Osterville, Massachusetts) byl anglo-americký vynálezce a podnikatel, který se zasloužil o masové rozšíření psacích strojů. V meziválečné době vyráběla jeho továrna polovinu všech psacích strojů na světě.\n\nJeho otec Thomas Underwood obchodoval s psacími potřebam, roku 1874 se odstěhoval do USA a založil továrnu na barvicí pásky a uhlový papír, které dodával firmě Remington. Když se Remington rozhodl vyrábět si pásky sám, rozhodl se Underwood vyrábět psací stroje. John Thomas Underwood se seznámil s německo-americkým vynálezcem F. X. Wagnerem, jehož podnik se dostal do finančních potíží. Underwood pochopil význam Wagnerových vynálezů (páky s předním úhozem, takže je psané vidět, více typů na páce a mechanismus zvedání válce, přepínání pásky a řada dalších), podpořil ho a koupil jeho firmu. Roku 1900 začal vyrábět model Underwood No. 5, považovaný za první moderní psací stroj. Na Světové výstavě v Paříži získal zlatou medaili.\n\nPočátkem 20. let už Underwood vyrobil dva miliony strojů, polovinu světové produkce, a před druhou světovou válkou produkovala jeho továrna v Hartfordu (Connecticut) jeden stroj každou minutu. Jeho stroje byly mimořádně spolehlivé a prakticky nezničitelné, takže se slovo „underwoodka“ mnohde stalo synonymem pro psací stroj.\n\n\n"}
{"id": "1358356", "url": "https://cs.wikipedia.org/wiki?curid=1358356", "title": "Nicola Tumolero", "text": "Nicola Tumolero\n\nNicola Tumolero (* 24. září 1994) je italský rychlobruslař.\n\nOd roku 2011 závodil ve Světovém poháru juniorů, v seniorském Světovém poháru se poprvé představil roku 2014. Na světových šampionátech poprvé startoval v roce 2015. Na Mistrovství Evropy 2017 byl ve víceboji devátý, o rok později vybojoval na trati 5000 m zlatou medaili. Zúčastnil se Zimních olympijských her 2018, kde v závodě na 5000 m skončil na 8. místě, na dvojnásobné distanci získal bronzovou medaili a ve stíhacím závodě družstev byl šestý.\n"}
{"id": "1358359", "url": "https://cs.wikipedia.org/wiki?curid=1358359", "title": "Simon Schouten", "text": "Simon Schouten\n\nSimon Schouten (* 7. prosince 1990 Andijk) je nizozemský rychlobruslař.\n\nV nizozemských závodech startuje od roku 2006, objevoval se také na méně významných mezinárodních závodech. Do reprezentace se probojoval v roce 2017, kdy se poprvé představil ve Světovém poháru. Startoval také na Mistrovství Evropy 2018, kde zvítězil s nizozemským týmem ve stíhacím závodě družstev a byl čtvrtý v závodě s hromadným startem a sedmý na distanci 5000 m.\n\nJeho sestra Irene Schoutenová je rovněž rychlobruslařkou.\n"}
{"id": "1358363", "url": "https://cs.wikipedia.org/wiki?curid=1358363", "title": "Chvanor", "text": "Chvanor\n\nChvanor (avar.: Хьван гІор [Chvan or]) v překladu \"Koňská řeka\", místně Uqʼo ẽxe [Uko eche] v překladu \"Velká řeka\" je ústřední vodní tok oblasti Bežta v Dagestánu Ruské federaci, která na soutoku s řekou Džurmut u obce Ancuch vytvaří Avarské Kojsu. Vzniká soutoke řek Chzanor a Balakuri před obcí Běžta. Má délku 29 km. Protéká hlubokými údolími v bystřinném režimu proudění. Je dotován v jarních měsících táním sněhu a v létě přívalovými dešti. Nejmenší průtok je v měsíci únoru. Je minimálním způsobem regulován. Má dva hlavní přítoky – pravostranný přítok Simbirischevi a levostranný přítok Žekada.\n"}
{"id": "1358366", "url": "https://cs.wikipedia.org/wiki?curid=1358366", "title": "Seznam vysokých škol v Praze", "text": "Seznam vysokých škol v Praze\n\nSeznam vysokých škol v Praze uvádí přehled všech státních, veřejných, soukromých a zahraničních vysokých škol v Praze. Je aktuální k březnu 2019 a dle MŠMT. Doplňkově jsou uvedeny i zaniklé vysoké školy dříve působící v Praze, a další vzdělávací subjekty.\n\n\n\n\n\n\nTyto subjekty nejsou v současné době Ministerstvem školství, mládeže a tělovýchovy České republiky evidovány jako vysoké školy.\n\n"}
{"id": "1358367", "url": "https://cs.wikipedia.org/wiki?curid=1358367", "title": "Filip Šváb", "text": "Filip Šváb\n\nFilip Šváb (* 28. dubna 1983 Olomouc) je český sportovec v rychlostní kanoistice, ve které získal mezi roky 2005 a 2009 tři medaile na mistrovství Evropy. Jeho soutěžní disciplínou je K1 200 m.\n\nMezi švábovy největší úspěchy se řadí 6. místo na mistrovství světa v roce 2010 a 8. místo z roku 2015. Na mistrovstvích Evropy pak získal i medaile: v letech 2005 a 2006 stříbrnou v Poznani a Račicích, bronzovou si přivezl v roce 2009 z Brandenburgu a v roce 2015 obsadil 9. místo. Na olympiádě v Riu v roce 2016 obsadil 16. místo. \n\n"}
{"id": "1358375", "url": "https://cs.wikipedia.org/wiki?curid=1358375", "title": "Seznam kulturních památek v Dlouhomilově", "text": "Seznam kulturních památek v Dlouhomilově\n\n"}
{"id": "1358376", "url": "https://cs.wikipedia.org/wiki?curid=1358376", "title": "Kostel uršulinek (Innsbruck)", "text": "Kostel uršulinek (Innsbruck)\n\nBývalý kostel uršulinek je sekularizovaná kostelní budova v Innsbrucku na Innrainu 5-7, v které jsou dnes dva sály pro společenské akce.\n\nBarokní kostel, věnovaný navštívení Panny Marie, má třípodlažní fasádu. Zvonová věž je integrována jako fasádní věž ve štítu. Dvoupatrový bývalý klášterní trakt je připojen k boku kostela. Kostelní prostor byl původně sál s plochou klenbou, zasunutým, čtvercovým chórem a dvoupodlažní vchodovou galerií.\n\nŘád uršulinek byl povolán do Innsbrucku v roce 1691 hrabětem Hieronymem Bernhardem Ferrarim d'Occhieppo a vedl první a jedinou instituci věnovanou výuce dívek. V letech 1700–1705 nechaly sestry, na Innrainu na místě starého zámku, vybudovat Johannem Martinem Gumppem starším svůj první klášter a školní budovu.\n\nÚder blesku v roce 1830 poškodil věž a část fasády. V 70. letech 20. století bylo klášterní křídlo rozšířeno a zvýšeno. Od roku 1883 do roku 1886 byly interiéry a fasády přepracovány Albrechtem Steinerem von Felsburg. Během druhé světové války byl kostel poškozen bombardováním, od roku 1947 byl přestavován. V roce 1971 nechaly postavit v Höttinger Au v západní části města novou budovu, a od té doby se kostel nepoužíval. V roce 1978 byl odsvěcen a koupen Raiffeisen-Landesbank Tirol. Barokní interiér byl předán jiným kostelům. Kostel byl přebudován podle plánů architekta Schweighofera. Falešným stropem byly vytvořeny dvě funkční místnosti. Budovy západně od kostela byly zbořeny a nahrazeny novou budovou. Klášter byl obnoven a od té doby zde sídlí obecní hudební škola. Bývalý klášterní dvůr byl přestavěn na nákupní pasáž.\n"}
{"id": "1358378", "url": "https://cs.wikipedia.org/wiki?curid=1358378", "title": "Seznam kulturních památek v Hanušovicích", "text": "Seznam kulturních památek v Hanušovicích\n\n"}
{"id": "1358379", "url": "https://cs.wikipedia.org/wiki?curid=1358379", "title": "Seznam kulturních památek v Hynčině", "text": "Seznam kulturních památek v Hynčině\n\n"}
{"id": "1358380", "url": "https://cs.wikipedia.org/wiki?curid=1358380", "title": "Seznam kulturních památek v Jedlí", "text": "Seznam kulturních památek v Jedlí\n\n"}
{"id": "1358381", "url": "https://cs.wikipedia.org/wiki?curid=1358381", "title": "Direct-attached storage", "text": "Direct-attached storage\n\nDirect-attached storage (DAS) je datový nosič přímo spojený s počítačem, který k němu přistupuje. Je opakem k úložištím, ke kterým se přistupuje přes počítačovou síť. Jako DAS se označují například pevné disky, SSD, optické mechaniky nebo externí disky.\n\nDAS je typicky tvořen datovým nosičem, který je pomocí host bus adaptéru (HBA) spojený s počítačem. Mezi těmito dvěma zařízeními není žádné síťové zařízení (jako například rozbočovač, přepínač nebo směrovač) a to je také hlavní charakteristikou DASu.\n\nHlavními protokoly pro DAS jsou ATA, SATA, eSATA, NVMe, SCSI, USB, SCSI, USB 3.0, IEEE 1394 a Fibre Channel.\n"}
{"id": "1358382", "url": "https://cs.wikipedia.org/wiki?curid=1358382", "title": "Seznam kulturních památek v Libině", "text": "Seznam kulturních památek v Libině\n\n"}
{"id": "1358383", "url": "https://cs.wikipedia.org/wiki?curid=1358383", "title": "Seznam kulturních památek v Malé Moravě", "text": "Seznam kulturních památek v Malé Moravě\n\n"}
{"id": "1358384", "url": "https://cs.wikipedia.org/wiki?curid=1358384", "title": "Seznam kulturních památek v Mírově", "text": "Seznam kulturních památek v Mírově\n\n"}
{"id": "1358386", "url": "https://cs.wikipedia.org/wiki?curid=1358386", "title": "Seznam kulturních památek v Moravičanech", "text": "Seznam kulturních památek v Moravičanech\n\n"}
{"id": "1358387", "url": "https://cs.wikipedia.org/wiki?curid=1358387", "title": "Seznam kulturních památek v Paloníně", "text": "Seznam kulturních památek v Paloníně\n\n"}
{"id": "1358388", "url": "https://cs.wikipedia.org/wiki?curid=1358388", "title": "Seznam kulturních památek v Postřelmově", "text": "Seznam kulturních památek v Postřelmově\n\n"}
{"id": "1358389", "url": "https://cs.wikipedia.org/wiki?curid=1358389", "title": "Living the Dream", "text": "Living the Dream\n\n\n\n\n"}
{"id": "1358390", "url": "https://cs.wikipedia.org/wiki?curid=1358390", "title": "Seznam kulturních památek v Rudě nad Moravou", "text": "Seznam kulturních památek v Rudě nad Moravou\n\n"}
{"id": "1358391", "url": "https://cs.wikipedia.org/wiki?curid=1358391", "title": "Seznam kulturních památek ve Stavenici", "text": "Seznam kulturních památek ve Stavenici\n\n"}
{"id": "1358392", "url": "https://cs.wikipedia.org/wiki?curid=1358392", "title": "Seznam kulturních památek v Třeštině", "text": "Seznam kulturních památek v Třeštině\n\n"}
{"id": "1358393", "url": "https://cs.wikipedia.org/wiki?curid=1358393", "title": "Golema Vraca", "text": "Golema Vraca\n\nGolema Vraca ( , , 2582 m n. m.) je hora v Šar planině na kosovsko-severomakedonské hranici. Kosovská část masivu se nachází na území opštiny Dragaš, severomakedonská část se nachází na území opštiny Vrapčište. Hora leží v hlavním hřebeni mezi vrcholy Mramor (2298 m) na severozápadě a Mala Vraca (2582 m) na jihozápadě. Na kosovské straně masivu pramení řeka Radika.\n"}
{"id": "1358394", "url": "https://cs.wikipedia.org/wiki?curid=1358394", "title": "Vila Gottlieba a Stelly Fantelovy", "text": "Vila Gottlieba a Stelly Fantelovy\n\nVila Gottlieba a Stelly Fantelovy v Smetanově ulici č.p. 170/7 se nachází v památkové zóně v Českém Těšíně v okrese Karviná. Vila byla postavena stavitelem Ludwigem Kametzem podle projektu architekta Karla Reinhardta a Eugena Fuldy. Vila byla v roce 2016 prohlášena kulturní památkou České republiky.\n\nVila byla postavena pro Gottlieba a Stellu Fantelovy v roce 1930 podle projektu Karla Reinharda a Eugena Fuldy (1872–1942). Po válce byla vila adaptována na dětské jesle později využívána jako mateřská škola.\n\nVila byla postavena ve stylu tzv. anglické \"cottage\", koncepce anglického halového domu. Je ukázkou tradicionalistického pojetí vilové architektury v meziválečném období v Českém Těšíně. Vila je samostatný objekt situován v severovýchodní části zahrady. Dvoupodlažní podskepená stavba na obdélníkového půdorysu je krytá valbovými střechami. V jižní části průčelí vystupuje půlkruhový dvoupatrový rizalit členěn pěti okenními osami. V severní části vystupují po stranách čtvercové terasy, ve střední osové části je tříosý rizalit s obdélnými okny s půlkruhovými záklenky.\n\nFasáda je opatřena hladkou brizolitovou omítkou, v úrovní podezdívky je keramický obklad kabřinec.\n\nPozemek měl zděné oplocení. (je vidět na tomto snímku)\n\nInteriér vily je zachován v téměř nepoškozeném stavu, je dochováno původní dispoziční řešení, interiérové vybavení včetně původní vchodových a vnitřních dveří, dřevěných obkladů stěn atp.\n"}
{"id": "1358401", "url": "https://cs.wikipedia.org/wiki?curid=1358401", "title": "Římskokatolická farnost Hutisko", "text": "Římskokatolická farnost Hutisko\n\nŘímskokatolická farnost Hutisko je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem svatého Josefa.\n\nPrvní zmínka o obci pochází z roku 1627. Ještě v polovině 17. století bylo Hutisko nekatolické. Nejbližší katolická fara byla až v Rožnově, kde se taky prováděly křty a pohřby. Dřevěný filiální kostel byl postaven roku 1732, po šestnácti letech vyhořel (míněním katolíků jej zapálili evangelíci). Následně pak byl postaven kostel zděný. Podřízen byl faře v Rožnově, přifařeny byly také Solanec s Prostřední a Horní Bečvou a Velké Karlovice. Roku 1755 se odfařily Velké Karlovice a roku 1792 Horní Bečva. Roku 1843 byl lokální kostel povýšen na farní.\n\nOd ledna 2017 byla dosavadní součást farnosti, obec Prostřední Bečva, začleněna do farnosti Dolní Bečva.\n\nPořadí duchovních správců je známo od roku 1732. Od července 2016 byl ustanoven administrátorem excurrendo R. D. Mgr. Kamil Obr. Toho s platností od července 2018 vystřídal R. D. Mgr. Pavel Hofírek.\n\nVe farnosti se pravidelně pořádá tříkrálová sbírka. V roce 2017 se při ní vybralo 98 615 korun. O rok později se při sbírce vybralo 109 191 korun.\n\n"}
{"id": "1358404", "url": "https://cs.wikipedia.org/wiki?curid=1358404", "title": "Síh nosatý", "text": "Síh nosatý\n\nSíh nosatý (nebo \"čokora\", \"muksuna\" či \"syroka\"; odborně \"Coregonus nasus\") je asijská ryba z čeledi lososovitých. Vyskytuje se na dolních tocích řek od Bílého moře až k východu Sibiře. Má malou hlavu a světle zelený hřbet, dorůstá až přes 60 cm a 16 kg. V oblasti, kde se vyskytuje, je významnou tržní rybou. Druh popsal Peter Simon Pallas v roce 1776.\n\n"}
{"id": "1358409", "url": "https://cs.wikipedia.org/wiki?curid=1358409", "title": "Kamila Kikinčuková", "text": "Kamila Kikinčuková\n\nKamila Kikinčuková, provdaná Kamila Frumertová (* 31. ledna 1989 Plzeň), je česká filmová a divadelní herečka divadla Pluto. Je známá ze seriálu \"Ordinace v růžové zahradě 2\", kde ztvárnila postavu Stely Seifertové, a také z filmů \"Babovřesky 2\" a \"Babovřesky 3\", kde ztvárnila postavu Kamily. Jejími rodiči jsou herci Pavel Kikinčuk a Jindřiška Kikinčuková. Zahrála si i roli dvorní dámy v pohádce \"Nejkrásnější hádanka\".\n\n"}
{"id": "1358412", "url": "https://cs.wikipedia.org/wiki?curid=1358412", "title": "Rob Hall", "text": "Rob Hall\n\nRob Hall (14. ledna 1961 Christchurch - 11. května 1996 Mount Everest) byl novozélandský horolezec, který vylezl na řadu osmitisícovek. Byl známý především jako vedoucí jedné z výprav (Adventure Consultants), které postihla Tragédie na Mount Everestu v roce 1996.\n\n\n\n\n\n\n"}
{"id": "1358416", "url": "https://cs.wikipedia.org/wiki?curid=1358416", "title": "William Alden Smith", "text": "William Alden Smith\n\nWilliam Alden Smith (12. května 1859 Dowagiac, Michigan – 11. října 1932 Grand Rapids, Michigan) byl americký senátor za stát Michigan, který se stal předsedou vyšetřovacího podvýboru Senátu pro vyšetřování potopení RMS Titanic. \n\nBrzy po přestěhování do Grand Rapids v jeho 12 letech, otec těžce onemocněl a tak musel zanechat školy a začít pracovat. Byl celkem schopný a lidé si ho začali všímat. V devatenácti letech získal místo poslíčka v michiganském zákonodárném orgánu a získal tak první zkušenosti z politiky. Dva roky poté, v roce 1880, začal studovat práva a po třech letech spolu s kolegy založil advokátní kancelář. Postupně se stal velmi uznávaným hlavně v oboru železniční dopravy. V roce 1886 se stal členem michiganského ústředního výboru strany Republikánů a o osm let později kandidoval do Kongresu Spojených států. Následující rok se stal jedním z nejmladších členů Sněmovny reprezentantů. Senátorem za stát Michigan byl zvolen v roce 1907.\n\nByl znám pro řečnické schopnosti, tvrdohlavost a neústupnost. \n\nVyšetřování ztráty Titaniku pod vedením W.A Smithe bylo zahájeno v pátek 19. dubna 1912, den po připlutí Carpathie v newyorském hotelu Waldorf-Astoria. Následující týden bylo přesunuto do Washingtonu. Vyšetřování skončilo v úterý 28. května 1912, bylo vyslechnuto 82 svědků a náklady byly 2 385 dolarů. \n\nTaké vzhledem k tomu, že W.A Smith nebyl odborníkem přes námořnictví (a kvůli tomu byl také terčem posměchu a kritiky hlavně v Británii), americké vyšetřování, na rozdíl od britského, se tolik nezabývalo technickými aspekty katastrofy, nicméně je hodnoceno lépe zejména proto, že při londýnském vyšetřování pod vedením lorda Merseyho byly zřejmé snahy o \"ohýbání\" faktů při snaze očistit White Star Line a Bruce Ismaye.\n"}
{"id": "1358417", "url": "https://cs.wikipedia.org/wiki?curid=1358417", "title": "Ards", "text": "Ards\n\nArds ( \"Aird Uladh\") je poloostrov na severovýchodě Irska, který administrativně patří k hrabství Down v rámci Severního Irska. Táhne se jižním směrem od Bangoru, je dlouhý 40 km a široký 5–10 km a uzavírá zátoku Strangford Lough, spojenou s Irským mořem jen úzkým průlivem. Žije na něm 23 423 obyvatel, největším městem je Newtownards. Má mírné oceánické podnebí: pěstuje se kukuřice a brambory, na pobřeží se sbírá kelp. Významnými turistickými atrakcemi jsou věž Scrabo Tower a zřícenina převorství Grey Abbey, v Ballyhalbertu bylo za druhé světové války velké letiště Royal Air Force. U vesnice Portavogie se nachází nejvýchodnější bod ostrova Irsko. Od roku 2015 je poloostrov součástí správního obvodu (borough) Ards and North Down.\n\n"}
{"id": "1358428", "url": "https://cs.wikipedia.org/wiki?curid=1358428", "title": "Divadlo Líšeň", "text": "Divadlo Líšeň\n\nDivadlo Líšeň je brněnské divadlo pro děti i dospělé, které bylo založeno v roce 1998. Jedná se o nezávislé uskupení zaměřené na původní a experimentální tvorbu. Prioritou divadla je tvořit svobodně a bez kompromisů za využití různorodých divadelních forem. \n\nDivadlo Líšeň založili v roce 1998 Pavla Dombrovská a Luděk Vémola se záměrem vytvořit divadlo plně odpovídající jejich představám. Oba dříve působili ve Studiu Dům Evy Tálské, na jehož poetiku se rozhodli v některých ohledech navázat. Dombrovská se od počátku angažovala jako režisérka, scenáristka a herečka, Vémola jako hudebník, příležitostný herec a technický ředitel. Produkci a managmentu se věnuje Kateřina Slámová Bartošová. \n\nPrvním počinem divadla se stala inscenace \"Červená\" (1998), která i přes malý počet repríz pomohla nasměrovat tvůrčí cestu divadla, již více upevnila následující inscenace \"Sávitrí\" (1999). Od té doby vzniklo v divadle více než deset dalších inscenací, z nichž většina je stále na repertoáru. Divadlo s inscenacemi hostuje jak v rámci České republiky, tak v zahraničí a je aktivním účastníkem různých festivalů, na kterých obdrželo i řadu cen. \n\nDivadlo Líšeň nedisponuje stálou domovskou scénou. Pro uvádění svých inscenací využívá vedle kamenných divadel i kluby, kavárny a jiné nedivadelní prostory. Jako zázemí pro zkoušení a výrobu loutek a kulis byl od počátku využíván dům Dombrovské a Vémoly v Líšni. Členové divadla si v něm vytvořili zkušebny, divadelní dílnu, rekvizitárny a přes léto případně i jeviště a hlediště. V roce 2008 získali do užívání jako zázemí také sál bývalé hospody na Ondráčkové ulici. Část zchátralého objektu postupně zabydleli a upravili pro své potřeby.\n\nDivadlo Líšeň nemá stálý soubor, jeho fungování je založeno na externí spolupráci s amatérskými i profesionálními umělci. S některými divadlo spolupracuje dlouhodobě a opakovaně, s jinými pouze pro účely určité inscenace. Mezi časté spolupracovníky divadla patří například řezbář Antonín Maloň, který se podílel na výtvarné stránce většiny inscenací, anebo výtvarnice Marika Bumbálková, která je mj. autorkou vizuálu webových stránek i většiny propagačních materiálů divadla.\n\nPři vytváření nové inscenace si tvůrci nejprve vyberou téma a vytvoří si základní scénickou vizi. Volí neobvyklé a málo využívané divadelní formy a postupy, přičemž často nalézají nové možnosti jejich využití. Inspirací jím bývají například lidové formy divadla či divadlo orientálního typu. Následně začnou shromažďovat tvůrčí materiál a hledat způsoby jeho využití. Skrze prozkoumání nejrůznějších možností zpracování, hledají takovou, která nejlépe vyjadřuje zvolené téma. Podstatné pro ně je neomezovat se při přípravě časem. Na inscenacích se proto zpravidla pracuje i po dobu několika měsíců. Není neobvyklé, že v úpravách výsledného tvaru divadelníci pokračují i po prvním veřejném uvedení, dokud není vše dle jejich představ. I proto v případě inscenací Divadla Líšeň nelze mluvit o klasických premiérách, ale spíše o prvních veřejných uvedeních.\n\nSnahou tvůrců je vyrobit všechny složky divadelního tvaru. Jednotlivé divadelní složky se v inscenacích navzájem doplňují a nelze je od sebe oddělit. Inscenace Divadla Líšeň bývají značně stylizované, důležitá je i práce s divadelní znakovostí a metaforami. Výrazná bývá výtvarná složka, která má tendenci ovlivňovat celkovou koncepci díla. S tím souvisí časté využívání loutek, a to loutek velmi rozmanitých a netradičních druhů, podob i materiálů. Stejně tak je kladen důraz na hudební a zvukový doprovod jednotlivých inscenací. Obvyklé jsou vlastnoručně vyrobené zvukové nástroje produkující různorodou škálu zvuků. Typické je v rámci hudební složky využívání improvizace, jen málokterá z inscenací má předem zkomponovaný hudební doprovod.\n\nDivadlo Líšeň se od počátku profiluje jako divadlo experimentální a autorské. Právě experimentování s různými formami divadla a se způsoby vyjádření daných témat je tím hlavním, co navzájem spojuje jednotlivé inscenace. Divadlo se svými inscenacemi zaměřuje na dětské i dospělé publikum.\n\nDivadlo neuvádí pravidelné dramatické texty. Některé inscenace vznikly podle literární předlohy, vždy však šlo o předlohu nedramatickou, která je zpracována vlastním tvůrčím způsobem. Spíše než o adaptace se v mnoha případech jedná o inspirace doplněné i jinými zdroji. Další inscenace vznikly z touhy po vyjádření určité myšlenky či pocitu anebo jako snaha reagovat na aktuální společenské problémy. V posledních letech se v tvorbě divadla výrazně projevuje tematická linie orientovaná na lidská práva.\n\nMezi inscenace vycházející z literární předlohy patří \"Robinson\" (2004), který vychází z románu Daniela Defoa \"Robinson Crusoe\". Románová látka je značně zjednodušena a inscenace vypovídá zejména o procesu dozrávání a dospívání, o člověku a jeho duši či o vnitřním boji nenaplněných snů a skutečnosti. \"Romské pohádky\" Mileny Hübschmannové posloužily jako inspirace pro inscenaci \"Paramisa - Chytrý hloupý Rom\" (2005), která vznikla ve spolupráci s romskou komunitou. Na motivy romské pohádky, tentokrát z knihy Eriky Manuš \"Pekloneberáj\", vznikla i inscenace \"Andělé z lesa\" (2011). Z literární předlohy vychází také poetická groteska \"Žabáci (Sny starého dědka)\" (2009), a to z knihy Arnolda Lobela o žabích kamarádech.\n\nNa staroindickou báji odkazuje loutková stínohra \"Sávitrí\" (1999), ve které je patrná volná inspirace orientálním divadlem. Japonskou divadelní techniku a tradici posunutou do komediální roviny představuje inscenace \"Jezevec na borovici\" (2007), která v sobě kombinuje i prvky klauniády a commedie dell´arte. Někdy bývá pro porovnání uváděna společně s klasicky pojatým kjógenem Malého divadla kjógenu. S maňásky se experimentuje v inscenaci \"Domovní requiem (zlá hra)\" (2003), která vzniklá z touhy vyjádřit intenzivní pocit groteskního děsu a stala se kritikou současného konzumního způsobu života a blahobytu. \n\nDo vyřazeného vojenského stanu je umístěna inscenace \"Putin lyžuje\" (2009-2010), která prostřednictvím scénické montáže politických reportáží zpracovává téma nástupu Vladimíra Putina k moci a směřování Ruska k totalitě. Inspirací byl osud ruské žurnalistky Anny Politkovské a její \"Ruský deník,\" a také webové stránky pozůstalých po teroristických útocích. Jednou z nejmladších inscenací je \"Hygiena krve\" (2014), která zachycuje téma rasismu a totality ve vztahu k holocaustu i k současnému pravicovému extremismu. \n\nDivadlo Líšeň festival pořádalo v letech 1999 - 2010. Původně vznikl za účelem záchrany zchátralého líšeňského Dělnického domu na Klajdovské ulici. Uspořádání festivalu, tehdy pod názvem \"Probuzení ze sutin\", dopomohlo k rekonstrukci budovy. V následujících letech se festival konal opakovaně, jak v tamních prostorech, tak na jiných místech v Líšni i mimo ni. Zaměřoval se na nekomerční kulturu a spojoval hudbu, divadlo i výtvarné umění. Součástí bývaly i besedy a filmové projekce. Festivalu se účastnily především experimentální soubory s původní divadelní či hudební tvorbou a to i ze zahraničí. Festival měl vyhraněnou dramaturgii, přičemž poslední XII. ročník se zabýval tématem soudobého Ruska.\n\nV roce 2014 připravilo divadlo k patnáctiletému výročí vzpomínkový festival \"Dělňák Líšeň - staré časy, sutiny a vize\".\n\nDivadlo Líšeň se aktivně angažuje v rámci městské části Brno-Líšeň. Snaží se podporovat vzájemné sdružování tamní komunity i propagaci Líšně navenek. Od roku 2010 se podílí na festivalovém jarmarku \"Líšeň sobě\", v rámci kterého představují svou činnost líšeňští tvůrci a spolky. V posledních ročnících se jej začala účastnit i mimolíšeňšká uskupení.\n\nV roce 2012 divadlo napomohlo v Líšni k obnovení tradice ostatků-masopustu. Členové divadla se podíleli na výrobě masek i přípravě masopustního průvodu, včetně hudebního doprovodu. Líšeňské ostatky se od té doby konají každoročně a to i nadále za účasti divadla.\n\nProjekt DZP, který Divadlo Líšeň zahájilo na podzim 1999, je určený pro dětské domovy, psychiatrické léčebny, nemocnice, uprchlické tábory či ústavy sociální péče. Impulsem byla touha hrát i pro publikum, které nebude zcela běžné a pro které je jinak návštěva divadla nedostupná. Divadlo tato místa navštěvuje se svými inscenacemi i výtvarně-dramatickými a zvukovými dílnami.\n\nProstřednictvím svých inscenací se Divadlo Líšeň zabývá i romskou kulturou a spolupracuje s řadou romských umělců. Z této iniciativy vznikly i aktivity podporující romské tradiční umění - patří mezi ně taneční dílny vedené romskými tanečníky či vznik hudební skupiny Paramisara.\n\nDivadlo uspořádalo programy \"S Romy o Romech\" a \"Romani Dance\", které kromě snahy popularizovat romskou kulturu měly i sociálně-preventivní účel. Byly určeny primárně pro základní a střední školy s cílem předat dětem zábavnou formou informace o romské kultuře a zvycích, vzbudit v nich o tuto tématiku zájem, a tím přispět i k prevenci rasismu. Využívány při nich byly jak inscenace divadla s romskou tématikou, tak také dílny romského tance a hudby a besedy na toto téma. \n\nProjekt určený pro základní a střední školy se zaměřoval na téma holocaustu v konfrontaci s rasistickými a totalitními tendencemi současné společnosti. Divadlo Líšeň na projektu spolupracovalo s brněnskou pobočkou Židovského muzea v Praze a s Muzeem romské kultury. Inscenace divadla \"Hygiena krve\" byla v rámci projektu doplňována přednáškami, besedami a výstavami na toto téma.\n\nDivadlo Líšeň se dlouhodobě snaží svými aktivitami upozorňovat a reagovat na současné společenské problémy. Opakovaně se k problematickým tématům vyjádřuje ve svých inscenacích i v besedách na ně napojených. Jeho inscenační tvorba přispěla k navázání kontaktů s různými subjekty, které se v této oblasti pohybují, přičemž spolupráce s nimi následně překročila rámec těchto inscenací i umění jako takového. Jedná se například o sdružení Berkat, které se dlouhodobě zabývá situací v Rusku, na Ukrajině či celkově v Kavkazské oblasti a v nedávné době se začalo zaměřovat i na uprchlickou krizi jako takovou. Spolupráci divadlo navázalo i s organizací Člověk v tísni či festivalem \"Jeden svět\", v rámci kterého pravidelně vystupuje.\n\n"}
{"id": "1358432", "url": "https://cs.wikipedia.org/wiki?curid=1358432", "title": "Michael Burnham", "text": "Michael Burnham\n\nMichael Burnham je fiktivní postava xenoantropoložky v televizním seriálu \"\", která působí na lodi USS \"Discovery\" a původně na USS \"Shenzhou\". Tuto postavu ztvárňuje herečka Sonequa Martinová-Greenová, která má hlavní roli v seriálu.\n\nMichael se narodila na zemi v roce 2226. Jako dítě přišla o své rodiče při útoku Klingonů na vědeckou stanici Doctari Alpha. Při útoku byla Michael zabita a byla tři minuty fyzicky mrtvá, Vulkánec Sarek ji však oživil s pomocí splynutí myslí. Díky tomu zůstala část Sarekovy katry v Michaelině mysli a oba jsou schopni navzájem komunikovat na velké vzdálenosti. Michael byla Sarekem adoptována, jejím nevlastním bratrem je tedy Spock. Díky tomu vyrůstala na Vulkánu a byla vychovávána jako ostatní Vulkánci, musela tedy potlačovat emoce a striktně se řídit logikou. V roce 2245 začala studovat na Vulkánské akademii věd kvantovou fyziku, kterou úspěšně dokončila po čtyřech letech jako nejlepší student. Později obdržela medaili Vulkanská vědecká čestná legie.\n\nPo dokončení studií nastoupila v roce 2249 v roli xenoantropologa na loď Federace USS \"Shenzhou\", kterou vedla kapitánka Philippa Georgiou. V roce 2256 dosáhla funkce prvního důstojníka.\n\nPostavu získala po delším hledání herečka Sonequa Martinová-Greenová. Producenti dlouho hledali někoho, kdo ztvární v rozumném kompromisu postavu podle popisu, která má logické uvažování a potlačuje emoce. Problém byl však v tom, že jiní herci ztvárňovali tuto postavu jako příliš roboticky chladnou, nebo příliš emotivní. Až teprve Sonequě Martin-Green se povedlo ztvárnit rozumný kompromis.\n\n"}
{"id": "1358434", "url": "https://cs.wikipedia.org/wiki?curid=1358434", "title": "Seznam dílů seriálu U Raven doma", "text": "Seznam dílů seriálu U Raven doma\n\nToto je seznam dílů seriálu \"U Raven doma\". Americký komediální televizní seriál \"U Raven doma\" měl premiéru 21. července 2017 v USA na stanici Disney Channel. V Česku měl premiéru 17. února 2018 na stanici Disney Channel.\n\n<onlyinclude>\n</onlyinclude>\n\n16. října 2019 oznámila hlavní představitelka seriálu výrobu čtvrtá řady.\n\n"}
{"id": "1358435", "url": "https://cs.wikipedia.org/wiki?curid=1358435", "title": "U Raven doma", "text": "U Raven doma\n\nU Raven doma (v anglickém originále Raven's Home) je americký komediální televizní seriál vytvořený Jedem Elinoffem a Scottem Thomasem, který měl premiéru 21. července 2017 v USA na stanici Disney Channel. Seriál, založený na postavách vytvořených Michaelem Poryesem a Susan Shermanovou, je spin-offem a sequelem seriálu \"That's So Raven.\" Jedná se o druhý spin-off seriálu, první byl seriál \"Cory in the House.\" V seriálu hrají Raven-Symoné, Issac Ryan Brown, Navia Robinson, Jason Maybaum, Sky Katz, a Anneliese van der Pol. V srpnu 2017 bylo oznámeno, že seriál dostane druhou řadu. Dne 18. října 2017 Disney Channel oficiálně potvrdilo výrobu druhé řady. V Česku měl premiéru 17. února 2018 na stanici Disney Channel.\n\nSeriál se točí kolem Raven Baxterové, rozvedené matky, která vychovává dospívající dvojčata Bookera Baxter-Cartera a Niu Baxter-Carterovou žijící s Chelsea Danielsovou, její nejlepší kamarádkou z dětství, a jejím synem Levi Graysonem v Chicagu ve státě Illinois.\n\n\n\n\n\n\n\n\n"}
{"id": "1358437", "url": "https://cs.wikipedia.org/wiki?curid=1358437", "title": "Rjongčchon", "text": "Rjongčchon\n\nRjongčchon ( – \"Rjongčchŏn gun\", v Jižní Koreji zapisováno – \"Jongčchŏn gun\") je okres v provincii Severní Pchjongan v Severní Koreji.\n\nRjongčchon leží na severozápadě Korejského poloostrova na východním, levém břehu ústí řeky Amnokkang. Na severu hraničí se Sinuidžu, správním střediskem provincie. \n\nPřes okres prochází železniční trať Pchjongjang – Sinuidžu, jedna z nejdůležitějších v zemi, která v Sinuidžu dále pokračuje přeshraničním mostem Čínsko-korejského přátelství do Tan-tungu v provincii Liao-ning v Čínské lidové republice. \n\nV železniční stanici v Rjongčchonu došlo 22. dubna 2004 k výbuchu vlaku s dusičnanem amonným, při kterém zahynuly desítky lidí a stovky jich byly zraněny.\n"}
{"id": "1358440", "url": "https://cs.wikipedia.org/wiki?curid=1358440", "title": "Doug Scott", "text": "Doug Scott\n\nDouglas Keith Scott (Doug Scott; * 29. května 1941 Nottingham, Anglie) je anglický horolezec. Spolu s Dougalem Hastonem byli jako první Britové na Mount Everestu.\n\nV roce 1976 působila na Makalu československá výprava, kde zahynul Karel Schubert, první Čech na vrcholu osmitisícovky. Právě Doug zde našel po osmi letech jeho tělo.\n\n\n"}
{"id": "1358448", "url": "https://cs.wikipedia.org/wiki?curid=1358448", "title": "Jan Sarkandr Tománek", "text": "Jan Sarkandr Tománek\n\nJan Sarkandr Tománek (14. prosince 1947 Praha – 27. července 2017) byl český malíř, grafik a tvůrce animovaných filmů.\n\nVystudoval Vysokou školu uměleckoprůmyslovou v Praze. Po ukončení studií se věnoval malbě, tvorbě plakátu a animovanému filmu. Je autorem více než stovky filmových a kulturní plakátů. Kolekcí plakátů je mimo jiné zastoupen i v Muzeu moderního umění v New Yorku. Byl členem umělecké skupiny ART.I.UM. V roce 1990 založil Art And Animation studio, zaměřené na tvorbu animovaných filmů. Je spolutvůrcem řady úspěšných večerníčků pro Českou televizi.\n\n"}
{"id": "1358450", "url": "https://cs.wikipedia.org/wiki?curid=1358450", "title": "Loricatosaurus", "text": "Loricatosaurus\n\nLoricatosaurus (\"ještěr s pancířem\") byl rod tyreoforního dinosaura z čeledi Stegosauridae, který žil v období střední jury (geologický věk kelloway, asi před 165 až 161 miliony let) na území současné západní Evropy. Je tak jedním z vůbec nejstarších dosud známých stegosauridů. Byl středně velkým zástupcem své čeledi, zřejmě dosahoval délky 5 až 6 metrů a hmotnosti do 2 tun.\n\nFosilie lorikatosaura byly objeveny v Anglii a Francii. Vědecky byl popsán roku 1911 maďarským paleontologem baronem Franzem Nopcsou, který pro tento fosilní materiál stanovil název \"Stegosaurus\" \"priscus\". Roku 1957 byly fosilie přiřazeny k druhu \"Lexovisaurus durobrivensis\", Susannah Maidmentová s kolegy však roku 2008 provedla revizi materiálu a zjistila, že není diagnostický. Bylo proto stanoveno nové rodové jméno \"Loricatosaurus\".\n\n"}
{"id": "1358451", "url": "https://cs.wikipedia.org/wiki?curid=1358451", "title": "Addala-Šuchgelmeer", "text": "Addala-Šuchgelmeer\n\nAddala-Šuchgelmeer (avar.: Аддала-Шухгель мегӀер) v překladu hora Addala-Šuchgel nebo zkráceně Addala je s výškou 4151 m n. m. třetí nejvyšší horou Dagestánu a nejvyšší horou Bogoského hřebenu Velkého Kavkazu. Obyvatelé Bogoského hřebenu horu nazývají Kabala besa (hora Kabala). Druhý výraz v názvu hory Šuchgel poukazuje na morénové jezero nacházející se pod vrcholem Addaly ve výšce 3021 m n. m.\n\nV roce 2016 byl o výstupu na horu natočen dokument.\n\n"}
{"id": "1358455", "url": "https://cs.wikipedia.org/wiki?curid=1358455", "title": "Alina Zagitovová", "text": "Alina Zagitovová\n\nAlina Ilnazovna Zagitovová ( \"Алина Ильназовна Загитовa\") (* 18. května 2002 Iževsk, Udmurtsko) je ruská krasobruslařka tatarského původu. Získala zlatou medaili na Mistrovství Evropy v krasobruslení 2018, finále Grand Prix 2017/2018 a Ruském šampionátu 2018.´Je také vítězkou Mistrovství světa juniorů 2017 a Grand Prix juniorů 2016/2017. Jejím největším úspěchem je zisk zlaté medaile na ZOH 2018 v Pchjongčchangu. Ze stejného šampionátu má i stříbro z týmové soutěže. \n"}
{"id": "1358458", "url": "https://cs.wikipedia.org/wiki?curid=1358458", "title": "Alibi na klíč", "text": "Alibi na klíč\n\nAlibi na klíč (ve francouzském originále Alibi.com) je francouzská komedie z roku 2017 režiséra Phillippa Lacheaua, který je též spoluautorem scénáře a představitelem hlavní role. V dalších rolích se objevili Élodie Fontan, Nathalie Baye, Didier Bourdon, Julien Arruti a Tarek Boudali. Film byl ve Francii uveden do kin 15. února 2017. \n\nFilm se v České republice měl uvádět pod názvem \"Alibi na míru\", ovšem svůj název musel změnit kvůli soudnímu příkazu ze strany stejnojmenné tuzemské agentury. Česká premiéra proběhla 12. října 2017. \n\nGrégory Van Huffel je majitelem společnosti \"Alibi na klíč\", kde spolu se svými spolupracovníky Augustinem a Mehdim připravuje neprůstřelná alibi pro své klienty, kteří chtějí ututlat nevěru, vyhnout se rodinnému setkání, nebo si jen zachovat soukromí. V době, kdy se firmě začne dařit, potká dívku jménem Florence, do které se okamžitě zamiluje a začne s ní žít. Své skutečné zaměstnání před ní ale zatají a namluví ji, že se živí jako stevard.\n\nJednoho dne přijde do jeho společnosti Gérard Martin, který chce skrýt nevěru s mladou zpěvačkou. Greg posléze zjistí, že se jedná o otce Florence. Bude tedy muset vymyslet celou řadu lží, kvůli kterým se dostane do řady nezvyklých situací.\n\n"}
{"id": "1358464", "url": "https://cs.wikipedia.org/wiki?curid=1358464", "title": "Skalní kaple Gschlößtal", "text": "Skalní kaple Gschlößtal\n\nSkalní kaple je kaple v rakouském Matrei in Osttirol a je jedním z chráněných objektů obce.\n\nNachází se v Gschlößtalu na severu obce Matrei in Osttirol v nadmořské výšce přibližně 1690 metrů. Stojí na levém břehu řeky Gschlößbach na silnici mezi alpskými osadami Innergschlöß a Außergschlöß, které jsou vzdáleny jen asi půl kilometru. \n\nPůvodní kaple byla postavena v roce 1688 pastýři z údolí. Vzhledem k tomu, arcidiecéze Salzburg měla pochybnosti o smyslu kaple v této oblasti, arcikněz Gmündu a Korutan musel podat své vyjádření. Arcikněz, který byl zodpovědný za dohled nad farností, byl skeptický a odsoudil „zhýralý“ život místních. Zvláště kritizoval nelegitimní těhotenství. Salcburské církevní úřady stavbu zakázaly. Obyvatelé ji však již téměř dokončili z vlastních zdrojů. Toto a vysoká popularita kaple nakonec vedly autority ke schválení.\n\nPůvodní kaple se nacházela v lavinovém poli a byla dvakrát zničena. V důsledku toho byla kaple v roce 1870 přemístěna do skály, jejíž přírodní jeskyně byla rozšířena klenbou z kamene. Licence ke mším byla udělena v roce 1880. Od roku 1969 do roku 1970 byla kaple renovována a znovu vysvěcena 6. září 1970.\n\nV interiéru kaple je klenutý strop. Vnitřní stěny jsou omítnuty, podlaha pokrytá deskami z přírodního kamene. V jednoúrovňové apsidě je dřevěný oltář s tmavým mramorováním a zlacením. Je zde vyobrazení Nejsvětější Trojice, obraz archanděla Michaela z 18. století a alabastrová postava Marie pod křížem, který byl již v původní kapli.\n"}
{"id": "1358470", "url": "https://cs.wikipedia.org/wiki?curid=1358470", "title": "Operní divadlo v Římě", "text": "Operní divadlo v Římě\n\nOperní divadlo v Římě ( \"Teatro dell'Opera di Roma\") je operní dům v Itálii. Nachází se na \"Piazza Beniamino Gigli\" 1 na Viminálu v Římě. Budova byla slavnostně otevřena v listopadu 1880 pod názvem Teatro Costanzi.\n\nZakázku na výstavbu divadla podal finančník Domenico Costanzi (1810–1898), na jejímž základě architekt Achille Sfondrini (1836–1900) navrhl podobu stavby. \"Teatro dell'Opera di Roma\" bylo postaveno během 18 měsíců a své první jméno dostalo po staviteli – \"Teatro Costanzi\". Slavnostní zahájení provozu se konalo 27. listopadu 1880 uvedením Rossiniho \"vážné opery\" \"Semiramide\". \"Operní divadlo v Římě\", které pojme na 2200 diváků, bylo svědkem řady světových premiér některých největších operních děl, jako např. Mascagniho opery \"Sedlák kavalír\" (17. května 1890) či Pucciniho \"Tosca\" (14. ledna 1900).\n\nDivadlo bylo dvakrát celkově přestavěno, a to poprvé v letech 1926 až 1928 a pak v roce 1958.\n\n"}
{"id": "1358473", "url": "https://cs.wikipedia.org/wiki?curid=1358473", "title": "Karolína Žákovská", "text": "Karolína Žákovská\n\nKarolína Žákovská (* 5. dubna 1976 Teplice) je česká politička, právnička a vysokoškolská pedagožka, v letech 2018 až 2020 místopředsedkyně Zelených, od roku 2018 zastupitelka města Ústí nad Labem, od roku 2014 zastupitelka městského obvodu Ústí nad Labem-město (v letech 2014 až 2018 též radní MO).\n\nAbsolvovala Gymnázium Teplice (maturovala v roce 1994) a následně vystudovala Právnickou fakultu Univerzity Karlovy (promovala v roce 2000, získala tituly JUDr. a Ph.D.). Zkušenosti získala také během zahraničního pobytu ve Francii na univerzitě v Nantes.\n\nPracuje jako vysokoškolská pedagožka na Katedře práva životního prostředí Právnické fakulty UK.\n\nKarolína Žákovská žije ve městě Ústí nad Labem, a to v části Ústí nad Labem-centrum.\n\nOd roku 2013 je členkou Zelených. V komunálních volbách v roce 2014 kandidovala jako členka SZ na kandidátce subjektu \"\"PRO! Ústí\"\" (tj. nezávislí, SZ, STAN a Piráti) do Zastupitelstva města Ústí nad Labem, ale neuspěla. Nicméně byla ve stejných volbách a za stejný subjekt zvolena zastupitelkou městského obvodu Ústí nad Labem-město. V listopadu 2014 se stala radní městského obvodu.\n\nV krajských volbách v roce 2016 kandidovala jako členka SZ na kandidátce subjektu \"\"Piráti a Strana zelených\"\" do Zastupitelstva Ústeckého kraje, ale neuspěla. Stejně tak neuspěla ve volbách do Poslanecké sněmovny PČR v roce 2017, když kandidovala za Zelené v Ústeckém kraji.\n\nV lednu 2018 byla na sjezdu Zelených v České Třebové zvolena 3. místopředsedkyní strany, vystřídala tak ve funkci Petra Kutílka. Pozici zastávala do ledna 2020.\n\nV komunálních volbách v roce 2018 byla jako členka Zelených zvolena zastupitelkou města Ústí nad Labem, a to z pozice lídryně kandidátky subjektu \"\"PRO! Ústí\"\" (tj. Zelení, Piráti a nezávislí kandidáti). Za stejný subjekt obhájila také post zastupitelky městského obvodu Ústí nad Labem-město. Nebyla však znovu zvolena radní městského obvodu.\n\nVe volbách do Evropského parlamentu v květnu 2019 kandidovala jako členka Zelených na 14. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyla zvolena.\n"}
{"id": "1358476", "url": "https://cs.wikipedia.org/wiki?curid=1358476", "title": "Eliška Adamovská", "text": "Eliška Adamovská\n\nEliška Adamovská (* 7. května 2001 Havířov) je česká sportovní lezkyně a vicemistryně ČR v lezení na obtížnost a v boulderingu. Přelezla dvě cesty obtížnosti 8c a v roce 2017 se zařadila mezi nejlepší české lezkyně.\n\nStuduje na Gymnáziu Komenského v Havířově.\n\n\n\n\n\n\n\n\n"}
{"id": "1358480", "url": "https://cs.wikipedia.org/wiki?curid=1358480", "title": "Jana Dohnalová", "text": "Jana Dohnalová\n\nJana Dohnalová (* 7. dubna 1975, Bohutín) je česká spisovatelka, publicistka a scenáristka.\n\nDo roku 1989 žila v obci Bohutín na Pelhřimovsku. V deseti letech se s dětmi ze sousedství pokusila založit svůj první divadelní spolek. Rodina se z Bohutína přestěhovala do nedalekých Černovic u Tábora, kde v roce 1989 ukončila osmiletou školní docházku. Středoškolské vzdělání získala na střední průmyslové škole kožedělné v Pelhřimově. Pracovala jako elévka v deníku Listy Pelhřimovska (dnes Pelhřimovský deník). V roce 1997 byla přijata ke studiu na FAMU v oboru scenáristiky a dramaturgie. Po ukončení studia byla zaměstnána do roku 2002 v regionálním zpravodajství JSC televize Prima a v roce 2005 jako dramaturgička v divadle GONG. \n\nOd roku 2008 žije v Anglii, kde v roce 2015 studovala portrét na Hampstead college of art v Londýně a také pracovala jako dobrovolnice pro Britský červený kříž. Při této práci se setkala s princem Charlesem, který je patronem Britského červeného kříže. Věnuje se psaní životopisů osobností svého rodného kraje. Je rovněž držitelkou českého rekordu ve výrobě nejmenší peněženky, která je k vidění v pelhřimovském Muzeu rekordů a kuriozit.\n\nOd roku 2019 je členkou Jihočeského klubu Obce spisovatelů.\n\n\n\n\n\n\n"}
{"id": "1358481", "url": "https://cs.wikipedia.org/wiki?curid=1358481", "title": "HK Trnava", "text": "HK Trnava\n\nHokejový klub Trnava nebo Trnava Gladiators je klub ledního hokeje, sídlící ve slovenském městě Trnava.\n\nPrvní zpráva o trnavském hokeji pochází z roku 1923, kdy místní výběr nastoupil na orelském hřišti proti 1. ČsŠK Bratislava. Ve třicátých letech trnavští působili v Západoslovenské župě, v roce 1957 vznikl hokejový oddíl Spartak Trnava, který působil ve třetí nejvyšší československé soutěži. Ve městě působilo také vojenské mužstvo Dukla Trnava, který hrál v letech 1969 až 1973 1. slovenskou národní hokejovou ligu a zanikl po zrušení starého zimního stadionu. V roce 1998 postoupili trnavští hokejisté do druhé nejvyšší soutěže, tehdy pod názvem Harvard Trnava jako farmářský klub Slovanu Bratislava, v němž krátce působil i Miroslav Šatan. Spolupráce byla ukončena v roce 2000 a tým se ze soutěže odhlásil. Znovu postoupil už jak HK Trnava v roce 2004 a od té doby hraje druhou nejvyšší soutěž nepřetržitě, nejlepšími výsledky bylo 3. místo v letech 1999, 2000, 2008, 2009 a 2014. Trnava má také úspěšné mládežnické týmy, dorostenci působí ve slovenské extralize.\n\n"}
{"id": "1358490", "url": "https://cs.wikipedia.org/wiki?curid=1358490", "title": "Čierne Bobrovecké pliesko", "text": "Čierne Bobrovecké pliesko\n\nČierne Bobrovecké pliesko nebo jen Čierne pliesko je nejníže položené jezero ze skupiny Bobroveckých pliesek v Bobrovecké dolině v Západních Tatrách na Slovensku. Má rozlohu 0,0100 ha a je 11 m dlouhé a 11 m široké. Leží v nadmořské výšce 1400 m.\n\nPleso má kruhový tvar. Nachází se v horní části Bobrovecké doliny pod jihovzápadním úpatím hřbetu Holáň východně od sedla Sivého vrchu. Pliesko je obklopené lesem. Na jeho jižním břehu se tyčí velký balvan, který je patrný i na satelitním snímku.\n\nZ plesa odtéká krátký průtok do Polianskeho potoku. Náleží k povodí Váhu. Při nízkém stavu vody vysychá.\n\nPleso je přístupné po žluté turistické značce:\n\n\n"}
{"id": "1358492", "url": "https://cs.wikipedia.org/wiki?curid=1358492", "title": "Jiří Novák (horolezec)", "text": "Jiří Novák (horolezec)\n\nJiří Novák (* 9. dubna 1945 Plzeň) je český horolezec, mistr sportu a vzorný trenér. Publicista, spisovatel, fotograf, bývalý trenér reprezentace a funkcionář, který se významně zasloužil o přípravu československých a českých himálajských expedic.\n\nOd roku 1976 předseda trenérské rady VHS ÚV ČSSTV. V letech 2003-2004 předseda, v letech 2005-2006 1. místopředseda a v letech 2010-2013 předseda historické komise Českého horolezeckého svazu.\n\n\n\n\n\n\n\n"}
{"id": "1358506", "url": "https://cs.wikipedia.org/wiki?curid=1358506", "title": "Eugen Fridrich Fulda", "text": "Eugen Fridrich Fulda\n\nEugen Fridrich Fulda (8. července 1872 Těšín–15. ledna 1942 Těšín) byl stavitel, architekt a politik v Těšíně.\n\nNarodil se v rodině stavitele Fridricha Eduarda Fuldy (také \"Frice Fuldy\")(1841–1909) a jeho ženy Luisy. Vystudoval Vysoké školy technické v Brně, ve Vídni a Štýrském Hradci. V roce 1903 převzal rodinnou stavební firmu. Zbýval se projekční a stavební činností, firmu rozšířil o cihelnu v Mostech (Č. Těšín-Mosty), pilu, truhlářství, zavedl výrobu betonového zboží a provoz k hloubení studní. Pro sebe v roce 1912 postavil dům (nám. Svatého Kříže 1), ve kterém byly kanceláře firmy a první výtah v Těšíně. V roce 1920 byl dům prodán bance. Po rozdělení Těšína se rozhodl pro českou část Těšína, bydlel v domě (Fuldova vila), který postavil jeho otec Fridrich Fulda v roce 1899.\n\nV roce 1928 přeměnil firmu na komanditní společnost v jejímž čele byli tři manažeři (T. Hauschild, P. Lamatsch a E. Kubisch). V roce 1933 firma zastavila svou činnost.\n\nEugen Fulda se angažoval v politice, byl předsedou živnostenského spolku (od roku 1914), zakladatel výboru pro postavení těšínského divadla (1904), v letech 1899–1909 člen Klubu techniků a člen různých dobročinných a kulturně vzdělávacích spolků. Dne 14. února 1919 přednesl zástupcům vítězných mocností požadavek těšínských Němců o zasazení nezávislého pod protektorátem Spojených národů, který by zahrnoval průmyslovou oblast Slezska a východní Moravy. Tento požadavek byl také předán v písemné formě (\"Denkschrift, betreffend die künftige staatliche Zugehörigkeit dieses Gebietes\") prezidentovi USA Woodrowovi Wilsonovi v Paříži. Do roku 1927 byl čelním představitelem Německé národní rady pro Těšínsko.\n\nV třicátých létech Eugen Fulda začal vyvíjet protistátní činnost. V tzv. Patscheiderově procesu v roce 1935 v Moravské Ostravě byl jedním z dvaceti obžalovaných. Ze zdravotních důvodů byla obžaloba proti němu stažena. Od roku 1938 žil v Německu a zpět se vrátil v roce 1939. Byl členem NSDAP a vedoucím místních skupin v Těšíně. Je pravděpodobné, že svého vlivu využíval k záchraně lidí, které znal, před hitlerovským terorem.\n\nDne 25. dubna 1904 se v Olomouci oženil s Martou Marií Annou Kratschmerovou z Těchova. Z jejich svazku vzešly dvě děti: Fryderyk Josef František (nar. 1905) a Goetz Gunter (nar. 1907).\n\nStavěl především pro hutní a bánské závody a obce (školy, tělocvičny, budovy úřadů, nemocnice).\n\nStavby v Těšíně\n\nStavby v Českém Těšíně\nStavby mimo Těšín\n\n\n"}
{"id": "1358507", "url": "https://cs.wikipedia.org/wiki?curid=1358507", "title": "Jozef Farkaš", "text": "Jozef Farkaš\n\nJozef Farkaš (* 26. března 1947) je bývalý slovenský fotbalista, útočník.\n\nV československé lize hrál v ročníku 1970/71 za Lokomotívu Košice. Nastoupil ve 21 ligových utkáních a dal 1 gól. Z Lokomotívy odešel do TJ Zemplín Vihorlat Michalovce.\n\n"}
{"id": "1358510", "url": "https://cs.wikipedia.org/wiki?curid=1358510", "title": "Srdečně vás vítáme", "text": "Srdečně vás vítáme\n\nSrdečně vás vítáme (ve francouzském originále À bras ouverts) je francouzská a belgická komedie z roku 2017, kterou režíroval Philippe de Chauveron. V hlavních rolích se objevili Christian Clavier, Elsa Zylberstein a Ary Abittan. \n\nJean-Étienne Fougerole je intelektuál, který právě vydal novou knihu s názvem \"Srdečně vás vítáme\", kde nabádá bohaté lidi, aby pomohli rodinám v nouzi. Ačkoliv má jeho kniha sociální podtext, tak sám Jean-Étienne je zbohatlík, který žije v přepychové vile a nehodlá se vzdát svého luxusu. Jednoho dne propaguje svou knihu v televizní debatě a jeho oponent mu vyčte, že sice káže ostatním, ale sám se tak nechová. Jean-Étienne Fougerole je v pasti a v přímém přenosu k sobě pozve všechny rodiny v nouzi. Ten samý večer k němu dorazí romská rodina, která slyšela jeho výzvu v televizi. Jean-Étienne musí dodržet svůj slib a o rodinu se postarat. \n\n"}
{"id": "1358511", "url": "https://cs.wikipedia.org/wiki?curid=1358511", "title": "Elsa Reichová", "text": "Elsa Reichová\n\nElsa Reichová (Wollnerová) ( \"Elsa Reich\", 9. září 1879 v Praze – po roce 1913) byla česko-německá operní zpěvačka - sopranistka židovského původu.\n\nNarodila se jako dcera Hermanna Reicha z Votic a jeho ženy Marie Reichové (roz. Schuhmüller).\n\nKrátce po svém studiu zpěvu u altistky Plodkové a Felixe Ehrla získala v roce 1898 ve svých šestnácti letech díky intendantovi Angelu Neumannovi angažmá v pražském Zemském německém divadle jako zpěvačka subretních rolí. Její nástupní rolí byl Benjamín v Méhulově \"Josefovi\". Byla považována ve svém oboru za velmi nadanou, a to jak pěvecky, tak herecky. Úspěchy slavila zejména v představeních Figarovy svatby v roli \"Cherubína\", v opeře \"Bärenhäuter\" Siegfrieda Wagnera, či jako \"Mimosa\" v operetě „Gejša“ atd.\n\n15. listopadu 1903 zpívala v pražském Německém divadle roli Antonie v premiéře opery \"Tiefland\" od Eugena d'Alberta a 15. listopadu 1905 pak účinkovala v premiéře opery \"Zierpuppen\" od Anselm Goetzl. \n\nV červenci 1904 se vdala za Bernharda Wollnera a od té doby pod jménem Elsa Wollner-Reich zpívala v mnoha divadlech v Německu. S manželem pak žila na Královských Vinohradech..\n\nV letech 1913 a 1914 pobývala v Karlových Varech a roku 1914 se stáhla z hudebního života.\n\n"}
{"id": "1358512", "url": "https://cs.wikipedia.org/wiki?curid=1358512", "title": "Veletržní hala B (Innsbruck)", "text": "Veletržní hala B (Innsbruck)\n\nVeletržní hala B je ocelová rámová konstrukce v Innsbrucku, která původně stála v Praze a byla dopravena do Innsbrucku v letech 1892/93.\n\nHala stála na pražské jubilejní výstavě v roce 1891. Poté byla demontována a v Innsbrucku vystavěna. Ocelová rámová konstrukce ve stylu druhé poloviny 19. století byla jednoduše spojena jako Eiffelova věž, a proto mohla být opětovně rozložena. V době monarchie sloužila hala k výstavám. Ve dvacátých a třicátých letech dvacátého století byla hala změněna a přestavena tak, že ztratila svůj původní vzhled. V roce 2010 bylo zjištěno, že historická ocelová konstrukce byla téměř dokonale zachráněna v rámci stavby, dokonce i historické zasklení bylo ještě částečně přítomno. Výsledkem bylo, že hala byla restaurována v areálu výstaviště v Innsbrucku a od roku 2012 má svůj původní vzhled. \n"}
{"id": "1358519", "url": "https://cs.wikipedia.org/wiki?curid=1358519", "title": "BINAP", "text": "BINAP\n\nBINAP (2,2'-Bis(difenylfosfino)-1,1'-binaftyl) je organická sloučenina fosforu. Tento chirální ligand se často využívá v asymetrické syntéze. Molekula této látky se skládá ze dvou 2-difenylfosfinonaftylových skupin spojených na pozicích 1 a 1´. V molekule se nenachází žádný stereogenní atom, látka je ovšem osově chirální díky omezené rotaci. Z prostorových důvodů je zde vysoká racemizační bariéra, což omezuje rotaci kolem vazeb spojujících naftalenová jádra.\n\nBINAP se používá v organické syntéze k enantioselektivním přeměnám katalyzovaným komplexy této látky s lehkými platinovými kovy (rutheniem, rhodiem a palladiem). Komplexy s Rh, které objevil Rjódži Nojori se svými spolupracovníky, se používají k přípravě (−)-mentholu.\n\nJedním z mnoha způsobů použití BINAPu je chemoselektivní hydrogenace, při níž je BINAP v komplexu s rhodiem.\n\nKomplexy se stříbrem jsou také významné; BINAP-AgF může být použit na enantioselektivní protonaci silylenoletherů.\n\nNásledné studie odhalily, že podobé difosfiny s menším diedrálním úhlem mezi aromatickými jádry vytvářejí katalyzátory, které jsou více enantioselektivní. Příkladem takového ligandu je SEGPHOS.\n\nBINAP se připravuje z 1,1'-bi-2-naftolu přes jeho bis-triflátové deriváty. Komerčně jsou dostupné oba enantiomery BINAPu, (\"R\")- i (\"S\")-, stejně jako racemická směs.\n\nBINOL může reagovat s chlordifenylfosfinem za vzniku kyseliny fosfinové a difenyl-[1,1'-binaftalen]-2-2'-diylesteru (BINAPO).\n"}
{"id": "1358523", "url": "https://cs.wikipedia.org/wiki?curid=1358523", "title": "Gaetano Pugnani", "text": "Gaetano Pugnani\n\nGaetano Pugnani celým jménem Giulio Geatenao Gerolamo Pugnani (27. listopadu 1731 Turín – 15. července 1798 Turín) byl italským hudebním skladatelem a houslistou.\nNarodil se v roce 1731 v Turíně, ve městě kde strávil většinu svého života, jako syn Giovanni Battisti Pugnaniho, sekretáře v kanceláři ředitelství osídlení Turína. Pugnaniové pocházeli z obce Cumiana, kde vlastnili farmu, kterou muzikant často navštěvoval. Cvičil na housle u Giovanniho Battisti Somise, zakladatele piemontské houslové školy. V roce 1752 se stal prvním houslistou královského orchestru v Turíně a vypravil se na velké turné, které mu zaručilo velkou slávu pro jeho pozoruhodnou zručnost při hře na housle. V roce 1754 byl velmi dobře přijat na Concert Spirituel v Paříži, ale roku 1768 se setkal s ještě větším hudebním úspěchem v Londýně, když řídil v letech 1767 až 1769 King’s Theater. Během této doby úzce spolupracoval s Johannem Christianem Bachem a Carlem Friedrichem Abelem. V roce 1770 se vrátil do Turína a stal se ředitelem královského orchestru. Jeho sláva jako hudebního skladatele pomalu rostla, ale nikdy nedosáhla jeho slávy jako houslového virtuosa. Během této doby také vyučoval hraní na housle. Mezi jeho nejznámější žáky patřil Giovanni Battista Viotti. V letech 1780 až 1782 hráli v Švýcarech, Drážďanech, Varšavě a Petrohradě. \nZemřel v Turíně roku 1798. Jeho pohřeb byl podle jeho vůle skromný. Pohřben byl na hřbitově u svatého Petra ve Vincoli.\n\n"}
{"id": "1358524", "url": "https://cs.wikipedia.org/wiki?curid=1358524", "title": "Bogoský hřeben", "text": "Bogoský hřeben\n\nBogoský hřeben někdy zkráceně Bogos je boční hřeben hlavního Kavkazského hřebenu v Dagestánu Ruské federaci s nevyšší horou Addala-Šuchgelmeer s výškou 4151 m n. m.. Dalšími vrcholy nad čtyřitisíc metrů jsou Ižena (4025 m n. m.), Tunsada (4013 m n. m.), Addala-Vostočnaja (4025 m n. m.), Belengi (Beljakov) (4053 m n. m.), Kosaraku (Bajdukov) (4097 m n. m.), Boček (4116 m n. m.), Čimis (4099 m n. m.). Na hřebenu Kad (boční hřeben Bogose) Ančobola (4111 m n. m.) a Osuka (4048 m n. m.). Celková délka hřebenu činí 72 km. Vede přes něj několik průsmyků. Je pokryt ledovci – Belengi, Tinavčegelatli, Addala, Velký Ancuchský, Zigitli a další. Tvoří ho převážně svor a břidlice.\n\n"}
{"id": "1358527", "url": "https://cs.wikipedia.org/wiki?curid=1358527", "title": "Artur Nogal", "text": "Artur Nogal\n\nArtur Nogal (* 26. srpna 1990 Varšava) je polský rychlobruslař.\n\nOd roku 2009 se účastnil Světového poháru juniorů, v seniorském Světovém poháru debutoval roku 2012. Startoval na Zimních olympijských hrách 2014, kde v závodě na 500 m skončil na 36. místě. Na Mistrovství Evropy 2018 získal bronzovou medaili v týmovém sprintu. Zúčastnil se Zimních olympijských her 2018, kde v závodě na 500 m skončil na 36. místě.\n"}
{"id": "1358528", "url": "https://cs.wikipedia.org/wiki?curid=1358528", "title": "Piotr Michalski", "text": "Piotr Michalski\n\nPiotr Michalski (* 27. července 1994) je polský rychlobruslař.\n\nOd roku 2010 se účastnil Světového poháru juniorů, v seniorském Světovém poháru debutoval roku 2014. Nejlepšího individuálního výsledku dosáhl na Mistrovství světa 2016 a Mistrovství Evropy 2017, kdy ve sprinterských vícebojích skončil osmý. Na Mistrovství Evropy 2018 získal bronzovou medaili v týmovém sprintu. Zúčastnil se Zimních olympijských her 2018, kde v závodě na 500 m skončil na 33. místě a na dvojnásobné distanci se umístil na 31. místě.\n"}
{"id": "1358529", "url": "https://cs.wikipedia.org/wiki?curid=1358529", "title": "Sebastian Kłosiński", "text": "Sebastian Kłosiński\n\nSebastian Kłosiński (* 4. srpna 1992) je polský rychlobruslař.\n\nV závodech Světovém poháru se poprvé představil roku 2014. Roku 2017 premiérově startoval na světových i evropských šampionátech, přičemž jeho nejlepším umístěním bylo 10. místo ve sprinterském víceboji na Mistrovství Evropy. Na Mistrovství Evropy 2018 získal bronzovou medaili v týmovém sprintu. Zúčastnil se Zimních olympijských her 2018, kde v závodě na 1000 m skončil na 17. místě.\n"}
{"id": "1358535", "url": "https://cs.wikipedia.org/wiki?curid=1358535", "title": "Expo 2023", "text": "Expo 2023\n\nExpo 2023 je název mezinárodní výstavy, která se bude konat v roce 2023 v Buenos Aires, hlavním městě Argentiny. Pořádání výstavy přidělil Mezinárodní úřad pro výstavnictví 15. listopadu 2017 na zasedání v Paříži. Nebude se řadit do kategorie světových výstav, nýbrž pouze mezinárodních, podobně jako Expo 2017.\n\nArgentina si vybrala téma  \"Science, Innovation, Art and Creativity for Human Development. Creative industries in Digital Convergence\".\n\nNásledující města podala žádost na BIO pro pořádání EXPO 2022/2023:\n\nMinnesota byla vyřazena ze soutěže po prvním kole hlasování. Lodž prohrála s Buenos Aires druhé a poslední kolo hlasování.\n\n\n"}
{"id": "1358536", "url": "https://cs.wikipedia.org/wiki?curid=1358536", "title": "Kostel Navštívení Panny Marie (Sölden)", "text": "Kostel Navštívení Panny Marie (Sölden)\n\nŘímskokatolický kostel Navštívení Panny Marie je farní kostel v Rettenbachu v obci Sölden v Ötztalu v Tyrolsku. Patří k děkanátu Silz v diecézi Innsbruck. Kostel je památkově chráněná budova.\n\nKostel je poprvé zmíněn v dokumentech z roku 1288. V roce 1521 provedl Jakob von Tarrenz jeho přestavbu. Další přestavba s rozšířením proběhla v roce 1752 pod vedením Galluse Gratla. Pozdně gotický kostel byl rozšířen barokně. V roce 1975 bylo přistavěno schodiště do galerie. Klenutá loď s chórem má klenutá okna. Pozoruhodné jsou barokní stropní a nástěnné malby Josefa Antona Puellachera. Na barokním oltáři jsou sochy vyřezané v letech 1753 až 1758 Antonem Praxmarerem a oltářní obraz Piety od Johanna Georga Dominika Grasmaira. Kazatelnu s postavami čtyř evangelistů vytvořil Josef Götsch. Z roku 1978 je lidový oltář Ilsy Glaninger-Balzar. Varhany pochází z roku 1750 a zvon z roku 1590. \n\nKostel je obklopen hřbitovem s obdélníkovou kaplí. Na hřbitově jsou kříže z kovaného železa z 18. a 19. století. \n"}
{"id": "1358537", "url": "https://cs.wikipedia.org/wiki?curid=1358537", "title": "Kostel svatého Václava (Wurzen)", "text": "Kostel svatého Václava (Wurzen)\n\nMěstský kostel svatého Václava, \"Stadtkirche St. Wenceslai\" ve saském Wurzenu je evangelicko-luterský kostel zemské církve v Sasku zasvěcený českému knížeti svatému Václavovi. Kostel je trojlodní halový kostel, jehož dnešní podoba pochází z let 1663 až 1673. Díky své monumentální věži je kostel dominantou celého města.\n\nKostel sv. Václava stojí na kopci Sperlingsberg, na jeho místě je zmiňován první kostel v listině z roku 961. V polovině 13. století byl kostel zasvěcen sv. Václavovi.\n\nV letech 1509 až 1513 nechal biskup Jan VI. ze Saalhausenu přistavět oltářní prostor, jehož žebrová klenba se dochovala dodnes. Z téže doby pochází také kostelní věž, která je dominantou celého města. Roku 1499 kostel zcela vyhořel a roku 1513 byl přestavěn v pozdněgotickém slohu.\n"}
{"id": "1358541", "url": "https://cs.wikipedia.org/wiki?curid=1358541", "title": "Kenan Bajrić", "text": "Kenan Bajrić\n\nKenan Bajrić [kenan bajrič] (* 20. prosince 1994, Lublaň) je slovinský fotbalový obránce či záložník a bývalý mládežnický reprezentant, od ledna 2018 hráč slovenského mužstva ŠK Slovan Bratislava. Nejčastěji nastupuje na pozici středního obránce. Je bývalý mládežnický reprezentant, hrál za slovinské výběry do 18 a 21 let.\n\nSvoji fotbalovou kariéru začal v klubu NK Interblock. V mládežnických kategoriích vedly jeho kroky do celku Olimpija Lublaň, jehož je odchovanec.\n\nLigovou premiéru v dresu prvního týmu si odbyl ve věku 17 let proti mužstvu NK Mura, utkání 35. kola hraného 17. května 2012 skončilo domácí výhrou Lublaně v poměru 3:1. Svůj první ligový gól za Olimpiji zaznamenal 10. 8. 2014 v souboji s klubem NK Radomlje (výhra 4:1), když v 71. minutě zvyšoval na 3:0. V ročníku 2015/16 získal s týmem ligový titul. Na jaře 2017 došel s Olimpijí až do finále slovinského poháru, v němž mužstvo podlehlo klubu NK Domžale 0:1. S celkem se rovněž představil v předkole Ligy mistrů UEFA a Evropské ligy UEFA. V Lublani se postupem času stal oporou a patřil k nejlepším stoperům slovinské nejvyšší soutěže. Nejvíce se mu dařilo na podzim 2017, v němž nastoupil ke všem 18 ligovým zápasům a vstřelil tři branky. Během celého svého působení odehrál ve všech soutěžích 128 střetnutí, ve kterých zaznamenal šest přesných střeleckých zásahů. V jarní části ročníku 2017/18 získala Olimpija „double“, tzn. ligový titul a triumf v domácím poháru a Bajrić se na tomto úspěchu částečně podílel.\n\nV lednu 2018 přestoupil za 600 tisíc € na Slovensko, kde se dohodl na smlouvě platné na čtyři a půl roku se Slovanem Bratislava.\n\nLigovou premiéru v dresu bratislavského týmu absolvoval ve 20. kole hraném 18. 2. 2018 proti Zemplínu Michalovce (remíza 1:1), odehrál celý zápas. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasí\" porazili svého soupeře v poměru 3:1 a obhájily tak zisk této trofeje z předešlé sezony 2016/17. Na jaře 2018 nastoupil za Slovan ke 13 ligovým zápasům.\n\nSe Slovanem postoupil přes moldavský tým FC Milsami Orhei (výhry 4:2 a 5:0) a mužstvo Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž \"belasí\" vypadli po výhře 2:1 a prohře 0:4 s rakouským celkem Rapid Vídeň. Poprvé v sezoně se trefil ve 13. kole v souboji s klubem FK Železiarne Podbrezová (výhra 2:0), když ve druhé minutě otevřel skóre zápasu. Se Slovanem získal 14. dubna 2019 po výhře 3:0 nad týmem MŠK Žilina šest kol před koncem ročníku mistrovský titul. V sezoně 2018/19 odehrál v lize 31 střetnutí.\n\nS \"belasími\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem bylo jeho mužstvo přesunuto do předkol Evropské ligy UEFA. V nich Bajrić nenastoupil ke všem šesti utkáním, ale i tak Slovanu pomohl po postupu přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. Svůj první ligový gól v ročníku zaznamenal v pátém kole 17. 8. 2019 v souboji s týmem ŠKF iClinic Sereď, když při vysoké výhře 4:0 na půdě soupeře otevřel ve 25. minutě skóre utkání. Podruhé v sezoně skóroval proti mužstvu FK Senica (výhra 2:0), trefil se v úvodní nastavené minutě prvního poločasu.\n\nAktuální k 3. červenci 2019\n\n"}
{"id": "1358542", "url": "https://cs.wikipedia.org/wiki?curid=1358542", "title": "Danila Semerikov", "text": "Danila Semerikov\n\nDanila Michajlovič Semerikov ( ; * 19. října 1994 Saratov) je ruský rychlobruslař.\n\nOd roku 2011 se účastnil Světového poháru juniorů, v seniorském Světovém poháru debutoval roku 2014. Na Mistrovství Evropy 2018 získal stříbrnou medaili ve stíhacím závodě družstev, v individuálních startech byl na ME 2018 nejlépe pátý na trati 5000 m. Na MS 2019 vybojoval s ruským týmem ve stíhacím závodě družstev bronz a stejný cenný kov získal v závodě na 10 km. Na ME 2020 získal bronzovou medaili v závodě s hromadným startem a stříbro ve stíhacím závodě družstev a z MS 2020 si přivezl bronz ze stíhacího závodu družstev.\n"}
{"id": "1358544", "url": "https://cs.wikipedia.org/wiki?curid=1358544", "title": "Sergej Grjazcov", "text": "Sergej Grjazcov\n\nSergej Alexandrovič Grjazcov ( ; * 26. července 1986) je ruský rychlobruslař.\n\nOd roku 2005 se účastnil juniorských světových šampionátů, ve Světovém poháru debutoval roku 2007. Na mistrovství Evropy poprvé startoval v roce 2012, kdy skončil na 19. příčce. V roce 2014 byl na Mistrovství světa ve víceboji dvanáctý. Největších úspěchů dosáhl na evropském šampionátu 2018, kdy byl pátý na trati 1500 m a také získal stříbrnou medaili ve stíhacím závodě družstev.\n"}
{"id": "1358550", "url": "https://cs.wikipedia.org/wiki?curid=1358550", "title": "Binární sčítačka", "text": "Binární sčítačka\n\nBinární sčítačka (nebo jen sčítačka) je kombinační logický obvod, který realizuje sčítání čísel reprezentovaných ve dvojkové soustavě. Je důležitou součástí aritmeticko-logické jednotky (ALU aj.) procesorů (CPU, GPU, DSP, ...) počítačů.\n\nV případě použití dvojkového doplňku záporných čísel může být sčítačka velmi snadno rozšířena na sčítačku-odčítačku.\n\nPoloviční sčítačka (anglicky \"Half adder\") realizuje sčítání dvou jednobitových čísel. Vstup jsou dva jednobitové sčítance (A, B). Výstupem je jednobitový součet (S) a jednobitový příznak přenosu do vyššího řádu (C, nebo též anglicky jako \"Carry flag\"). \n\nPoloviční sčítačka dále přenáší příznak přenosu do vyššího řádu, sama však nedokáže zpracovat přenos z nižšího řádu. Nestačí proto k realizaci vícebitového sčítání.\n\nPravdivostní tabulka poloviční sčítačky:\n\nÚplná sčítačka (anglicky \"Full adder\") realizuje sčítání dvou jednobitových čísel s přihlédnutím k přenosu z předchozího řádu. Vstupem jsou tři jednobitové sčítance: A, B, C (C z anglického \"Carry-in\"). Výstupem je jednobitový součet (S) a jednobitový příznak přenosu do vyššího řádu (C z anglického \"Carry-out\"). \n\nÚplnou sčítačku je možné složit ze dvou polovičních sčítaček a hradla OR (viz obrázek). Hradlo OR je navíc možné bez vlivu na funkčnost nahradit pomocí hradla XOR, protože kombinace vstupů (1, 1), v němž by se jejich výstupy lišily, nemůže v případě sčítání nastat (buď nastane přenos pouze v první poloviční sčítačce, nebo pouze v druhé). Takže k vytvoření úplné sčítačky stačí mít 2 typy hradel, což může být praktické pro realizaci.\n\nÚplné sčítačky se spolu mohou vedle sebe řetězit (výstup C jedné sčítačky propojit se vstupem C další) a provádět tak sčítání vícebitových čísel (viz níže).\n\nBooleovský zápis:\nPravdivostní tabulka úplné sčítačky:\n\nN-bitová sčítačka s přenosem jednoduše odkazuje na \"Ripple carry adder\", zkr. RCA) vzniká pouhým zřetězením n 1-bitových sčítaček s přenosem, propojením výstupu C sčítačky n-tý bit vstupu C sčítačky (n+1)-tého bitu (viz obrázek). Vstupem výsledné n-bitové sčítačky jsou pak dvě n-bitová čísla (+ případný přenos z předcházejícího bitu (nižšího řádu)), výstupem je jejich součet, široký n+1 bitů (n bitů + přenos). Název je odvozen z principu – příznak přenosu se propaguje (šíří) z jednoho bitu do druhého.\n\nSčítačka s podporou přenosu je jednoduchá na návrh a provedení a teoreticky je rozšiřitelná na libovolný počet bitů. Má však zásadní nevýhodu: s rostoucí šířkou (a tedy počtem zřetězených sčítaček s přenosem) přímo úměrně zvyšuje celkové zpoždění (\"doba ustálení\") výsledného obvodu. Signál přenosu prochází v každé z sčítaček dvěma hradly, takže např. u 32-bitové sčítačky se objeví správné hodnoty na výstupu se zpožděním až 64 pod-\"hradlových zpoždění\", což může výrazně omezit \"propustnost\" (maximální možný počet sčítání za jednotku času) sekvenčního zařízení využívajícího tento typ sčítačky. Toto omezení vedlo ke snaze navrhnout n-bitovou sčítačku s menším zpožděním.\n\nSčítačka s predikcí přenosu jednoduše odkazuje na \"Carry Lookahead Adder\", zkr. CLA) je n-bitová binární sčítačka schopná vypočítat součet za kratší dobu (v jednotkách hradlového zpoždění) než sčítačka s podporou přenosu (RCA). V RCA musí každá dílčí 1-bitová sčítačka \"čekat\" na správný příznak přenosu bitu ze sčítačky nižšího řádu). Při CLA je (v podstatě) veškerý provoz mezi řády vypočítán ve stejné době – kombinačním obvodem jménem \"jednotka predikce přenosu\" (v \"Lookahead Carry Unit\", zkr. LCU).\n\nVýhody:\nNevýhody:\n\n"}
{"id": "1358552", "url": "https://cs.wikipedia.org/wiki?curid=1358552", "title": "Třída Vikram (2017)", "text": "Třída Vikram (2017)\n\nTřída Vikram je třída oceánských hlídkových lodí indické pobřežní stráže. Celkem byla objednána stavba sedmi plavidel této třídy. Celá třída má být ve službě do roku 2021.\n\nV březnu 2015 byla objednána stavba sedmi jednotek této třídy. Plavidla staví indická loděnice Larsen & Toubro Defence v Kattupalli poblíž Čennaí.\n\nJednotky třídy \"Vikram\":\nVýzbroj tvoří jeden 30mm kanón CRN 91 a dva 12,7mm kulomety. Na zádi se nachází přistávací plocha a hangár pro vrtulník HAL Dhruv. Nejvyšší rychlost dosahuje 26 uzlů. Dosah je 5000 námořních mil.\n"}
{"id": "1358555", "url": "https://cs.wikipedia.org/wiki?curid=1358555", "title": "Kostel svatého Lukáše (Svárov)", "text": "Kostel svatého Lukáše (Svárov)\n\nKostel sv. Lukáše ve Svárově v okrese Kladno je jednolodní stavba s věží v průčelí. V části kostela a věže je zachováno původní románské zdivo. Kostel je národní kulturní památkou.\n\nSvárovská farnost je prvně písemně doložena v roce 1352, předpokládá se však, že kostel stál v obci dříve, možná už v polovině 13. století. Do konce 14. století existuje o farnosti dostatek informací, ale s nástupem husitství zmínky o farnosti končí. Kostel byl pravděpodobně během husitských válek poškozen a následně opraven. Další informace o kostele pocházejí až z počátku 17. století, kdy Svárov patřil kladenské větvi rodu Žďárských ze Žďáru. 1625 nechal Florián Jetřich Žďárský ke kostelu přistavit jižní půlkruhovou kapli a oltář zasvěcený sv. Rochovi a sv. Šebestiánu, patronům proti moru. Předtím nechal zvětšit presbyterium do dnešních rozměrů a pod presbyteriem byla zřízena hrobka Žďárských. Ale ještě za třicetileté války, roku 1631, byl kostel značně poškozen. Až v roce 1662 bylo přikročeno k opravě kostela. Další přestavby se kostel dočkal roku 1717, kdy Svárov patřil rodu Sasko-Lauenburskému. V roce 1734 nechala Anna Marie Františka Toskánská postavit novou budovu fary, původní fara zanikla za třicetileté války.\n\nOd 1. října 1950 byl Svárov neobsazenu farností, poslední farář Dr. Brabec byl uvězněn a farnost administrovali faráři z Unhoště. V roce 2009 je farnost Svárov zrušena a je sloučena s farností Unhošť.\n\nV roce 1990 byl kostel vykraden, a proto bylo veškeré zbylé hodnotné vybavení interiéru uloženo v depozitáři Arcibiskupství pražského. 24. ledna 2000 došlo k požáru vzniklému od hořící svíce, kdy shořel hlavní oltář. Po roce 2010 se díky iniciativám místních občanů (např. Spolek svárovského zvonu, Nadace sv. Martina) a obecního úřadu začala novodobá etapa oprav kostela a areálu hřbitova. V roce 2013 byl na základě obecní sbírky odlit, vysvěcen a rozezněn nový zvon sv. Lukáš v kostelní věži. Průběžně probíhaly opravy střechy, na střechu byl instalován pozlacený kříž a zrenovována věžička. V roce 2017 byly pořízeny vitráže do oken v kapli sv. Jana Nepomuckého, autorem návrhu je prof. Milan Knížák. Realizaci provedlo Umělecké sklenářství Jiřička – Coufal z Prahy. Vitráže představují sv. Rocha a sv. Šebestiána, kterým byla kaple původně zasvěcena. Do čtyř oken v presbyteriu přijdou vitráže představující čtyři evangelisty, autorem návrhu je doc. Milan Peric, provedení opět Umělecké sklenářství Jiřička – Coufal. Vitráže evangelisty. Lukáše a evangelisty Marka byly již instalovány ke konci roku 2017, zbylé dvě vitráže mají být instalovány na jaře 2018. V kostele probíhají nepravidelně mše, koncerty, výstavy. V kostele instalováno několik novodobých obrazů od doc. Milana Periče.\n\nKostel je jednolodní, s pětibokým presbytářem, čtvercovou sakristií a obdélnou předsíní po severní straně lodi. Sakristie a předsíň mají fasádu vyvrcholenou společným trojúhelníkovým štítem. Na západní straně lodi je hranolová věž, ve které byly původně 3 zvony. Do roku 2013 se zachoval jen umíráček o hmotnosti 35 kg z r 1690, v roce 2013 byl instalován nový zvon o hmotnosti 120 kg. Na jižní straně je kaple sv. Jana Nepomuckého. Kolem kostela je dnes již nepoužívaný hřbitov s pozůstatkem několika hodnotných náhrobků. V areálu hřbitova byla také barokní kostnice a márnice, vzhledem ke špatnému stavu zbořena ve druhé polovině 20. století. Celý areál je obehnán zdí se vstupní barokní branou, zdobenou na jižní straně slunečními hodinami.\n\nInteriér kostela se skládá z presbyteria, hlavní lodi, kruchty s varhanami a kaple sv. Jana Nepomuckého. V presbytáři býval barokní oltář z let 1744–45, původně zasvěcený svatému Janu Nepomuckému, přenesený sem v roce 1789 z augustiniánského klášterního kostela sv. Václava v Praze Na Zderaze poté, co byl klášter v důsledku reforem císaře Josefa II zrušen. Do oltáře byl rok poté pořízen nový obraz od Fr. Kunze, znázorňující sv. Lukáše, jak maluje Pannu Marii s Ježíškem. V nástavci oltáře byl obraz Nejsvětější Trojice, po stranách pak sochy Sv. Otýlie a sv. Kláry. Oltář v roce 2000 shořel a dnes je v presbyteriu kopie původního obrazu a původní oltářní mensa s reliéfem svržení sv. Jana Nepomuckého z Karlova mostu. Do stěn presbytáře byly v roce 1855 zasazeny náhrobky, které původně kryly vstup do hrobky Žďárských. V hlavní lodi se z poloviny 18. století zachovala rokoková kazatelna a barokní dřevěná křtitelnice.\n\nBoční kaple z roku 1625 byla původně zasvěcena sv. Šebestiánovi a sv. Rochovi, patronům proti moru. V r. 1740 bylo zasvěcení změněno ve prospěch barokního světce sv. Jana Nepomuckého. Původní oltářní obraz byl přemístěn na boční stěnu kaple a do oltáře byl vsazen nový obraz, autora je neznámý. Oltář byl doplněn sochami sv. Prokopa a sv. Matěje, na římse pak sochami sv. Víta a sv. Vojtěcha. Z uvedeného je v kapli oltář bez obrazů, soch a relikviářů. Na východní stěně kaple je malba na dřevě Panny Marie Ochranitelky, instalovaná v polovině 18. století.\n\nV kostele není a nebyla křížová cesta.\n\n\n"}
{"id": "1358559", "url": "https://cs.wikipedia.org/wiki?curid=1358559", "title": "Jabloň (okres Humenné)", "text": "Jabloň (okres Humenné)\n\nJabloň je obec na Slovensku v okrese Humenné v Prešovském kraji. Na konci roku 2016 měly 405 obyvatel, první písemná zmínka pochází z roku 1405. Nachází se zde římskokatolický kostel Nejsvětějšího Srdce Ježíšova z roku 1906.\n"}
{"id": "1358564", "url": "https://cs.wikipedia.org/wiki?curid=1358564", "title": "Decent Fellow", "text": "Decent Fellow\n\nDecent Fellow (* 15. února 1995) je dostihový ryzák a valach. Jeho největším úspěch je vítězství ve Velké pardubické. Otcem byl Escalavo (FR) a matkou Domicella (IR). Startoval za stáj Dr. Charvát, trénérem byl Josef Váňa.\n\nCelkem se zúčastnil šesti ročníků Velké Pardubické. Třikrát se umístil na 2. místě (2002, 2005, 2007) a dvakrát na 3. místě (2003, 2004). V roce 2006 Velkou Pardubickou vyhrál o 6 délek před Juventusem a porazil všech 16 soupeřů. V závodě ho sedlal pětadvacetiletý Josef Bartoš. Vítězný čas byl 9:20,60. V roce 2007 ho o 5 délek předstihla bílá klisna Sixteen s Dušanem Andrésem v sedle.\n\n"}
{"id": "1358565", "url": "https://cs.wikipedia.org/wiki?curid=1358565", "title": "Kostel svatého Ondřeje (Abfaltern)", "text": "Kostel svatého Ondřeje (Abfaltern)\n\nŘímskokatolický kostel svatého Ondřeje je farní kostel v Abfalternu v obci Abfaltersbach v Tyrolsku. Patří k děkanátu Sillian v diecézi Innsbruck. Kostel je památkově chráněná budova.\n\nV roce 1441 byl vysvěcen nový kostel a hřbitov. Od roku 1652 byl kostel vikariátním kostelem. Roku 1765 byl barokizován. V roce 1891 se stal farním kostelem. Je to gotická stavba s barokním interiérem. Má severní věž a je obklopen hřbitovem. Hlavní oltář vytvořený kolem roku 1765 se sloupy, pilastry a volutami obsahuje obraz \"Utrpení sv. Ondřeje\" od Johanna Mitterwurzera a vedlejší sochy Silvestra a Mikuláše od řezbáře Johanna Faschinga. Obloukové malby vytvořil Josef Anton Zoller (1768/1780).\n"}
{"id": "1358567", "url": "https://cs.wikipedia.org/wiki?curid=1358567", "title": "Seznam fotbalových klubů – mistrů světa", "text": "Seznam fotbalových klubů – mistrů světa\n\nToto je seznam fotbalových klubů, mistrů světa pro FIFA (De iure).\n\n\n\nPředchůdcem tohoto turnaje je Interkontinentální pohár. Šampion oceánské Ligy mistrů OFC si však musí od roku 2007 v kvalifikaci proti vítězi ligy pořadatelské země účast vybojovat.\n\nPrvní ročník se odehrál v roce 2000. Kvůli finančním problémům se další ročníky odložily. Turnaj byl definitivně obnoven v roce 2005 a od té doby se koná každoročně. Tato trofej stojí za světový titul.\n\n"}
{"id": "1358569", "url": "https://cs.wikipedia.org/wiki?curid=1358569", "title": "Nikolaj Atanasov Arichtev", "text": "Nikolaj Atanasov Arichtev\n\nNikolaj Atanasov Arichtev (* 24. října 1977 Československo) je český hudebník a kytarista, jeden ze zakládajících členů skupiny Kryštof.\n\nVe skupině Kryštof hraje na basovou kytaru.\n"}
{"id": "1358570", "url": "https://cs.wikipedia.org/wiki?curid=1358570", "title": "Angelika Berlejung", "text": "Angelika Berlejung\n\nAngelika Berlejung (* 1961 Heidelberg) je německá evangelická teoložka zaměřující se na Starý zákon. Zabývá se archeologií, náboženskou historií Izraele a jeho okolí, starověkou blízkovýchodní ikonografií a semitskou epigrafií. Vyučuje Starý zákon na univerzitě v Lipsku. V roce 2017 vyšla v českém překladu její kniha \"Náboženské dějiny starověkého Izraele.\"\n"}
{"id": "1358575", "url": "https://cs.wikipedia.org/wiki?curid=1358575", "title": "Cigánek", "text": "Cigánek\n\nPříjmení Cigánek má více nositelů:\n\n"}
{"id": "1358579", "url": "https://cs.wikipedia.org/wiki?curid=1358579", "title": "Zülpich", "text": "Zülpich\n\nZülpich je německé město v severním Porýní-Vestfálsku, které se nachází mezi Cáchami a Bonnem. Náleží k okresu Euskirchen.\n\nVe starověku a raném středověku bylo na místě dnešního města sídlo s latinským názvem \"Tolbiacum\", známé bitvou u Tolbiaka, v niž se střetli Sálští Frankové vedení Chlodvíkem I. s Alamany. Tradičně uváděné datum bitvy je rok 496. V moderní době je toto datum zpochybňováno a rok bitvy je posunut do roku 506. Bitva je připomínána názvem pařížské ulice \"Rue de Tolbiac\" a stanicí metra \"Tolbiac\", rovněž v Paříži.\n\nDne 1. ledna 1969 byly k městu Zülpich připojeny bývalé obce Bessenich, Dürscheven, Enzen, Langendorf, Linzenich-Lövenich, Merzenich, Nemmenich, Oberelvenich, Rövenich, Sinzenich, Ülpenich, Weiler in der Ebene a Wichterich. Dne 1. ledna 1972 byly připojený další bývalé obce Bürvenich, Füssenich a Schwerfen.\n\n\n"}
{"id": "1358582", "url": "https://cs.wikipedia.org/wiki?curid=1358582", "title": "Kyselina fosfinová", "text": "Kyselina fosfinová\n\nKyselina fosfinová (též hydroxyfosfan, vzorec HPOH), je anorganická sloučenina, jedna z kyselin fosforu. Existuje společně se svým méně stabilním tautomerem HPO. Tyto látky se připravují oxidací fosfanu ozonem za nízké teploty. Existuje řada derivátů této kyseliny jako je například kyselina difenylfosfinová.\n"}
{"id": "1358583", "url": "https://cs.wikipedia.org/wiki?curid=1358583", "title": "Venamonova cesta", "text": "Venamonova cesta\n\nVenamonova cesta do Fénicie je starověký egyptský cestopis z 1. poloviny 11. století př. n. l.\nVypráví o thébském úředníku, který měl za úkol dopravit do Egypta dřevo z oblasti Libanonu. Král z Byblu však nebyl ochoten dodat dřevo dříve, než dostal zaplaceno a egyptský vyslanec si nakonec musel zachraňovat život. Cestopis dokládá oslabení egyptské moci.\n"}
{"id": "1358585", "url": "https://cs.wikipedia.org/wiki?curid=1358585", "title": "Veliki Vitao", "text": "Veliki Vitao\n\nVeliki Vitao ( , 2397 m n. m.) je hora v pohoří Bioć v severozápadní části Černé Hory. Nachází se na území opštiny Plužine nedaleko bosensko-černohorské státní hranice. Veliki Vitao je nejvyšší horou celého pohoří.\n\n"}
{"id": "1358586", "url": "https://cs.wikipedia.org/wiki?curid=1358586", "title": "Jean Duvergier de Hauranne", "text": "Jean Duvergier de Hauranne\n\nJean-Ambroise Duvergier de Hauranne, známý také jako opat ze Saint-Cyran (1581, Bayonne – 6. října 1643, Paříž) byl francouzský římskokatolický kněz a v letech 1620–1643 opat kláštera Saint-Cyran-en-Brenne. Je známý především jako duchovní, který uvedl do Francie jansenismus.\n"}
{"id": "1358588", "url": "https://cs.wikipedia.org/wiki?curid=1358588", "title": "Babylonská teodicea", "text": "Babylonská teodicea\n\nBabylonská teodicea je akkadská báseň z 1. poloviny 11. stol. př. n. l. Obsahuje dialog v 27 strofách mezi dvěma přáteli: pochybovačem a zbožným člověkem. Autorem je kněz Saggil-Kínam-Ubbib působící na dvoře Nabukadnezara I. Dialog se vyznačuje častým opakováním a končí slovy: \"\"Nechť mi bůh, jenž se ode mne odvrátil dopřeje pomoci. Nechť se bohyně, jež mne opustila, slituje.\"\"\n"}
{"id": "1358592", "url": "https://cs.wikipedia.org/wiki?curid=1358592", "title": "Coco (film, 2017)", "text": "Coco (film, 2017)\n\nCoco je americký animovaný hudební film z roku 2017. Příběh stojí za původním nápadu Lee Unkricha, který film zrežíroval společně s Adrianem Molinou. Své hlasy do filmu poskytli Anthony Gonzalez, Gael García Bernal, Benjamin Bratt, Alanna Ubach, Renée Victor, Ana Ofelia Murguía a Edward James Olmos. \n\nFilm měl premiéru na Mezinárodním filmovém festivalu v Moreliu v Mexiku dne 20. října 2017. V Mexiku měl poté premiéru následující týden a stal se nejvýdělečnějším filmem všech dob v Mexiku. Ve Spojených státech amerických měl premiéru dne 22. listopadu 2017. V České republice měl premiéru dne 18. ledna 2018. Snímek je pozitivně hodnocen kritiky a to hlavně animace, hlasy herců, hudební podklad, písně, emoční příběh a respekt k mexické kultuře. Stal se vítězem ceny Zlatý glóbus v kategorii nejlepší animovaný film a vítězem ceny Critics' Choice Awards v kategorii nejlepší píseň za „Remember Me“.\n\n\nFilm vydělal 200,7 milionů dolarů v Severní Americe a 455,9 milionů dolarů v ostatních oblastech, celkově tak vydělal 656 milionů dolarů po celém světě. Rozpočet filmu činil 175–200 milionů dolarů. Za první víkend docílil nejvyšší návštěvnosti, kdy vydělal 50 milionů dolarů.\n\nFilm získal pozitivní recenze od kritiků. Chválili hlavně animace, hlasy herců, hudební podklad, písně, emoční příběh a respekt k mexické kultuře. Na recenzní stránce Rotten Tomatoes získal z 253 započtených recenzí 97 procent s průměrným ratingem 8,2 bodů z deseti. Na serveru Metacritic snímek získal z 48 recenzí 81 bodů ze sta. Na Česko-Slovenské filmové databázi snímek získal 89 procent a je umístěn na 55. místě v žebříčku nejlepších filmů.\n"}
{"id": "1358593", "url": "https://cs.wikipedia.org/wiki?curid=1358593", "title": "Gezerský kalendář", "text": "Gezerský kalendář\n\nGezerský kalendář je malá vápencová destička, která byla objevena roku 1908 irským archeologem R. A. Stewartem Macalisterem v Gezeru v Izraeli.\n\nVelikost destičky je 7x10 cm. Nachází se na ní 7 řádků v kanaánském písmu. Badatelé se neshodují na tom, o jaký jazyk přesně jde, zda o hebrejštinu nebo féničtinu. Pravděpodobně se jedná o palimpsest. Obsah se týká popisu zemědělských prací od podzimu kalendářního roku.\n\n"}
{"id": "1358597", "url": "https://cs.wikipedia.org/wiki?curid=1358597", "title": "Visitor (hora)", "text": "Visitor (hora)\n\nVisitor (také Plana, , 2210 m n. m.) je hora v pohoří Visitor v jihovýchodní části Černé Hory. Nachází se na území opštiny Plav nadaleko albánsko-černohorské státní hranice. Na úpatí hory se nachází Plavské jezero. Visitor je nejvyšším bodem pohoří.\n\nVýstup na vrchol lze uskutečnit z města Plav nebo z obce Murino.\n\n"}
{"id": "1358600", "url": "https://cs.wikipedia.org/wiki?curid=1358600", "title": "Kašiwa", "text": "Kašiwa\n\nKašiwa () je město v prefektuře Čiba v Japonsku. K roku 2017 mělo zhruba 420 tisíc obyvatel.\n\nKašiwa leží na ostrově Honšú, kde patří do prefektury Čiba v oblasti Kantó. Je vzdálena přibližně třicet kilometrů severovýchodně od Tokia, hlavního města celého Japonska.\n\nKašiwa coby samostatné město vznikla v roce 1954.\n\n\n\n"}
{"id": "1358602", "url": "https://cs.wikipedia.org/wiki?curid=1358602", "title": "Nejkrásnější nádraží roku", "text": "Nejkrásnější nádraží roku\n\nNejkrásnější nádraží roku je anketa pořádaná od roku 2007 asociací Entente Florale CZ. Kandidáty na titul navrhuje veřejnost, která také rozhoduje o vítězi.\n\nPoslední ročníky zaštiťovali generální ředitel SŽDC a Stálá komise Senátu pro rozvoj venkova.\n\nVýsledky jsou vyhlašovány v Senátu za účasti senátorů, představitelů Ministerstva dopravy, Správy železniční dopravní cesty, Českých drah či jiných dopravců a dalších zástupců, kteří se o stav železničních stanic zasloužili.\n\nCílem ankety je zlepšování prostředí železničních nádraží a zastávek a motivovat obce, města a správce nádraží k zodpovědnější péči o budovy a jejich okolí.\n\n"}
{"id": "1358603", "url": "https://cs.wikipedia.org/wiki?curid=1358603", "title": "Elefantinské papyry", "text": "Elefantinské papyry\n\nElefantinské papyry zahrnují 175 aramejsky, egyptsky, řecky, latinsky a koptsky psaných papyrů nalezených na ostrově Elefantina začátkem 20. století. Je v nich doložen chrám židovské komunity na ostrově. Chrám zasvěcený Hospodinu měl mramorové sloupy, cedrový strop, pět bran, oltáře a další vybavení. K jeho zničení mělo dojít v 5. století př. n. l. Papyry svědčí o tom, že existovala důležitá židovská egyptská diaspora.\n"}
{"id": "1358605", "url": "https://cs.wikipedia.org/wiki?curid=1358605", "title": "Chalco", "text": "Chalco\n\nChalco byl dostihový kůň, který se narodil v roce 1992. Otcem byl Corvaro a matkou Chalinia. Reprezentoval stáj Viktora Komárka.\n\nSvou dostihovou kariéru započal roku 1994, to ovšem závod nedokončil. První vítězství si připsal až o rok později s M. Zobalovou na trati 1800 m. V roce 1997 běžel cenu Labe, kde se ukáží možní adepti na VP. Zde se umístil na 2. místě.\n\nRoku 2001 se zúčastnil červnové kvalifikace na Velkou pardubickou a obsadil s R. Havelkou 8. místo. V srpnové kvalifikaci zvítězil s Peterem Gehmem a poté na podzim odstartoval ve 111. ročníku Velké pardubické. Tam zvítězil pod sedlem P. Gehma o 1,5 délky před Peruánem, který útočil na své 4. vítězství. O rok později se také postavil na start Velké, kde ovšem musel být ve třetině dostihu zastaven z důvodu zranění. O 2 měsíce později musel být utracen.\n"}
{"id": "1358607", "url": "https://cs.wikipedia.org/wiki?curid=1358607", "title": "Podmalba na skle", "text": "Podmalba na skle\n\nPodmalba na skle (\"die Hinterglasmalerei\") je technika malby na sklo za studena, zpravidla prováděná temperovými barvami. Vyskytovala se již v Byzantské říši, odkud byla přenesena ve 13. a 14. století do Itálie. K největšímu rozkvětu této techniky na českém území došlo od II. poloviny 18. století do konce 19. století, kdy při sklárnách v pohraničních oblastech vznikaly malířské dílny a tato technika zlidověla. Námětem podmaleb byly téměř výhradně náboženské motivy – výjevy s postavou Ježíše Krista, Panny Marie, svatých patronů. Obrázky se prodávaly na poutních místech a staly se neodmyslitelnou součástí interiéru venkovských stavení. Jedná se o jednu z nejsvéráznějších forem výtvarného projevu lidových vrstev.\n\nJedná se o malířství „neprůsvitné“, prováděné na rubu skleněné tabulky (na rozdíl např. od vitráží). Při této technice je malba nanášena na „zadní stranu“ skla obrazu, je tedy nutné postupovat v opačném pořadí než při malbě na plátno (malíř podloží pod sklo předlohu, nejprve nakreslí kontury, detaily, které opticky vystupují do popředí malby a po zaschnutí pokračuje vybarvením plochy, úplně na závěr namaluje pozadí). Tato technika je zvláštní tím, že neumožňuje dodatečné korekce a předloha je vzhledem k finálnímu dílu zrcadlově obrácená, což může být někdy půvabně patrné u lidových obrázků, které obsahují text (stranově obrácená písmena nebo i celé nápisy). Hotový obraz je chráněn sklem, na kterém je namalován.\n\nNejstarší zaznamenaná podmalba na území střední Evropy pochází z roku 1442 z rakouského poutního místa Mariazell. Tradice a obliba podmaleb se brzy rozšířila i do dalších poutních míst. Malířské dílny potřebovaly ke své prosperitě zdroj skla a odbyt. Výhodou tedy byla blízkost sklárny, blízkost poutního místa, nebo alespoň místa konání pravidelných jarmarků. Zároveň tyto dílny vznikaly v oblastech, které byly méně úrodné a kde byli obyvatelé nuceni hledat si k zemědělství ještě další způsob obživy.\n\nMezi nejznámější střediska výroby patřily oblasti: Novohradsko, Šumava (především Kvilda, Pohoří, Raimundsreut), Domažlicko, Chebsko, oblast kolem Nového Boru, České Kamenice, Jablonecko, Jilemnicko, Kladsko a oblast kolem Herálce na Českomoravské vrchovině. V každé z těchto oblastí se postupně utvořil specifický styl, technika malby i typické ornamenty.\n"}
{"id": "1358608", "url": "https://cs.wikipedia.org/wiki?curid=1358608", "title": "Sonneratia alba", "text": "Sonneratia alba\n\nSonneratia alba je neopadavý, až 30 m vysoký strom s rozložitou korunou, je nejrozšířenější druh z nevelkého rodu kuželovník. Patří mezi dřeviny tvořící porosty mangrove, ve kterých se vyskytuje spíše v jejich vnitřních částech. Roste na místech, která nejsou trvale pod vodou, ale jen přechodně zaplavovaná mořským přílivem nepřesahujícím výšku 1 m.\n\nPatří k velmi rozšířeným druhů vegetace mangrove, roste v rozlehlých oblastech s horkým a hodně vlhkým prostředí, které nachází u pobřeží Indického a Tichého oceánu, přibližně v pásu mezi 25° severní a 25° jižní zeměpisné šířky. V tropické Asii se vyskytuje od jihovýchodu Číny přes Indočínu a jihovýchod Asií až po indický subkontinent, na východě jeho areál sahá přes Novou Guineu do severních oblastí Austrálie a na tichomořské ostrovy, na západě pak až na pevninskou tropickou východní Afriku, včetně Madagaskaru a ostrovů Indického oceánu.\nObvykle roste ve zhutněné, blátivé, neprovzdušněné půdě na místech zaplavovaných brakickou či slanou vodou. Jeho nejčastější stanoviště se nacházejí podél pomalu tekoucích, do moře ústících řek, nebo na mořských pobřežích se slabým vlnobitím. Je vázán na hlubokou půdu tvořenou různými sedimenty, bahnem, pískem, štěrkem a korály, prostě materiálem přineseným z vnitrozemí vodou do ústí řek nebo mořský příbojem. Občas se vyskytuje i na vyloženě skalnatém stanovišti nebo písečné pláži, vždy v dosahu mořských vln. Ploidie druhu je 2n = 22 nebo 24.\n\nRoste ve slaném prostředí a nadměrnému příjmu soli (rozpuštěných minerálních látek) se brání částečnou filtrací již na úrovni kořenů. Zbylá absorbovaná sůl rostlině škodí a buď se vyloučí zvláštními žlázkami na povrch listů a smyje ji déšť, nebo se koncentruje v listech a ty při dosažení určité meze opadají.\n\n\"Sonneratia alba\" je dřevina stromovitého vzrůstu (až 30 m), nebo někdy keřovitého (až 15 m), s širokou, vodorovně rozloženou korunou. Kůru má v mládí hladkou a později plytce podélně rozpukanou, zbarvenou tmavě šedě či hnědě a tlustou až 2 cm. U báze kmene vyrůstají ze silných vodorovných kořenů kolmo vzhůru úzce kuželovité dýchací kořeny (pneumatofory), které při odlivu vyčnívají nad terénem do výšky 25 a více centimetrů. Na jejich spodní, zemní části vyrůstají jemné kořínky zajišťující výživu a horní, nadzemní část slouží stromu k jímání vzdušného kyslíku, kterého se mu nedostává v utužené, bahnité půdě; s přibývající vrstvou sedimentu přirůstají směrem vzhůru. Pokud strom roste na pevné, skalnaté nebo písčité půdě, dýchací kořeny nevytváří.\n\nListy s krátkými řapíky jsou kožovité, vyrůstají vstřícně a bývají 5 až 12 cm dlouhé a 3 až 9 cm široké. Jejich eliptické čepele jsou celokrajné, na vrcholu zaokrouhlené, světle šedozelené a mají málo zřetelnou zpeřenou žilnatinu.\n\nNa koncích větví vyrůstají jednotlivě nebo až po třech bílé až narůžovělé, oboupohlavné, šesti až osmičetné květy velké asi 5 cm. Vytrvalý, zvonkovitý kalich má vejčité plátky vně zelené a uvnitř načervenalé, za květu vzpřímené a za plodu zpět ohnuté. Korunní plátky jsou bílé či narůžovělé, čárkovité, zkadeřené a brzy opadávají, v chladnější oblastech většinou zcela chybějí. Ve květu je mnoho (okolo sta) volných tyčinek s bílými nitkami (odtud druhové jméno \"bílý\") a drobnými prašníky, deseti až osmnáctipouzdrý svrchní semeník a jedna dlouhá čnělka přečnívající tyčinky. Květy se otvírají v noci, opylují je noční motýli a netopýři či kaloni přilétající pro nektar i pyl; s nástupem rozednění korunní lístky i tyčinky opadávají. Při nedostatku opylovačů může dojít i k samoopylení. Stromy obvykle kvetou průběžně po celý rok.\n\nPlod je jedlá, nakyslá. tmavě zelená, nepukající, mnohosemenná, zploštělá bobule. Je asi 3 cm vysoká, 4 cm široká a u báze je lemovaná kališními plátky hvězdovitě rozloženými do tvaru kalichu. Dozraje za tři až čtyři měsíce po opylení a pak spadne, obsahuje aromatickou, provzdušněnou vlákninu obalující semena a dlouho plave. Oplodí se časem naruší hnilobou a uvolní 100 až 150 bílých, asi 1 cm velkých, srpovitých semen schopných se po krátkou dobu ve vodě vznášet. Na rozptylu semen mají zásluhu též plodožraví savci a ptáci konzumující bobule.\n\nStromy se přirozeně rozmnožují i vegetativně, z adventivních pupenů na široce rozložených hlavních kořenech vyrůstají samovolně noví jedinci a tak vznikají husté a těžko průchodné porosty. Také ohnutá větev sahající na vlhkou půdu občas zakoření a dá vzniknout novému jedinci.\n\nHlavní význam této dřeviny spočívá ve stabilizaci pobřežních sedimentů. Spleti kořenů filtrují v ústí řek odtékající vodu a snižují odplavování půdy do moře, která zanáší v blízkosti žijící korálnatce a snižuje jim množství slunečního světla. Kořeny dále působí jako přírodní vlnolamy proti mořským vlnám dorážejícím na pevninu a opět tak snižují erozi půdy do moře.\n\nDřevo stromů je sice odolné vůči hnilobě, ale není považováno za kvalitní. Bývá jen místně používáno ke stavbě lehkých konstrukcí, jednoduchých domů, jejich podlah a vybavení, malých člunů a v případě nedostatku jiného je užíváno na topení. Zralé plody se ojediněle používají k ochucení pokrmů a rozříznutými se staví krvácející poranění.\n\n"}
{"id": "1358609", "url": "https://cs.wikipedia.org/wiki?curid=1358609", "title": "Nekmíř (zámek)", "text": "Nekmíř (zámek)\n\nNekmíř je tvrz přestavěná na zámek ve stejnojmenné obci v okrese Plzeň-sever. Tvrz pochází ze čtrnáctého století a během šestnáctého století byla renesančně upravena. Dochovaná podoba je výsledkem raně barokní přestavby ze třetí čtvrtiny sedmnáctého století a pozdějších úprav. Zámecký areál s hospodářským dvorem, zahradou a ohradní zdí je chráněn jako kulturní památka ČR, NPÚ jeho fyzický stav hodnotí jako havarijní.\n\nPrvním známým majitelem vesnice a tvrze byl Racek z Nekmíře připomínaný roku 1358, který byl pravděpodobně příslušníkem rodu Hroznatovců. Od papeže získal roku 1374 právo mít přenosný oltář. Žil ještě roku 1379. Po něm vesnice patřila Jindřichovi z Nekmíře, který byl také majitelem Oplot. Roku 1405 byl majitelem panství tvořeného Nekmíří a Úněšovem Sezema ze Štěpánovic, který od roku 1409 používal přídomek z Nemíře. Měl syny Petra a Hynka z Nekmíře. Hynek roku 1419 bojoval na katolické straně v bitvě u Nekmíře, kde padl. Ještě předtím zadlužení bratři roku 1414 prodali Nekmíř Janovi ze Slavic, kterému zůstala až do roku 1420, kdy ji koupili bratři Pavel a Petr Eberzvínové z Hradiště. Pavel zemřel později a byl připomínán ještě roku 1446. Po něm panství získal Leitold z Ebernic, z jehož synů část Nekmíře a později celá vesnice připadla Jiřímu Eberzvínovi.\n\nJiří Eberzvín se oženil s Eliškou Smiřickou a sňatkem s jejich dcerou se před rokem 1526 stal vlastníkem panství Šebestián Markvart z Hrádku. Šebestián Markvart výrazně rozšířil panství a starou tvrz nechal přestavět v renesančním slohu (podle Jiřího Úlovce k přestavbě došlo až za Jana Markvarta). Po jeho smrti si majetek rozdělili synové. Nekmíř připadla Linhartu Markvartovi, který ale brzy bezdětný zemřel, a po sporech se sestrou Ludmilou tvrz připadla Janu Markvartovi z Hrádku. K jejímu panství patřila pustá tvrz Rozvadov, Úněšov, Klenovice, Mostice, Hubenov, Lhotka a pustá vesnice Štěpánovice. Po smrti dalších bratrů Jan rozšířil panství ještě o jejich statky Únějovice a Bělou. Podle Augusta Sedláčka byl roku 1580 pánem na Nekmíři Hynek mladší Černín z Chudenic a její panství bylo připojeno k Bělé. Ovšem podle Miloslava Bělohlávka zemřel Jan Markvart až roku 1590 a rozsáhlý majetek zdědil jeho poslední bratr, Kryštof Markvart z Hrádku, který ho rozšířil ještě o Všeruby a Kokořov. Po Kryštofově smrti v roce 1595 se panství ujal jeho syn Diviš Markvart z Hrádku, ale za účast na stavovském povstání přišel o celý majetek.\n\nRozsáhlé panství koupil za 120 tisíc rýnských zlatých Vilém Vřesovec z Vřesovic. Nekmířská tvrz roku 1620 vyhořela a celé panství velmi strádalo třicetiletou válkou. Podle popisu z roku 1645 byly vesnice liduprázdné, Nekmíř, Bělá a Podmokly téměř zničeny. Poničené panství zatížené četnými dluhy v roce 1640 zdědil Vilémův syn Jan Vikart z Vřesovic. Roku 1651 Nekmíř prodal hraběti Jiřímu Ludvíkovi ze Sinzendorfu, aby uhradil dluhy, které u něho měl. Panství se tak znovu osamostatnilo, ale Jiří Ludvík je již po roce prodal hraběti Bedřichu Götzovi, který zemřel roku 1662. Panství potom spravovala vdova Marie Isabela, rozená Trčková z Lípy. Díky ní byla neobyvatelná tvrz přestavěna na barokní zámek a statek rozšířen o Ledce a část Nevřeně.\n\nV roce 1705 se majitelem panství stal rod pánů z Vrtby, jehož poslední příslušník, František Josef z Vrtby, odkázal celý majetek Janovi z Lobkovic. Od roku 1845 zámek patřil rodině hrabat Schönbornů a od nich jej koupili manželé Stanislav a Anna Vopršálkovi, kterým zůstal až do čtyřicátých let dvacátého století. Později zámek využívalo jednotné zemědělské družstvo, pak se přestal využívat úplně.\n\nPo restitučním řízení v 90. letech 20. století byl zámek a hospodářský dvůr vrácen dřívějším majitelům, ti se ho však rozhodli prodat. I následně zámek měnil majitele a chátral. Začátkem 10. let 21. století komplex sloužil jako paintballové hřiště, po zásahu památkářů bylo toto zakázáno v objektu samotného zámku.\n\nDochovaný zámek má podobu trojkřídlé budovy, která byla na počátku 21. století poškozená statickými poruchami způsobenými dlouhodobým zanedbáváním údržby. V jejím severním křídle se dochovalo zdivo gotické tvrze. Její budova měla dvě patra, armovaná nároží a ve všech podlažích tři místnosti. Ve zdech prvního patra se dochovaly pozůstatky prevétů a ve druhém patře hrotitý záklenek, který mohl být vstupem do arkýřové kaple. Vzhledem k síle zdi protějšího křídla je možné, že původní tvrz tvořila ještě podobná protilehlá budova spojená se severním křídlem hradbami. Mezi oběma budovami pak bylo nádvoří.\n\nV šestnáctém století bylo postaveno střední křídlo s nádvorní patrovou arkádou. Arkádová chodba byla v sedmnáctém století rozšířena i na severní křídlo a většina místností získala valené klenby. Ve druhé polovině osmnáctého století byly arkády doplněny i na zbývající stranu nádvoří.\n\n\n"}
{"id": "1358610", "url": "https://cs.wikipedia.org/wiki?curid=1358610", "title": "Jojakínovy tabulky", "text": "Jojakínovy tabulky\n\nJojakínovy tabulky jsou hliněné tabulky z 6. století př. n. l. Byly vykopány Robertem Koldeweyem v letech 1899–1917. Jedná se o seznam potravin a lidí, kteří na ně mají nárok. Shodují se s biblickým textem 2 Kr 24,10-17 a jsou uloženy v Berlínském muzeu.\n"}
{"id": "1358613", "url": "https://cs.wikipedia.org/wiki?curid=1358613", "title": "Samaritánský Pentateuch", "text": "Samaritánský Pentateuch\n\nSamaritánský Pentateuch (hebrejsky: תורה שומרונית ), je text pěti knih Mojžíšových tradovaný Samaritány v podobě starohebrejského písma. Vznik je datován do roku 100 př. n. l. Samaritánskému Pentateuchu jsou velmi blízké nálezy z Kumránu a je možné, že pro něj byly vzorem. Samaritánský Pentateuch zdůrazňuje roli hory Gerizím a Šekemu, čímž ukazuje na specifika samaritánského náboženství.\n"}
{"id": "1358614", "url": "https://cs.wikipedia.org/wiki?curid=1358614", "title": "Maršovka", "text": "Maršovka\n\nMaršovka (někdy nazývaná Poklekovský potok, potok Poklekov) je potok, pravostranný přítok řeky Úpy. Délka toku činí přes 5 km. Potok pramení v horní části obce Maršov u Úpice a protéká údolím, táhnoucím se od Maršova, přes Libňatov až k obci Havlovice, kde se v místní části Poklekov vlévá do řeky Úpy. V těchto místech je také veden náhon napájející Havlovický rybník Jindra.\n\nPotok pramení v horní části obce Maršov ve stráni asi 480 m n. m., pod kterou je vybudována požární nádrž. Dále protéká obcí a vytváří dlouhé údolí. V dolní části obce napájí 2 rybníky a odtéká do obce Libňatov, kde přibírá ještě několik větších přítoků. Jeden z nich pramení v lese Barchoviny a protéká místním koupalištěm. Na konci obce Libňatov se Maršovka dostává do otevřenějšího údolí, vytváří meandry a odtéká kolem Králova kopce do obce Havlovice. Do Úpy se vlévá asi ve výšce 310 m n. m.\n"}
{"id": "1358621", "url": "https://cs.wikipedia.org/wiki?curid=1358621", "title": "Vizír (rozcestník)", "text": "Vizír (rozcestník)\n\nVizír může být:\n\n"}
{"id": "1358623", "url": "https://cs.wikipedia.org/wiki?curid=1358623", "title": "Sestup Ištary do podsvětí", "text": "Sestup Ištary do podsvětí\n\nSestup Ištary do podsvětí je přepracování sumerského mýtu \"Sestup Innany do podsvětí\". Obsahuje 150 veršů a dochoval se ve dvou verzích. Starší pochází z knihovny v Aššuru a mladší z Ninive. Některé verše se shodují s Eposem o Gilgamešovi.\n\nPříběh vypráví sestup bohyně Ištar do temného podsvětí zvaného Kurnugi, kde vládne její sestra Ereškigal. Ištara přichází k bráně a Ereškigal se diví, co ji k ní přivádí. Nařizuje dveřníkovi: \"\"Jdi vrátný, bránu jí otevři, však jednej s ní podle prastarých zákonů\".\" Následuje rituální opakovaná scéna, kdy jsou Ištaře s každou další branou odnímány klenoty. U sedmé brány je vysvlečena z přepychového roucha a před sestrou se ocitá nahá. Ereškigal z ní má přesto strach a přikáže svému rádci aby proti ní vyslal šedesát chorob. Bůh Ea stvoří krásného muže, který má Ereškigal potěšit a uklidnit. Za pomocí lsti má přispět k Ištařině síle, to se nepodaří a je Ereškigal proklet. Ištar je omilostněna a odchází cestou, kterou přišla. Za své propuštění zaplatí svým milencem Dumuzim, který zůstane v podsvětí a každý rok se bude v určitý den vracet na zemi.\n"}
{"id": "1358628", "url": "https://cs.wikipedia.org/wiki?curid=1358628", "title": "Veritas (šicí stroje)", "text": "Veritas (šicí stroje)\n\nVeritas (\"veritaska\") je značka šicích strojů vyráběná v Německu. Zakladatelem značky byl August Clemens Müller. \n\nModel s názvem Veritas si nechal Müller patentovat v roce 1894, jméno pak bylo používáno jeho potomky i pro další modely. Po druhé světové válce byly Müllerovy drážďanské továrny znárodněny a přejmenovány na VEB Mechanik. Do roku 1952 bylo vyprodukováno asi 2 miliony strojů s označením Veritas. \n\nDne 2. října 1955 byla výroba strojů Veritas přenesena ze závodu v Drážďanech do továrny VEB Nähmaschinenwerk ve Wittenbergu, v blízkosti Schwerinu. Práva na značku Veritas byla také převedena do továrny. Závod ve Wittenbergu byl založen v roce 1903 a patřil ke koncernu produkující stroje Singer. V tomto městě byly vyráběny známé šicí stroje této společnosti a téměř celé 20. století byl Wittenberg v Evropě nazýván „městem šicích strojů“. V 70. a 80. letech dosáhla roční výroba ve Wittenbergu 400 000 strojů. V roce 2002 společnost převzala společnost Crown Technics, pobočka švýcarského koncernu Bernina Holding AG.\n\nModelů se za dlouhou dobu fungování továrny vyrobilo velké množství, zde jsou zatím uvedeny pouze ty nejvýraznější, dodnes používané. Většina modelů v 60-80. letech byla koncipována tak, aby šla použít jak se šlapacím pohonem, tak s elektrickým motorkem. Stejný typ stroje se tak prodával jak v kufříkové variantě, tak ve skříňové. Jednalo se o modely s kovovým vnitřkem a rotačním chapačem, které se poměrně snadno opravují. \nVeritas Textima 8014/35 Vyráběné v 70. letech, šedá + bílá, zaoblené tvar, motorek zvenku\n\nVeritas Textima 8014/40 Vyráběné v 80.letech, béžová + bílá/hnědá, hranatější vzhled, motorek Tur2\n\nVeritas Rubina Vyráběné v 80.letech, šedá + modrá, motorek zvenku, vyšší hustota stehů se u některých verzí dělala vsunutím trojúhelníkového dílu k zapošívací páčce. \n\nVeritas Famula Vyráběné v 80.letech, šedá + modrá, verze elektronik měla integrovaný motorek v těle stroje, volné rameno, regulaci rychlosti šití posouvací páčkou a vyšší hustota stehů se u některých verzí dělala vsunutím trojúhelníkového dílku k zapošívací páčce.\n\nVeritas Columba Vyráběné v 80.letech, bílá + hnědá, verze elektronik měla integrovaný motorek v těle stroje<br>\n"}
{"id": "1358630", "url": "https://cs.wikipedia.org/wiki?curid=1358630", "title": "Pogba", "text": "Pogba\n\nPříjmení Pogba má více nositelů:\n\n"}
{"id": "1358632", "url": "https://cs.wikipedia.org/wiki?curid=1358632", "title": "Ludlul bēl nēmeqi", "text": "Ludlul bēl nēmeqi\n\nLudlul bēl nēmeqi (\"Budu chválit Pána Moudrosti\"), častěji Babylonský Jób nebo Báseň o trpícím spravedlivém, je mezopotamská báseň se 135 verši v akkadštině objevená v Nippuru. Spravedlivý člověk v ní prožívá utrpení a nechápe proč, pokorně předstupuje před božstvo, vyznává své viny a je utrpení zbaven. Báseň je připodobňována biblické knize Jób.\n\nObsah odráží babylonské chápání morálky. Když si nemocný nebyl vědom svých chyb, uvěřil, že to, co je v lidských očích dobré, může být pro bohy zlé. Náboženská reforma I. babylonské dynastie přispěla ke změně chápání koncepce. Pesimismus obsažený v původní verzi byl zmírněn a konec upraven.\n"}
{"id": "1358636", "url": "https://cs.wikipedia.org/wiki?curid=1358636", "title": "Halimah Yacobová", "text": "Halimah Yacobová\n\nHalimah binti Yacobová (* 23. srpna 1954 Singapur) je singapurská politička a právnička, která vykonává od 13. září 2017 funkci prezidentky republiky.\n\nPo otci je indického a po matce malajského původu, je vdaná a má pět dětí. Vystudovala práva na Singapurské národní univerzitě a pracovala jako právnička v singapurské odborové centrále do roku 2001, kdy byla zvolena poslankyní parlamentu za obvod Jurong jako členka vládnoucí Strany lidové akce. V roce 2013 se jako první žena v historii stala předsedkyní parlamentu. V roce 2017 vystoupila ze strany a jako nezávislá kandidovala na funkci hlavy státu. Podle ústavního dodatku přijatého v roce 2016 musí být singapurský prezident malajské národnosti (Malajci tvoří v zemi menšinu, všichni prezidenti od roku 1970 byli Chanové; v Singapuru je ovšem zaveden westminsterský systém a prezidentská funkce je pouze ceremoniální). Ústřední volební komise vyřadila pro nesplnění zákonných podmínek ostatní kandidáty, kterými byli Mohamed Salleh Marican, Shirwin Eu a Farid Khan Kaim Khan, k volbám tedy nakonec nedošlo a Yacobová získala funkci automaticky. Stala se tak první ženou a první osobou vyznávající islám v čele Singapuru.\n\n"}
{"id": "1358639", "url": "https://cs.wikipedia.org/wiki?curid=1358639", "title": "Pavel Negru", "text": "Pavel Negru\n\nPavel Negru (* 12. července 1973) je bývalý český fotbalový záložník.\n\nV nejvyšší soutěži ČR nastoupil v 5 utkáních za FC Slovan Liberec, vstřelil jednu prvoligovou branku. Hrál také ČFL za FC Turnov. Později byl v Liberci kustodem.\n\n"}
{"id": "1358661", "url": "https://cs.wikipedia.org/wiki?curid=1358661", "title": "Kyselina difenylfosfinová", "text": "Kyselina difenylfosfinová\n\nKyselina difenylfosfinová (též difenylfosfanoxid, sumární vzorec CHOP), je organická sloučenina fosforu, difenyl<nowiki>derivát</nowiki> kyseliny fosfinové. Jedná se o bílou pevnou látku rozpustnou v polárních organických rozpouštědlech. Tato látka se využívá v Buchwaldově-Hartwigově aminaci k zavedení difenylfosfanového substituentu. Podobně jako kyselina fosfonová se vyskytuje v rovnováze s menšinovým tautomerem (zde jde o hydroxydifenylfosfan (CH)POH).\n\nOrganické deriváty kyseliny fosfinové se deoxygenují diisobutylhydridem hlinitým. Vzniklé sekundární fosfany jsou prekurzory fosfanových ligandů.\n"}
{"id": "1358669", "url": "https://cs.wikipedia.org/wiki?curid=1358669", "title": "SEGPHOS", "text": "SEGPHOS\n\nSEGPHOS (systematický název 4,4'-bi-1,3-benzodioxol-5,5'-diylbis(difenylfosfan), sumární vzorec CHOP), je organická sloučenina fosforu, chirální ligand vyvinutý společností Takasago k použití v asymetrické syntéze. Byl vyvinut později než BINAP a zkoumán z důvodu menšího diedrálního úhlu mezi aromatickými jádry. Bylo předpovězeno a následně potvrzeno zvýšení enantioselektivity a aktivity u kovových komplexů SEGPHOS.\n\nKomerčně jsou dostupné rovněž deriváty DM-SEGPHOS (kde jsou fenylové skupiny nahrazeny 3,5-dimethylfenylovými) a DTBM-SEGPHOS (fenyly jsou nahrazeny 3,5-di-\"t\"-butyl-4-methoxyfenyly).\n"}
{"id": "1358671", "url": "https://cs.wikipedia.org/wiki?curid=1358671", "title": "Buitreraptor", "text": "Buitreraptor\n\nBuitreraptor (\"lupič z La Buitrera\") byl rod menšího dromaeosauridního teropodního dinosaura, který žil před asi 94 miliony let (svrchní křída, stupeň cenoman až turon) na území dnešní argentinské Patagonie. Tento rod patří do podčeledi Unenlagiinae, specializovaných a relativně štíhlých dromeosauridů.\n\nFosilie tohoto dinosaura byly objeveny v roce 2004 v sedimentech souvrství Candeleros, pocházejících z přelomu geologických stupňů cenoman a turon, což odpovídá zhruba 94 milionům let. Holotyp nese označení MPCA 245 a jde o poměrně kompletní kostru s lebkou. Je známo ještě několik dalších exemplářů. Formálně byl \"B. gonzalezorum\" popsán Peterem J. Makovickym a dvěma jeho kolegy v roce 2005.\n\n\"Buitreraptor\" byl zřejmě opeřený a dosahoval délky kolem 1,3 metru. Jeho hmotnost se však pohybovala pouze zhruba kolem 3 kilogramů. Šlo o agilního predátora, lovícího zřejmě menší druhy obratlovců. Tělo buitreraptora bylo velmi štíhlé, stejně jako lebka, která byla nízká a protáhlá. Neobvyklá byla například také stavba jeho zubů.\nBuitreraptor patřil do podčeledi Unenlagiinae v rámci čeledi Dromaeosauridae, blízce příbuznými rody mu byly například \"Rahonavis\", \"Austroraptor\" a \"Unenlagia\".\n\n"}
{"id": "1358672", "url": "https://cs.wikipedia.org/wiki?curid=1358672", "title": "Masora", "text": "Masora\n\nMasora je poznámkový aparát přičleněný k židovské bibli. Rozlišujeme okrajovou a koncovou masoru. Okrajová je rozdělena na velkou a malou. Velká masora uvádí citace biblických míst a doplňuje malou masoru, která uvádí počet dalších míst, kde se dané slovo vyskytuje. Dnes vycházejí v samostatném svazku. Koncová masora obsahuje abecední seznam výrazů.\n"}
{"id": "1358677", "url": "https://cs.wikipedia.org/wiki?curid=1358677", "title": "Káhirská geníza", "text": "Káhirská geníza\n\nKáhirská geníza je soubor 300 000 fragmentů židovských manuskript, které byly nalezeny v bývalé geníze (skladišti) synagogy Ben Ezry v Káhiře. Do 9. století zde stál kostel sv. Michala, poté geníza, která přestala časem plnit svůj úkol a byla zazděna. Objevena byla koncem 19. století spolu s rukopisy. Nejstarší texty pocházejí z 5. století př. Kr. Nálezy umožňují sledovat vznik vokalizovaných textů. Jsou rozptýleny do mnoha knihoven např. v Cambridge a Manchesteru.\n"}
{"id": "1358680", "url": "https://cs.wikipedia.org/wiki?curid=1358680", "title": "Neuquenraptor", "text": "Neuquenraptor\n\nNeuquenraptor (\"lupič z provincie Neuquén\") byl rod menšího dromaeosauridního teropodního dinosaura, který žil před asi 89 miliony let (svrchní křída, stupeň coniak) na území dnešní argentinské Patagonie (nedaleko města Plaza Huincul). Tento rod náleží do podčeledi Unenlagiinae, spolu s několika dalšími druhy.\n\nFosilie tohoto dinosaura byly objeveny v lednu roku 1996 v sedimentech souvrství Portezuelo, pocházejících z období geologického stupně coniak, což odpovídá stáří zhruba 89 milionů let. V roce 1997 byl tento dinosaurus neformálně označen jako \"Araucanoraptor argentinus\" a o dva roky později byl provizorně zařazen do čeledi Troodontidae. Roku 2005 byl formálně popsán jako \"Neuquenraptor argentinus\" a zařazen do podčeledi Unenlagiinae. Holotyp nese označení MCF-PVPH 77 a jde o fragmentární fosilii levé dolní končetiny, obratlů a několika dalších kostních fragmentů.\n\n\"Neuquenraptor\" byl relativně malý dravý dinosaurus, dosahující délky kolem 1,8 metru a hmotnosti přibližně 20 kilogramů. Byl tak nicméně podstatně větší, než například jeho blízký příbuzný rodu \"Buitreraptor\". Stejně jako ostatní unenlagiini byl i \"Neuquenraptor\" pravděpodobně opeřený a dokázal poměrně rychle běhat.\n\"Neuquenraptor\" patřil do podčeledi Unenlagiinae v rámci čeledi Dromaeosauridae, blízce příbuznými rody mu byly například \"Rahonavis\", \"Austroraptor\", \"Buitreraptor\" a \"Unenlagia\".\n\n"}
{"id": "1358691", "url": "https://cs.wikipedia.org/wiki?curid=1358691", "title": "Polyjahvismus", "text": "Polyjahvismus\n\nPolyjahvismus je pojem spojený s tezí, že v severním království a Judsku mohlo v době královské existovat množství lokálních božstev s názvem JHVH. Název polyjahvismus byl poprvé použit Herbertem Donnerem roku 1973. Výchozím bodem tvrzení jsou nápisy z Kúntílet Adžrúd, ve kterých je boží jméno spojeno s názvy míst (např. JHVH z Témanu). Nejdůležitější podobou jahvismu jsou JHVH ze Samaří a JHVH z Jeruzaléma jako státní bohové. Šema Jisrael (Dt 6,4) měla podle této teorie být namířena proti pluralismu víry v JHVH.\n"}
{"id": "1358692", "url": "https://cs.wikipedia.org/wiki?curid=1358692", "title": "Hradní duo", "text": "Hradní duo\n\nHradní duo je rakovnická folkrocková skupina, která vystupuje od roku 1993.\n\n\n\n\n\n"}
{"id": "1358693", "url": "https://cs.wikipedia.org/wiki?curid=1358693", "title": "Nemërçkë", "text": "Nemërçkë\n\nNemërçkë nebo Doúsko (\"Δούσκο\") je pohoří na jihovýchodě Albánie (okres Përmet a okres Gjirokastër), zasahující částečně také na území Řecka (regionální jednotka Ioánnina). Je součástí horského systému Trëbëshinj-Dhëmbel-Nemërçka. Hlavní hřeben se táhne ze severozápadu na jihovýchod v délce 22 km, nejvyšší horou je Maja e Papingut dosahující nadmořské výšky 2482 m. Pohoří je tvořeno antiklinálou z období triasu, převládajícími horninami jsou flyš a vápenec. Lidské osídlení je velmi řídké, svahy jsou pokryty bukovými lesy a pastvinami. Strmé východní srázy Nemërçkë, dosahující převýšení až dva tisíce metrů nad údolím řeky Vjosy, jsou vyhledávány horolezci. Časté jsou laviny.\n\n"}
{"id": "1358700", "url": "https://cs.wikipedia.org/wiki?curid=1358700", "title": "Stéla z Tel Danu", "text": "Stéla z Tel Danu\n\nStéla z Tel Danu pochází z 2. pol. 9. stol. př. Kr., byla nalezena roku 1993 v Tel Danu a obsahuje neúplný nápis, který byl zrekonstruován izraelskými archeology. Aramejský vládce Chazael se v textu chlubí vítězstvím nad Izraelem. Tvrdí, že zabil izraelského krále \"z domu Davidova\". Nález svědčí o existenci královské rodové linie odvozené od krále Davida. Jedná se zřejmě o judského Achazjáše a izraelského Jórama. Neshoduje se však s biblickým tvrzením 2 Kr 9,14-27, že důvodem smrti králů byl státní převrat iniciovaný vojevůdcem Jehú.\n\nNásledující text je hebrejskou transkripcí badatelů A. Birana a J. Naveha. Prázdné hranaté závorky označují poškozený nebo chybějící text:\n\n1. [ ]א]מר.ע[ ]וגזר ]\n\n2. [ ]אבי.יסק[.עלוה.בה]תלחמה.בא--- ]\n\n3. וישכב.אבי.יהך.אל[.אבהו]ה.ויעל.מלכי[ יש]\n\n4. ראל.קדם.בארק.אבי[.ו]המלך.הדד[.]א[יתי]\n\n5. אנה.ויהך.הדד.קדמי[.ו]אפק.מן.שבע[ת---]\n\n6. י.מלכי.ואקתל.מל[כן.שב]ען.אסרי.א[לפי.ר]\n\n7. כב.ואלפי.פרש.[קתלת.אית.יהו]רם.בר[אחאב.]\n\n8. מלך.ישראל.וקתל[ת.אית.אחז]יהו.בר[יהורם.מל]\n\n9. ך.ביתדוד.ואשם.[אית.קרית.הם.חרבת.ואהפך.א]\n\n10. ית.ארק.הם.ל[ישמן ]\n\n11. אחרן.ולה[... ויהוא.מ]\n\n12. לך.על.יש[ראל... ואשם.]\n\n13. מצר.ע[ל. ]\n"}
{"id": "1358704", "url": "https://cs.wikipedia.org/wiki?curid=1358704", "title": "Asymetrická syntéza", "text": "Asymetrická syntéza\n\nAsymetrická syntéza , také nazývaná enantioselektivní syntéza, je druh chemické syntézy. IUPAC ji definuje jako chemickou reakci (nebo řadu reakcí), v níž j ve výchozí látce obsaženo jedno nebo více center chirality a při níž vznikají stereoizomerní (enantiomerní nebo diastereomerní) produkty v rozdílných množstvích. Zjednodušeně jde tedy o metodu syntézy, při níž je upřednostňován vznik určitého enantiomeru nebo diastereomeru.\n\nEnantioselektivní syntéza je důležitým procesem v moderní chemii a je zvlášť důležitá při výrobě léčiv, jelikož různé enantiomery či diastereomery často mají různou biologickou aktivitu.\n\nMnoho stavebních prvků biologických systémů jako jsou sacharidy a aminokyseliny se v organismech tvoří pouze v jedom enantiomeru. Organismy tak mají vysokou míru chemické chirality a často různě reagují na odlišné izomery dané sloučeniny. Příklady této selektivity jsou:\n\n\nNěkteré enantioselektivní syntézy mají velký význam avšak je obtížné takové syntézy dosáhnout. Enantiomery mají shodné hodnoty standardní slučovací entalpie a entropie a tak by se v neřízených procesech měly tvořit ve stejném množství - za vzniku racemické směsi. Enantiomerní syntézu lze provést za použití chirální látky, která v přechodném stavu upřednostňuje tvorbu jednoho izomeru před tvorbou jiného. Toto ovlivňování se nazývá asymetrická indukce a příslušná chirální látka může být substrát, reaktant nebo katalyzátor a může také pocházet z okolního prostředí; funguje tak, že sníží aktivační energii potřebnou pro tvorbu jednoho z enantiomerů.\n\nEnantioselektivita se často popisuje poměry rychlostí enantiodiferenciačních kroků—okamžiků, kdy se reaktant přemění v jeden z enantiomerních produktů. Rychlostní konstanta \"k\" dané reakce je funkcí její aktivační energie, občas nazývané \"energetická\" nebo \"aktivační bariéra\", a je závislá na teplotě. Za použití Gibbsovy volné energie energetické bariéry, ΔG*, je relativní rychlost vzniku jednotlivých enantiomerů při teplotě T následující:\n\nTato teplotní závislost vytváří rozdíl v rychlostech příslušných reakcí a enantioselektivita je tedy při nižší teplotě větší. I malé rozdíly v aktivační energii mohou mít vést k zaznamenatelnému výsledku.\n\nEnantioselektivní katalyzátory (tradičně označované jako asymetrické katalyzátory) jsou obecně chirální komplexní sloučeniny. Katalýza je účinná u širší skupiny reakcí než jakákoliv jiná metoda enantioselektivní syntézy. Většina enantioselektivních katalyzátorů má největší účinnost při malých hodnotách poměru substrát/katalyzátor. Díky jejich vysoké účinnosti jsou často vhodné pro syntézy v průmyslovém měřítku i když jsou drahé. Příkladem syntézy s použitím enantioselektivních katalyzátorů je asymetrická hydrogenace, která se používá k redukci řady funkčních skupin.\n\nVe vývoji nových katalyzátorů výrazně převažuje vývoj nových tříd ligandů. Některé ligandy, často nazývané „privilegované ligandy“, jsou účinné u velkého počtu reakcí; příklady takových ligandů jsou BINOL, Salen a bisoxazolinové ligandy. Celkově ovšem existuje jen několik málo katalyzátorů, které lze použít u více než jednoho typu asymetrických reakcí; například Nojoriho asymetrická hydrogenace s BINAP/Ru vyžaduje β-keton, zatímco jiný katalyzátor, BINAP/diamin-Ru, funguje rovněž s α,β-alkeny a aromatickými sloučeninami.\n\nChirální pomocník je organická sloučenina, která se spáruje s výchozí látkou za vzniku nové sloučeniny, která může projít enantioselektivními reakcemi přes vnitromolekulární asymetrickou indukci.. Na konci reakce je pomocník odstraněn za podmínek, které nevyvolávají racemizaci produktu a obvykle je pro další použití obnoven.\n\nChirální pomocníky je třeba, aby byly účinné, používat ve stechiometrickém množství a vyžadují navíc další kroky pro připojení a následné odstranění. V některých příkladech jsou však na nich založené jediné dostupné stereoselektivní metody a tyto reakce jsou univerzální a dobře prozkoumané, což umožňuje použít nejúčinnější způsob získání enantiomernš čistých produktů. Produkty těchto reakcí jsou navíc diastereomery, díky čemuž je lze snadno oddělit metodami jako jsou sloupcová chromatografie nebo krystalizace.\n\nPři biokatalýze se používají biomolekuly (konkrétně izolované enzymy) nebo živé buňky k provádění chemických reakcí. Výhody těchto reaktantů spočívají ve velmi vysoké enantiomerové a reaktantové selektivitě, stejně jako v mírných reakčních podmínkách a minimálním dopadu na životní prostředí. Biokatalyzátory se častěji používají v průmyslu než v akademickém výzkumu; například při výrobě statinů. Vysoká specifita reaktantu může být problematická a často je třeba vyzkoušet mnoho biokatalyzátorů, než je nalezen nejúčinnější.\n\nOrganokatalýza je druh katalýzy, kdy se rychlost reakce zvyšuje působením organických sloučenin obsahujících uhlík, vodík, síru a/nebo jiné nekovové prvky. Je-li organický katalyzátor chirální, může být dosaženo enantioselektivní syntézy, například mnoho reakcí vytvářejících vazbu uhlík-uhlík se stává enantioselektivními za přítomnosti prolinu; takovou reakcí je mimo jiné aldolová reakce.\n\nV organokatalýze se jako chirální katalyzátory často využívají přírodní sloučeniny a sekundární aminy, které nejsou drahé a jsou šetrné k životnímu prostředí, protože neobsahují kovy.\n\nAlternativami enantioselektivní syntézy často zahrnují izolaci jednoho enantiomeru z racemické směsi některou z mnoha metod. V případech, kdy jsou levnější a méně časově náročné (nebo existuje využití pro oba enantiomery), může být tento postup výhodnější.\n\nDva enantiomery téže látky mají kromě optické otáčivosti stejné fyzikální vlastnosti jako jsou teploty tání a varu a polarita. To způsobuje, že se v chromatografii na tenké vrstvě pohybují se stejným R a mají stejné retenční časy v vysokoúčinné kapalinové chromatografii (HPLC) a plynové chromatografii (GC). Shodují se také jejich NMR a infračervená spektra.\n\nZ těchto důvodů může být velmi obtížné určit, jaký proces vytváří jediný enantiomer (a o který z možných jde) stejně jako oddělit tyto enantiomery z produktů reakce, která není zcela enantioselektivní. Enantiomery téže sloučeniny však mají rozdílné chování v přítomnosti další chirální látky a toho lze využít k jejich oddělení a analýze.\n\nEnantiomery mají rozdílný pohyb na chirálních médiích jako jsou křemen nebo standardní média, která byla chirálně modifikována. Tato skutečnost je základem chirální sloupcové chromatografie, kterou lze v malém měřítku použít k oddělení pomocí plynové chromatografie nebo HPLC a ve velkém měřítku na rozdělení chirálně nečistých materiálů. Tato metoda však vyžaduje velká množství dalších chirálních látek, což může být nákladné. Běžnou alternativou je použití chirálních derivačních činidel k přeměne enantiomerů na diastereomery, v podstatě stejným způsobem jako při použití chirálních pomocníků. Diastereomery mají rozdílné fyzikální vlastnosti a mohou tak být odděleny a analyzovány běžnými metodami. Zvláštním druhem chirálních derivačních činidel jsou chirální oddělovací činidla, která se používají v NMR spektroskopii stereoizomerů, často fungují na principu tvorby chirálních komplexů se sloučeninami europia jako jsou Eu(fod) a Eu(hfc).\n\nPřevaha jednoho enantiomeru látky může být rovněž určena za použití některých optických metod. Nejstarší takovou metodou je použití polarimetru ke srovnání optické otáčivosti dané směsi s jinou směsí o známém složení. Rovněž je možné použít UV-VIS spektroskopii stereoizomerů s využitím Cottonova jevu.\n\nJednou z nejpřesnějších metod určení chirality sloučeniny je určení její absolutní konfigurace pomocí rentgenové krystalografie, přičemž je však potřeba připravit vhodný monokrystal.\n\nRoku 1815 ukázal francouzský lékař Jean-Baptiste Biot, že některé látky mohou stáčet rovinu polarizovaného světla (tato vlastnost se nazývá optická aktivita). Příčina tohoto jevu nebyla známa do roku 1848, kdy Louis Pasteur navrhl, že má molekulární základ vycházející z určité formy asymetrie; označení chiralita zavedl William Thomson o rok později.\n\nSamotný původ chirality byl plně popsán v roce 1874, kdy Jacobus Henricus van 't Hoff a Joseph Le Bel nezávisle na sobě navrhli čtyřstěnnou geometrii uhlíku. Předchozí strukturní modely byly dvourozměrné a van 't Hoff s Le Belem předpokládali, že uspořádání skupin kolem tohoto čtyřstěnu by mohlo určovat optickou aktivitu sloučeniny, což se dnes nazývá Le Belovo–van't Hoffovo pravidlo.\n\nRoku 1894 Hermann Emil Fischer vytvořil pojem asymetrická indukce, jímž popsal jako selektivní tvorbu glukózy v rostlinách jako ovlivněnou opticky aktivními složkami v chlorofylu. Rovněž sám úspěšně provedl první enantioselektivní syntézu, pomocí enantioselektivně prodlužovanách sacharidů (nazvanou Kilianiho–Fischerova syntéza).\n\nPrvní enantioselektivní syntéza je nejčastěji připisována Willymu Marckwaldovi z Humboldtovy univerzity v Berlíně, jde o brucinem katalyzovanou enantioselektivní dekarboxylaci kyseliny 2-ethyl-2-methylmalonové popsanou roku 1904. Při reakci vzniká mírný o něco více (−) formy vzniklého produktu, kyseliny 2-methylmáselné, než (+) formy; tato látka je rovněž přirozenou součástí postranního řetězce lovastatinu vytvářenou příslušnou diketidsyntázou (LovF) v průběhu jeho biosyntézy - jedná se tedy o první zanamenanou enantioselektivní úplnou syntézu („první příklad asymetrické katalýzy, enantiotopního výběru a organokatalýzy“) Tato reakce má rovněž historický význam, jelikož v té době hovenmohla být enantioselektivní syntéza vysvětlena pouze pomocí vitalismu. Mnoho výnamných chemiků daného období, jako například Jöns Jacob Berzelius, se domnívalo, že přírodní a umělé sloučeniny jsou zásadně odlišné a že chiralita je jednoduše projevem „životní síly“, která se vyskytuje pouze v přírodních sloučeninách. Marckwald na rozdíl od Fischera provedl enantioselektivní reakci s nechirální, „nepřirozenou“ výchozí látkou, i když s chirálním organickým katalyzátorem.\n\nRozvoj enantioselektivní syntézy byl ze začátku pomalý, hlavně kvůli nedostatku dostupných separačních a analytických metod.\nDiastereomery mají roztdílné fyzikální vlastnosti, což umožňuje oddělení konvenčními postupy, ovšem enantiometry bylo v té době možné oddělit pouze pomocí spontánního rozlišení (kde se enantiomery oddělují během krystalizace) nebo kinetického rozlišení (v tomto případě je jeden z enantiomerů selektivně zničen). Jedinou metodu analýzy enantiomerů tehdy představovalo měření optické aktivity polarimetrem, touto metodou nelze získat údaje o struktuře látky.\n\nPokrok v této oblasti začal v 50. letech 20. století díky chemikům jako byli Robert Burns Woodward a Vladimir Prelog, ale také díky rozvoji nových technik.\nPrvní z nich byla rentgenová krystalografie, která byla v roce 1951 poprvé (Johannesem Bijvoetem) použita k určení absolutní konfigurace organické sloučeniny.\n\nO rok později použil Dalgliesh chirální chromatografii, zde konkrétně papírovou chromatografii, k oddělení chirálních aminokyselin.\nI když nebyl prvním, kdo podobnou separaci provedl, tak správně přiřadil separaci enantiomerů k diferenciálnímu zadržování chirální celulózy.\nTato metoda byla vylepšena roku 1960, kdy Klem a Reed popsali použití chirálně pozměněného silikagelu k chirální HPLC separaci.\n\nI když již bylo známo, že různé enantiomery téhož léčiva mohou mít rozdílné účinky, díky výzkumu, který provedl Arthur Robertson Cushny, tak se s tímto při prvních návrzích a testech léčiv nepočítalo, po událostech kolem thalidomidu se vývoj a schvalování léčiv značně změnily.\n\nThalidomid, poprvé syntetizovaný v roce 1953, byl v letech 1957 až 1962 často předepisován k léčbě ranní nevolnosti, ale brzy bylo zjištěno, že je značně teratogenní, když došlo k více než 10 000 vrozeným vývojovým vadám u novorozenců. V důsledku toho se v mnoha zemích zpřísnila pravidla pro testování a schvalování léčiv.\n\nPrvní výzkumy teratogenního mechanismu, prováděné na myších, ukázaly, že jeden izomer thalidomidu má teratogenní účinky, zatímco druhý má veškerou terapetickou aktivitu. Tato domněnka byla později vyvrácena, ovšem vedla ke zvýšení významu chirality při vývoji léčiv, což vedlo k nárůstu výzkumu\nmetod enantioselektivní syntézy.\n\nCahnova–Ingoldova–Prelogova pravidla priority, publikovaná v roce 1966, umožnila snazší a přesnější popis enantiomerů.\nVe stejném roce byla provedeno první úspěšné oddělení enantiomerů plynovou chromatografií, což bylo důležité při rozvoji tehdy používané technologie.\n\nWilliam Standish Knowles, Rjódži Nojori a Karl Barry Sharpless objevili kovy katalyzovanou enantioselektivní syntézu, za tento objev získali roku 2001 Nobelovu cenu za chemii. Knowles a Nojori v roce 1968 nezávisle na sobě objevili asymetrickou hydrogenaci. Knowles nahradil nechirální trifenylfosfinové ligandy ve Wilkinsonově katalyzátoru chirálními fosfanovými ligandy. Tyto experimentální katalyzátory byly zapojeny do reakce, v níž se objevil 15procentní přebytek jednoho z enantiomerů. Knowles byl rovněž prvním, kdo použil kovy katalyzovanou enantioselektivní syntézu v průmyslové výrobě; při práci pro Monsanto vyvinul enantioselektivní hydrogenační krok k výrobě -DOPA za použití DIPAMPu jako katalyzátoru:\n\nNojori vymyslel komplex mědi s chirální Schiffovou bází jako ligandem, který použil k mezimolekulární kovem katalyzované karbenoidové cyklopropanaci styrenu. Společně s Knowlesovými poznatky byly Nojoriho hodnoty enantiomerního přebytku u těchto ligandů první generace nízké: poze 6 %. Pokračující výzkum však vedl k rozvoji Nojoriho asymetrických hydrogenačních reakcí.\nSharpless během 70. a 80. let doplnil tyto redukční reakce vyvinutím řady asymetrických oxidací (Sharplessovy epoxidace, asymetrické dihydroxylace a oxyaminace). První z těchto reakcí byla oxyaminace s použitím oxidu osmičelého.\n\nVe stejné době byly objeveny analýzy chirálních sloučenin pomocí NMR spektroskopie; v některých se používají chirální derivační činidla jako jsou Mosherova kyselina nebo na europiu založené reaktanty, z nichž je první použitou látkou Eu(DPM).\n\nPoužívání chirálních pomocníků zavedl roku 1978 Elias James Corey. Přibližně ve stejné době byla vyvinuta enantioselektivní organokatalýza, první práce na toto téma zmiňovaly mimo jiné Hajosovu–Parrishovu–Ederovu–Sauerovu–Wiechertovu reakci. Během 80. let se rozšířilo používání enzymaticky katalyzovaných reakcí, a to především v průmyslu; příkladem těchto reakcí je asymetrická hydrolýza esterů prasečí jaterní esterázou. Vznikající technologie genetického inženýrství umožňují přizpůsobení enzymů specifickým procesům a tím i více různých selektivních přeměn, například asymetrickou hydrogenaci prekurzorů statinů.\n"}
{"id": "1358708", "url": "https://cs.wikipedia.org/wiki?curid=1358708", "title": "Stéla z Kurchu", "text": "Stéla z Kurchu\n\nStéla z Kurchu se dnes nachází v Britském muzeu v Londýně. Jedná se o zprávu asyrského vladaře Salmanasara, která popisuje asyrské tažení roku 853 př Kr., kdy došlo k bitvě Asyřanů se spojenými menšími armádami vedenými Hadadeserem z Damašku. Spojencům se podařilo zastavit průnik asyrské armády na jih. Jako jeden ze spojenců Hadadesera je uveden izraelský král Achab.\n"}
{"id": "1358710", "url": "https://cs.wikipedia.org/wiki?curid=1358710", "title": "Emmanuel Villaume", "text": "Emmanuel Villaume\n\nEmmanuel Villaume (* 1964 ve Štrasburku) je francouzský dirigent. Byl šéfdirigentem mnoha významných světových orchestrů, od září 2015 je šéfdirigentem Pražské komorní filharmonie. \n\nV listopadu 2014 byl jmenován šéfdirigentem PKF – Prague Philharmonia. od dubna 2013 umělecký ředitel Dallaské opery a od září 2015 je šéfdirigentem Pražské komorní filharmonie. V letech 2000 až 2010 byl uměleckým šéfem Spoleto Festival USA v Charlestonu, v letech 2008 až 2013 řídil Slovinský národní orchestr a Slovenskou filharmonii v Bratislavě v letech 2009 až 2016.\n\nVillaume je držitelem čestného doktorátů Indianapoliské univerzity.\n\n"}
{"id": "1358711", "url": "https://cs.wikipedia.org/wiki?curid=1358711", "title": "Obrácené nun", "text": "Obrácené nun\n\nObrácené nun () je vzácný glyf použitý v klasické hebrejštině. Jedná se o zrcadlově převrácené písmeno nun. O jeho funkci v textech se vedou spory. Objevuje se v masoretském textu a v Tanachu se nachází na devíti místech. Konkrétně se týká knihy Numeri (10,35–36) a Žalmů.\nMůže se jednat o hebrejskou zkratku \"naqud\" = \"bodováno\", což naznačuje výhradu k uvedenému starozákonnímu textu. V prvním případě se uvažuje také o možném přehození pořadí veršů při srovnání s řeckou Septuagintou.\n"}
{"id": "1358737", "url": "https://cs.wikipedia.org/wiki?curid=1358737", "title": "Kostel Prozřetelnosti Boží (Koňákov)", "text": "Kostel Prozřetelnosti Boží (Koňákov)\n\nKostel Prozřetelnosti Boží v Koňákově je filiální kostel, který se nachází v Českém Těšíně-Koňákově Okres Karviná. Kostel byl zapsán do seznamu kulturních památek ČR.\n\nSnaha o postavení kostela v Koňákovicích sahá až do roku 1820, kdy je doložena žádost. Další záznam pochází z roku 1854. Až v roce 1860 byly vydáno kladné stanovisko k výstavbě kostela Krajským zemským úřadem v Opavě. Základní kámen byl položen a posvěcen 20. července 1861 a stavební práce pod vedením radního Jana Franka byly ukončeny 1. července 1863. Projekt vypracoval stavitel Schweda. Náklady činily 3000 zlatých, na stavbu přispěl například arcikníže Albrecht pozemkem pro kostel a hřbitov o výměře 700 m, páter Józef Pociorek věnoval 1200 zlatých, vratislavský biskup 400 zlatých. Kostel vysvětil 9. září 1863 generální vikář v Těšíně P. Antonín Helm. Kostel byl zasvěcen Prozřetelnosti Boží (latinsky: \"Providentia Dei\"). Od roku 1993 patří pod římskokatolickou farnost Český Těšín, která je spravována Tovaryšstvem Ježíšovým.\n\nFiliální kostel Prozřetelnosti Boží je jednolodní zděná orientovaná stavba s hranolovou věží vestavěnou do západního průčelí. Loď je uzavřena trojbokým závěrem. Na severní straně kněžiště je přistavěna malá sakristie. Prolomená okna v lodi, kněžišti a věži mají půlkruhový záklenek. Sedlová střecha je krytá plechem. Fasáda je členěna pilastry a profilovanou korunní římsou. Věž v průčelí vystupuje v mírný rizalit, je ukončena cibulovitou střechou s lucernou a makovicí. Stavba představuje prostou venkovní architekturu pozdně barokního klasicismu. V roce 1863 byl těrlickým farářem zakoupen zvon.\n\nHlavní oltář je barokní. Kruchta je nesena železnými sloupy, zaklenuta plackami mezi pasy. Loď je zakenuta plackou na pasy a kněžiště je zaklenuto pruskou klenbou. Pasy nasedají na polopilíře s římskou hlavicí. Varhany zakoupil v roce 1863 radní Jan Franek. V roce 1959 byl mobiliář doplněn ze rušeného kostela v Těrlicku (křtitelnice, sochy apoštolů sv. Petra a Pavla, lavice a dlažba). V kněžišti jsou sochy nejsvětější Srdce Pána Ježíše a Neposkvrněné Srdce Panny Marie věnované farníky. U vchodu do kostela je socha sv. Antonína.\n\nSochy apoštolů se nacházejí na pilířích vstupní hřbitovní brány. Jsou provedené z pískovce ve velikosti jednoho metru. Patří k ojedinělému souboru 12 apoštolů původně umístěných kolem kostela sv. Petra z Alkantary v Karviné-Dolech. V roce 1959 byly přeneseny z Těrlicka ze likvidovaného kostela. Jejich datace je třetí čtvrtina 19. století. Obě sochy byly restaurovány v roce 2016.\n\nSocha apoštola (sv. Petr) – Světec drží v pravé ruce klíč(?) a v levé otevřenou knihu.\n\nSocha apoštola (sv. Pavel?) – tvoří protějšek plastice sv. Petra. U této však vzhledem k nečitelnosti popisku na soklíku a nejednoznačnosti atributů není jednoznačná identifikace apoštola. Jiné zdroje uvádějí, že jde o sochy světců Matouše a Filipa.\n\n"}
{"id": "1358743", "url": "https://cs.wikipedia.org/wiki?curid=1358743", "title": "Krchleby (Pardubice)", "text": "Krchleby (Pardubice)\n\nKrchleby jsou zaniklou vsí, dnes součástí Lánů na Důlku, místní části Pardubic.\n\nExistence vsi Krchleby spolu s již zaniklou stejnojmennou tvrzí, ke které patřila, je známa od čtrnáctého století. Nacházela se mezi Lány na Důlku a Srnojedy podél Podolského potoka nedaleko jeho soutoku s Labem mezi třemi dnes již zaniklými rybníky. V roce 1843 měly Krchleby osm domů a 62 obyvatel. Ves postupně splynula s nedalekými Lány a stala se jejich východní částí. Název je dosud uváděn v mapách, je jím označena i zdejší zastávka pardubické městské autobusové dopravy.\n\n\n"}
{"id": "1358744", "url": "https://cs.wikipedia.org/wiki?curid=1358744", "title": "Bystrík Režucha", "text": "Bystrík Režucha\n\nBystrík Režucha (14. ledna 1935 v Bratislavě – 16. srpna 2012 tamtéž) byl slovenský dirigent a vysokoškolský pedagog. \n\nV letech 1984–1989 byl Bystrík Režucha byl šéfdirigentem Slovenské filharmonie.\n\n"}
{"id": "1358746", "url": "https://cs.wikipedia.org/wiki?curid=1358746", "title": "Krchleby (tvrz)", "text": "Krchleby (tvrz)\n\nTvrz Krchleby je společně se stejnojmennou vesnicí připomínána od čtrnáctého století. V roce 1323 je zmiňován Beneš z Krchleb. V roce 1346 je zaznamenán její prodej Janem Žákem z Krchleb Janovi a Jiříkovi z Ohnišťan. Roku 1502 byla prodána městu Chrudim, kterému ale byla v roce 1547 odňata za účast na stavovském odboji. Rok poté jí koupil Jan z Pernštejna a přičlenil k pardubickému panství. Tím ovšem ztratila svou funkci a v sedmnáctém století zanikla. Zbytky tvrziště přetrvaly až do období po druhé světové válce, kdy byly rozorány během kolektivizace.\n\nTvrz spolu se vsí stála mezi třemi dnes již zaniklými rybníky napájenými Podolským potokem resp. jeho přítoky z nichž jeden nesl název \"Tvrzný\". Jejich vodou bylo možné zatápět obranný příkop obklopující val o vejčitém půdorysu a dokonce i vnitřní prostory tvrze. Vejčitý půdorys objektu je na letecké mapě stále viditelný na jihovýchodním okraji vsi. Uvnitř valu se nacházely dvě nezatápěné vyvýšeniny se dvěma budovami, jednou kulatou a jednou hranatou. Podle představ historiků mohly být obě budovy propojeny dřevěnou lávkou či mostem. Na tvrzišti byl nalezen meč ze 13. nebo 14. století.\n\n\n"}
{"id": "1358752", "url": "https://cs.wikipedia.org/wiki?curid=1358752", "title": "Paola Espinosová", "text": "Paola Espinosová\n\nPaola Milagros Espinosa Sánchez (* 31. července 1986 La Paz) je mexická reprezentantka ve skocích do vody. Pochází ze státu Baja California Sur, ale vyrůstala v Ciudad de México, je absolventkou Universidad Anahuac. Na olympiádě 2008 získala bronzovou medaili v synchronizovaných skocích z desetimetrové věže spolu s Tatianou Ortizovou, na olympiádě 2012 obsadila ve stejné disciplíně druhé místo, tentokrát spolu s Alejandrou Orozcovou. Na mistrovství světa v plavání 2009 vyhrála individuální soutěž ve skoku z desetimetrové věže, na MS 2003 získala bronz v synchronizovaných skocích z třímetrového prkna (spolu s Laurou Sánchezovou) a na MS 2011 bronz ve skoku z věže. Je rovněž osminásobnou vítězkou Panamerických her a trojnásobnou vítězkou Středoamerických a karibských her. Na Univerziádě získala pět zlatých, čtyři stříbrné a pět bronzových medailí.\n\n"}
{"id": "1358760", "url": "https://cs.wikipedia.org/wiki?curid=1358760", "title": "Blatník (hrad)", "text": "Blatník (hrad)\n\nHrad Blatník vznikl na konci třináctého nebo začátkem čtrnáctého století v severně od dnes již rovněž neexistující stejnojmenné vesnice nedaleko původního koryta Labe. Poprvé připomínán je roku 1339, kdy byl majitelem Ctibor z Blatníka. Mezi lety 1349 až 1377 je v majetku jedné z větví pánů z Cimburka, poté přechází do majetku Opatovického kláštera. Přesný důvod zániku není znám. Snad byl společně se vsí i klášterem vypálen během husitských válek, pravdou je, že v patnáctém stolení již nejsou hrad ani ves nikde uváděny. Název si ještě po nějakou dobu udržel tzv. \"Blatnický přívoz\" přes nedaleké Labe.\n\nAugust Sedláček jej popisuje jako malý vodní hrad. Přes vodní příkop se vstupovalo nejdříve do předhradí s dvorem v jehož zadní části se nacházela okrouhlá věž. Z ní vedl dlouhý dřevěný most k severněji umístěné čtverhranné věži, kde bylo sídlo majitele hradu. Okolí hradu a prostor mezi oběma věžemi byl zaplaven. Dnes se areál bývalého hradu nachází v nepřístupném prostoru chemických závodů a nic se z něj nedochovalo.\n\n\n"}
{"id": "1358764", "url": "https://cs.wikipedia.org/wiki?curid=1358764", "title": "Kostel tří svatých (Innsbruck)", "text": "Kostel tří svatých (Innsbruck)\n\nJe zasvěcen svatému Rochovi, Pirminovi, Šebestiánovi a Alexiji z Edessy. Budova je památkově chráněna.\n\nKdyž v 17. století postihl Innsbruck mor, morový kaplan Melchior Köstlan a morový lékař Paul Weinhart přesvědčili občany, že pouze výstavba nového kostela by ho mohla ukončit. Dne 21. září 1611 byla schválena stavba kostela na počest morových patronů Šebestiána, Pirmina a Rocha. Byl postaven v tehdejším Kohlstattu mimo městské hradby, kde byla nemocnice pro oběti moru. Po schválení princem Maximilianem III. a biskupem v Brixenu Christophem Andrease von Spaur byl položen základní kámen 12. dubna 1612. Díky velkému daru Maximiliana III., města a občanů byla stavba dokončena rychle a zasvěcena 13. října 1613. Věž byla pravděpodobně postavena jen o dva roky později.\n\nOd roku 1745 do roku 1750 byl kostel přestavěn v rokokovém stylu. V roce 1785 sem byl přenesen votivní obraz sv. Alexija z opuštěného kostela sedmi kaplí, a stal se čtvrtým patronem kostela. Od roku 1860 do roku 1863 byl kostel rekonstruován a rozšířen. Podle plánů Antona Gepperta byl rozšířen o vstupní halu a byla upravena fasáda. Věž byla zdvižena a dřevěná šindelová střecha byla nahrazena střešní taškou. Během druhé světové války byl kostel poškozen bombami a stropní fresky vniknutím vody. V padesátých letech byly obnoveny fresky a věž. Od roku 2010 do roku 2013 byl kostel rozsáhle renovován a do značné míry se obnovil vzhled z roku 1860. Přesně 400 let po prvním zasvěcení vysvětil biskup Manfred Scheuer 13. října 2013 oltář po dokonalé obnově kostela.\n\nBudova je orientována na jih. Z hřbitova, který kdysi obklopoval kostel, se zachovala arkáda. Novorománská fasáda je bohatě zdobena. Mozaika z roku 1900 ukazuje čtyři církevní patrony a nad nimi Mariii s dítětem. Návrh vytvořil Philipp Schumacher. Uvnitř je světlá hala, která je pokryta klenbou. Rocaillové štuky a stropní fresky byly vytvořeny v roce 1750 Johannem Michaelem Stricknerem. Tři rokokové oltáře ze štukových mramorů a kazatelna Johanna Bartlma Gratla pocházejí ze stejného období. Hlavní oltář ukazuje tři církevní patrony, levý oltář Marii od Johanna George Dominika Grasmaira (1747), pravý oltář Ježíšův křest od Melchiora Stelzleho (1614).\n"}
{"id": "1358772", "url": "https://cs.wikipedia.org/wiki?curid=1358772", "title": "Johann Nepomuk Horák", "text": "Johann Nepomuk Horák\n\nJan Nepomuk Horák (11. dubna 1815 Milotice – 1870 Vídeň) (také Johann Nepomuk Horrak) byl rakouský malíř podobizen a žánrů.\n\nO jeho životě a díle toho není příliš známo. Narodil se v Miloticích patrně 11. dubna 1815 (ten den byl pokřtěn) do rodiny vojáka-kaprála Františka Horáka a jeho manželky Marianny, roz. Hanáčkové z Napajedel.\n\nAbsolvoval Akademii výtvarných umění ve Vídni. V hlavním městě monarchie pak působil ve 40. a 50. letech 19. století, kdy jsou v období let 1850-1855 doložena jeho díla na výstavách Rakouského uměleckého spolku. S Miloticemi zůstal spojen minimálně skrze osoby zdejších majitelů panství, neboť pro rodinu Hardeků vytvořil sérii podobizen členů její rodiny. Jeho portréty přitahovaly další umělce, jako byl jeho krajan František Barbarini.\n\nPo roce 1855 odešel do Londýna, kde byla jeho díla k vidění v letech 1858, 1862 a 1867 na výstavách Royal Academy of Arts. Přechodně pobýval také v Římě.\n\nZemřel v roce 1870 ve Vídni. Jeho malby se nacházejí ve sbírkách mnoha rakouských, českých i britských muzeí a dodnes se objevují i na veřejných aukcích.\n\n\nLUNGA, Václav. \"S paletou a štětcem v ruce - Karel Josef Adolf a Jan Nepomuk Horák\". In: \"Malovaný kraj: národopisný a vlastivědný časopis Slovácka.\" Roč. 52, č. 2 (2016), s. 10-11.\n"}
{"id": "1358776", "url": "https://cs.wikipedia.org/wiki?curid=1358776", "title": "Dlaždič", "text": "Dlaždič\n\nDlaždič je řemeslník, který dláždí ulice a provádí dlažbu, čili pokládku či opravu dlažby. Na připravený podklad pokládá dlažební kostky, dlaždice či dlaždičky do písku, nebo je lepí k podkladu. Historicky jsou dlážděné ulice známy již například ze Starověkého Řecka, což dokládá stáří tohoto řemesla.\n\nDříve měly celou výstavbu cest včetně úmorného roztloukání kamení na starosti cestáři, v dnešní době asfaltových povrchů na silnicích spíše asfaltéři. Obkladovou dlažbu pokládá obkladač.\n\nV Čechách bylo toto řemeslo ve třináctém století novinkou, bylo zde jen několik málo mistrů dlaždičů a dláždila se převážně náměstí. Privilegim ungeltu Lounským roku 1355, Hradec Králové a Most 1354, Polička 1360, Německý Brod 1361, Budějovice 1364 a Domažlice 1370, Staré město Pražské 1330. Obcím, které si polepšily městskou dlažbou a tím \"zapudily smrady a bláta\", poskytoval výhody také Karel IV. Mnoho měst se dláždění dočkalo až v 16. nebo 17. století. Do roku 1419 bylo v Praze sedm dlaždičů (málo jako pokrývačů), řádem z roku 1482 zde byla stanovena mzda za provedenou dlažbu od provazce hotové dlaždičské práce deset míšeňských grošů, v zimě devět (zemský provazec držel 42 loket a dvě pěsti, pět provazců bylo jitro). \n\nPři pokládání dlažby často pracuje v kleči. Používá zejména zednické nářadí, pro pravidelný vzor dlažby pak provázky nebo šablony. Položená dlažba z menších kamenů či dlaždic se nakonec utahuje a vyrovnává pěchem (\"panenkou\"), který postupně nahrazují malé motorové válce.\n\n\nPro dláždění chodníků se v různých městech světa užívá tzv. mozaika, ozdobná dlažba z menších kamenných kostek. V Česku se kostky vyráběly ručně, štípáním odpadových kusů v mramorových, čedičových, nebo žulových lomech. Výhodou mozaiky je kromě krásného vzhledu také propustnost. K nevýhodám patří vyšší cena a menší odolnost, když na dlažbu vjede těžký nákladní automobil a hluk způsobný jízdou po dlažbě. Velké tlaky přenášené na vozovku pomáhá roznášet například vzor vějíře, typický například pro dláždění silnic žulovými kostkami nejen v Česku.\n\nČeské lidové rčení: \"Sprostý jako dlaždič\", dnes vykládáme v souvislosti s vulgárními výrazy, ale spíše má původ v (s)prostém původu řemeslníků, což se ovšem nevylučuje.\n\nSkupina Buty zpívá v písni \"Jednou ráno\" text:\n\n\"Jednou ráno přišel vítr,vzal si střechu i s pokrývačemi s klempířem i s kominíkem.Jenom dláždič zůstal dole.\"\n\n\"Zůstal dole, chodník dláždil,plival na zem a byl sprostý.Kamarádi někam letí a on tadymusí klečet a on tady musí klečet.\"\n\n\n"}
{"id": "1358777", "url": "https://cs.wikipedia.org/wiki?curid=1358777", "title": "Roxanne Dufterová", "text": "Roxanne Dufterová\n\nRoxanne Dufterová (* 13. února 1992 Kempten (Allgäu)) je německá rychlobruslařka.\n\nOd roku 2008 se účastnila Světového poháru juniorů, v seniorském Světovém poháru debutovala roku 2013. Nejlepších výsledků dosáhla na Mistrovství Evropy 2018, kde získala bronzovou medaili ve stíhacím závodě družstev. Na ME 2018 také byla osmá na trati 1500 m a devátá v závodě na 3 km. Zúčastnila se Zimních olympijských her 2018, kde v závodě na 3000 m skončila na 23. místě, na poloviční distanci se umístila na 24. příčce a ve stíhacím závodě družstev byla šestá.\n\n"}
{"id": "1358781", "url": "https://cs.wikipedia.org/wiki?curid=1358781", "title": "Friedrich Gauermann", "text": "Friedrich Gauermann\n\nFriedrich August Matthias Gauermann (* 20. září 1807, Scheuchenstein, obec Miesenbach - 7. července 1862, Vídeň) byl rakouský krajinář a nejvýznamnější malíř zvířat rakouského biedermeieru.\nFriedrich byl synem malíře krajin, kreslíře a rytce Jacoba Gauermanna (1772-1843). Jeho starší bratr Carl (1804-1829) vystudoval vídeňskou Akademii, ale zemřel ve 24 letech na malárii během studijního pobytu v Itálii. Friedrich se začal zajímat o umění až ve čtrnácti letech a nejprve se vyučil u svého otce. V letech 1822-1827 studoval na Akademii ve Vídni, ale pro jeho pozdější práci mělo větší význam kopírování starých mistrů (Potter, Wouwermann, Ruisdael, Everdingen, Dujardin und Roos) v tamějších sbírkách. \nMalbě krajin se věnoval během dlouhých výletů do Štajerska, Salzburgu a Tyrolska. Podnikl řadu studijních cest (Salzkammergut 1824, 1831, Drážďany 1827, Mnichov 1829, 1834, 1840, Benátky, 1838, 1843). \nVěhlas získal již roku 1824, kdy jako osmnáctiletý představil své dva obrazy zvířat na vídeňské výstavě. Již následujícího roku dostal Friedrich Gauermann zakázky od hraběte Metternicha a francouzského velvyslance Caramana. Zájem kritiků vzbudil rovněž jeho obraz \"Bouře\", vystavený 1929. Jeho obraz \"Rolníci na poli\" byl na vídeňské výstavě považován za nejpozoruhodnější dílo z roku 1834. V následujících letech pracoval pro objednavatele ze šlechtických rodů Colloredo, Esterházy, Liechtenstein, Lobkowitz, Schwarzenberg, Clary, Czernin, Kolowrat, Rohan, Nassau a pro rodiny významných podnikatelů. Roku 1836 byl vybrán jako krajinář do k.k. Akademie der bildenden Künste a roku 1861 se stal členem Kunstlerhaus Wien. \n\nV roce 1838 se oženil s Elizabeth Kurtz. Po roce 1848 se stále častěji vracel do svého rodiště. Zemřel v 54 letech ve vídeňské čtvrti Laimgrube roku 1862. Ve Vídeňském centru je po něm a jeho otci pojmenována ulice. V jeho rodné obci Scheuchenstein byla roku 1912 založena škola, od roku 1963 Gauermannova škola, v níž je od roku 1976 Gauermannovo muzeum. \nGauermann se specializoval na žánrové obrazy venkovského života a divokých zvířat, zasazené do přírodních scenérií. Je považován za jednoho ze zakladatelů vídeňské realistické malby a za nejvýznamnějšího malíře zvířat rakouského biedermeieru. Kromě technické bravury vynikal také jako pečlivý pozorovatel přirozeného života zvířat, který dokázal správně znázornit množství detailů a věrně podat přirozené barvy. Gauermannovo dílo představuje 1185 olejomalb a 174 kreseb. Po jeho smrti bylo 53 obrazů vybraných rakouským Kunstvereinem vydáno jako grafické listy. V následující generaci ovlivnil malíře Josepha Heicke. \n\n\nV textu byly kromě citované literatury užity některé údaje také z anglické a německé Wikipedie.\n"}
{"id": "1358784", "url": "https://cs.wikipedia.org/wiki?curid=1358784", "title": "Gabriele Hirschbichlerová", "text": "Gabriele Hirschbichlerová\n\nGabriele Hirschbichlerová (* 26. prosince 1983 Inzell) je německá rychlobruslařka.\n\nVe Světovém poháru debutovala roku 2005, světových šampionátů se pravidelně účastní od roku 2011. Startovala na Zimních olympijských hrách 2014 (500 m – 34. místo, 1000 m – 26. místo, 1500 m – 30. místo). V premiérovém sprinterském víceboji na Mistrovství Evropy 2017 byla devátá. Na ME 2018 získala bronzovou medaili ve stíhacím závodě družstev a v individuálních startech se třikrát umístila v první desítce. Zúčastnila se Zimních olympijských her 2018, kde v závodě na 1500 m skončila na 12. místě, na trati 1000 m se umístila na 15. příčce a ve stíhacím závodě družstev byla šestá.\n\n"}
{"id": "1358788", "url": "https://cs.wikipedia.org/wiki?curid=1358788", "title": "Eduard III. z Baru", "text": "Eduard III. z Baru\n\nEduard III. z Baru ( \"Édouard III de Bar\", červenec 1377 – 25. října 1415, Azincourt) byl vévoda z Baru.\n\nNarodil se jako třetí syn hraběte Roberta z Baru a Marie, dcery francouzského krále Jana II. Dva starší bratři zahynuli a tak Eduard roku 1411 zdědil po otcově smrti vévodství. Nikdy se neoženil, splodil pár levobočků a společně s bratrem a synovcem padl na bitevní pláni u Azincourtu. Byl pohřben v rodinné nekropoli v kostele sv. Maxima v Bar-le-Duc a nástupcem se stal jeho mladší bratr Ludvík, zasvěcený církvi.\n"}
{"id": "1358789", "url": "https://cs.wikipedia.org/wiki?curid=1358789", "title": "Michelle Uhrigová", "text": "Michelle Uhrigová\n\nMichelle Uhrigová (* 20. ledna 1996) je německá rychlobruslařka.\n\nOd roku 2014 se účastnila Světového poháru juniorů, v seniorském Světovém poháru debutovala roku 2017. Nejlepších výsledků dosáhla na Mistrovství Evropy 2018, kde získala bronzovou medaili ve stíhacím závodě družstev a byla čtvrtá v závodě s hromadným startem. Zúčastnila se Zimních olympijských her 2018, kde v závodě na 1000 m skončila na 31. místě.\n"}
{"id": "1358793", "url": "https://cs.wikipedia.org/wiki?curid=1358793", "title": "Solární tašky", "text": "Solární tašky\n\nSolární tašky, nazývané též fotovoltaické tašky, popř. šindele, mají solární panely navržené tak, aby vypadaly a fungovaly jako běžné střešní materiály, například asfaltové nebo břidlicové tašky, a zároveň vyráběly elektřinu. Solární tašky patří ke zdrojům solární energie zvané fotovoltaika integrovaná do stavební konstrukce (BIPV). \n\nExistuje několik druhů solárních tašek: Patří sem např. pevné panely o délce jedné tašky, které nahradí celou řadu klasických tašek, poté polopevné konstrukce, které obsahují několik křemíkových solárních článků podobných klasickým taškám, a novější systémy používající nejrůznější tenkovrstvé technologie pro solární články, které odpovídají klasickým taškám jak velikostně, tak instalací. Solární tašky vyrábí několik společností, z nichž SolarCity a Tesla jsou dva hlavní výrobci solárních tašek v USA. Mezi další tamní aktivní společnosti patří SunTegra Solar Roof Systems, CertainTeed a Atlantis Energy Systems (asfaltové a břidlicové systémy).\n\nSolární tašky se začaly prodávat v roce 2005. V rozhovoru pro Reuters v roce 2009 mluvčí společnosti Dow Chemical Company odhadl, že jejich vstup na trh se solárními taškami by do roku 2015 mohl přinést příjmy ve výši 5 miliard dolarů a do roku 2020 příjmy 10 miliard dolarů. Jejich solární tašky poprvé vstoupily na trh v říjnu 2011 v Coloradu, ale společnost je přestala prodávat již o pět let později v polovině roku 2016. \n\nV říjnu roku 2016 vstoupily na trh společnosti Tesla a SolarCity. Dnes jsou obě společnosti hlavními prodejci solárních tašek v USA.\n\nSolární tašky jsou fotovoltaické moduly, které zachycují sluneční světlo a přeměňují jej na elektřinu. Většina solárních tašek má rozměry 300 mm × 2180 mm a lze je položit přímo na střešní plátno. Překládají se přes sebe, takže zůstává viditelný pás o rozměrech 130 mm × 2180 mm. Různé modely tašek mají různé montážní požadavky. Některé mohou být položeny přímo na střešní krytiny vedle klasických asfaltových tašek, zatímco jiné potřebují speciální instalaci. \n\nNěkteří výrobci, jako například společnost DOW Chemical Company, používají k přeměně solární energie na elektřinu tenkovrstvé solární technologie, jako je CIGS, které jsou v solárním průmyslu méně běžné než křemíkové články. Jiní výrobci, jako jsou CertainTeed a SunTegra, používají ve svých Apollo II a SunTegra taškách standardní monokrystalické nebo polykrystalické křemíkové solární články. Instalace některých těchto tašek je snazší než instalace tradičních panelů, protože nevyžadují umístění krokví a instalují se podobné jako asfaltové tašky. Solární tašky jsou často na pohled velmi podobné klasickým taškám. Jimi pokryté střechy se proto neliší od klasických střech.\n\nSpolečnost Tesla své solární tašky představila již na konci roku 2016, ale na trh je uvedla až 10. května 2017. Tyto tašky jsou vyráběny v několika stylech, zprvu lez koupit pouze solární tašky v břidlicovém a toskánském stylu, takřka nerozeznatelné od klasických břidlicových a toskánských tašek. Klientovi tedy nebude nic hyzdit střechu. V roce 2018 ale budou k dostání i styly Textured Glass Tile a Smooth Glass Tile. \n\nVzhled ale není to jediné, co je na nich výjimečného. Dalším jejich rysem je velká odolnost. Jak ukázaly laboratorní testy, tyto tašky ze zesíleného skla jsou extrémně odolné proti přírodním živlům, zejména krupobití. Při testech vědci na různé druhy tašek vystřelili ledovou kouli rychlostí 160 km/h. Běžná střešní krytina byla rozmetána na kusy, ale taška od Tesly střet ustála. Průběh testu je zachycen i na video. \n\nTašky Tesla si zájemci mohli objednat již v polovině května 2017, ale pro velký zájem byly ihned vyprodány a s dalším dodáním se čeká až na průběh roku 2018. Tašky lze do vypotřebování kapacity zamlouvat při uhrazení zálohy 930 euro. Firma garantuje záruku po dobu životnosti domu a 30 let na výrobu elektřiny. Cena těchto solárních tašek se pohybuje mezi 5500 a 6000 Kč za m.\n\nNevýhoda tašek je prozatím nižší výkon oproti solárním panelům. Tašky dosahují momentálně výjimečně nominálního výkonu lehce přes 200 Wp, zatímco panely přesahují již 300 Wp. Tašky proto čeká nejspíš ještě dlouhý vývoj za vyšší efektivitou.\n\n"}
{"id": "1358794", "url": "https://cs.wikipedia.org/wiki?curid=1358794", "title": "Melissa Wijfjeová", "text": "Melissa Wijfjeová\n\nMelissa Wijfjeová (* 21. července 1995 Ter Aar) je nizozemská rychlobruslařka.\n\nOd roku 2013 se účastnila Světového poháru juniorů, v seniorském Světovém poháru debutovala roku 2014. Na juniorských světových šampionátech v letech 2014 a 2015 získala čtyři zlaté medaile. Prvního seniorského šampionátu se zúčastnila v roce 2018, kdy na Mistrovství Evropy vyhrála s nizozemským týmem stíhací závod družstev. Na ME 2020 získala bronzovou medaili v závodě s hromadným startem a zlatou medaili ve stíhacím závodě družstev. Ve stíhacím závodě družstev vybojovala stříbro na MS 2020.\n"}
{"id": "1358800", "url": "https://cs.wikipedia.org/wiki?curid=1358800", "title": "Kostel svaté Kateřiny (Tetín)", "text": "Kostel svaté Kateřiny (Tetín)\n\nKostel svaté Kateřiny v Tetíně je nejmenším ze tří kostelů v obci. Byl založen kolem roku 1200 v románském slohu a původně byl zasvěcen svaté Ludmile, jejíž jméno nyní nese barokní kostel stojící v jeho těsné blízkosti. Zvonice, kterou se prochází do ohrazeného prostoru u kostela, pochází z r. 1858. Zde u zdi stojí socha sv. Ludmily od Josefa Maxe z r. 1858. Kamenný kříž zazděný do ohradní zdi původně zdobil střechu kostela. Areál kostela se zvonicí a ohradní zdí je chráněn jako kulturní památka České republiky.\nKostel je též znám pod jménem svaté Kateřiny Alexandrijské.\n\nKostel má presbytář čtvercového půdorysu a obdélníkovou loď. Presbytář má původní křížovou klenbu, plochý strop lodi je z přestavby v 19. století. Na západní straně interiéru je kamenná kruchta podklenutá dvěma křížovými klenbami. Ve zdi za oltářem se zachovalo původní románské okénko. Křídlový oltář pochází z 2. pol. 19. století : na centrálním obrazu je vyobrazena klečící sv. Kateřina a pod ní tetínské kostely (jde o kopii obrazu J. Hellicha), na křídlech jsou obrazy sv. Anny a sv. Ferdinanda, dolní část představuje „Vítězný průvod Ježíškův”. Ve zvonici, která byla přistavěna spolu se schodištěm na kruchtu v rámci úprav v 19. století, se nachází zvon z r. 1496. \n\nZa josefínských reforem byl kostel zrušen, budovu koupila obec a sloužila jako sýpka. Po r. 1849 byla vykoupena z peněz z lidové sbírky a v r. 1858 byl kostel pražským arcibiskupem Bedřichem Schwarzenbergem znovu vysvěcen. \n\n"}
{"id": "1358802", "url": "https://cs.wikipedia.org/wiki?curid=1358802", "title": "Bohland a Fuchs", "text": "Bohland a Fuchs\n\nBohland a Fuchs (též \"Bohland&Fuchs\") je název bývalé továrny na hudební nástroje v Kraslicích v okrese Sokolov. Přesné datum výstavby hlavní tovární budovy není známé, nejspíše to bylo na přelomu 19. a 20. století. Tovární objekty stojí při levém břehu Stříbrného potoka v místech, kde stával starší mlýn, zvaný Räumermühle.\n\nObjekt bývalé továrny je chráněn jako kulturní památka České republiky. \n\nRozmach výroby hudebních nástrojů v Kraslicích umožnilo několik faktorů. Tím prvním byly značné zkušenosti s těžbou a zpracováním rud, především rud mědi. Měděná ruda se těžila a zpracovávala v okolí Kraslic po dobu mnoha století, s vrcholem rozkvětu v 15. až 17. století. Nejrozsáhlejší těžba byla v okolí nedaleké Tisové. Haldy strusky po tavení mědi se nacházejí především v okolí Bublavského potoka. Druhým faktorem byly zkušenosti s výrobou mosazi. Již roku 1720 se v nedaleké Stříbrné připomíná manufaktura na výrobu mědi a mosazi. Místní mosazárna byla jedinou svého druhu v celém rakouském mocnářství. Povozy naložené mosazí odtud jezdily až do Benátek.\n\nV druhé polovině 19. století došlo k vybudování odbočky Buštěhradské dráhy ze Sokolova do Kraslic, což přineslo hospodářský rozmach města a oživení ve výstavbě industriálních objektů.\n\nNástrojářský podnik na výrobu hudebních nástrojů založil v roce 1850 Gustav Bohland, o dvacet let později se k němu připojil Martin Fuchs. Oba partneři spolupracovali zřejmě již dříve, v roce 1870 však začali používat název firmy jako „Bohland & Fuchs“ a na svých výrobcích uváděli ochrannou známku v podobě kotvy s písmeny „B“ a „F“.\nMartin Fuchs se ujal obchodního vedení firmy a byl tím, který výrobu zmodernizoval, zavedl strojovou výrobu a parní pohon. Parní stroje a zavedení sériové výroby mělo za následek zvýšení produkce. Po smrti obou společníků převzali vedení firmy synové Johann a Hermann Fuchsovi, roku 1925 se stali majiteli firmy Karel a Adolf Fuchsovi.\nFirma se specializovala na tovární výrobu a s poměrně nízkými náklady vyráběla kvalitní hudební nástroje. Do produkce firmy patřily především žesťové nástroje – křídlovky, baskřídlovky, heligóny, pozouny, lesní rohy, ale i bicí nástroje – bubny, činely, tamburíny a triangly. Do produkce firmy patřily také dřevěné dechové nástroje.\n\nV letech 1910/1911 vyrobila továrna subkontrabasovou tubu (tzv. Riesen-Bass), která je také zapsaná v Guinnessově knize rekordů. Ta byla určena pro světovou výstavu v New Yorku. Na tubu šlo hrát, museli však k tomu být dva hudebníci, jeden foukal a druhý hrál. Tato tuba je vystavena ve výstavní síni závodu Amati-Denak.\n\nRočně vyráběla továrna přibližně 6000 hudebních nástrojů. Za své výrobky získala firma řadu ocenění na světových výstavách např. roku 1862 v Londýně, roku 1867 v Paříži, roku 1873 ve Vídni, roku 1876 v Philadelphii, roku 1893 v Chicagu. Firma zaměstnávala přibližně pětset dělníků a měla zastoupení v New Yorku, Londýně, Hamburgu, Madridu, Cařihradu, Aténách, Stockholmu, Buenos Aires a Sofii. \n\nV roce 1945 se továrna stala součástí sdružení výrobců hudebních nástrojů Amati Kraslice, následně v roce 1948 byla továrna zestátněna. Výroba hudebních nástrojů v Kraslicích se postupně soustředila jen do dvou objektů. Objekt továrny Bohland a Fuchs později sloužil jako garáže ČSAD. Po opuštění objektu dopravcem budovy chátraly. Teprve poté, co se stalo vlastníkem město Kraslice, došlo k záchraně a areál začaly využívat Technické služby města a provádějí zde recyklaci odpadů.\n\nPůvodním objektem je třípodlažní obdélná budova se sedlovou střechou s výrazně nízkým sklonem. Na hlavní budovu navazuje severním směrem zadní patrová budova. Vizuálně nápadné je provedení fasád. Režné červené cihlové zdivo je doplněno ozdobnými prvky z glazovaných zelených tvarovek. Hlavní průčelí budovy je prolomeno dvanácti okenními osami, rozdělenými lisénovými rámy do dvojic. Druhé a páté pole je završeno trojúhelnými atikami, jejichž plochy jsou členěny masivním obloučkovým vlysem s detailně vypracovaným dekorem. Obdobné řešení je v různé míře použito na celé budově. Objekty továrny jsou hodnotnou ukázkou historizující novorománské architektury s čitelnými prvky secese. Samostatně stojícími objekty je budova kotelny a komín. V téměř původním stavu se zachovala autenticita objektu s vysokou kvalitou architektonického řešení. Tím se objekt bývalé továrny na výrobu hudebních nástrojů řadí mezi významné dochované průmyslové stavby regionu z přelomu 19. a 20. století.\n\n"}
{"id": "1358804", "url": "https://cs.wikipedia.org/wiki?curid=1358804", "title": "Jan z Baru", "text": "Jan z Baru\n\nJan z Baru ( \"Jean de Bar\", 1380 – 25. října 1415, Azincourt) byl pán z Puisaye.\n\nNarodil se jako jeden z mladších synů hraběte Roberta z Baru a Marie, dcery francouzského krále Jana II. Společně se svým starším bratrem a synovcem padl na bitevní pláni u Azincourtu.\n"}
{"id": "1358806", "url": "https://cs.wikipedia.org/wiki?curid=1358806", "title": "Carl Haunold", "text": "Carl Haunold\n\nCarl Franz Emanuel Haunold, také Karl (29. března 1832 Vídeň – 7. července 1911 Vídeň) byl rakouský malíř a libretista.\n\nStudoval od roku 1846 na Akademii výtvarných umění ve Vídni (Franz Steinfeld, Johann Ender). Studia přerušil v revolučním roce 1848. V letech 1854-1862 se stal studentem Antona Hansche. Procestoval rakouské Alpy a podnikl studijní cesty do Itálie, Uherska a Německa. V roce 1861 byl jedním ze spoluzakladatelů \"\"Společnosti výtvarných umělců Rakouska\" (Gesellschaft bildender Künstler Österreichs)\", avšak v roce 1879 rezignoval poté, co byl jeho obraz odmítnut. V roce 1891 založil Robert Scheffer malířskou školu a Haunold byl pověřen, aby vedl malířské kurzy.\n\nOd začátku se specializoval na krajinomalbu. V roce 1856 poprvé vystavoval se spolkem Künstlerverein (\"Partie bei Heiligenblut in Kärnthen\"). V rakouském oddělení na Světové výstavě ve Vídni v roce 1873 byl zastoupen dvěma obrazy z Korutan (\"Ruine Petersberg in Kärnten\", \"Ruine Lavant in Kärnten\").\n\nJeho náměty byla rakouská a bavorská alpská krajina, kterou zobrazoval v četných převážně malých formátech. Charakteristickým rysem jeho malby je zachycení jasného slunečního světla v otevřené krajině.\n\nMimo malbu je známý, jako autor vtipných námětů a hudebních her pro výroční večery vídeňského Pánského Pěveckého sdružení. Mimo jiné napsal libreta k operetě Růžová zahrada Aggstein a zpěvohře Královna Zima.\n\n"}
{"id": "1358808", "url": "https://cs.wikipedia.org/wiki?curid=1358808", "title": "Rob Hopkins", "text": "Rob Hopkins\n\nRob Hopkins (* 1968 Londýn) je britský aktivista, spisovatel a učitel. Zabývá se otázkami životního prostředí. Je známý jako zakladatel hnutí Transition. V současnosti žije v anglickém Totnesu.\n\nNapsal čtyři knihy o hnutí Transition.\n"}
{"id": "1358811", "url": "https://cs.wikipedia.org/wiki?curid=1358811", "title": "Krukanice (zámek)", "text": "Krukanice (zámek)\n\nKrukanice jsou zámek ve stejnojmenné vesnici u Pernarce v okrese Plzeň-sever. Postaven byl nejspíše v osmnáctém století na okraji hospodářského dvora, který patřil tepelskému klášteru. Zámecký areál je včetně hospodářských budov chráněn jako kulturní památka ČR.\n\nKrukanice byly od konce dvanáctého století centrem panství, které po většinu doby patřilo tepelskému klášteru. Stával v nich poplužní dvůr, u kterého byl před rokem 1788 postaven barokní zámek. Podle Památkového katalogu byl zámek postaven již roku 1698 architektem Kryštofem Dientzenhoferem a budovy hospodářského dvora pochází až ze druhé poloviny osmnáctého století. Ve dvacátém století zámek se dvorem, pivovarem a pozemky získal Sebastián Klička, za kterého roku 1927 proběhla pozemková reforma, při níž byly pozemky statku zmenšeny z 502 na 501 hektarů. Po roce 1945 areál využívala šlechtitelská stanice. Ještě roku 1970 měla v zámku byty, závodní jídelnu a kanceláře, ale v osmdesátých letech dvacátého století byla zámecká budova opuštěna a začala chátrat.\n\nPamátkově chráněný areál se skládá ze zámku, pivovaru, hospodářských budov, zahrady s altánem a ohradní zdi se sochou blahoslaveného Hroznaty a soklem sochy svatého Norberta u příjezdové cesty.\n\nJednopatrová zámecká budova stojí na východním okraji areálu. Původní stavba měla obdélný půdorys, ale později k ní bylo přistavěno boční křídlo. Zahradní průčelí je členěné lizénami a na nádvorní straně stojí dva pozdější věžovité přístavky. Střední částí hlavního křídla vede průjezd do dvora. Z průjezdu se vstupuje do haly se schodištěm do prvního patra a do valeně klenuté místnosti, kde bývala kaple svatého Jana Nepomuckého.\n\n"}
{"id": "1358825", "url": "https://cs.wikipedia.org/wiki?curid=1358825", "title": "NF (rapper)", "text": "NF (rapper)\n\nNathan John Feuerstein (* 30. března, 1991), známější pod pseudonymem NF , je americký rapper, umělec a textař pohybující se hlavně v okolí hip hopu. Hudbě se věnuje od roku 2010 a první album vydal týž rok. Průlomovým se mu stal rok 2014, kdy pod záštitou Capitol Christian Music Group \"(Capitol CMG)\" vydal projekt několika songů s označením \"NF (EP)\", který se dokázal dostat \"Billboard\" hitparády. Vydal celkem 4 studiová alba: \"Mansion\" v roce 2015, v roce 2016 \"Therapy Session\", 6. října 2017 \"Perception\" a 26.července vydal nové album \"The Search\".\n\nNathan NF Feuerstein se narodil 30. března 1991 v Gladwinu ve státě Michigan. V dětství se jeho rodiče rozvedli a výchovu syna dostal na starosti otec. Přítel jeho matky ho fyzicky týral a matka později v roce 2009 spáchala sebevraždu, když se předávkovala. Tyto události ho vedly k napsání songu \"How Could You Leave Us\", který ji věnoval. V roce 2009 úspěšně dokončil studium na Gladwinské střední škole, kde v průběhu studiíí byl součástí školního basketbalového mužstva. NF odstartoval svou kariéru, když se zúčastnil \"Fine Arts Festivalu\".\n\nDne 1. září 2018 si vzal svou dlouholetou přítelkyni Bridgette Doremus.\n\nKvůli příslušnosti k CMG se jeho hudbě říká křesťanský rap. Samotný rapper s tím úplně nesouhlasí, jeho styl je přirovnáván spíše k Eminemovi, Logicovi.\n\n"}
{"id": "1358830", "url": "https://cs.wikipedia.org/wiki?curid=1358830", "title": "Plotos proužkatý", "text": "Plotos proužkatý\n\nPlotos proužkatý (\"Plotosus lineatus\") je mořská ryba z řádu sumců.\n\nMá protáhlé tělo dorůstající maximální délky 32 cm. Je šedočerně zbarvený s podélnými bílými pruhy, které se s věkem postupně ztrácejí. Ústa jsou vroubena osmi hmatovými vousky, na čenichu se nachází Lorenziniho ampule. Paprsky hřbetních a prsních ploutví jsou opatřeny jedovou žlázou, která může způsobit člověku bolestivá zranění a ve výjimečných případech i smrt. V zadní části těla splývají ploutve v celistvý lem jako u úhořů. Plotos se živí korýši, měkkýši a menšími rybkami. Je vejcorodý, vajíčka klade do jamek v písku. Mladší jedinci se zdržují v početných hejnech tvaru koule, ve stáří se z nich stávají samotáři.\n\nObývá korálové útesy v oblasti Indo-Pacifiku do hloubky 50 metrů, vplouvá také do ústí tropických řek. V důsledku lessepsovské migrace se rozšířil i do Středozemního moře. Patří k oblíbeným akvarijním rybám.\n\n"}
{"id": "1358831", "url": "https://cs.wikipedia.org/wiki?curid=1358831", "title": "Viktor Szigetvári", "text": "Viktor Szigetvári\n\nViktor Szigetvári (* 16. říjen 1978, Budapešť) je maďarský politik, politolog a odborník na politickou komunikaci. V letech 2015 až 2017 byl předsedou politického hnutí Společně 2014, v parlamentních volbách 2018 kandiduje za toho hnutí na post předsedy vlády.\n\nNarodil se roku 1978 v Budapešti v tehdejší Maďarské lidové republice. Odmaturoval na budapešťském Piaristickém gymnáziu (\"Piarista Gimnázium\"). Vystudoval filozofii a politologii na Univerzitě Loránda Eötvöse. Diplomovou odbornou práci psal na téma \"Tony Blair a nová Labouristická strana\", jeho odborným konzultantem byl Tibor Navracsics (Fidesz).\n\nOd roku 2001 pracoval jako poradce různých politiků v Maďarské socialistické straně, a také levicových premiérů Pétera Medgyessyho a Ference Gyurcsánye. V srpnu 2009 do Maďarské socialistické strany vstoupil, v lednu 2013 ze strany odešel. V březnu 2013 byl zvolen místopředsedou nového hnutí Společně 2014, které založil bývalý premiér Gordon Bajnai. Od 8. března 2015 do 4. února 2017 byl předsedou toho hnutí.\n\nV parlamentních volbách 2018 kandiduje na 2. místě celostátní kandidátní listiny hnutí Společně 2014 a zároveň je stranickým kandidátem na post premiéra. (Na 1. místě kandiduje předseda hnutí Péter Juhász).\n\n\n"}
{"id": "1358833", "url": "https://cs.wikipedia.org/wiki?curid=1358833", "title": "Seznam kulturních památek v Nýřanech", "text": "Seznam kulturních památek v Nýřanech\n\n"}
{"id": "1358834", "url": "https://cs.wikipedia.org/wiki?curid=1358834", "title": "Seznam kulturních památek v Pernarci", "text": "Seznam kulturních památek v Pernarci\n\n"}
{"id": "1358835", "url": "https://cs.wikipedia.org/wiki?curid=1358835", "title": "Seznam kulturních památek v Potvorově", "text": "Seznam kulturních památek v Potvorově\n\n"}
{"id": "1358836", "url": "https://cs.wikipedia.org/wiki?curid=1358836", "title": "Seznam kulturních památek v Lochousicích", "text": "Seznam kulturních památek v Lochousicích\n\n"}
{"id": "1358837", "url": "https://cs.wikipedia.org/wiki?curid=1358837", "title": "Seznam kulturních památek v Přehýšově", "text": "Seznam kulturních památek v Přehýšově\n\n"}
{"id": "1358838", "url": "https://cs.wikipedia.org/wiki?curid=1358838", "title": "Seznam kulturních památek v Čeminách", "text": "Seznam kulturních památek v Čeminách\n\n"}
{"id": "1358839", "url": "https://cs.wikipedia.org/wiki?curid=1358839", "title": "Karel Josef Adolf", "text": "Karel Josef Adolf\n\nKarel Josef Adolf také jako Adolph (4. září 1715 Milotice – 5. ledna 1771 Kroměříž) byl český malíř, restaurátor a komorník ve službách olomouckých biskupů.\n\nByl členem rozvětvené malířské rodiny. Jeho otec Josef František Adolf (kolem 1685–1762) působil jako dvorní malíř mikulovských Ditrichštejnů a milotických Serényiů. Nejznámějším z celé rodiny však byl Karlův mladší bratr František Adolf z Freenthalu (1721–1773), absolvent Akademie výtvarných umění ve Vídni a Francouzské akademii v Paříži. František od roku 1750 pobýval v Londýně a po roce 1765 se vrátil zpět do rakouské monarchie a svými díly vyzdobil kupříkladu jídelnu letní rezidence olomouckých biskupů v Kroměříži. Již v roce 1760 je v Kroměříži znamenán jako kmotr při křtu dcery sochaře Františka Ondřeje Hirnleho.\n\nKarel Josef se narodil při pobytu svého otce na milotickém zámku, patrně 4. září 1715, poněvadž toho dne byl pokřtěn. O vzdělání mladého Adolfa nevíme vůbec nic, můžeme pouze předpokládat, že první malířskou průpravu získal od svého otce a že snad jako jeho mladší bratr studoval na Akademii výtvarných umění ve Vídni. Po té působil jako komorník a dvorní malíř tří olomouckých biskupů: Ferdinanda Troyera (1745–1758), Leopolda Egkha (1758–1760) a Maxmiliána z Hamiltonu (1760–1776). Platil za dovedného autora loveckých zátiší a obrazů se zvířecími motivy, z nichž některé se dodnes nachází v obrazárně kroměřížského zámku. Jsou ovšem známy i jeho obrazy s alegorickými náměty, portréty či dekorativní malby. U biskupského dvora platil za znalce umění, plnil zde funkci uměleckého poradce a měl jako správce na starosti rozsáhlou biskupskou sbírku obrazů. V biskupské obrazárně fungoval i jako restaurátor, kterého využívali také jiní šlechticové.\n\nZemřel v Kroměříži, kde byl 5. ledna 1771 pohřben děkanem kroměřížské kapituly a pozdějším královéhradeckým biskupem Janem Leopoldem Hayem do krypty farního kostela Nanebevzetí Panny Marie.\n\n\n"}
{"id": "1358847", "url": "https://cs.wikipedia.org/wiki?curid=1358847", "title": "Jak smrt přišla do světa", "text": "Jak smrt přišla do světa\n\nJak smrt přišla do světa (hráno pod názvem V den počátku, op. 43) je hudebně dramatické dílo, označované jako „operní mystérium“ nebo „scénické mystérium“, o jednom dějství českého skladatele Osvalda Chlubny na vlastní libreto, které skladatel upravil podle indiánského mystéria \"Jak smrt přišla do světa\" amerického filosofa Hartleye Burra Alexandra v překladu Otto Františka Bablera. Premiéru měla 24. ledna 1936 v Zemském divadle v Brně.\n\n\"Jak smrt přišla do světa\" je čtvrtým jevištním dílem brněnského skladatele a Janáčkova žáka Osvalda Chlubny. Jeho předchozí opera \"Ňura\" (1932) byl celovečerní naturalistické hudební drama, v Chlubnově tvorbě nejvíce sledující Janáčkův vzor. V následujícím hudebně dramatickém díle se Chlubna obrátil k látce zcela odlišné, která mnohem více vyhovovala jeho sklonu ke kontemplativnímu mysticismu. Námět mu poskytlo indiánské mystérium, které filosoficky pojednává o vzniku a smyslu života a smrti. \n\n\"Jak smrt přišla do světa\" je (slovy muzikologa Ludvíka Kundery) „něco mezi operou, scénickým melodramem a pantomimou“. Příběhu chybí dramatický děj, všechny osoby jsou jen symbolické (Svědomí, Dárce života, Zloduch, Praotec, Pramáti), úkolem sboru i některých sólistů, zejména Svědomí, je především komentovat jevištní akci. Již v \"Ňuře\" Chlubna využil techniku melodramu, kterou v tomto díle uplatňuje důsledně: jednotlivé postavy i sbor jednak recitují, jednak v lyrických místech zpívají. Významnou úlohu má přitom i pantomima a hudebním i scénickým vyvrcholením opery není zpěv, ale extatický tanec Zloducha a přízraků. Pro Chlubnu je i v tomto díle příznačné „záměrné a složité ovládání prostředků orchestrálních“ (Gracian Černušák).\n\nČeské zemské divadlo v Brně se chtělo vyhnout zmínce o smrti v názvu opery (podobně jako při premiéře opery \"Smrt kmotřička\" Rudolfa Karla, kterou překřtilo na „Kmotřička“, roku 1933), a proto uvedlo Chlubnovo dílo pod alternativním názvem \"V den počátku\". V programu je poněkud nesourodě doplňovaly dvě francouzské komické opery, \"Angelika\" Jacquese Iberta a \"Panenka\" Adolpha Adama.\n\nOsvald Chlubna se těšil v brněnských hudebních kruzích velké úctě. Ludvík Kundera označil \"Jak smrt přišla do světa\" za „dosud nejzdařilejší z jeho scénických děl“. Chlubnova tvorba v něm směřuje ke konkrétnosti a lapidárnosti. „Ostré kontury této hudby, zvláště kontury rytmické, vznikly při představě reálných pohybů, určité scény a určitého osvětlení a proto volají po pohybu a po zcela určitém zrakovém dojmu. I scénické poukazy jsou jednoznačně a podrobné.“ Avšak muzikolog a kritik Gracian Černušák v \"Lidových novinách\", při uznání Chlubnovy opravdovosti a věrnosti svým uměleckým zásadám i nesporných hudebních kvalit, jeho dílo nazval „schématickou abstrakcí“ a shledal, že „celek není dosti oživen silnou a spontánně proudící vlnou diferencované melodické invence a dramatického temperamentu a výraz plyne přese všechnu vůli k optimismu tóny těžkého zadumání. Dílo vzbudí úctu, ale neuchvátí.“ Podobného názoru bylo i obecenstvo a Chlubnova čtvrtá opera zmizela záhy z repertoáru. Jiné divadlo ji nenastudovalo.\n\nSvědomí vypráví o původu smrti. Na počátku světa se sešli ti, kdo byli přede všemi věcmi, a radili se o tom, jaký má být běh světa. Jedni tvrdili: „Budiž věčný život ve věčné noci!, zatímco druzí: „Ať je den a o něm noc, a život ať je ve dne a zánikem dne ať skoná!“ A o tom, jak Velký Duch, Dárce života, tuto při rozhodl, vypráví tato pověst.\n\nPřicházejí první rodiče – praotec a pramáti – a přinášejí své prvorozené dítě, které chtějí ukázat bohům a přinést jim děkovné dary za jeho zrození. Krása novorozeného dítěte je dojímá, al jsou znepokojeni tím, že se neprobouzí – a to ani tehdy, když mu matka zazpívá první ukolébavku. Rodiče zjistí, že dítě nedýchá; jímá je neznámý strach a prosí bohy, aby robě probudili. Zanechávají nehybné dítě na oltáři bohům k rozhodnutí.\n\nSvědomí se hrozí, že se stalo něco nezvyklého a nebezpečného, a vidí v tom zásah Zloducha. Dárce života chce nářek Svědomí i prosby rodičů vyslyšet a dítě probudit opět k životu, který je přece tak krásný. Ale Zloduch, jenž se připlížil za ním, namítá, že to je jen povšechný a zjednodušený úsudek. Jen jitro života je krásné, noc krásná není. Zrození, láska, zdraví činí život dobrým, ale stáří, nemoc, neláska špatným, věčný život bez stínů možný není. „Radost při zrození a zármutek pro mrtvé jsou lepší, neboť znamenají lásku.“ Dárce života mu přisvědčí – místo věčného života ve tmě nechť je život se dnem, s láskou, ale i se smrtí. Nechává proto dítě zemřít: do světa přišla smrt.\n\nAle Zloduch nyní zjišťuje, co jeho vítězství způsobilo: je-li na světě smrt, je i on smrtelný. Jako první bytost zažívá šílenou úzkost ze smrti. Chce jí uniknout tancem, ale temné příznaky na něj divoce dorážejí, světlo je příliš daleko a smrt příliš silná. Klesá tedy vyčerpáním mrtev a nikdo jeho skonu nelituje. Svědomí vypráví: „A tak v den počátku Život přišel do světa, Smrt přišla do světa.“\n"}
{"id": "1358852", "url": "https://cs.wikipedia.org/wiki?curid=1358852", "title": "Antonín Jedlička (malíř)", "text": "Antonín Jedlička (malíř)\n\nAntonín Jedlička (9. června 1833, Praha - 18. dubna 1875, Vídeň) byl český malíř a kreslíř.\n\nAntonín Jedlička od roku 1849 studoval na vídeňské Akademii a poté v letech 1866-1870 u Josefa Matyáše Trenkwalda na Akademii v Praze. Původně se chtěl věnovat sochařství, ale pro slabou tělesnou konstituci se zaměřil na malířství. Roku 1874 ho jako svého asistenta povolal J. M. Trenkwald do Vídně, ale Antonín Jedlička v následujícím roce zemřel.\n\nNejznámějším dílem Antonína Jedličky je cyklus obrazů \"Sedmero skutků milosrdenství\". V křesťanském náboženství platilo původně šest skutků milosrdenství: nasytit hladové, napojit žíznivé, obléci nahé, poskytnout přístřeší, navštěvovat nemocné a utěšovat vězněné, od 12. století k nim po morových epidemiích přibyl sedmý skutek - pohřbívat zemřelé. Kartony s kresebnými předlohami byly oceněny medailí na Světové výstavě ve Vídni roku 1873. Po Jedličkově smrti byl cyklus vystaven na výroční výstavě Krasoumné jednoty v roce 1975. Obrazy vlastnil mecenáš Josef Hlávka a z jeho odkazu z roku 1904 se dostaly do sbírek Národní galerie v Praze.\n\n\n"}
{"id": "1358854", "url": "https://cs.wikipedia.org/wiki?curid=1358854", "title": "Příměstský tábor", "text": "Příměstský tábor\n\nPříměstský tábor je docházková týdenní akce pro děti a mládež nabízející volnočasový program.\n\nPříměstské tábory jsou vyhledávány především za účelem hlídání dětí a mládeže a vyplnění jejich volného času, a to obzvláště během prázdnin, kdy dětem rodiče často z pracovních důvodů nemají možnost zajistit celodenní péči. Na rozdíl od klasických letních táborů však nenabízejí možnost přespání.\n\nVětšina příměstských táborů se koná v letních měsících, nicméně v nabídce bývají i tábory během jarních i podzimních prázdnin.\n\nDěti jsou organizátorům svěřovány na dobu jednoho týdne anebo několika dnů v jednom týdnu dle pravidel stanovených organizátorem. Začátek i konec každodenního programu odpovídá zhruba běžné pracovní době či trvání školního dne, trvá tedy od ranních do odpoledních hodin, a bývají organizátorem akce jasně stanovené. Do stanoveného času si děti vyzvedne oprávněná osoba nebo mohou s jejím písemným svolením odejít domů samy. V místě konání tábora bývá pro účastníky tábora zajištěné stravování.\n\nPříměstské tábory bývají podobně jako tábory letní zaměřeny tematicky. Organizují se tábory zaměřené na rozličné koníčky, jako je sport, kultura a výtvarné umění, nebo získávání a prohlubování vědomostí a dovedností. Mohou celé probíhat na jednom místě a/nebo jsou sestaveny z cest spojených s poznáváním. Tzv. běžné tábory bývají spojeny s místem, kde se tábor koná, a mohou také zahrnovat výlety.\n\nPořadatelé jsou povinni zajistit vyhovující podmínky pro pobyt dětí, které vyplývají ze zákona č. 258/2000 Sb. o ochraně veřejného zdraví a na něj na něj navazující vyhlášky ministerstva zdravotnictví č. 106/2001 Sb.\n\nTypickými organizátory příměstských táborů jsou organizace, jež nabízejí zájmové kroužky během školního roku a letní pobytové tábory, nicméně stávají se jimi i takové, které chtějí vyjít vstříc vlastním zaměstnancům a připravují denní program především pro jejich děti, i když volná místa pak nabízejí i veřejnosti.\n\n"}
{"id": "1358856", "url": "https://cs.wikipedia.org/wiki?curid=1358856", "title": "Gergely Kovács (politik)", "text": "Gergely Kovács (politik)\n\nGergely Kovács (* 30. listopad 1980, Budapešť) je maďarský Street art umělec, designér webových stránek a od roku 2014 předseda politické strany s názvem Strana maďarského dvouocasého psa (MKKP).\n\nNarodil se roku 1980 v Budapešti v tehdejší Maďarské lidové republice. Během univerzitních studií se přestěhoval do města Szeged. V roce 2005 se ve městě objevily jeho první Street art projekty. V roce 2006 založil recesistickou Stranu maďarského dvouocasého psa, kterou se mu podařilo roku 2014 oficiálně zaregistrovat za politickou stranu a téhož roku byl zvolen i jejím předsedou. V roce 2009 se vrátil zpět do Budapešti a spolupracoval například s hnutím 4K!.\n\n\n"}
{"id": "1358862", "url": "https://cs.wikipedia.org/wiki?curid=1358862", "title": "Gergely Kovács", "text": "Gergely Kovács\n\nGergely Kovács je maďarské mužské jméno, které mají tyto osoby:\n\n"}
{"id": "1358869", "url": "https://cs.wikipedia.org/wiki?curid=1358869", "title": "Kostel svaté Kateřiny (Vrbice)", "text": "Kostel svaté Kateřiny (Vrbice)\n\nKostel svaté Kateřiny a svatého Jakuba Staršího ve Vrbici je filiální kostel, který se nachází v okrese Karviná. Náleží pod Římskokatolickou farnost Starý Bohumín, Děkanát Karviná, Diecéze ostravsko-opavská. Kostel byl v roce 2011 prohlášen kulturní památkou ČR.\n\nKostel svaté Kateřiny a svatého Jakuba Staršího byl postaven na místě původního dřevěného kostela. V roce 1910 byl dřevěný kostel rozebrán a v červnu 1910 byl položen základní kámen. Projekt stavby vypracoval architekt a stavitel Hrušova Anton Schiebel. Náklady na stavbu činily 82 000 korun. Dne 12. listopadu 1911 kostel vysvětil generální vikář Jiří Kolek z Fryštátu, v roce 1913 slavnostní vysvěcení provedl arcibiskup vratislavský Georg von Kopp. Během náletu 26. dubna 1945 byl kostel poškozen.\n\nKostel je neorientovaná jednolodní zděná stavba. Orientace jihovýchod–severozápad (kněžiště). Kostel z červeného režného zdiva má obdélníkový půdorys s polygonálním uzávěrem. Po obou stranách kněžiště jsou sakristie. Na epištolní straně kněžiště je patrová sakristie s oratoří. Loď je sedlová krytá plechem s valbovým zakončením. Na střeše je sanktusník. Plášť kostela je vertikálně členěn vysokými přízedními pilíři. Boční stěny jsou čtyřosé, u závěru tříosé, gotizující okna mají ornamentální vitráže.\n\nHranolová věž čtvercového půdorysu je přisazena k jihovýchodního průčelí. Věž je krytá jehlanovou plechovou střechou. Věží vede vchod do kostela s ústupkovým portálem s tudorským obloukovým zakončením. Vpravo od průčelí věže vede šnekové schodiště na kruchtu a do prostoru věže.\n\nLoď je zaklenuta křížovou klenbou s meziklenebními žebry. Kněžiště je zaklenuto šestidílnou žebrovou klenbou, sakristie má plochý strop. Patrová oratoř je otevřená do kněžiště, je zaklenuta polygonální konchou s výsečemi.\n\nV roce 2015 byl kostel nově vymalován.\n\nVarhany byly vyrobeny v roce 1920 v krnovské firmě Rieger-Kloss, vnitřní vybavení pochází z dílny Ludwiga Lincingera z Lince.\n\nDo nově postaveného kostela byly přeneseny zvony z dřevěného kostela. Další dva zvony byly ulity ve zvonařské firmě Adalbert Hiller a syn (\"Adalbert Hillerˈs Witwe und son\") v Brně v meziválečné době. V roce 1927 byly doplněny zvonařskou dílnou Buřil-Roos z Hradce Králové. Zvony sv. Kateřina o hmotnosti 360 kg, Panna Marie o hmotnosti 205 kg a sv. Josef o hmotnosti 155 kg byly v březnu 1942 rekvírovány pro válečné účely. V kostele byl ponechán zvon sv. Cyril a sv. Metoděj o hmotnosti 25 kg.\n"}
{"id": "1358878", "url": "https://cs.wikipedia.org/wiki?curid=1358878", "title": "Hugo Kauffmann", "text": "Hugo Kauffmann\n\nHugo Wilhelm Kauffmann (* 7. srpna 1844, Hamburk - 30. prosince 1915, Prien am Chiemsee) byl německý malíř žánrových obrazů.\nHugo byl synem hamburského malíře Hermanna Kauffmanna, který vystudoval na Mnichovské akademii a poté se vrátil do Hamburku a byl členem tamního malířského cechu. Hugo Kauffmann studoval v letech 1861-1863 na Uměleckém institutu (Städel Institut) ve Frankfurtu nad Mohanem u Jakoba Beckera von Worms, Eduarda von Steinle a Johanna Nepomuka Zwergera a pak žil do roku 1871 v Cronbergu. Roku 1867 pobýval šest měsíců v Düsseldorfu, poté jeden a půl roku v Paříži. Od roku 1871 žil v Mnichově a je řazen k mnichovské škole.\nHugo Kauffmann je znám jako malíř humorně laděných scén ze života bavorských venkovanů. Byl ovlivněn malbou starých holandských mistrů Adriaena van Ostade a Adriaena Brouwera. Dával přednost lidským typům z nižších kruhů městského a částečně i venkovského obyvatelstva, zasazeným do reálného prostředí. Jeho obrazy se vyznačují bystrým pozorováním skutečnosti a zdravým humorem v kombinaci s charakteristickou kresbou a jemnou barevností. Důležitou složkou díla je detailně propracovaná mimika obličeje a individualizace lidských typů. \n\nKromě maleb tvořil také cykly satirických kreseb. Až do konce 19. století byla Kauffmannova díla velmi populární a jejich reprodukce vydávala jako své prémie nebo jako součást kalendářů Krasoumná jednota.\n\n"}
{"id": "1358881", "url": "https://cs.wikipedia.org/wiki?curid=1358881", "title": "Mokok", "text": "Mokok\n\nMokok (avar.: Мокъокъ (koroptev)) místně Nevo (cezsky: Нево (na křižovatce)) je obec v okresu Cunta v Dagestánu v Ruské federaci.\n\nPočet obyvatel obce se v průběhu let mění kvůli vysoké migraci. Počet obyvatel se v 21. století se pohybuje mezi 600 až 700 obyvateli. Více než polovinu obyvatel tvoří děti. Národností jde o Cezy.\n\nV roce 2017 postihl obec ničivý požár, po kterém zůstalo 500 lidí bez střechy nad hlavou.\n\nMokok leží na upatí jednoho z bočních hřebenů hřebenu Kirioti nad řekou Metluda. Obec se nachází ve výšce 1615 m n. m. Před požárem byla v obci pošta, sportovní hala, knihovna. Jednou z mála budov, která požár přežila byla škola. Budova školy je však dlouhodobě v havarijním stavu. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nV obci a její blízkosti se nachází několik strážních, obranných věží a historický hřbitov. Přírodní lokalita Čekuch. Před požárem zde byla mešita s minaretem. V obci má památník Imám Šamil.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1358882", "url": "https://cs.wikipedia.org/wiki?curid=1358882", "title": "Bednářství", "text": "Bednářství\n\nBednářství je středověké řemeslo. Bednáři () vyráběli schránky a nádoby, které sloužily k běžnému provozu nebo ukládání zásob v městských domácnostech a vesnických usedlostech. Výrobky bednářů (vědra a vědérka) byly mezi archeologickými nálezy na pozdějším území západních Slovanů v mladším římském období.\n\nŘemeslo se postupně rozdělilo na bednářství a bečvářství. Bednáři vyráběli běžné dřevěné nádobí: štoudve, střezy, vany, štandlíky a škopky z „měkkého“ bílého dřeva, obruče používali březové, lískové, habrové, a z divokého ořechu. Bečváři () bečvy, sudy a kádě ze sudoviny – „tvrdého“ černého dubového dřeva, obruče používali kovové, zejména železné. V polovině 19. století řemeslo opět splynulo v bednářství. V Německu existovalo dělení do dvanácti oborů.\n\nPodle tohoto řemesla jsou také odvozena česká příjmení Bednář a Bečvář.\n"}
{"id": "1358889", "url": "https://cs.wikipedia.org/wiki?curid=1358889", "title": "Tenisová sezóna Rogera Federera 2018", "text": "Tenisová sezóna Rogera Federera 2018\n\nTenisová sezóna Rogera Federera 2018 začala na australském kontinentu, kde švýcarský tenista nastoupil druhý rok za sebou s Belindou Bencicovou do lednového Hopmanova poháru. Švýcarský tým získal třetí trofej po finálovém vítězství nad Německem. Na úvodním Grand Slamu Australian Open posedmé postoupil do závěrečného boje o titul, kde se stal jeho soupeřem ve wimbledonské repríze Chorvat Marin Čilić.\n\nSezónu rozehrál druhý rok za sebou v soutěži smíšený družstev ITF, lednovém Hopmanově poháru. Jednalo se o jeho čtvrtou perthskou účast a opět nastoupil se spoluhráčkou slovenského původu. Po Hingisové a Vavrincové se jí podruhé ve švýcarském týmu stala Belinda Bencicová.\n\nV prvním singlu zdolal světovou čtyřicítku Jūiči Sugitu ve dvou setech a po zvládnutém mixu Švýcaři nad Japonskem zvítězili 3:0 na zápasy. Ve druhém mezistátnímu duelu přehrál Karena Chačanova, když druhý set rozhodl až dlouhý tiebreak poměrem míčů 10:8. Po bodu ze smíšené čtyřhry hrané v rychlém formátu zástupci „země helvetského kříže“ triumfovali 3:0. Závěrečnému skupinovému zápasu proti Spojeným státům přihlížela 4. ledna 2018 v Perthské aréně rekordní návštěva za celou třicetiletou historii turnaje, která činila 14 029 diváků. Jednalo se také o nejvíce navštívené tenisové utkání v historii Západní Austrálie. Federer zvládl koncovky obou sad a vyhrál proti osmému muži žebříčku Jacku Sockovi. Po vítězství Bencicové vybojovali ve smíšené čtyřhře třetí bod nad dvojicí Sock a Coco Vandewegheovou, jíž patřila desátá příčka světové klasifikace.\n\nBez prohraného utkání postoupili do finále, v němž je po roce opět čekalo střetnutí s německým výběrem. Federer na úvod vrátil prohru světové čtyřce Alexandru Zverevovi, když po ztraceném prvním setu ve zkrácené hře dovolil soupeři v dalších dvou dějstvích uhrát jen dva gamy. Poté, co Bencicová nestačila na Angelique Kerberovou, rozhodl o vítězích turnaje až mix. V něm oba zkrácené sety připadly Švýcarům, kteří si tak odvezli třetí trofej. Federer zároveň překonal rekord dvanáctiletého rozpětí mezi dvěma tituly Španělky Arantxy Sánchezové Vicariové, když druhý perthský vavřín vybojoval po sedmnácti letech.\n\nNa Australian Open přijel v roli obhájce titulu a druhého hráče žebříčku.\n\nPřehled uvádí oficiální poměr vzájemných utkání dvouhry Rogera Federera podle ATP Tour, který činí 6 výher a 0 proher s procentuální úspěšností 100 %:\n\n \n"}
{"id": "1358895", "url": "https://cs.wikipedia.org/wiki?curid=1358895", "title": "Pruské obléhání Prahy (1757)", "text": "Pruské obléhání Prahy (1757)\n\nObléhání Prahy pruským vojskem od 6. května do 20. června 1757 následovalo po porážce rakouské armády v bitvě u Štěrbohol v rámci Sedmileté války. Je označováno za nejničivější obléhání v pražských dějinách. \n\nV polovině září 1756 překročila pruská armáda u Ústí nad Labem zemské hranice a česká šlechta opouštěla pražské paláce takovým tempem a v takovém zmatku, že to vzbudilo všeobecné pohoršení. Prusové se však přes své vítězství v bitvě u Lovosic zatím k tažení na Prahu neodhodlali. Na jaře 1757 vpadly do Čech hlavní pruské oddíly a ve střetu v oblasti Štěrbohol, Malešic a Hrdlořez rakouskou armádu porazily.\n\nPo porážce v bitvě u Štěrbohol 6. května 1757 se rakouské vojsko, vedené Karlem Lotrinským, i se svými veliteli uzavřelo za zdmi Prahy, kterou nechal Fridrich II. neprodleně oblehnout. Pruský král musel zanechat před obléhanou Prahou 50 000 mužů, o 14 000 přišel v bitvě a 27 000 jich zabezpečovalo zásobovací linie z Čech do Pruska. \n\nV Praze se nedostávalo potravin ani léčiv, některé kláštery i paláce byly přeplněny raněnými, tisíce jezdeckých koní zaplavily pražská náměstí.\n\nPruská vojska vytvořila kolem pražských měst kruh. Pruské dělostřelectvo nedisponovalo obléhacími děly, která by mohla rozmetat pražské hradby. Na Vítkově, na Sklenářce, na Pankrácké pláni a několika dalších místech vybudovali dělostřelecké pozice, nepodařilo se jim však získat kontrolu nad Letnou. V posledních květnových dnech roku 1757 zahájila pruská armáda systematické ostřelování nevojenských objektů, aby zlomila vůli obyvatel k odporu. Podle svých záznamů Prusové během obléhání vypálili 58 376 dělových kulí, přes 23 063 (22 tisíc) granátů a 548 (550) zápalných střel. Zničeno nebo těžce poškozeno bylo na 880 městských domů, tj. více než čtvrtina celkového počtu. Z církevních staveb nejvíce utrpěly katedrála svatého Víta a klášter na Karlově. Systematické ničení hospodářských objektů způsobilo rychle nedostatek potravin, jako zdroj masa sloužilo několik tisíc vojenských jezdeckých koní. Obyvatelé se stěhovali do sklepů. Z ulic byla odstraněna dlažba, aby se od ní neodrážely pruské střely. Škody po ostřelování se odstraňovaly po několik desetiletí. Více než dvacet let po obléhání popisuje anglický cestopisec, že velká část města je nová, obyvatelé dosud pracují na obnově zejména velechrámu a císařského hradu a že ve zdech domů vězí nesčetné dělové koule a pumy.\n\nPražská posádka i dobrovolníci z řad civilistů provedli několik úspěšných výpadů, například v noci z 9. na 10. června se nenadálým přepadem zmocnili pruské baterie na Andělce ve Střešovicích. Civilisté pomáhali i jako kurýři vojenských zpráv a pomáhali například při stržení pruského pontonového mostu v Podskalí pomocí po proudu vypuštěných vorů. Při výpadech proti pruským bateriím padlo 180 vojenských a 28 civilních osob a zranění utrpělo 743 osob vojenských a 52 civilních na straně obránců. \n\nPo porážce a početních ztrátách v bitvě u Kolína 18. června 1757 však pruská armáda nebyla schopná se dál v Čechách udržet. 20. června 1757 proto zrušila obléhání Prahy a pruské vojsko se začalo ve dvou proudech stahovat do Saska. 20. června pražská posádka zjistila, že Prusové zrušili svůj tábor u Bráníka a pochodují ve třech kolonách směr Brandýs nad Labem. Arcivévoda Karel Lotrinský, oficiálně vrchní velitel c.k. vojsk, který se nacházel v obležené Praze, vyslal okamžitě 300 husarů pluku č. 4 a 300 hraničářů pod velením husarského plukovníka Inkey de Pallina pronásledovat ustupující Prusy. Tato smíšená jednotka zajala v příštích dnech mnoho Prusů a ukořistila jedno dělo a dva muniční vozy. Větší část obléhatelů, pěší pluky č. 3, 7, 17, 25 a neúplné č. 8, 9, 10, 12, 13, 18, 19, 21, 23, 24, 31, 32 a 34, kyrysnické pluky č. 2, 4, 10 a dragounský pluk č. 5 stála ještě v táboře na Bílé hoře pod velením maršála von Keitha. Arcivévoda Karel Lotrinský nařídil 20. června odpoledne velký výpad posádky. Jednotky prošly Karlovskou branou a dobyly zakrátko pruská polní opevnění. Prusové se soustředili u zdi letohrádku Hvězda, kde ještě chvíli kladli odpor. Když dorazily na bojiště posily vedené vévodou von Arenberg, ustoupili Prusové i zde a stáhli se k Řeži. Odtud se celá Keithova kolona dala na další ústup ke Slanému. Prusy ihned pronásledovaly lehké c.k. jednotky (husaři, hraničáři a několik rot granátníků) vedené plukovníkem Inkey de Palinem a plukovníkem Gideonem Laudonem. Pruská armáda byla rozdělena. Král se posouval přes Chabařovice a Pirnu do Saska, mosty přes Labe u Litoměřic nechal zničit. Větší část armády svěřil král svému bratru, korunními princi Augustovi Vilémovi, který měl rozkaz ustupovat přes Mladou Boleslav, Českou Lípu, Liberec a Žitavu do Lužice. Obě armády se pak měly opět setkat u Budyšína. Rakouská vojska ustupující Prusy pronásledovala.\n\nK obléhání Prahy přiřazuje modřanská kronika i šarvátku o pontonový most přes Vltavu u Modřan, ke které podle zápisu v modřanské kronice z roku 1895 došlo dne 3. května 1757 (což by ovšem bylo ještě před bitvou u Štěrbohol, jiné zdroje datují tuto bitku na 6. květen). Prusové se zde podle modřanské kroniky zmocnili pontonového mostu zřízeného rakouskou armádou a sebrali z něj 16 pontonů. Oběti střetu byly pohřbeny „tam kde za vsí na cestě k Libuši postaveny jsou Boží muka“, což je dnes v zahrádce rodiného domu čo. 1 v ulici U pily. Pruský sbor generála Moritze Desavského se bitvy u Štěrbohol přímo nezúčastnil, protože měl postupovat po levém břehu Vltavy na jih, nad Braníkem postavit pontonový most (snad v oblasti Modřan), přejít přes něj a odříznout císařským vojskům ústupovou cestu do Prahy i na jih. Záměr se ale nezdařil, protože sbor knížete Desavského neměl dostatek pontonů a nebyl schopen řeku překonat a neuspěl ani pokus pruského jezdectva Vltavu přeplavat. O boji o most v Modřanech se historické publikace ani vydané paměti účastníků nezmiňují, avšak nelze jej vyloučit, protože v této oblasti bylo 6. května před bitvou dislokováno přes 2000 císařských vojáků, kteří do hlavní bitvy nezasáhli. Jejich přítomnost zde lze vysvětlit právě tím, že střežili pontonový most, jehož existenci prameny přímo nezmiňují, ale kterou naznačují. Některé dobové mapy ale zachycují pontonový most pod Zbraslaví (pravděpodobně v oblasti Modřan), který mohl sloužit císařským vojskům k případnému ústupu za Vltavu. Výčet ztrát císařské armády však uvádí i ztrátu 40 pontonů. Vydané prameny uvádějí, že bitva skončila kolem třetí hodiny odpolední a další události bagatelizují na konstatování, že šarvátky a potyčky probíhaly až do osmé večerní. Je možné, že Prusové knížete Desavského se po neúspěšném pokusu o přemostění Vltavy nad Braníkem posunuli výše proti proudu, hledajíce brod, a pokud přitom objevili rakouský pontonový most, mohl se o něj strhnout boj, a lze předpokládat, že početně slabší Rakušané svůj most raději zničili, než by umožnili Prusům přejít přes řeku. Pravděpodobnější však je, že část hlavní pruské armády pod Friedrichem II. postoupila z Braníku podél Vltavy na jih a svedla boj o pontonový most na pravém břehu řeky. Každopádně se však 6. května 1757 v Modřanech o most bojovalo, což potvrzuje i zaznamenaná rakouská ztráta 40 pontonů.\n\nV září 1744 na úvod pruské okupace Prahy i při obléhání v roce 1757 postavili Prusové své dělostřelecké baterie také v oblasti Střešovic v místech, která dodnes připomínají místní názvy: náměstí Před bateriemi a ulice Na bateriích a U první baterie až U šesté baterie. Prusové odtud ostřelovali zejména Hradčany, Pohořelec a Nový svět.\n"}
{"id": "1358897", "url": "https://cs.wikipedia.org/wiki?curid=1358897", "title": "Tegwalljong-mjon", "text": "Tegwalljong-mjon\n\nMěstys Tegwalljong ( – \"Tägwalljŏng mjŏn\") leží v okrese Pchjongčchang v Jižní Koreji. Rozloha jeho území je zhruba 221 čtverečních kilometrů a k roku 2008 měl přes šest tisíc obyvatel.\n\nTegwalljong leží v okrese Pchjongčchang v provincii Kangwon na severovýchodě státu. Leží několik kilometrů západně od průsmyku Tegwalljong, přes který překonává hřeben Tchebeku železniční trať i silnice.\n\nDo roku 2007 se Tegwalljong nazýval \"Toam\" ( – \"Toam mjŏn\"). Nové jméno je odvozeno od stejnojmenného průsmyku.\n\nV rámci Jižní Korey je Tegwalljong významným střediskem zimních sportů. Na jeho území leží hned několik areálů zimních olympijských her v roce 2018, především lyžařské středisko Jongpchjong, lyžařské středisko Alpensia a Olympijský stadion Pchjongčchang.\n"}
{"id": "1358911", "url": "https://cs.wikipedia.org/wiki?curid=1358911", "title": "David Novák (fotbalista)", "text": "David Novák (fotbalista)\n\nDavid Novák (* 11. ledna 1979) je bývalý český fotbalista, obránce.\n\nV české lize hrál za FC Viktoria Plzeň. Nastoupil ve 44 ligových utkáních a dal 1 gól. V nižších soutěžích hrál i za Doubravku. Za dorosteneckou reprezentaci nastoupil v 7 utkáních. Za reprezentaci do 20 a 21 let nastoupil ve 4 utkáních a dal 1 gól.\n\nHrál také za TJ Přeštice.\n\n"}
{"id": "1358912", "url": "https://cs.wikipedia.org/wiki?curid=1358912", "title": "Ecosia", "text": "Ecosia\n\nEcosia je webový vyhledávač, jehož provozovatel sídlí v německém Berlíně. Zakladatelem startupu je Christian Kroll. \n\nSpolupracuje se Světovým fondem na ochranu přírody, jemuž odvádí 80 % svých příjmů z reklam, konkrétně na program ochrany deštných pralesů (ke konci srpna 2018 činil příspěvek 98 000 eur). Jakožto „sociální podnikání“ je Ecosia CO-neutrální a podporuje plnou finanční transparentnost. Provozovatel je certifikován společností B-Lab jako obecně prospěšná společnost.\n\nVýsledky vyhledávání zajišťují partnerské vyhledávače Yahoo! a Bing. K srpnu 2010 byl vyhledávač používán zejména v Německu, Švýcarsku a Francii.\n\nEcosia od července 2016 podporuje územně založené filtrování, ale nepodporuje zobrazování univerzálních celosvětových informací.\n\n\n"}
{"id": "1358913", "url": "https://cs.wikipedia.org/wiki?curid=1358913", "title": "90. ročník udílení Oscarů", "text": "90. ročník udílení Oscarů\n\n90. ročník udílení Oscarů konal 4. března 2018 v Dolby Theatre (dříve \"Kodak Theatre\") v Hollywoodu v Los Angeles, pod hlavičkou Akademie filmového umění a věd, která vybrala jednotlivé vítěze ze 24 různých kategorií. Galavečerem provázel Jimmy Kimmel. Nejvíce nominací získal snímek \"Tvář vody\", celkem 13.\n\nDne 11. listopadu 2017 Akademie ocenila na svém 9. ročníku tradičního slavnostního večera \"Governors Awards\" některé tvůrce speciálními cenami.\n\nTučně jsou označeni vítězové.\nDne 11. listopadu 2017 Akademie ocenila na svém 9. ročníku tradičního slavnostního večera \"Governors Awards\" některé tvůrce speciálními cenami.\n\n\n\n"}
{"id": "1358914", "url": "https://cs.wikipedia.org/wiki?curid=1358914", "title": "Johann Nepomuk Kravogl", "text": "Johann Nepomuk Kravogl\n\nJohann Nepomuk Kravogl (9. březen 1803, Nauders - 13. listopad 1873, Innsbruck) byl rakouský malíř a litograf.\n\nOd roku 1822 se učil u Jakuba Pirchstallera v Meranu. Od roku 1825 do roku 1826 studoval malbu u Josefa Kraffta ve Vídni. Od roku 1826 pracoval v Innsbrucku jako učitel a malíř a tvořil portréty v olejové a miniaturní malbě na slonovině a mědi. V roce 1834 založil litografickou společnost, kde vznikaly náboženské obrazy, ale i hudebniny. Tvořil autografie barokních předloh i své vlastní návrhy v novogotickém a novobarokním slohu, jakož i návrhy současných umělců. Po jeho smrti pokračovala litografická společnost jako \"Perkmannsche Druckerei\" až do roku 1909.\n\nSpolu se svou ženou Terezií roky usiloval o usídlení karmelitánů v Innsbrucku. V roce 1846 byl konečně založen klášter, který byl jím dále podporován. Kravogl byl strýcem vynálezce Johanna Kravogla a spisovatele Paula Kravogla.\n"}
{"id": "1358916", "url": "https://cs.wikipedia.org/wiki?curid=1358916", "title": "Létavkovití", "text": "Létavkovití\n\nLétavkovití (Rhacophoridae) je čeleď žab. V rámci systematiky se dělí na dvě podčeledi: japonečky (Buergeriinae) a létavky (Rhacophorinae). K lednu 2020 zahrnuje celkem dvacet rodů. Je známo přes 420 druhů a počet popsaných létavkovitých stále roste. Tato čeleď je rozšířena ve východní, jižní a jihovýchodní Asii a také v Africe. Žáby obývají především lesy, ale přizpůsobily se i jiným biotopům včetně krajiny změněné lidmi. Zaznamenány byly v zemědělských oblastech včetně plantáží palem olejných, adaptovaly se i životu ve městech.\n\nLétavkovití jsou malé i velké žáby, dosahují velikosti mezi 15 až 120 mm. Jejich zploštělé tělo může být různorodě zbarvené. Mezi prsty mají blánu, pomocí které mohou někteří zástupci při skocích plachtit ze stromu na strom, kvůli čemuž se stali známými mezi lidmi. Létavkovití jsou stromové žáby, žít mohou nicméně i na zemi. Aktivní jsou během noci a živí se převážně bezobratlými, jako je hmyz. Způsob rozmnožování závisí na jednotlivých rodech. Zatímco některé žáby kladou vajíčka na zem a prodělávají přímý vývoj, jiné do dutin stromů naplněných vodou a další pro ně vytvářejí pěnovitá hnízda nad vodní hladinou. Vylíhlí pulci poté spadnou do vody.\n\nO popularizaci těchto žab se zasloužil vědec Alfred Russel Wallace. Lze je chovat v zajetí, jinak je jejich užitečnost pro člověka malá. Některé druhy jsou loveny pro maso. Na základě Mezinárodního svazu ochrany přírody bylo k roku 2018 hodnoceno 18 druhů jako vyhynulých a 25 kriticky ohrožených. Nebezpečí pro ně představuje hlavně ztráta přirozeného prostředí.\n\nČeleď létavkovití z řádu žáby byla poprvé popsána roku 1858 jako čeleď Polypedatidae. Abraham Carel Hoffman ji roku 1932 přejmenoval na současný název Rhacophoridae. Českým synonymem této čeledi je dlouhoprstovití. V rámci ní existují dvě podčeledi: japonečky (Buergeriinae) a létavky (Rhacophorinae). Fosilní záznamy neexistují.\n\nSystematika této čeledi byla vícekráte měněna a je nejasná. Do čeledi létavkovití byly zařazovány i jiné, později osamostatněné taxony. Pod jménem Polypedatidae se společně na základě podobností ve vzhledu i chování řadily létavkovité a rákosničkovité (Hyperoliidae), další výzkumy je nicméně rozdělily do samostatných čeledí. Rákosničkovití a létavkovití nyní někdy nejsou považováni ani za blízce příbuzné čeledi a obě tyto linie se pravděpodobně odštěpily nezávisle od skokanovitých. Na počátku dvacátého prvního století dva němečtí herpetologové − Miguel Vences a Frank Glaw, vyňali z létavkovitých několik rodů (\"Boophis\", \"Laliostoma\", \"Aglyptodactylus\", \"Mantella\" a \"Mantidactylus\") a přeřadili je mezi mantelovité (Mantellidae).\n\nI postavení samotné čeledi se postupně vyvíjelo. Autoři 70. až 90. let 20. století řadili létavkovité jako podčeleď čeledi skokanovití (Ranidae). Ještě studie z roku 2005 (Dubois) řadila létavkovité pod skokanovité a rozčlenila je zde na tři triby Buergeriini (rod \"Buergeria\"), Philautini (rody \"Aquixalus\", \"Kurixalus\", \"Nyctixalus\", \"Philautus\" a \"Theloderma\") a Rhacophorini (rody \"Chirixalus\", \"Chiromantis\", \"Polypedates\" a \"Rhacophorus\"). Studie zároveň uváděla jako podčeleď skokanovitých i mantelovité (jako Mantellinae). Studie z následujícího roku (Frost & kol., 2006) nicméně tuto systematiku zavrhla a považovala létavkovité i mantelovité za samostatné čeledě, které společně tvoří sesterskou skupinu ke skokanovitým. Během dvacátého prvního století pak bylo provedeno několik molekulárních analýz.\n\nČeleď létavkovití je velmi rozsáhlá. \"AmphibiaWeb\" uvádí, že k lednu roku 2020 existovalo celkem 20 rodů členících se na 425 druhů:\n\nStále však dochází k popisování či dokonce nalézání nových rodů. Značnou rozmanitost lze pozorovat kupříkladu v pohoří Západní Ghát a na ostrově Cejlon. Ze zdejší oblasti bylo při revizi rodu \"Philautus\" popsáno dvanáct nových druhů. Roku 2011 zde došlo k objevu nového druhu z rodu \"Polypedates\" a o dva roky později dvou nových monotypických rodů \"Mercurana\" a \"Beddomixalus\". Roku 2015 byl na jihu pohoří Západní Ghát nalezen nový druh \"Ghatixalus magnus\".\n\nGenetickou výbavu tvoří diploidní karyotyp 2n = 24 nebo 26 chromozomů.\n\nLétavkovití jsou rozšířeni v Asii a Africe. V Asii jejich rozsah zahrnuje ostrovy Indonésie až po Sulawesi (Celebes) či Filipíny a areál výskytu se dále táhne do států jižní a východní Asie, jako je Laos, Thajsko, Čína či východní Indie a ostrovní stát Srí Lanka. Létavkovití potom osídlili i část Japonska. Africké populace zastupuje pouze rod \"Chiromantis\". V rámci dělení na podčeledi je podčeleď Buergeriinae (s jedním rodem \"Buergeria\") rozšířena od Tchaj-wanu po Japonsko a podčeleď Rhacophorinae obývá Afriku a Asii až po mírné areály Číny a Japonska.\n\nZástupci čeledi mohou obývat různé biotopy. Obvyklým areálem výskytu jsou lesy, jako zástupce žijící v lesích lze zmínit druhy pouchalka Eiffingerova (\"Kurixalus eiffingeri\") či pouchalka luzonská (\"Philautus surdus\"). Blízkost vody není u některých druhů potřebná, ale některé druhy jako japonečka zavalitá (\"Buergeria robusta\"), u vodních toků žijí. Africké populace se díky speciálním adaptacím přizpůsobily životu v suchých oblastech a dovedou snižovat ztrátu vody. Žáby se adaptovaly i na prostředí vytvořená člověkem. Například zástupcům rodů \"Polypedates\" či \"Rhacophorus\" nevadí život na rýžových polích a některé druhy se vyskytují i v těsné blízkosti lidského osídlení. Létavka \"Chiromantis baladika\" se adaptovala na život v plantážích palem olejných.\n\nČeleď létavkovití sdílí následující znaky:\n\nLétavkovití mají zploštělé tělo, délka mezi čenichem a kloakou činí 15 až 120 mm a jedná se tedy o malé až velké žáby. V rámci podčeledi létavek někteří členové rodu \"Theloderma\" dosahují velikosti pouze 17 až 20,6 mm, naopak druhy jako létavka černoblanná (\"Rhacophorus nigropalmatus\") − největší stromová žába Bornea − nebo létavka listová (\"Rhacophorus dennysi\") z podčeledi létavek měří i okolo 10 centimetrů. Zástupci druhé podčeledi, japoneček, měří mezi 25 a 70 mm.\n\nLebka létavkovitých je široká a plochá, v horní čelisti rostou zuby. Velké oči jsou zdobeny vodorovnými zornicemi. Páteř má osm obratlů a výrazná je hrudní kost. Mezi dvěma distálnimi články prstů se vyskytují vmezeřené struktury. Tento znak je typický i pro zástupce mantelovitých. Z konce prstů poté vyrůstají přísavky, které žábám pomáhají lépe se pohybovat ve stromovém patře a vertikálních plochách, tuto vlastnost sdílejí pro změnu s některými skokanovitými. U některých létavkovitých se mezi prsty či i po stranách těla vyvinula blána. Ta umožňuje těmto žábám plachtit až na vzdálenost několika metrů. Schopnost si však osvojilo navzdory popularitě mezi lidmi pouze několik druhů, většina nemá blánu dostatečně vyvinutou, aby jim umožnila plachtivý pohyb. Naopak největší blány mají plochu až 20 cm. Plachtivého pohybu jsou schopni především zástupci rodu \"Rhacophorus,\" například létavka černoblanná, která uplachtí 7,3 m při skoku z výšky 5,4 m, či létavka pardálí (\"Rhacophorus pardalis\"). Podobně jako létavkovití mohou plachtění využívat i někteří zástupci čeledi rosničkovitých (Hylidae).\n\nZbarvení zástupců čeledi je různorodé. Na hřbetě se pohybuje od bílé přes zelenou (létavka černoblanná či létavka Helenina) až po tmavé odstíny, jako je hnědá (červenohnědá létavka pardálí) či černá, vyvinout se může i vzorkování. Na stehnech mají tyto žáby výstražné vzory, pomocí nichž mohou odradit případného predátora.\n\nLétavkovití jsou převážně stromové žáby, konvergentní starosvětská obdoba některých amerických stromových rosničkovitých. Některé létavky nicméně žijí i na zemi. Řada z nich je nočních. Zbarvení některých druhů, například drsnokožky kornaté (\"Theloderma corticale\") či \"Philautus macroscelis\", funguje jako mimikry, díky kterým nejsou žáby vidět, když odpočívají (drsnokožka kornatá je navíc také schopna předvádět smrt a tím odradit predátory). U létavky \"Rhacophorus penanorum\" pak byla dokonce zaznamenána i změna zbarvení během dne, kdy jinak zelené žáby přes den ztmavnou. Létavkovití žerou především členovce, jako hmyz nebo pavouky, některé mohou pojídat i vajíčka jiných druhů žab. Větší zástupci čeledi se uchylují i k lovení jiných obratlovců a výjimkou není ani kanibalismus.\n\nNejvíce informací o létavkovitých bylo zjištěno během doby rozmnožování, kdy se stávají nejaktivnějšími. Tehdy samci od různých tůní lákají samice, aby se s nimi mohli spářit. Samci létavkovitých se při reprodukci drží samic za podpaží. Tomuto způsobu rozmnožování se říká axilární amplexus. Ten může trvat několik hodin až pět dní. Pokud na něj samice není připravena, dá to najevo zvláštními pohyby a ostrými výkřiky. Často se páří více samců s jednou samičkou.\n\nNěkteří zástupci rodu \"Philautus\" prodělávají vývoj přímý a vajíčka kladou na zem. Jiné druhy však mají odlišné rozmnožovací strategie. Rody \"Nyctixalus\" a \"Theloderma\" umisťují vajíčka do vodou naplněných dutin. Létavkovití z rodu \"Rhacophorus\", \"Polypedates\", \"Chiromantis\" a \"Chirixalus\" vytvářejí na vegetaci umístěné nad vodní hladinou pěnovité hnízdo, do něhož vajíčka nakladou. Hnízdo je tvořeno sekretem samic a může obsahovat i sperma samečků, kteří se na jeho napěnění podílejí kopáním nohama. Z důvodu možného páření většího počtu samců najednou, a existujícího velkého konkurenčního boje, se samcům vyvinula neúměrně velká varlata. Studie japonských vědců Kusana, Tody a Fukujamy v časopise \"Behavioral Ecology and Sociobiology\" zkoumala devatenáct druhů japonských žab, z nichž varlata létavkovitých byla nejmohutnější. Zatímco u ostatních žab se podílela jen na asi 0,2 až 0,4 % tělesné hmotnosti, u jedné z létavek tvořila až 5 % hmotnosti, minimálně vždy nad 1 %. Pěnové hnízdo plní funkci termostatu a udržuje vajíčka v konstantní teplotě. Uvnitř hnízda se vytváří vodní prostředí a asi za dva týdny se začne rozpadat. Pulci, kteří se z pěnovitého hnízda dostanou, spadnou do vodní hladiny pod ním, kde dále pokračuje jejich vývoj. Pokud se hnízdo rozpadne za příliš krátkou dobu, larvy vykazují pomalý růst.\n\nPulci mají ústa tvořená keratinem a žábrové komory za srdcem. Jsou všežraví a nevyhýbají se ani kanibalismu, kdy požírají ostatní pulce či vajíčka. U létavkovitých (pouchalka Eiffingerova − \"Kurixalus eiffingeri\") byla zaznamenána i rodičovská péče, kdy samice svým mláďatům přinášely potravu tvořenou vajíčky, která za tím účelem nakladly předem. Pulci jsou na této potravě od matky natolik závislí, že bez ní uhynou. Jakmile dosáhnou pulci velikosti asi 4 cm, promění se v dospělce. Při vysokých teplotách se v dospělce mohou vyvinout i dříve, což se nicméně negativně odrazí v jejich dalším životě.\n\nO popularizaci těchto žab se zasloužil britský přírodopisec, badatel, geograf, antropolog a biolog Alfred Russel Wallace, který zmínil létavku černoblannou ve své publikaci \"The Malay Archipelago\". Poprvé ji spatřil na ostrově Borneo roku 1855 a také na jejím příkladu osvětloval evoluční teorii. Svůj text opatřil dřevorytem žáby vytvořeným podle dříve nakresleného akvarelu. Roku 1869 napsal:\n\nLétavky, především z rodu \"Polypedatus\" či \"Rhacophorus\", se chovají v zajetí. Obecně je pro ně zřizována ubikace pokrytá rašelinou s dostatkem úkrytů a větví, vzhledem k pohyblivosti žab vysoká alespoň jeden metr. Teplota by se měla pohybovat v rozmezí 24 až 29 °C a akvaterárium obsahovat zdroj vody. Krmí se hmyzem. V zajetí lze však chovat i jiné zástupce čeledi. Roku 2011 vytvořil M. F. Nagaturov studii, která se zabývala chovem létavek z rodu \"Theloderma\". Za nejlepšího chovance v ní byla uvedena drsnokožka kornatá (\"Theloderma corticale\"), protože trávila většinu dne mimo vodu a tím se stala dobře viditelnou. Vzhledem k tomu, že zástupci tohoto rodu žijí převážně ve vodě, rod \"Theloderma\" je doporučeno chovat ve vodních nádržích o teplotě 22 až 24 °C doplněných o větve či další rostlinný materiál. Vodu je vhodné měnit jednou za 8 až 9 měsíců, protože častá výměna způsobuje ztrátu živin. Důležitý je dostatek tříslovin, zajištěných například listy dubu v nádržích. Ve větších nádržích lze dokonce chovat dospělce společně s pulci i vajíčky. Pro člověka jinak nemají létavkovití velký význam. Některé druhy však mohou lovit lidé pro maso, jako například létavku indočínskou (\"Rhacophorus feae\") původem z Číny, Laosu, Myanmaru, Thajska a Vietnamu, která je z tohoto důvodu pronásledována.\n\nNebezpečí pro létavkovité představuje ztráta přirozeného prostředí, kvůli níž se několik druhů stalo ohroženými. Následkem ztráty lesů se stala téměř nebo možná vyhynulou javánská pouchalka Jacobsnova (\"Philautus jacobsoni\"), jejíž poslední državou je či bylo malé území o rozloze asi 10 km na hoře Ungaran. Ztráta přirozeného prostředí na úkor plantáží přivedla k vyhynutí i létavku \"Raorchestes sushili\". Druh \"Pseudophilautus papillosus\" je kromě výsadby plantáží a jiné degradace stanovišť ohrožován i ztrátou přirozeného prostředí následkem těžby drahých kamenů (všechny tři druhy jsou hodnoceny jako kriticky ohrožené). Druh \"Chiromantis baladika\" ohrožuje znečišťování vodních toků chemikáliemi. Některé druhy, například létavku indočínskou (\"Rhacophorus feae\"), může ohrožovat i odchyt pro obchod se zvířaty. U některých létavkovitých též byla zaznamenána plíseň \"Batrachochytrium dendrobatidis\". Ta napadá kůži žab, zabraňuje jim tak v dýchání a vyvolává smrtelné onemocnění chytridiomykózu. U většiny jiných žab lze využít k léčení itrakonazol, kvůli senzitivnosti létavkovitých na tento lék však u nich nelze tuto léčbu nasadit.\n\nNěkteré létavky jsou již pravděpodobně vyhynulé, jako cejlonská létavka \"Pseudophilautus extirpo\", která byla poprvé a naposledy spatřena roku 1882 a za jejíž vymření může zřejmě ztráta biotopu. Roku 2009, kdy čeleď zahrnovala 272 druhů, jich bylo celkem 36 kriticky ohrožených či vyhynulých (podle o několik let starších propočtů okolo 13,2 %). Nejvíce ohrožených nebo vyhynulých druhů bylo v tehdy hodnoceném rodu \"Philautus\", celkem 34, čímž představoval rod žáby s třetím nejvyšším počtem takto ohrožených druhů, hned po bezblance rodu \"Eleutherodactylus\" a rodu atelopus (\"Atelopus\"). K roku 2018 bylo Mezinárodním svazem ochrany přírody jako vyhynulých hodnoceno 18 druhů létavkovitých, jako kriticky ohrožených již 25 druhů a celkem 143 dalších bylo buď ohrožených, zranitelných či téměř ohrožených; k řadě z nich pak chyběly údaje a jejich status byl stále nejasný.\n\n"}
{"id": "1358917", "url": "https://cs.wikipedia.org/wiki?curid=1358917", "title": "Jan Krist (kanovník)", "text": "Jan Krist (kanovník)\n\nJan Krist (24. dubna 1920 Milotice – 15. srpna 2015 Zlín) byl český katolický kněz a kanovník Metropolitní kapituly u sv. Václava v Olomouci.\n\nNarodil se do početné rolnické rodiny v Miloticích. Studoval na Klvaňově gymnáziu v Kyjově, kde v roce 1938 odmaturoval. Poté absolvoval Pedagogickou akademii v Brně. Jako učitel pak působil v rodných Miloticích a ve Ždánicích, odkud byl poslán na nucené práce do Rakouska. Při nuceném nasazení v něm uzrálo rozhodnutí stát se knězem.\n\nPo návratu do Československa vstoupil do Arcibiskupského kněžského semináře v Olomouci. Na kněze byl vysvěcen dříve, než řádně ukončil teologické studium, z obav církve před zákazem svěcení kněží komunistickým režimem. Ke svěcení došlo 11. prosince 1949 v Olomouci. V letech 1950–1953 pracoval ve vojenských praporech PTP, následně byl několik měsíců bez státního souhlasu k výkonu kněžského povolání.\n\nJeho prvním kněžským působištěm byl od 1. června 1954 Zlín (tehdejší Gottwaldov), kde přišel na místo kooperátora. Odtud byl v roce 1963 přesunut do Trnavy v okrese Zlín jako administrátor. V trnavské farnosti byl duchovním správcem až do 1. července 2005, kdy byl penzionován. V Trnavě však působil i nadále – v letech 2005–2011 jako emeritní farář a až do své smrti, jako kněz-důchodce.\n\nMezi lety 1971–1973 byl místoděkanem a v letech 1973–1985 děkanem gottwaldovského děkanátu. K 1. lednu 1975 se stal sídelním kanovníkem Metropolitní kapituly u sv. Václava v Olomouci, od 18. ledna 1994 byl kanovníkem emeritním. Byl také členem Kněžské rady olomoucké arcidiecéze (1990–1998) a členem Sboru konzultorů (1990–1993).\n\nPohřben byl v Trnavě 24. srpna 2015 olomouckým světícím biskupem Josefem Hrdličkou. Ke konci života byl nejstarším knězem olomoucké arcidiecéze.\n\n"}
{"id": "1358918", "url": "https://cs.wikipedia.org/wiki?curid=1358918", "title": "Sebastian Scheel (malíř)", "text": "Sebastian Scheel (malíř)\n\nSebastian Scheel, také Schel nebo Schöll, (kolem roku 1480 – 1554, Innsbruck) byl malíř, který pracoval v Innsbrucku v první polovině 16. století.\n\nSebastián Scheel přišel ze Švábska a pravděpodobně získal vzdělání v Augsburgu nebo Ulmu. Od roku 1508 pracoval jako dvorní malíř v Innsbrucku. Vytvořil oltářní obrazy, erby, nástěnné malby, mapy, opevňovací plány a podobně a často spolupracoval se Seboldem Bocksdorferem a Paulem Daxem. Stylisticky přecházel od gotiky k renesanci.\n\nVe čtvrti Dreiheiligen-Schlachthof v Innsbrucku je po něm pojmenovaná Sebastian-Scheel-Straße.\n\n"}
{"id": "1358925", "url": "https://cs.wikipedia.org/wiki?curid=1358925", "title": "Záchranáři L. A.", "text": "Záchranáři L. A.\n\nZáchranáři L. A. (v anglickém originále 9-1-1) je americký televizní seriál, jehož tvůrci jsou Ryan Murphy, Brad Falchuk a Tim Minear. Seriál sleduje životy pracovníků linky 911, policistů, záchranářů a hasičů v Los Angeles. První řada měla premiéru dne 3. ledna 2018 na stanici Fox. Seriál je produkován společností 20th Century Fox Television, přičemž Murphy, Falchuck, Minear a Bradley Buecker jsou výkonnými producenty. 16. ledna 2018 bylo oznámeno, že seriál získal druhou řadu, která měla premiéru dne 23. září 2018. Dne 25. března 2019 byla stanicí Fox objednána třetí řada. Ta měla premiéru dne 23. září 2019.\n\nV květnu 2019 stanice objednala spin-off seriálu s názvem \"\", ve kterém hlavní role budou hrát Rob Lowe a Liv Tyler. Seriál měl premiéru dne 19. ledna 2020. \n\nV České republice seriál vysílá stanice Prima Krimi od 28. října 2018.\n\n\n\n\n\nV říjnu roku 2017 byli obsazeni Angela Bassett, Connie Britton a Peter Krause. Později ten samý měsíc se připojili Oliver Stark, Aisha Hinds, Kenneth Choi a Rockmond Dunbar. V květnu 2018 stanice oznámila obsazení Ryana Guzmana do druhé řady seriálu v roli nového hasiče. V červnu bylo oznámeno, že Corinne Massiah a Marcanthonnee Reis, které v seriálu hráli May a Harryho Granta byli povýšeni z vedlejších rolích na hlavní role.V květnu 2018 bylo potvrzeno, že Connie Britton se nevrátí do nové řady a také obsazení herečky Jennifer Love Hewitt do role Maddie, sestry Bucka.\n\nSeriál získal nominaci na cenu Teen Choice Awards v kategorii průlomový seriál a letní televizní hvězda (Oliver Stark). Další nominace přišla v kategoriích nejlepší seriál roku 2018 a nejlepší dramatický seriál na cenu People's Choice Awards.\n\n"}
{"id": "1358929", "url": "https://cs.wikipedia.org/wiki?curid=1358929", "title": "Churd", "text": "Churd\n\nChurd (mongolskou cyrilicí \"Хурд\") je mongolská hardrocková a heavymetalová hudební skupina. Založili ji v roce 1987 zaměstnanci ulánbátarského železničního depa vedení Dambynem Ganbajarem. Skupina se původně jmenovala rusky Skorosť, později se přejmenovala na mongolské Churd (oboje znamená v překladu „rychlost“). Stávající sestava vykrystalizovala po příchodu zpěváka Dambyna Tömörcoga v roce 1993 a skupina se zprofesionalizovala. Churd ve své tvorbě vycházel ze zahraničních vzorů jako Iron Maiden, W.A.S.P. nebo Metallica, postupně přijímal rovněž vlivy nu metalu, industriálu i pentatonické lidové hudby. Texty skupiny oslavují mongolské národní tradice, což vedlo k zákazu jejich vystupování v čínském Vnitřním Mongolsku. Stali se prvními mongolskými držiteli zlaté desky, byla jim udělena cena Zlatý mikrofon i titul zasloužilých umělců Mongolska. \n\n\n"}
{"id": "1358933", "url": "https://cs.wikipedia.org/wiki?curid=1358933", "title": "Jiangjunosaurus", "text": "Jiangjunosaurus\n\nJiangjunosaurus (\"ještěr od města Jiangjunmiao\") byl rod tyreoforního dinosaura z čeledi Stegosauridae, který žil v období rané svrchní jury (stupeň oxford, asi před 161 až 156 miliony let) na území současné západní Číny (Ujgurská autonomní oblast Sin-ťiang, Džungarie).\n\nFosilie tohoto stegosaurida byly objeveny roku 2002 a vykopány členy Čínsko-americké paleontologické expedice. Formálně byl dinosaurus popsán mezinárodní čtveřicí paleontologů v roce 2007. Holotyp s označením \"IVPP V 14724\" byl objeven v sedimentech souvrství Shishugou a sestává z nekompletní kostry subadultního jedince.\n\nPodle Gregoryho S. Paula měřil tento druh asi 6 metrů na délku a jeho hmotnost mohla dosáhnout přibližně 2500 kilogramů. Thomas R. Holtz, Jr. udává pro tento rod délku 7 metrů. Predátorem, který tyto stegosauridy lovil, mohl být teropod \"Sinraptor\" nebo \"Monolophosaurus\".\n\n"}
{"id": "1358938", "url": "https://cs.wikipedia.org/wiki?curid=1358938", "title": "Jan Matouš", "text": "Jan Matouš\n\nJan Matouš (* 30. května 1961 Vrchlabí) je bývalý československý biatlonista, olympionik a vicemistr světa. Jeho otec byl na zimní olympiádě v Cortině d'Ampezzo dvacet šest let před ním v roce 1956.\n\n\nV roce 1983 zvítězil na předolympijských závodech v Sarajevu. Na zimních olympijských hrách 1984 v Sarajevu byl mezi jednotlivci byl 9. na 10 km a 10. na 20 km, ve štafetě šestý, účastnil se také ZOH 1988 v Calgary. Na mistrovství světa 1990 v Oslu získal ve štafetě stříbro (s Tomášem Kosem, Jiřím Holubcem a Ivanem Masaříkem). V roce 1987 vyhrál závod světového poháru a v celkovém hodnocení se umístil na třetím místě.\n\n"}
{"id": "1358939", "url": "https://cs.wikipedia.org/wiki?curid=1358939", "title": "Seznam dílů seriálu Sestra Hawthornová", "text": "Seznam dílů seriálu Sestra Hawthornová\n\nToto je seznam dílů seriálu \"Sestra Hawthornová\".\n\n<onlyinclude>\n</onlyinclude>\n\n"}
{"id": "1358940", "url": "https://cs.wikipedia.org/wiki?curid=1358940", "title": "Vražda Hassana Elamina Abdelradiho", "text": "Vražda Hassana Elamina Abdelradiho\n\nVražda Hassana Elamina Abdelradiho byl rasově motivovaný útok, který se odehrála 8. listopadu 1997 v areálu kolejí Vysoké školy ekonomické v Praze na Jarově a vyústil ve vraždu súdánského studenta VŠE Hassana Elamina Abdelradiho.\n\nÚtok provedli dva příslušnici hnutí skinhead Petr Zborník a Jan Schimperk, kteří nejprve napadli okolo půl druhé ráno poblíž diskotéky \"„U dělové koule“\" v ulici Biskupcova na Praze 3 súdánského studenta Abdula Karima, který před nimi utekl na vysokoškolskou kolej Jarov. Jeden ze skinheadů, Petr Zborník, pronásledoval Abdula na koleje, přičemž mu způsobil vážné zranění ruky Po té se Zborník dal na ústup během nějž narazil v areálu kolejí na dalšího súdánského studenta Hassana Elamina Abdelradiho, kterého dvakrát bodl do břicha. Hassan Elamin Abdelradi následkem útoku zemřel.\n\nPřípad vzbudil výraznou veřejnou odezvu na protirasistické demonstraci před budovou Vysoké školy ekonomické se sešly tisíce lidí. Na demonstraci vystoupila řada ministrů Jindřich Vodička, Ivan Pilip, Josef Lux či Michael Žantovský, předseda Senátu Petr Pithart, předseda Poslanecké sněmovny a ČSSD Miloš Zeman. Z veřejně činných osobností vystoupil například kněz Tomáš Halík a další osobnosti. \n\nMiloš Zeman na demonstraci oznámil přípravu zákona, který by hnutí skinheads postavil mimo zákon. Pro zákaz hnutí se vyslovili také Petr Pithart a Josef Lux. Obdobné manifestace se konaly také v dalších českých a moravských městech.\n\n23. března 1998 odsoudil Městský soud v Praze Petra Zborníka za ublížení na zdraví a vraždu k trestu 14,5 roku ve věznici s ostrahou, jeho komplic Jan Schimperk byl za trestný čin násilí proti skupině obyvatel odsouzen 7,5 měsíce nepodmíněně. Odvolací trest snížil Zborníkovi trest o jeden rok zatímco Schimperkovi uložil podmíněný trest.\n\nPřípad vraždy súdánského studenta zpracovává seriál České televize \"Případy 1. oddělení\" v díle \"Súdánský student\".\n\n"}
{"id": "1358942", "url": "https://cs.wikipedia.org/wiki?curid=1358942", "title": "Srovnání webových vyhledávačů", "text": "Srovnání webových vyhledávačů\n\nVyhledávače jsou uvedeny v tabulkách níže pro účely srovnání. První tabulka uvádí společnost stojící za vyhledávačem, objem a reklamní podporu a označuje povahu softwaru používaného jako svobodný nebo proprietární software. Druhá tabulka uvádí aspekty ochrany soukromí uživatelů spolu s jinými technickými parametry, jako je například, zda vyhledávač poskytuje personalizace (alternativně vnímáno jako Sociální bublina).\n"}
{"id": "1358945", "url": "https://cs.wikipedia.org/wiki?curid=1358945", "title": "Mořic Loth", "text": "Mořic Loth\n\nMořic Loth, také Moritz Loth (29. prosince 1832 Milotice – 18. února 1913 Cincinnati), byl židovský americký podnikatel, spisovatel, novinář a zastánce reformního judaismu ve Spojených státech amerických.\n\nNarodil se jako sedmé dítě židovského nájemce milotické obecní hospody Bernarda Lotha a jeho manželky Pavlíny, rozené Strassmanové. Rodina přišla do Milotic patrně z Uher. Vzdělání získal nejprve doma a později na moravských veřejných školách. Rodina později přesídlila do sousedních Vacenovic, pak do Bzence a nakonec zřejmě do Uher.\n\nJako mladík se zúčastnil uherské revoluce na straně protihabsburských povstalců, což jej vedlo po potlačení revoluce k emigraci do Spojených států amerických. V roce 1859 se usadil v Cincinnati v Ohiu. Zřejmě po příchodu do Cincinnati se oženil, a to s Frederikou Wilhartzovou. Z manželství vzešlo pět dětí. Spolu s ním odešel do Spojených států amerických i jeho starší bratr Josef, který se kolem roku 1857 usadil v New Yorku a stal se úspěšným obchodníkem s textilem.\n\nVe státě Ohio byl uznáván jako velký obchodník a podnikatel. V Cincinnati byl kupříkladu členem společnosti Board of Trade, která založila společnost Jihovýchodních železnic. Loth však popularitu získal především jako stoupenec reformního judaismu, který stál do určité míry v opozici k židovství tradičnímu, ortodoxnímu. Jeho spolupracovníkem a přítelem byl známý reformní cincinnatský rabín Izák Mayer Wise (1819–1900), jenž měl stejně jako Loth české kořeny.\n\nByl prezidentem Wiseovy Kongregace B’ne Jeshurun sdružující liberální židy v Cincinnati a právě z této pozice inicioval sjednocení lokálních kongregací reformních židů po celých Spojených státech amerických do Unie amerických hebrejských kongregací v roce 1873. Stal se prvním prezidentem Unie a v této funkci setrval až do roku 1889. Jedním z cílů Unie bylo podporovat instituce zabývající se židovskou literaturou a teologií. K tomuto účelu byl v roce 1875 založen nejstarší židovský vzdělávací institut ve Spojených státech amerických pro reformní rabíny, učitele a vychovatele Hebrew Union College. Byl jedním ze zakladatelů tohoto teologického učiliště, na jehož vznik shromáždil více než 50 000 amerických dolarů. Při institutu založil také Ženskou podpůrnou vzdělávací společnost, jež pomáhala nemajetným dívkám studujícím na Hebrew Union College.\n\nTento podnikatel působil i jako spisovatel a povídkář. Z počátku publikoval pod pseudonymem v různých novinách krátké povídky. Pod jeho skutečným jménem vyšla až roku 1870 knižně vydaná novela \"Naše vyhlídky\", kterou věnoval svému bratru Josefovi. Po ní následovaly další povídky v knižní podobě: \"Zrozený Bottwell\", \"Smířlivý polibek\" (1874), \"Perly z Bible\" (1894), \"Na vyšší rovině\" (1899), \"Vlny myšlenek\", \"Malá změna\" a \"Sluneční paprsky\".\n\nByl rovněž vydavatelem časopisu Monitor Magazine a v 80. letech 19. století působil jako redaktor židovských cincinnatských novin The American Israelite (dříve The Israelite).\n\nZemřel 18. února 1913 ve věku nedožitých 80 let v Cincinnati.\n\n"}
{"id": "1358949", "url": "https://cs.wikipedia.org/wiki?curid=1358949", "title": "Michela Figiniová", "text": "Michela Figiniová\n\nMichela Figiniová (* 7. dubna 1966 Prato Leventina) je bývalá švýcarská reprezentantka v alpském lyžování, specialistka na klouzavé disciplíny. Byla členkou klubu SC Airolo, v letech 1984 a 1985 byla zvolena švýcarskou sportovkyní roku.\n\nNa mistrovství světa juniorů v alpském lyžování v roce 1983 získala bronzovou medaili v obřím slalomu a v kombinaci. Na Zimních olympijských hrách 1984 se stala olympijskou vítězkou ve sjezdu, v obřím slalomu obsadila 12. místo. Na Zimních olympijských hrách 1988 získala stříbrnou medaili v super G, ve sjezdu skončila devátá a obří slalom nedokončila. Stala se mistryní světa ve sjezdu v roce 1985 a získala dvě stříbrné medaile na MS 1987 (ve sjezdu a super G). Vyhrála 26 závodů. Vyhrála 26 závodů Světového poháru, získala velký křišťálový glóbus za celkové prvenství v letech 1985 a 1988 a šest malých křišťálových glóbů (za sjezd 1985, 1987, 1988 a 1989, za super G 1988 a za obří slalom 1985 ex aequo s Němkou Marinou Kiehlovou). Čtyřikrát byla mistryní Švýcarska (ve sjezdu 1984, 1985 a 1989 a v obřím slalomu 1988). \n\nKariéru ukončila v roce 1990 a provdala se za italského sjezdaře Ivana Camozziho, má dvě děti. Působí jako televizní komentátorka.\n"}
{"id": "1358958", "url": "https://cs.wikipedia.org/wiki?curid=1358958", "title": "Kaple Jména Panny Marie (Šunychl)", "text": "Kaple Jména Panny Marie (Šunychl)\n\nKaple Jména Panny Marie v Šunychlu se nachází v okrese Karviná. Náleží pod Římskokatolickou farnost Nový Bohumín, Děkanátu Karviná, Diecéze ostravsko-opavské. Kaple byla v roce 2008 prohlášena kulturní památkou ČR.\n\nFiliální kaple Jména Panny Marie byla postavena v období 1906–1907. Vysvěcena byla v roce 1907. Projekt vypracoval architekt a stavitel Hrušova Anton Schiebel. Vysvěcena byla 17. listopadu 1907. Z původní kaple, která existovala do roku 1912 u statku, byl přenesen do kaple Jména Panny Marie obraz sv. Jana Nepomuckého. Povodeň v roce 1997 zasáhla kapli. Voda v kapli vystoupila do výše 1,2 m a zničila téměř všechno vnitřní vybavení. V roce 1999 proběhla generální oprava díky příspěvku fondu na odstraňování povodňových škod.\n\nVitráž v okně kněžiště zobrazující Pannu Marii královnu pochází z roku 2004.\n\nKaple je orientovaná jednolodní zděná stavba s polygonálním uzávěrem. Vystavěna v novogotickém slohu z červeného režného zdiva (cihel), po obvodu stavby je sokl z kamenných kvádrů. Střecha je sedlová krytá plechem. Loď kaple obdélná, s rozměry 7,2 x 4,6 m, výška klenby dosahuje 6,6 m. K severní straně kněžiště je přistavěna sakristie. Boční strany lodi jsou dvouosé, okna vysoká s lomeným zakončením.\n\nV lodi je lomený valený strop, v kněžišti polygonální koncha. Sakristie má plochý strop. Na hlavním oltáři byl umístěn obraz Panny Marie Czestochowské. V osmdesátých letech 20. století byl hlavní oltář nahrazen oltářní deskou s obrazem a samostatným dřevěným obětním stolem.\n\nV kapli se nachází kovové vřetenové schodiště na kruchtu. Kruchta je dřevěná s vyřezávaným parapetem, s harmoniem \"Petrof\". Podlaha je kachlová.\n\nOsově k průčelí je přistavěna hranolová věž, její výška je 11 m, je ukončena osmibokou jehlancovou střechou. Vchod v dolní části věže tvoří ústupkový portál s lomeným zakončením a rozetou v tympanonu. K vchodu vedou dva schodové stupně.\n\nVěž byla opravována v roce 2014. Krov věže byl značně poškozen působením zatékáním a dřevokazným hmyzem. Firma Winro z Velkých Hoštic vytvořila repliku krovů s využitím zdravých částí a původních prvků.\n\nVe věži byly zavěšeny v roce 1932 tři zvony, které byly ulity ve zvonařské dílně Heroldů z Chomutova. Zvony o hmotnosti 206 kg a 88 kg byly 5. února 1942 rekvírovány.\n"}
{"id": "1358965", "url": "https://cs.wikipedia.org/wiki?curid=1358965", "title": "Vystrkov (Pardubice)", "text": "Vystrkov (Pardubice)\n\nVystrkov je zaniklou vsí na území Pardubic.\n\nVystrkov byl založen původně jako hospodářský dvůr v době, kdy Arnošt ze Staré přestavoval pardubickou tvrz na hrad, a to jihovýchodně od města za řekou Chrudimkou. Po prvé je zmiňován v roce 1384. Zástavba se postupně rozrůstala, za Pernštejnů zde mmj. vyrostla kolonie pěti formanských dvorů tzv. \"forberků\". Po třicetileté válce zde byl nejvýraznější stavbou soukromý dvůr přezdívaný \"Tvrz\". Od roku 1675 stála u rozcestí (dnes křižovatka ulic \"Dašická\" a \"Štrossova\") kaple, na jejímž místě pak byl roku 1710 postaven kostel Sedmibolestné Matky Boží, který zde stojí dosud. Další výrazná stavba přibyla roku 1717, kdy hejtman pardubického zámku František Václav rytíř Květoň z Rosenwaldu postavil za kostelem rokokový letohrádek, pro který se časem vžil název \"Březinova tvrz\" nebo \"Zámeček\". Ten se do dnešních dnů nedochoval. Na jeho existenci dnes upomíná název ulice \"Ke Tvrzi\". Koncem osmnáctého století byl dvorec úředně zrušen v rámci raabizace, čímž zde vzniklo několik dalších usedlostí. Roku 1880 probíhalo v Pardubicích přečíslování domů a z Vystrkova společně s jihovýchodně stojící osadou Familie byl vytvořen nový pátý městský obvod. Ten byl zrušen v roce 1954 a začleněn do Bílého Předměstí. Při té příležitosti došlo i přejmenování lokality na \"U Kostelíčka\" a původní název zcela vymizel.\n\n\n"}
{"id": "1358966", "url": "https://cs.wikipedia.org/wiki?curid=1358966", "title": "Mistrovství Československa v orientačním běhu na krátké trati", "text": "Mistrovství Československa v orientačním běhu na krátké trati\n\nMistrovství Československa v orientačním běhu na krátké trati bylo pořádáno v letech 1990 až 1992. Probíhalo jako dvoukolový jednodenní závod s dopolední kvalifikací na odpolední finále. Model závodu byl převzat z mistrovství světa.\n\nMistrovské kategorie byly vypisovány pouze čtyři a to dospělí (včetně juniorů) a dorostenci/ky (starší + mladší). \n\nOd roku 1993 tento závod nahradilo mistrovství České republiky.\n\n\n"}
{"id": "1358968", "url": "https://cs.wikipedia.org/wiki?curid=1358968", "title": "Hey Hey Hey", "text": "Hey Hey Hey\n\n\"Hey Hey Hey\" je píseň z alba \"Witness\" (2017) americké zpěvačky Katy Perry. Píseň byla propuštěna jako singl 21. ledna 2018, ale videoklip byl zveřejněn už 20. prosince 2017. Videoklip písně ztvárňuje osud Marie Antoinetty z 18. století.\n"}
{"id": "1358975", "url": "https://cs.wikipedia.org/wiki?curid=1358975", "title": "Katedrála Panny Marie (Antverpy)", "text": "Katedrála Panny Marie (Antverpy)\n\nKatedrála Milostivé Panny Marie ( \"Onze-Lieve-Vrouwekathedraal\") je nejvýznamnější římskokatolický chrám ve vlámském městě Antverpy, ale také v celé Belgii a současně je hlavním kostelem antverpské diecéze.\n\nNachází se na Velkém náměstí (Grote Markt), největším náměstí v centru starého města a představuje příklad vrcholné gotiy a zároveň je jedním z nejlepších příkladů brabantské gotiky.\n\nKromě toho, že antverpská katedrála Panny Marie je největší v Belgii, má také nejvyšší věž v zemi, jednu z nejvyšších v Evropě, která byla zapsána na seznam kulturního dědictví UNESCO -.\n"}
{"id": "1358977", "url": "https://cs.wikipedia.org/wiki?curid=1358977", "title": "Nikolaj Nikolajevič Zlatovratskij", "text": "Nikolaj Nikolajevič Zlatovratskij\n\nNikolaj Nikolajevič Zlatovratskij (; Vladimir – Moskva) byl ruský spisovatel, představitel slavjanofilského křídla narodnictví.\n\nNarodil se v roce 1845 ve Vladimiru do vzdělané úřednické rodiny. Jeho dědeček byl jáhnem chrámu, jenž je umístěn na Zlaté bráně; odtud pochází i rodové příjmení (\"Zolotyje vorota\" → Zlatovratskij). Nikolajův otec vzděláním též náležel k duchovnímu stavu, byl však úředníkem kanceláře provinčního náčelníka šlechty. Rodina byla silně nábožensky založená, matka měla velkou zálibu v pravoslavných ikonách a přísné plnění církevních obřadů bylo považováno za základ mravnosti.\n\nV letech 1855–1864 studoval na vladimirském gymnáziu. Koncem 50. let otevřel jeho otec s podporou náčelníka šlechty veřejnou knihovnu a mladý gymnazista mu přitom pomáhal. Dalším otcovým podnikem byl i pokus o vydávání časopisu \"Vladimirskij vestnik\" [Vladimirský věstník]. Značný vliv na mladého Nikolaje měli dva bratři jeho otce, z nichž jeden byl přítelem Dobroljubova. Tito strýcové podněcovali studentův zájem o život prostého lidu, se kterým se seznamoval i při častých cestách k venkovským příbuzným; u nich poznal dědinu z bezprostřední blízkosti.\n\nKe konci gymnaziálních studií se zhoršilo hmotné postavení jeho otce a Nikolaj nemohl uskutečnit svůj sen – stát se studentem Moskevské univerzity. Jeden rok se účastnil přednášek na univerzitě jako mimořádný posluchač, pak začal studovat na Petrohradském státním technologickém institutu. Dokončit studium se mu však nepodařilo, neboť musel mnoho času věnovat zápasu s hmotnou nouzí. V roce 1866 se stal korektorem časopisu \"Syn otěčestva\" [Syn vlasti]. Zde zesílila jeho náklonnost k literární činnosti, kterou projevoval již na gymnáziu. V roce 1867 mu časopis \"Iskra\" [Jiskra] otiskl povídku ze života rolníků \"Paďož skota\" [Dobytčí mor] a její úspěch mu otevřel přístup i do dalších časopisů, v nichž pak uveřejnil řadu drobných povídek. Příjmy z literární činnosti však byly nedostatečné a jen málo pomáhaly zažehnat nouzi, která mu přivodila i těžkou chronickou chorobu. To přinutilo Zlatovratského vrátit se v roce 1872 do svého rodiště.\n\nVe Vladimiru se trochu zotavil a v letech 1874–1875 publikoval v časopise \"Otěčestvennyje zapisky\" [Vlastenecké zápisky] novelu \"Kresťjane – prisjažnyje\" [Sedláci – porotcové]. Novela měla velký úspěch a získala svému autoru literární proslulost. V letech 1878–1879 pobýval v zapadlých koutech Vladimirské gubernie a studoval venkovskou problematiku. V 70. letech se stal propagátorem narodnických myšlenek, jak o tom svědčí novela \"Zolotoje serdce\" [Zlaté srdce] (1877–1878) a sbírka črt a povídek \"Děrevenskije budni\" [Vesnické všední dny](1878–1879).\n\nZlatovratskij se stal populárním spisovatelem; z řady jeho dalších prací je nejvýznamnější čtyřdílný román \"Ustoi. Istorija odnoj děrevni\" [Pilíře. Historie jedné vesnice], který publikoval v letech 1878–1882. Na sklonku života tvořil díla memoárového charakteru, např. \"Dětskije i junyje gody. Vospominanija 1845–1864 gg.\" [Dětská a mladická léta. Vzpomínky na léta 1845–1864] (1908–1911). V roce 1909 se stal čestným členem Petrohradské akademie věd (oddělení ruského jazyka a literatury). O dva roky později v Moskvě zemřel.\n\nZlatovratkij byl nejúspěšnější narodnický beletrista. Uměl výborně tlumočit život, typy a mluvu rolníků („mužiků\"). Jeho práce jsou směsí beletrie, etnografie, publicistiky, někdy i statistiky. Narodnické ideály dostaly téměř mystického posvěcení v románu \"Ustoi\" [Pilíře], který četly davy a věřily v jeho obsah. Autor v něm kreslí vesnický život v celé řadě dědin a v nich předvádí dva světy. Na jedné straně patriarchální rolnickou obščinu, jejíž kořeny tkví v nedohledné minulosti a která zpočátku neznala ani podruhy, ani boháče. Všichni pracují, žijí v přátelství a jsou šťastni. Na straně druhé líčí bohaté sedláky („kulaky\"), kteří narušují staleté obyčeje.\n\nNové pořádky přicházejí zpravidla odkudsi z města, zbohatlíci skupují pozemky a půda je pro ně především zdrojem zisku. Zatímco rolnickou obščinu Zlatovratskij idealizuje a drobné sedláky („mužiky\") líčí jako mravní hrdiny, kulaky vykresluje jako lidi zlé, chtivé a lačné. Jejich nenasytnou touhu po majetku přirovnává k neukojitelné touze náruživého pijáka po alkoholu.\n\nZlatovratskij však nevyzýval k revoluci. Byl utěšitelem lidu a věřil v jeho moudrost. Východisko viděl v pokoře. Pravda a spravedlnost sejdou jednou jako mana z nebes na zem a zvítězí. Je třeba neprotivit se zlu, čekat a věřit, jít mezi lid, učit se od něho a plakat s ním. Maxim Gorkij ho nazval „sladkým šidilem\". Zlatovratského rčení „plakat s lidem\" se stalo okřídleným.\nPráce Zlatovratského byly zpravidla nejprve publikovány v časopisech, později i knižně. Sebrané spisy vyšly třikrát již za života autora (1884–1889, 1891, 1897), další vydání se uskutečnilo v letech 1912–1913 v osmi svazcích. Některé novější edice:\n\n"}
{"id": "1358980", "url": "https://cs.wikipedia.org/wiki?curid=1358980", "title": "Seznam dílů seriálu Zpupný krákal", "text": "Seznam dílů seriálu Zpupný krákal\n\nToto je seznam dílů seriálu \"Zpupný krákal\". Britský televizní sitcom \"Zpupný krákal\" měl premiéru ve Spojeném království 9. května 2016 na stanici BBC Two. V Česku měl seriál premiéru 5. ledna 2018 na stanici ČT art.\n\n<onlyinclude></onlyinclude>\n\n"}
{"id": "1358986", "url": "https://cs.wikipedia.org/wiki?curid=1358986", "title": "Kostel Nejsvětější Trojice (Feichten)", "text": "Kostel Nejsvětější Trojice (Feichten)\n\nŘímskokatolický kostel Nejsvětější Trojice je farní kostel ve Feichtenu v obci Kaunertal v Tyrolsku. Patří k děkanátu Prutz v diecézi Innsbruck. Kostel je památkově chráněná budova.\n\nSoučasný kostel byl postaven v letech 1789 až 1792. V roce 1796 byl expoziturní kostel vybaven pomocí majetku opuštěné poustevny na Wieselu. Byl povýšen v roce 1891 na farní kostel. Renovace proběhly v letech 1943 a 1964/1974.\n\nJednoduchý pozdně barokní kostel s klenutými okny má jednu loď a mírně zapuštěný chór. Věž severně od chóru má osmibokou zvonici, dvě římsy a cibulovou věž s lucernou. Východně od chóru je budova sakristie. V interiéru kostela stropní malby křest Krista, čtyři evangelisté a Nanebevzetí vytvořili malíři Johann Kärle a Stefan Kärle (1879). Kostel má barokní oltář z kostela na Wieselu. Řezby vytvořil Stephan Föger. Varhany postavil Franz Weber (1871) a později byly přestavěny. Zvon je z roku 1700.\n"}
{"id": "1358989", "url": "https://cs.wikipedia.org/wiki?curid=1358989", "title": "Záklopový strop", "text": "Záklopový strop\n\nZáklopový strop je strop, který tvořen nosnými trámy, které jsou shora překryté (zaklopeny) záklopem. Záklop je obvykle tvořen prkny položenými přes více trámů nebo deskami mezi dvěma trámy. Spáry jsou kryty lištováním nebo jsou prkna a desky kladeny ve dvou vrstvách. V gotice, renesanci a baroku jsou trámy i záklop často dekorativně malované či vyřezávané.\nZvláštní variací je trámový strop s kamenným záklopem; záklop je tvořen kamennými deskami či plotnami. Ze statických důvodů jsou trámy hustě řazeny a často podepřeny průvlaky. Ve středověku byl variantou k nespalné klenbě, kamenný záklop chránil dřevěné trámy před požárem. \n\nPříklady historické konstrukce v Česku najdeme zejména ve sklepích středověkých městských domů (např. Kolín čp. 23/I, 27, 90, 54, 137/138, 139 a 150, Holešov čp. 26, Kutná Hora, Žlutice) nebo také v jejich nadzemních podlažích (např. Nové Město nad Metují čp. 1208 a 1206). Ojedinělým příkladem této konstrukce ve venkovském prostředí, v objektu lidové architektury, je pozdně gotický strop sklepa rychty v Komárově čp. 12.\n"}
{"id": "1358992", "url": "https://cs.wikipedia.org/wiki?curid=1358992", "title": "Sofia Keninová", "text": "Sofia Keninová\n\nSofia „Sonya“ Keninová, rusky: София Анна Кенин, \"Sofija Anna Kenin\" (* 14. listopadu 1998 Moskva), je americká profesionální tenistka ruského původu. Na Australian Open 2020 se stala nejmladší americkou vítězkou grandslamové dvouhry od Sereny Williamsové v roce 2002. Ve své dosavadní kariéře na okruhu WTA Tour vyhrála čtyři singlové a dva deblové turnaje včetně čtyřhry na China Open 2019 po boku Mattekové-Sandsové. V rámci okruhu ITF získala čtyři tituly ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v únoru 2020 na 5. místě a ve čtyřhře pak v únoru téhož roku na 34. místě. Trénuje ji otec Alex Kenin.\n\nPo triumfu na Orange Bowlu 2014 a finále juniorky US Open 2015 vystoupala v šestnácti letech na 2. příčku juniorského světového žebříčku. Na túře WTA debutovala dubnovým Volvo Car Open 2017 v Charlestonu. Druhé kolo z březnového Indian Wells Masters 2018 znamenalo v 19 letech průlom do první světové stovky. V následující sezóně 2019 postoupila do čtyř finále WTA, z nichž tři vyhrála. Grandslam získala na Australian Open 2020, kde před branami finále zdolala světovou jedničku, Australanku Ashleigh Bartyovou. V boji o titul pak přehrála Španělku Garbiñe Muguruzaovou. Bodový zisk ji premiérově posunul do elitní světové desítky. Vylepšila tak osmifinálové maximum z French Open 2019, v jehož průběhu vyřadila Serenu Williamsovou. \n\nV americkém fedcupovém týmu debutovala v roce 2018 pražským finále Světové skupiny proti České republice. Prohrála v něm dvouhry s Barborou Strýcovou i Kateřinou Siniakovou, když ve druhé z nich neproměnila dva mečboly. Američanky odešly poraženy 0:3 na zápasy. Do roku 2019 v soutěži nastoupila k jedinému mezistátnímu utkání s bilancí 0–2 ve dvouhře a 0–0 ve čtyřhře.\n\nOd Ženské tenisové asociace převzala cenu pro Hráčku s největším zlepšením v sezóně 2019, jakožto první Američanka od Sereny Williamsové v roce 1999.\nV juniorském tenise se stala členkou vítězného amerického týmu Juniorského Fed Cupu 2014. V téže sezóně ovládla floridský Orange Bowl v kategorii 18letých. Nejvýše klasifikovaná na juniorském kombinovaném žebříčku ITF byla v závěru listopadu 2015, kdy jí patřila 2. příčka.\n\nV sezóně 2015 jako šestnáctiletá triumfovala na juniorském mistrovství Spojených států 18letých, čímž si zajistila divokou kartu do ženské dvouhry US Open 2015. Ve Flushing Meadows také odehrála paralelně probíhající singl juniorek US Open 2015, kde skončila jako poražená finalistka po prohře od Maďarky Dalmy Gálfiové. Na juniorce US Open 2016 se pak probojovala do semifinále, kde byla nad její síly Slovenka Viktória Kužmová.\n\nV rámci hlavních soutěží událostí okruhu ITF debutovala v březnu 2013, když na turnaji ve floridském Gainesville s dotací 10 tisíc dolarů postoupila z kvalifikace. V úvodním kole dvouhry podlehla Češce Kateřině Kramperové. Premiérový titul v této úrovni tenisu vybojovala v lednu 2016 na floridské antukové akci ve Wesley Chapel s rozpočtem dvacet pět tisíc dolarů. Ve finále přehrála českou tenistku Jesiku Malečkovou po dvousetovém průběhu.\n\nV singlu okruhu WTA Tour debutovala na zelené antuce dubnového Volvo Car Open 2017 v Charlestonu po postupu z kvalifikace. Na úvod dvouhry podlehla krajance a deblové světové jedničce Bethanii Mattekové-Sandsové. První zápas na túře WTA vyhrála během grandslamového US Open 2017, kde na její raketě skončily třicátá druhá nasazená Lauren Davisová a ve druhé fázi krajanka hrající na divokou kartu Sachia Vickeryová. Následně ji vyřadila Ruska Maria Šarapovová ve dvou setech. O týden později v prvním kole zářijového Coupe Banque Nationale 2017 v Québecu přehrála Terezu Martincovou, aby ji poté zastavila další Češka a nejvýše nasazená Lucie Šafářová.\n\nPremiérovou čtvrtfinálovou účast dosáhla na lednovém ASB Classic 2018 v Aucklandu, kam obdržela od pořadatelů divokou kartu. Po výhrách nad Chrovatkou Janou Fettovou a Američankou Varvarou Lepčenkovou dohrála mezi poslední osmičkou hráček s dánskou světovou dvojkou Caroline Wozniackou, přestože získala úvodní set.\n\nDebut v hlavní soutěži nejvyšší grandslamové kategorie zaznamenala jako šestnáctieltá v ženském singlu US Open 2015 po výhře v letním kvalifikačním turnaji USTA National Hard Court Championships, který jí zajistil divokou kartu. V úvodním kole newyorské dvouhry však uhrála jen čtyři gamy na kolumbijskou 98. hráčku světa Marianu Duqueovou Mariñovou.\n\nHráčku elitní světové desítky poprvé zdolala ve čtvrtfinále travnatého Mallorca Open 2018, když vyřadila francouzskou šestou ženu žebříčku Caroline Garciaovou.\n\nPremiérový titul na okruhu WTA Tour vybojovala ve čtyřhře ASB Classic 2019 v Aucklandu, kde s Eugenií Bouchardovou v rozhodujícím duelu přehrály novozélandsko-americkou dvojici startující na divokou kartu Paige Mary Houriganová a Taylor Townsendová až v supertiebreaku. O týden později si odvezla první singlový triumf z Hobart International 2019. Ve finále zdolala 24letou slovenskou hráčku Annu Karolínu Schmiedlovou po hladkém dvousetovém průběhu. Bodový zisk ji posunul o jedenáct příček výše, na nové žebříčkové maximum 37. místo. Druhou trofej si odvezla z travnatého Mallorca Open 2019, na němž do finále postoupila po výhře nad druhou nasazenou Anastasijí Sevastovovou. Ve vyrovnaném boji o titul přehrála švýcarskou turnajovou trojku Belindu Bencicovou po třísetovém průběhu. V utkání přitom odvrátila tři mečboly. \n\nNa zářikjovém Guangzhou International Women's Open 2019 v Kantonu porazila ve finále 35letou Australanku startující na divokou kartu Samanthu Stosurovou po třísetovém průběhu. Proti 129. hráčce žebříčku tak snížila poměr vzájemných zápasů na 1–2. Bodový zisk ji premiérově posunul na 17. místo žebříčku WTA. \n\nNa melbournském Australian Open 2020 se poprvé probojovala do finále grandslamu. V roli patnácté ženy klasifikace zlikvidovala v úvodním setu třetího kola s Číňankou Čang Šuaj ztrátu gemů 2–5 a odvrátila čtyři setboly. Ve zkrácené hře druhé sady nejdříve neproměnila dva mečboly, poté zachránila setbol a zápas zakončila využitím třetího mečbolu. Následně zdolala patnáctiletou Cori Gauffovou, přestože v první sadě nezvládla tiebreak. Ani ve čtvrtfinále ji nezastavila Tunisanka z osmé desítky žebříčku Ons Jabeurová. Dvousetovou výhrou navýšila vzájemnou bilanci na 4–1. Zopakovala také vítězný scénář, když po třech předchozích výhrách nad Tunisankou vždy ovládla celý turnaj. Jako první tenistka narozená roku 1998, nikoli však nejmladší, se probojovala do semifinále grandslamu. Po dvou vyrovnaných setech v něm vyřadila světovou jedničku Ashleigh Bartyovou. V utkání přitom byla Australanka lepší hráčkou, jako první si vždy vypracovala setboly, ale nezvládla klíčové momenty. Postupem do finále si Keninová zajistila debutový posun do elitní světové desítky žebříčku WTA. Na Australian Open se stala nejmladší přemožitelkou světové jedničky od roku 2008, respektive nejmladší takovou tenistkou na grandslamu od French Open 2014. V boji o titul pak otočila průběh finále s třicátou druhou hráčkou žebříčku Garbiñe Muguruzaovou ze Španělska a po ztrátě úvodní sady vyhrála. Ve 21 letech a 80 dnech věku se stala nejmladší finalistkou od Australian Open 2008, kdy v boji o titul porazila 20letá Šarapovová o několik měsíců mladší Srbku Ivanovićovou, respektive nejmladší šampionkou právě od dané trofeje Šarapovové. Po turnaji figurovala na 7. místě, čímž premiérově plnila roli americké jedničky.\n\nNarodila se roku 1998 v Moskvě. Ani jeden z rodičů nebyl profesionálním tenistou. V raném dětském věku opustila Rusko a rodina se usadila ve floridském Pembroke Pines. Tenis začala hrát v pěti letech. Následovala tak kroky krajanky Marie Šarapovové a ve Spojených státech využila kvalitnější tenisové podmínky k tréninku. Plynně hovoří rusky a anglicky. Její talent rozpoznal trenér Rick Macci, který ji začal na Floridě připravovat. Namísto školní docházky praktikovala domácí školní vzdělávání. V sedmi letech si zahrála s Annou Kurnikovovou a objevila se v exhibici po boku Johna McEnroea a Jima Couriera.\n\nOtec Alexandr Kenin s dcerou začal cestovat v roli kouče a tenistka se stala členkou tréninkových center Amerického svazu USTA v Boca Raton a Pro World Tennis Academy v Delray Beach.\n\n"}
{"id": "1359001", "url": "https://cs.wikipedia.org/wiki?curid=1359001", "title": "Friedrich Kraus", "text": "Friedrich Kraus\n\nFriedrich Kraus (27. května 1826, Deutsch-Crottingen v Prusku – 28. září 1894, Berlín) byl německý malíř portrétů, žánrů a zátiší.\n\nFriedrich Kraus studoval nejprve na střední škole v Königsbergu a později na Akademii v Berlíně a v letech 1852-1854 u Thomase Couturea v Paříži. Poté strávil rok v Římě a nakonec se usadil v Berlíně a obesílal výstavy tamní Akademie. Členem berlínské Akademie byl zvolen roku 1885.\n\nByl malířem historických žánrových scén a výjevů s dámami ze soudobé vyšší společnosti, někdy s humorným podtextem. Jeho malba poukazuje na zájem o japonské umění. Je zastoupen ve sbírce Národní galerie v Praze.\n\n\n"}
{"id": "1359004", "url": "https://cs.wikipedia.org/wiki?curid=1359004", "title": "Velkochov", "text": "Velkochov\n\nIntenzivní chov hospodářských zvířat nebo také velkochov je koncentrovaný provoz živočišné výroby. Smyslem velkochovů je vyprodukovat co největší množství masa, vajec či mléka za co nejnižší možnou cenu. Ve velkochovech se v porovnání s jinými typy živočišné výroby chovají vyšší počty hospodářských zvířat (zejména skot, drůbež a prasata) na menší ploše. Hlavními produkty velkochovů jsou maso, mléko a vejce určená k lidské spotřebě. V souvislosti s intenzivními chovy hospodářských zvířat se často diskutuje o tom, zda jsou etické a udržitelné.\n\nVelkými počty a vysokou hustotou zvířat chovaných ve velkochovech se dosahuje co největšího objemu produkce při co nejmenších nákladech. Provoz je závislý na moderních přístrojích, globálním obchodu a biotechnologiích. Výhody, rizika a etické problémy takto industrializovaného živočišného zemědělství jsou předmětem nepřetržitých diskuzí. Mezi nejvíce problematické otázky patří, zda jsou velkochovy nezbytné k uživení rostoucí lidské populace, jaké jsou životní podmínky zvířat, jaké dopady má intenzivní hospodaření na životní prostředí a zdraví obyvatel nebo nakolik je tento způsob produkce potravin efektivní. \n\nIntenzivní chov hospodářských zvířat nemá v dějinách zemědělství příliš dlouhou tradici, je výsledkem moderních vědeckých objevů a technologického vývoje. Pokrok v zemědělství na konci 19. století jde ruku v ruce s rozvojem produkce v ostatních odvětvích průmyslu, což je charakteristické pro pozdní fázi průmyslové revoluce. Objev vitamínů (a jejich role ve výživě zvířat) vedl k vývoji vitamínových doplňků umožňujících chov slepic v uzavřených halách. Objevem antibiotik a zavedením vakcinace se u zvířat snížil výskyt nemocí, a tím bylo možné navyšovat jejich počty. Z chemických látek vyvinutých za 2. světové války byly vyrobeny syntetické pesticidy. Rozvoj přepravy umožnil snadnější distribuci zemědělské produkce.\n\nIntenzifikace a industrializace zemědělské výroby vedla k osminásobnému nárůstu světové produkce mezi lety 1820 až 1975. Ve stejném časovém období se vzhledem k automatizaci výrobních procesů počet pracovníků v zemědělství postupně snižoval. Během druhé poloviny 20. století se velkochovy dále rozrůstaly a v současnosti stále častěji nahrazují tradiční chov hospodářských zvířat.\n\nK uchování zdraví zvířat i za stresujících podmínek a ke zvýšení výroby se používají vakcíny, antibiotika, minerální a vitamínové suplementy a dezinfekční prostředky. K omezení nežádoucího pohybu a činností zvířat je využíváno fyzických bariér, jako jsou klece, zdi a ohrady. \n\nIntenzivní chov hospodářských zvířat je rozšířený ve všech rozvinutých zemích. Organizace pro výživu a zemědělství (FAO) odhaduje, že v letech 2002–2003 se z intenzivních chovů získával následující podíl světové produkce: 67 % drůbežího masa, 42 % vepřového masa, 7 % hovězího a telecího masa a 0,8 % skopového masa. Průmyslová výroba představovala 39 % veškeré světové produkce masa a 50 % celkové produkce vajec.\n"}
{"id": "1359008", "url": "https://cs.wikipedia.org/wiki?curid=1359008", "title": "Ayşe Hatun (manželka Selima I.)", "text": "Ayşe Hatun (manželka Selima I.)\n\nAyşe Hatun (1476−1539) byla dcera krymského chána Menliho Giraye. Nejdříve byla provdána za prince Mahmuda, syna sultána Bajezida II. Po jeho smrti se v roce 1511 opět provdala za budoucího sultána Selima I., Muradova bratra. Ještě předtím ale byla vdána za prince Mehmeda, který zemřel v roce 1507. \n\nPo smrti svého prvního manžela Mahmuda odešla z harému společně se sultánem Selimem, který byl v té době guvernérem Amasye. Tím ho vlastně ochraňovala, jelikož měla velmi vlivného otce a na Selima si nikdo nedovolil. \n\nSpolečně se Selimem měla 3 dcery, Beyhan Sultan, Hâfize Sultan a Șah-Huban Sultan.\n"}
{"id": "1359010", "url": "https://cs.wikipedia.org/wiki?curid=1359010", "title": "Rutilius Claudius Namatianus", "text": "Rutilius Claudius Namatianus\n\nRutilius Claudius Namatianus (4. – 5. stol.) byl římský básník galského původu, autor zčásti dochovaného veršovaného cestopisu \"De reditu suo\" (O svém návratu), někdy také uváděného pod názvem \"Iter Gallicum\" (Cesta do Gallie). Elegickým distichem v ní líčí plavbu z Itálie do Galie v roce 416. Skladba bývá považována za poslední pohanské básnické dílo vzniklé v té době jíž skoro plně křesťanském Římě. Ukázka je obsažena ve výboru \"Sbohem, starý Říme\".\n\n"}
{"id": "1359011", "url": "https://cs.wikipedia.org/wiki?curid=1359011", "title": "Martine Ripsrudová", "text": "Martine Ripsrudová\n\nMartine Ripsrudová (* 31. října 1995) je norská rychlobruslařka.\n\nOd roku 2013 se účastnila Světového poháru juniorů, v seniorském Světovém poháru debutovala roku 2015. V premiérovém sprinterském víceboji na Mistrovství Evropy 2017 byla desátá. Na Mistrovství Evropy 2018 získala bronzovou medaili v týmovém sprintu.\n\n"}
{"id": "1359014", "url": "https://cs.wikipedia.org/wiki?curid=1359014", "title": "Anne Gulbrandsenová", "text": "Anne Gulbrandsenová\n\nAnne Gulbrandsenová (* 17. února 1994) je norská rychlobruslařka.\n\nOd roku 2011 se účastnila Světového poháru juniorů, v seniorském Světovém poháru debutovala roku 2017. Prvního velkého šampionátu se zúčastnila v roce 2018, kdy získala na Mistrovství Evropy 2018 bronzovou medaili v týmovém sprintu.\n\n"}
{"id": "1359019", "url": "https://cs.wikipedia.org/wiki?curid=1359019", "title": "Sofie Karoline Haugenová", "text": "Sofie Karoline Haugenová\n\nSofie Karoline Haugenová (* 22. dubna 1995) je norská rychlobruslařka.\n\nOd roku 2011 se účastnila Světového poháru juniorů, v seniorském Světovém poháru debutovala roku 2015. Největších úspěchů dosáhla na Mistrovství Evropy 2018, kde s norským družstvem získala bronzovou medaili v týmovém sprintu.\n\n"}
{"id": "1359025", "url": "https://cs.wikipedia.org/wiki?curid=1359025", "title": "Angelina Golikovová", "text": "Angelina Golikovová\n\nAngelina Romanovna Golikovová ( ; * 17. září 1991 Moskva, Sovětský svaz) je ruská rychlobruslařka.\n\nV roce 2008 startovala na Mistrovství světa juniorů a ve Světovém poháru juniorů. V seniorském Světovém poháru debutovala již v roce 2009, pravidelně v něm začala nastupovat v roce 2014. Startovala na Zimních olympijských hrách 2014 (500 m – 18. místo). Na Mistrovství Evropy 2018 vyhrála s ruským týmem týmový sprint a získala stříbrnou medaili v závodě na 500 m. Zúčastnila se Zimních olympijských her 2018, kde v závodě na 1000 m skončila na 22. místě a na poloviční distanci byla sedmá. Z MS 2019 si přivezla bronz z týmového sprintu. Na ME 2020 získala zlatou medaili v týmovém sprintu a bronz v závodě na 500 m. Z Mistrovství světa na jednotlivých tratích 2020 si přivezla stříbrné medaile ze závodu na 500 m a z týmového sprintu.\n"}
{"id": "1359030", "url": "https://cs.wikipedia.org/wiki?curid=1359030", "title": "Vier Fenster", "text": "Vier Fenster\n\nVier Fenster (\"Čtyři okna\") je německý hraný film z roku 2006, který režíroval Christian Moris Müller podle vlastního scénáře. Film zachycuje vztahy mezi čtyřmi členy jedné rodiny v Berlíně. Tentýž všední den je vyprávěn ze čtyř různých perspektiv otce, matky, dcery a syna. Snímek měl světovou premiéru na Berlinale 15. února 2008.\n\n"}
{"id": "1359032", "url": "https://cs.wikipedia.org/wiki?curid=1359032", "title": "Esmee Visserová", "text": "Esmee Visserová\n\nEsmee Visserová (* 27. ledna 1996 Leiden) je nizozemská rychlobruslařka.\n\nOd roku 2014 se účastnila Světového poháru juniorů, v seniorském Světovém poháru debutovala roku 2017. Na Mistrovství Evropy 2018 vyhrála závod na 3000 m. Zúčastnila se Zimních olympijských her 2018, kde v závodě na 5000 m získala zlatou medaili. Z Mistrovství světa na jednotlivých tratích 2019 si přivezla stříbro z pětikilometrové distance. Na ME 2020 obhájila titul v závodě na 3000 m a na MS 2020 si na trati 5 km dobruslila pro bronzovou medaili.\n"}
{"id": "1359034", "url": "https://cs.wikipedia.org/wiki?curid=1359034", "title": "Eduard Peithner von Lichtenfels", "text": "Eduard Peithner von Lichtenfels\n\nEduard Peithner von Lichtenfels (18. listopadu 1833, Vídeň – 22. ledna 1913, Berlín) byl rakouský malíř a grafik, profesor krajinomalby a po několik let i rektor Akademie výtvarných umění ve Vídni.\nEduard Peithner von Lichtenfels byl synem filozofa, profesora Johanna Peithnera, rytíře z Lichtenfelsu (1793-1866). Studoval na vídeňské Akademii u krajinářů Thomase Endera a Franze Steinfelda. V letech 1857-1858 pokračoval ve studiu v Düsseldorfu, kde se stal členem místního spolku Malkasten. Nebyl přímým žákem Karla Friedricha Lessinga, ale byl ovlivněn jeho malířským stylem.\n\nPo návratu do Vídně byl od roku 1859 v armádě jako podporučík pěchoty. Od roku 1871 byl pedagogem na vídeňské Akademii a roku 1872 byl jmenován profesorem a převzal vedení ateliéru krajinomalby. Se svými studenty jezdil často malovat do plenéru v romantické oblasti Wachau a nakonec vytvořil celou krajinářskou školu, z níž někteří malíři se ve Wachau trvale usadili. V letech 1878-80 a 1897-1899 byl rektorem Akademie. Byl členem spolků Wiener Künstlergenossenschaft a Societé Belge des Aquarellistes.\n\nPo odchodu do důchodu v roce 1902 Eduard Peithner von Lichtenfels dočasně pobýval v Norimberku a Berlíně, kde zemřel v roce 1913. Jeho dcera Paula byla klavíristka, operní zpěvačka (sopranistka) a učitelka zpěvu.\n\nEduard Peithner von Lichtenfels vychoval řadu rakouských krajinářů (Ferdinand Andri, Wilhelm Bernatzik, Heinrich Tomec, Hans Wilt, Johann Nepomuk Geller, Maximilian Suppantschitsch). Někteří jeho žáci, jako Eduard Zetsche, byli s výukou nespokojeni a odešli na Akademii do Mnichova, Karlsruhe nebo Düsseldorfu. Z českých malířů patřili k jeho žákům Václav Jansa, Václav Radimský, Karel Liebscher, Adolf Zdrazila. Inspiroval i Julia Mařáka. \nEduard Peithner von Lichtenfels vystavil poprvé svůj obraz ještě během studia roku 1854 (\"Iffingen v Jižním Tyrolsku\") a v dalších letech maloval scenérie z rakouských a bavorských hor. Řada jeho obrazů zachycuje různé lesnaté a říční krajiny v Dolním Rakousku v okolí Weißenkirchen a Dürnsteinu a také z okolí Břeclavi (Lundenburg). Maloval olejem na dřevě i na plátně, temperou i pastelem, často užitou technikou byla také kresba barevnými tušemi kombinovaná s akvarelem. Jeho pozdně romantické kompozice zdůrazňují prvky divoké přírody nebo zvláštní atmosférické jevy jako je bouřka, ale malířské podání je již realistické.\n\n\n"}
{"id": "1359036", "url": "https://cs.wikipedia.org/wiki?curid=1359036", "title": "Uložské jezero", "text": "Uložské jezero\n\nUložské jezero (srbsky/bosensky Uloško jezero/Улошко језеро) se nachází v centrální části Bosny a Hercegoviny na území opštiny Kalinovik. Svůj název má podle vesnice Ulog, která se nachází v jeho blízkosti, 12 km daleko. Je také známé jako Crvanjské jezero (srbsky/bosensky Crvanjsko jezero/Црвањско језеро) podle nedalekého pohoří Crvanj.\n\nJezero se rozkládá v nadmořské výšce 1058 m n. m. Je dlouhé 500 metrů, široké 200 m a hluboké až 25 metrů. Nejvyšší hloubky dosahuje na západní straně v blízkosti úpatí pohoří Crvanj a mělké dno má směrem na východ. Žijí v něm pstruzi a kapři.\n\nZápadně od jezera se nachází vrchol Mali Vrh, ze severu jej obklopují bukové lesy. Podle starousedlíků se nachází na dně jezera několik pramenů. Voda, která z jezera odtéká, směřuje do řeky Neretvy. \n"}
{"id": "1359038", "url": "https://cs.wikipedia.org/wiki?curid=1359038", "title": "Bánský dvůr", "text": "Bánský dvůr\n\nBánský dvůr (chorvatsky Banski dvori, dosl. Bánské dvory) je název pro historickou budovu, která se nachází na západní straně náměstí svatého Marka v centru chorvatské metropole Záhřebu. \n\nOd roku 1809 až do roku 1918 sloužila jako sídlo chorvatských bánů (správců) a v současné době slouží jako sídlo chorvatské vlády. V minulosti zde sídlily části vlády předválečné Jugoslávie, NDH i později orgány chorvatské republiky v rámci SFRJ. Během Chorvatské války za nezávislost zaútočilo na budovu jugoslávské letectvo raketami.\n\nKomplex Bánských dvorů tvoří dlouhý barokní jednopatrový blok spolu s palácem, který na něj stavebně navazuje. Celkem dva takto spojené objekty (s adresou \"Trg. sv. Marka 1\" a \"Trg. sv. Marka 2\") vznikly v druhé polovině 18. a na začátku 19. století přestavbou a rozšířením starších středověkých staveb. Komplex vymezují ulice Freudenreichova, Matoševa a Brezovačkog.\n"}
{"id": "1359040", "url": "https://cs.wikipedia.org/wiki?curid=1359040", "title": "Kostel Slezské církve evangelické (Orlová)", "text": "Kostel Slezské církve evangelické (Orlová)\n\nKostel slezské církve evangelické augsburského vyznání je jednolodní kostel vystavěný v pozdně klasicistním stylu v letech 1861–1862. Stojí na Cingrově kopci na ulici Petra Cingra v orlovské městské části Město. Je chráněn jako kulturní památka České republiky.\n\nPo vydání tolerančního patentu roku 1781 začali evangelíci znovu stavět své modlitebny i na Těšínsku. Orlovští evangelíci v té době docházeli do 11 km vzdálené modlitebny v Dolních Bludovicích, ovšem zasazovali se o vlastní kostel a již v roce 1827 počali s výrobou cihel na novou stavbu.\n\nNa shromáždění konaném 22. ledna 1860 bylo konečně rozhodnuto a započetí stavby. V roce 1891 byl založen farní sbor a hned poté k ní bylo přistoupeno. Slavnostní položení základního kamene proběhlo 24. června 1861, v den svátku sv. Jana. Při této příležitosti byl do základů pravého pilíře pod věží uložen císařský patent z 8. dubna 1861 (o zrovnoprávnění protestantských vyznání) a další dokumenty.\n\nStavbu provedl stavitel Gross z Těšína současně z přízemní farou a již 15. října 1862 došlo k vysvěcení kostela. V roce 1911, k 50. jubileu od položení základního kamene, došlo k významné renovaci kostela a roku 1919 byly pověšeny nové zvony, které padly za oběť válečné rekvizici.\n\nKvůli vlivům hlubinného dolování musel být kostel na několikrát opravován a roku 1982 došlo k jeho statickému zajištění. Rekonstrukci dokončila oprava fasády a kostel byl roku 1983 znovu vysvěcen.\n\nKvůli nebezpečí zhroucení budovy byl roku 2004 donucen přestat kostel užívat a jednalo se dokonce i o jeho úplném zboření. Nakonec byl roku 2005 staticky zajištěn a sbor se mohl do kostela navrátit.\n\nVedle kostela se v letech 1847–2001 nacházel evangelický hřbitov.\n\nJedná se o zděnou jednolodní pozdně klasicistní stavbu s jednou věží a polygonálně uzavřeným presbyteriem. Kostel je zastropen pomocí systému zděných kleneb z plných pálených cihel. Střecha nad lodí kostela je sedlová, nosnou konstrukci tvoří dřevěný krov.\n\nBudova kostela je významná stavební dominanta města, stojí na vrcholu Cingrova kopce a je kulturní památkou České republiky.\n\n"}
{"id": "1359041", "url": "https://cs.wikipedia.org/wiki?curid=1359041", "title": "Lipp", "text": "Lipp\n\nLipp je pivnice v Paříži. Nachází se na \"boulevardu Saint-Germain\" v 6. obvodu. Od roku 1935 se zde uděluje literární cena \"Prix Cazes\" pojmenovaná podle jednoho z bývalých majitelů podniku.\n\nDne 27. října 1880 otevřel Léonard Lipp pivnici na Boulevardu Saint-Germain. Původem Alsasan Léonard Lipp svůj podnik proslavil klobásami s kysaným zelím jako hlavním jídlem a pivem. Během první světové války musel svou německy znějící pivnici přejmenovat na \"Brasserie des Bords\". V červenci 1920 převzal podnik Marcellin Cazes z Auvergne. V té době byl již navštěvován některými básníky jako Paul Verlaine nebo Guillaume Apollinaire. V roce 1935 majitel vytvořil literární cenu \"Cazes\", která byla původně každoročně udělena autorovi, který nikdy žádnou jinou cenu nedostal. V roce 1955 převzal vedení podniku jeho syn Roger Cazes. Dne 29. října 1965 byl před pivnicí unesen Mehdi Ben Barka, politický oponent marockého krále Hasana II. Od roku 1990 postupně převzala podnik rodina Bertrandových, původem také z Auvergne.\n\n"}
{"id": "1359042", "url": "https://cs.wikipedia.org/wiki?curid=1359042", "title": "Martin Adámek (1983)", "text": "Martin Adámek (1983)\n\nMartin Adámek (* 30. června 1983, Náchod) je český programátor, učitel, cestovatel a autor knih. \n\nMartin Adámek se narodil v Náchodě. Uskutečnil různé cesty po Evropě: na jízdním kole, lehokole a koloběžce. Vyučoval informatiku na Univerzitě Hradec Králové, nyní soukromě vyučuje češtinu pro Poláky, programuje a veřejně vypráví o svých cestách. Kromě češtiny a angličtiny ovládá i polštinu a základy ruštiny, při cestách používá i pár slov z jiných jazyků.<br>\nJe původce (autor) tří technických řešení, ke kterým Úřad průmyslového vlastnictví zapsal užitné vzory (tzv. malé patenty). \n\n\n"}
{"id": "1359043", "url": "https://cs.wikipedia.org/wiki?curid=1359043", "title": "Edinburgh of the Seven Seas", "text": "Edinburgh of the Seven Seas\n"}
{"id": "1359044", "url": "https://cs.wikipedia.org/wiki?curid=1359044", "title": "Badovacké jezero", "text": "Badovacké jezero\n\nBadovacké jezero (albánsky Liqeni i Badovcit, srbsky Бадовачко језеро/Badovačko jezero), známé též jako Gračanické jezero se nachází na východě Kosova, v blízkosti města Gračanica. \n\nJedná se o umělé jezero, které vzniklo v letech 1963 – 1966 přehrazením řeky Gračanka dva kilometry východně od obce Gračanica. Výstavba nádrže si vyžádala zaplavení vesnice Novo Selo včetně historického kostela. Hráz má výšku 52 m a široká je 246 m. Jezero mělo za cíl zajistit zásobování rychle rostoucí kosovské regionální metropole Prištiny vodou. Při plném stavu vody má jezero délku 3,5 km, je široké 500 m a hluboké až třicet metrů. Objem zadržované vody má hodnotu 26 000 000 m V současné době jezero zajišťuje asi 30 % potřeby vody pro metropoli Kosova; kromě toho slouží pro potřeby rybolovu a turistiky. \n\nV roce 2010 byla v rámci spolupráce mezi Českou republikou a Kosovem vybudována čistička odpadních vod v blízkosti jezera. \n"}
{"id": "1359051", "url": "https://cs.wikipedia.org/wiki?curid=1359051", "title": "Pomosexualita", "text": "Pomosexualita\n\nPomosexualita je speciální sexuální orientace. Pomosexuální jedinec se nazývá pomosexuál.\n\nPomosexuál je člověk, který se nehlásí k žádné sexuální orientaci (např. k heterosexualitě), často proto, že dělení lidí podle sexuálních orientací neuznává, nebo si myslí, že dělení lidí podle sexuální orientace je zastaralé.\n\nNázev pomosexualita se odvíjí od anglického slova \"pomo\" (zkratka slova postmoderní) a slova sexualita.\n\n\n\n"}
{"id": "1359053", "url": "https://cs.wikipedia.org/wiki?curid=1359053", "title": "Blažena Karasová", "text": "Blažena Karasová\n\nBlažena „Bláža“ Karasová rozená Cvrková (12. července 1922 - 17. dubna 2014), povoláním kreslířka, byla československá horolezkyně, vedoucí a trenérka ženského reprezentačního družstva, sportovní funkcionářka, mistryně sportu a čestná členka Českého horolezeckého svazu.\n\nStudovala Grafickou školu v Praze, profesí byla kreslířka, zaměstnaná v Archeologickém ústavu ČSAV. Ilustrovala řadu knih, mezi jinými Dostálův Botanický klíč, Květenu ČSSR, lékařské učebnice nebo Kuttovu Horolezeckou abecedu.\n\n\n\nLezla také na pískovcích, v Českém ráji byla spoluautorkou několika prvovýstupů.\n\nByla aktivní členkou mezinárodního ženského horolezeckého spolku RHM (\"Randes-vous-Haute-Montagne\"), díky svému umu a kontaktům se jako jediná žena z východního bloku pravidelně účastnila mezinárodních akcí.\n\n\n\n"}
{"id": "1359054", "url": "https://cs.wikipedia.org/wiki?curid=1359054", "title": "Isfrid Kayser", "text": "Isfrid Kayser\n\nP. Isfrid Kayser, OPraem. (* 13. března 1712 Türkheim a.d. Wertach [okr. Mindelheim]; † 1. března 1771 Marchtal [dnes obec Obermarchtal, okr. Ehingen/Donau]) byl německý skladatel, premonstát.\n\nPatřil k nejvýznamnějším skladatelům figurální duchovní katolické hudby pozdního baroka. Celý život věnoval výzkumu, zdokonalování a šíření barokního kompozičního stylu v církevní figurální hudbě.\n\n\"Vesperae I. Longiores de Beatiſſima Virgine ac Glorioſiſſima DEI Genitrice MARIA op. VII/1\" (1. Deus in adjutorium, 2. Dixit Dominus Domino meo, 3. Laudate pueri Dominum, 4. Laetatus sum, 5. Nisi Dominus aedificaverit domum, 6. Lauda Jerusalem Dominum, 7. Magnificat anima mea Dominum) - 1754, obnovená premiéra Přeštice 2017 Kolegium pro duchovní hudbu a Consortium musicum.\n"}
{"id": "1359055", "url": "https://cs.wikipedia.org/wiki?curid=1359055", "title": "Husův sbor (Doubrava)", "text": "Husův sbor (Doubrava)\n\nKostel Husova sboru Církve československé husitské (Husův sbor) v Doubravě v okrese Karviná. Náboženská obec Orlová-Doubrava, vikariát Ostrava, Olomoucká diecéze. Kostel byl postaven v roce 1928, v roce 2001 byl prohlášen kulturní památkou České republiky.\n\nV roce 1921 byla v Doubravě založena Církev československá husitská (CČSH). Bohoslužby byly konány v měšťanské škole. Dne 29. dubna 1928 byl položen základní kámen a slavnostně otevřen 4. listopadu 1928 biskupem církve československé husitské Ferdinandem Stiborem. Projekt a stavební práce provedl doubravský stavitel Čeněk Volný. V roce 1966 byla provedena přestavba interiéru kostela. V roce 1998 byl kostel rekonstruován a znovu otevřen 25. října 1998.\n\nJednolodní neorientovaná stavba obdélného půdorysu se železobetonovou vyzdívanou konstrukcí a plochou střechou, hmotově rozčleněna hranolovou věží na jižním nároží jihozápadního průčelí, kvádrem lodi a přízemním přístavkem kanceláří při severozápadním závěru budovy.\n\nJihozápadní vstupní průčelí tříosé, v ose přízemí prolomen obdélný vchod, vložený do ústupkového portálu. Postranní osy přízemí a osy I. patra obdélné, okna členěna geometricky sestavenými skly v kovových rámech. Průčelí rozčleněné lizenovými rámy a završené jednoduchou korunní římsou, na kterou dosedá atika ze železobetonových rámů, původně vyplněných balustrádou.\n\nVěž na jižním nároží vystupuje o zvonové patro nad hmotou lodi. Na všech čtyřech stranách prolomena po jednom obdélném oknu. Fasáda věže členěna lizenovými rámy a ukončena profilovanou korunní římsou.\n\nPostranní průčelí lodi prolomena šesti obdélnými okenními osami, vyplněnými geometricky sestavenými zčásti barevnými skly, osazenými kovovými rámy. Jednotlivé osy odděleny lizénami, na které dosedá profilovaná korunní římsa. Na členění fasád navazuje atika tvořená i v tomto případě železobetonovými rámy bez výplně.\n\nZávěr kostela tvořen přízemním přístavkem s rovnou střechou a s trojosým severovýchodním průčelím, u západního nároží prolomeným obdélným vchodem krytým pultovou markýzou. Fasády přístavku komponovány obdobně jako fasády lodi – s lizénami rytmizujícími zdmi, profilovanou korunní římsou a na ni navazující rámovou atikou.\n\nVnitřní prostor kostela členěn u vchodu na plochostropou předsíň a železobetonové schodiště na kruchtu se zděnou poprsní. Do lodi se předsíň otvírá obdélným vchodem dvoukřídlými dveřmi. Interiér lodi je utvářen železobetonovou rámovou konstrukcí, rytmizující postranní zdi lodi přízedními pilíři, na které dosedá trámový železobetonový strop. Oltářní prostor zvýšen o tři stupně nad prostor lodi. Zeď závěru po stranách prolomena dvěma obdélnými vchody. Střední část závěrové zdi původně opatřena nikou, nyní zazděna. Mobiliář pořízen po 2. světové válce. Dlažby z devadesátých let 20. století.\n"}
{"id": "1359056", "url": "https://cs.wikipedia.org/wiki?curid=1359056", "title": "Vít z Namuru", "text": "Vít z Namuru\n\nVít z Namuru ( \"Gwijde van Namen\", \"Gui de Namur\", 1270 – 13. října 1311, Pavie) byl hrabě ze Zeelandu a aktivní účastník nepokojů ve Flandrech a války s francouzským králem.\n\nNarodil se jako nejmladší ze tří synů flanderského hraběte Víta z Dampierre a jeho druhé choti Isabely, dcery Jindřicha V. Lucemburského. Jeho otec byl celý život poslušným vazalem francouzských králů a to až do roku 1294, kdy podpisem sňatkové dohody s anglickým králem změnil osud celé rodiny a hrabství.\n\nNásledovala bitva u Furnes, kde byli Dampierrové poraženi, pak tříleté příměří a nakonec se starý hrabě ocitl v nepřízni mocných sám a opuštěný. Vzdal se vlády ve prospěch nejstaršího syna a v létě roku 1300 se oba opět ocitli ve vězení francouzského krále Filipa IV. Ve Flandrech vládli Filipovi zmocněnci a bohatá města navázala spojení s dosud svobodnými syny starého hraběte – Vítem a Janem, kteří povolali na pomoc synovce Viléma z Jülichu.\n\nPo krvavém povstání v Bruggách poslal Filip IV. do Flander trestnou výpravu. Ta se střetla s vlámskou domobranou v bitvě u Courtrai. Vít se o velení podělil se svým synovcem Vilémem z Jülichu a Janem z Renesse. Stejně jako měšťané bojovali pěšmo s \"goedendagy\" a Francouzi utrpěli drtivou porážku. Vilém z Jülichu chtěl pokračovat ve válce, kdežto Vít s bratrem Janem se pokoušeli o smír. Nabídli francouzskému králi, že vykonají pouť na Kypr a u Courtrai založí klášter s dvaceti jeptiškami, jež se budou modlit za mrtvé francouzské rytíře. Válka s drobnými přestávkami pokračovala dál.\n\n11. srpna 1304 Vít prohrál s Francouzi námořní bitvu u Zierikzee a skončil v okovech. Nemohl se tak zúčastnit bitvy u Mons-en-Pévèle, kde Vlámové prohráli. Na svobodu se dostal o rok později na základě smlouvy z Athis-sur-Orge a musel se vzdát svého nároku na Zeeland.\n\n11. května 1308 v Nivelles uzavřel obranný spolek se svými sousedy Jindřichem Lucemburským, Janem Brabantským a Vilémem Henegavským, v němž pánové mimo jiné podepsali dohodu o tom, že pokud některý z nich získá korunu římského krále, potvrdí ostatním jejich léna. Římským králem se stal Vítův bratranec Jindřich Lucemburský a právě na jeho dvoře se byl Vít společně s bratrem Robertem častým hostem. Roku 1309 se stal členem Jindřichova poselstva, které mělo požádat papeže v Avignonu o souhlas s císařskou korunovaci. Mise byla úspěšná. Poté se vydal s Jindřichem VII. na římskou jízdu. Na jaře 1311 se oženil s Markétou, dcerou lotrinského vévody Theobalda II. Zemřel půl roku poté ve vojenském ležení před Pavií na morovou epidemii.\n"}
{"id": "1359057", "url": "https://cs.wikipedia.org/wiki?curid=1359057", "title": "Vanitas", "text": "Vanitas\n\nVanitas (latinsky prázdnota, nicotnost) je klíčový pojem biblické knihy Kazatel, poukazující na pomíjivost a marnost života a lidského úsilí. Ve výtvarném umění se tak nazývají díla, často v podobě zátiší, která nicotnost a pomíjivost tematizují; do jisté míry se překrývají s tématem memento mori. Téma vanitas bylo zvlášť populární v Nizozemí 16. a 17. století. Zátiší vanitas zobrazují předměty symbolizující smrt (lebka), čas (hodiny), pomíjivost (vadnoucí květy a hnijící ovoce) nebo marnost zábavy (hudební nástroje či karty).\n"}
{"id": "1359060", "url": "https://cs.wikipedia.org/wiki?curid=1359060", "title": "Pňovany (zámek)", "text": "Pňovany (zámek)\n\nPňovany jsou zámek ve stejnojmenné obci v okrese Plzeň-sever. Založen byl neznámým stavebníkem v polovině osmnáctého století a spolu s částí přilehlého parku je chráněn jako kulturní památka ČR.\n\nAčkoliv první písemná zmínka o Pňovanech pochází již z roku 1205 a přídomek z Pňovan používali šlechtici od třináctého do konce patnáctého století, panské sídlo zde vzniklo až v polovině století osmnáctého. Po roce 1720 vesnici vlastnil rod Širntyngarů a později Perglarů, ale konkrétní stavebník zámku není znám.\n\nZámek stojí u vjezdu do hospodářského dvora. Jižně od něj se nachází památkově chráněná část parku využitá jako zahrada mateřské školy, zatímco západní část parku je neudržovaná. Dvoupatrová budova zámku má obdélníkový půdorys se zaoblenými rohy. Střed průčelí je zdůrazněn jednoosým rizalitem zakončeným trojúhelným tympanonem, nad kterým ze střechy vybíhá věžička. Fásádu rizalitu i věžičky zdobí pilastry, které na věžičce nesou půlkruhově vypnutou římsu. Ostatní fasády jsou členěné nárožními pilastry, dvěma kordonovými a jednou korunní římskou. Přízemní okna mají štukové rámy, zatímco nad okny v prvním patře se střídají segmentové a trojúhelníkové římsy. Prostory v přízemí jsou klenuté plackovými klenbami, ale ve vstupní chodbě je použitá valená klenba s lunetami. V prvním patře se nachází velký sál se zrcadlovou klenbou.\n\n"}
{"id": "1359061", "url": "https://cs.wikipedia.org/wiki?curid=1359061", "title": "Subang Jaya", "text": "Subang Jaya\n\nSubang Jaya je páté největší město v Malajsii, leží ve státě Selangor. Nachází se jihozápadně od města Kuala Lumpur a žije v něm asi obyvatel. Založeno bylo roku 1974. Do města se lze dostat několika silnicemi a dálnicemi, s městy Kuala Lumpur a Port Klang jej spojuje železnice.\n"}
{"id": "1359064", "url": "https://cs.wikipedia.org/wiki?curid=1359064", "title": "Michael Kretschmer", "text": "Michael Kretschmer\n\nMichael Kretschmer (* 7. května 1975 Zhořelec) je německý politik za Křesťanskodemokratickou unii. Dne 13. prosince 2017 se stal premiérem Saska, když ve funkci vystřídal Stanisława Tilicha.\n\nV letech 2002 až 2017 byl poslancem Spolkového sněmu za rodný Zhořelec. Kandidoval i ve volbách v roce 2017, ale v boji o přímý mandát za Zhořelec jej porazil pozdější spolupředseda Alternativy pro Německo Tino Chrupalla. Od 9. prosince 2017 je Kretschmer předsedou saské CDU. Členem mládežnické organizace CDU byl už od roku 1989.\n\nMichael Kretschmer má dva syny s Annett Hofmannovou, bývalou novinářkou MDR.\n\n"}
{"id": "1359065", "url": "https://cs.wikipedia.org/wiki?curid=1359065", "title": "Mihály Szilágyi", "text": "Mihály Szilágyi\n\nMihály Szilágyi (kolem 1400 – 1460 Istanbul) byl uherský šlechtic, bán Chorvatska, Slovinska a Dalmácie a v letech 1458 až 1459 uherský regent. Přes svou sestru Erzsébet byl Szilágyi sešvagřen s Jánosem Hunyadim. Roku 1456 úspěšně ubránil obležený Bělehrad. Po popravě následníka maďarského trůnu Ladislava Hunyadiho prosadil Mihály Szilágyi na trůn Matyáše Korvína a byl mladým Matyášem v lednu 1458 jmenován regentem na pět let. Regentství ovšem bylo poznamenáno spory o moc s mladým králem a Szilágyi se funkce vzdal již v srpnu 1459. Roku 1460 byl Szilágyi zajat Turky, a protože odmítl zradit, byl jimi popraven. \n"}
{"id": "1359070", "url": "https://cs.wikipedia.org/wiki?curid=1359070", "title": "Zakládací listina pražského biskupství", "text": "Zakládací listina pražského biskupství\n\nZakládací listina pražského biskupství není doložena v autentické podobě z roku 973, kdy pražské biskupství vzniklo. O tom, že pražští biskupové disponovali nějakou listinou potvrzující jejich postavení a zřejmě vydanou ještě v 10. století, podává zprávy Kosmova kronika.\n\nNejpodrobnější informace o původní listině zachovává listina císaře Jindřicha IV. z 29. dubna 1086, ovšem i tato Jindřichova listina je dochována pouze v Kosmově podání (druhá kniha) a v opisu 12. století. Listina zřejmě zachovala popis hranic pražského biskupství podle staršího zdroje (tedy snad listiny 80. let 10. století), zejména co se týče západních hranic. Problematické vymezení se týká východních hranic, protože vydání listiny žádal pražský biskup Jaromír, který se snažil po smrti olomouckého biskupa Jana I. připojit sousední diecézi ke své.\n\n\n"}
{"id": "1359071", "url": "https://cs.wikipedia.org/wiki?curid=1359071", "title": "Gračanica (Kosovo)", "text": "Gračanica (Kosovo)\n\nGračanica (albánsky Graçanica, v srbské cyrilici Грачаница) je obec v Kosovu, která se nachází 8 km jihovýchodně od Prištiny. Je známá především díky pravoslavnému monastýru. Většinu obyvatel Gračanice tvoří Srbové. Počet obyvatel se pohybuje od 10 až k 30 tisícům.\n\nGračanica je jednou z mála obcí s většinovým srbským obyvatelstvem na území centrálního Kosova. Po roce 1999 a kosovské válce se sem přistěhovalo srbské obyvatelstvo z okolních obcí, včetně Prištiny. Srbská vláda která i nadále provozovala až do roku 2013 na území Kosova instituce srbské státní správy, Gračanici považovala za centrum kosovských Srbů, kteří žijí jižně od řeky Ibar.\n\nObcí protéká řeka Gračanka. Monastýr z 13. století se nachází přímo ve středu Gračanice. Obcí prochází silnice spojující města Priština a Gniljane. Obec se rozkládá na rozmezí mezi rovinou u obcí Kosovo Polje a metropolí Kosova Prištinou a pohořím Žegovac, které se táhne přibližně severo-jižním směrem východně od Gračanice. V blízkosti Gračanice se nacházejí také některé povrchové doly, které byly v 80. letech 20. století částečně uzavřeny z obav, že by těžba mohla ohrozit stabilitu přehrady na Badovackém jezeře a zaplavit obec. \n"}
{"id": "1359073", "url": "https://cs.wikipedia.org/wiki?curid=1359073", "title": "Wilhelm Löwith", "text": "Wilhelm Löwith\n\nWilhelm Löwith (21. května 1861, Strážov (Drosau) v Čechách - 26. října 1932, Mnichov) byl rakouský a německý malíř, otec filozofa Karla Löwitha (1897-1973).\n\nWilhelm Löwith pocházel z židovské rodiny, která konvertovala k protestantismu. V letech 1876-1880 studoval malířství na vídeňské Akademii u Christiana Griepenkerla a Augusta Eisenmengera a poté na Akademii v Mnichově u Wilhelma von Lindenschmita mladšího. Roku 1902 ho regent Luitpold Bavorský jmenoval královským profesorem na mnichovské a vídeňské Akademii. Předseda mnichovského uměleckého sdružení \"Der Bund\" a \"Luitpoldgruppe\".\n\nMaloval drobné výjevy z třicetileté války, života církevních hodnostářů, měšťanů, učenců i venkovanů. Tento žánr svým klidem a idyličností vyhovoval dobovému vkusu středních vrstev. Díla Wilhelma Löwitha jsou zastoupena ve sbírkách v Amsterdamu, Bautzen, Cincinnati, Frankfurtu, Mnichově, Norimberku i v Praze.\n\n"}
{"id": "1359074", "url": "https://cs.wikipedia.org/wiki?curid=1359074", "title": "Mistrovství České republiky v orientačním běhu 1999", "text": "Mistrovství České republiky v orientačním běhu 1999\n\n7. ročník Mistrovství České republiky v orientačním běhu proběhl v roce 1999 v pěti individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 1999. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na dlouhé trati.\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\n"}
{"id": "1359076", "url": "https://cs.wikipedia.org/wiki?curid=1359076", "title": "Marcela Kilarská", "text": "Marcela Kilarská\n\nMarcela Kilarská, \"rozená Kubatková\" (* 13. ledna 1971 Třinec) je bývalá československá a česká reprezentantka v orientačním běhu. Je trojnásobnou držitelkou bronzové medaile z mistrovství světa ve štafetovém závodě a stříbrnou medailistkou z mistrovství světa juniorů.\n\n"}
{"id": "1359080", "url": "https://cs.wikipedia.org/wiki?curid=1359080", "title": "Jacob Maurer", "text": "Jacob Maurer\n\nJacob Maurer, celým jménem Johann Jacob Matthäus Maurer (* 19. prosince 1826, Obereschbach - 2. května 1887, Kronberg) byl německý krajinář a rytec. Jako Jacob Maurer je znám také nizozemský malíř 18. století Johann Jacob Maurer (1737-1780), působící v Utrechtu.\nMaurer studoval na Institutu umění Städel ve Frankfurtu nad Mohanem u Jakoba Beckera. Roku 1851 odešel do Düsseldorfu a spolu s Antonem Burgerem byl studentem Augusta Webera, jednoho ze zakladatelů malířské školy v Kronbergu. Později žil a pracoval v Kronbergu a byl členem tamní malířské kolonie. Podnikl studijní cesty do Itálie a Nizozemí. Většinu jeho díla tvoří realistické venkovské krajiny, ale byl také autorem městských vedut.\n\n"}
{"id": "1359081", "url": "https://cs.wikipedia.org/wiki?curid=1359081", "title": "Port Blair", "text": "Port Blair\n\nPort Blair je hlavní město indického svazového teritoria Andamany a Nikobary. Leží na jihovýchodním pobřeží ostrova Jižní Andaman a je obklopeno kopci, nedaleko se nachází souostroví Port Blair Islands. Žije v něm okolo 100 000 obyvatel, převážně hinduistů.\n\nMěsto je nazváno podle důstojníka Britské Východoindické společnosti Archibalda Blaira, který zde roku 1789 založil trestaneckou kolonii, pokus však ztroskotal na místním malarickém podnebí. Současné město bylo založeno v roce 1857, sídlila zde velká vojenská posádka, ve věznici Cellular Jail byli internování bojovníci za nezávislost Indie. V letech 1942–1944 Andamany okupovala japonská císařská armáda a Port Blair se stal sídlem vlády Ázád Hind. Město má tropické monzunové podnebí, je střediskem zpracování vzácných dřevin, nachází se zde také loděnice a základna indické pobřežní stráže. Rozvíjí se turistický ruch: k atrakcím patří zoologická zahrada, antropologické muzeum a historická tržnice, okolní moře je vyhledáváno potápěči. Na předměstí se nachází Savarkarovo mezinárodní letiště. V roce 2015 bylo město zařazeno do rozvojového programu indické vlády Smart Cities Mission.\n\n"}
{"id": "1359083", "url": "https://cs.wikipedia.org/wiki?curid=1359083", "title": "Michal Jančařík", "text": "Michal Jančařík\n\nMichal Jančařík (* 10. července 1975 Plzeň) je český televizní moderátor, hlasatel, konferenciér, syn moderátora, herce a dabéra Petra Jančaříka.\n\nNarodil se 10. července 1975 v Plzni. Tam také absolvoval gymnázium. Na Filozofické fakultě Univerzity Karlovy v Praze vystudoval obor Andragogika a personální řízení.\n\nOd roku 1995 působil jako moderátor, celých 17 let v TV Nova moderoval předpověď počasí. Později také \"Snídani s Novou\" a od roku 2009 šest let pořad \"Cyklotoulky\", vysílaný Českou televizí na sportovní stanici ČT 4. Po ochrnutí a rekonvalescenci začal od října 2017 opět na Nově moderovat \"Polední Sportovní noviny\".\n\nAmatérsky hrál tenis, lyžoval, jezdil na kole. Účastnil se cestovatelských expedic do Peru, Mexika, Norska, Slovinska, Ukrajiny, Tanzanie a na Nový Zéland. Na podzim 2013 vydal knihu o cyklistických výletech po Šumavě \"Na kole s Michalem Jančaříkem\".\n\nOd narození trpí polycystózou ledvin. Vážné zdravotní problémy, které způsobily jeho ochrnutí, začaly v roce 2016 a přetrvávaly v roce 2018.\n\nMá manželku a dcery Julii a Sofii. \n\n"}
{"id": "1359090", "url": "https://cs.wikipedia.org/wiki?curid=1359090", "title": "Champéry", "text": "Champéry\n\nChampéry je obec ve frankofonní části švýcarského kantonu Valais, v okrese Monthey. Je situována na hranici s Francií.\n\nObec je poprvé zmiňována v roce 1286 jako Champery. Do roku 1839 byla obec částí obce Val-d'Illiez. V roce 1857 byl otevřen hotel Dent-du-Midi. V roce 1939 byla vybudována první lanovka na vrchol Planachaux. V roce 1969 se obec stala jednou ze zakládajících obcí lyžařského areálu a rekreačního střediska Portes du Soleil.\n\nV roce 2016 žilo v obci 1324 obyvatel. V roce 2000 hovořilo 90 % obyvatel obce francouzsky. K římskokatolické církvi se hlásí 73,9 % obyvatel, ke švýcarské reformované církvi 9,3 % obyvatel.\n\nV roce 2002 se v Champéry konalo mistrovství světa juniorů v hokejbalu. V roce 2011 se zde konalo mistrovství světa v závodech horských kol. Galerie Defago je 600 metrů dlouhá vyhlídková trasa vybudovaná na okraji skály s výhledy na Champéry.\n\n"}
{"id": "1359095", "url": "https://cs.wikipedia.org/wiki?curid=1359095", "title": "Mark E. Smith", "text": "Mark E. Smith\n\nMark E. Smith (5. března 1957, Salford, Spojené království – 24. ledna 2018, Prestwich) byl anglický zpěvák. Před zahájením hudební kariéry pracoval v kanceláři i v doku. \n\nV roce 1976 založil post-punkovou hudební skupinu The Fall, pod jejímž názvem vystupoval s různými hudebníky až do své smrti v roce 2018. Sám byl jediným stálým členem, dále kapelou prošlo více než šedesát hudebníků. Kromě působení v této skupině vydal dvě alba mluveného slova – \"The Post-Nearly Man\" (1998) a \"Pander! Panda! Panzer!\" (2002). Během své kariéry spolupracoval s mnoha dalšími hudebníky a kapelami, mezi něž patří například Mouse on Mars, Edwyn Collins a Gorillaz. V roce 1986 napsal divadelní hru \"Hey, Luciani\". O dva roky později měl premiéru balet \"I Am Curious, Orange\" s jeho hudbou. Roku 2017 kapela The Fall zrušila koncerty v USA kvůli Smithově nemoci. \n\nZemřel v lednu 2018 ve věku 60 let.\n"}
{"id": "1359099", "url": "https://cs.wikipedia.org/wiki?curid=1359099", "title": "Toni Kirchmayr", "text": "Toni Kirchmayr\n\nToni Kirchmayr, nebo také Anton Kirchmeyr, (4. červen 1887, Schwaz - 19. červenec 1965, Innsbruck) byl rakouský malíř a restaurátor.\n\nNarodil se jako syn tesaře. Jeho prvním učitelem byl umělec a básník Alfons Siber (1860-1919), také ze Schwazu, v Hall in Tirol. Poté absolvoval roční výuku u malíře fresek Raphaela Thalera (1870-1947) v Innsbrucku a dokončil další dva roky v mnichovské soukromé umělecké škole Weinhold & Heysmann. 28. října 1905 začal studovat na škole výtvarných umění v Mnichově u Petra Halma (1854-1923). Kirchmayr založil v Innsbrucku malířskou a kreslířskou školu. Mezi jeho žáky byli umělci jako Hans Ebensperger, Martin Häusle, Konrad Honold, Oswald Kollreider, Hermann Pedit a Gottlieb Schuller. Jeho syn Anton Kirchmayr, uměleckým jménem Anton Christian (* 7. února 1940), je také malíř.\n\n"}
{"id": "1359106", "url": "https://cs.wikipedia.org/wiki?curid=1359106", "title": "Česká filmová a televizní akademie", "text": "Česká filmová a televizní akademie\n\nČeská filmová a televizní akademie (zkratka ČFTA) je zájmové sdružení filmových profesionálů jako jsou režiséři, producenti, herci a další odborníci filmového průmyslu. Od roku 1995 uděluje nejprestižnější českou filmovou cenu Český lev a od roku 2014 předávání cen i organizuje. Protože anketa TýTý o nejoblíbenější tváře a pořady televizní obrazovky zanikla, od roku 2016 akademie vyhlašuje i nejlepší televizní film, nejlepší dramatický seriál a nejlepší dokumentární film nebo seriál.\n\nHlavní cíle akademie jsou:\n\nMezi akademiky patří:\n\n"}
{"id": "1359114", "url": "https://cs.wikipedia.org/wiki?curid=1359114", "title": "Seznam památkově chráněných objektů v Birgitzu", "text": "Seznam památkově chráněných objektů v Birgitzu\n\nSeznam památkově chráněných objektů v Birgitzu obsahuje 4 nemovité objekty obce Birgitz.\n\n"}
{"id": "1359117", "url": "https://cs.wikipedia.org/wiki?curid=1359117", "title": "Plačlivé pliesko", "text": "Plačlivé pliesko\n\nPlačlivé pliesko případně Plačlivé pleso je největší jezero v Roháčskem kotli v Jamnícke dolině v Západních Tatrách na Slovensku. Má rozlohu 0,0784 ha a je 50 m dlouhé a 25 m široké. Leží v nadmořské výšce 1787 m.\n\nNachází se v prohlubni obklopené kamením a trávou v horní části Jamnícke doliny v Roháčskem kotli pod Žiarskym sedlem a východní stěnou Plačlivého jižně od Ostrého Roháče. Od ukončení pastvy se v okolí obnovily ostrůvky kosodřeviny. Jižně od něj se v Roháčskem kotli nacházejí další dvě menší jezírka. V roce 1931 bylo prozkoumáno dvojicí polských badatelů Jerzym Młodziejowskim a Tadeuszem Zwolińskim.\n\nPleso nemá povrchový přítok. Odtéká z něj bezejmenný přítok Jamníckeho potoka, který náleží k povodí Váhu.\n\nPleso není veřejnosti přístupné. Ve vzdálenosti 150 m jižně od něj prochází\n\n\n"}
{"id": "1359119", "url": "https://cs.wikipedia.org/wiki?curid=1359119", "title": "Hřbitovní tanec (román)", "text": "Hřbitovní tanec (román)\n\nHřbitovní tanec (v angl. originále \"Cemetery Dance\") je románem autorské dvojice Douglase Prestona a Lincolna Childa. Kniha vyšla v květnu roku 2009 v nakl. Grand Central Publishing, v českém překladu pak v roce 2010 v nakladatelství BB Art. Jde o v pořadí devátý román s postavou zvláštního agenta FBI Aloysia Pendergasta. Román se zpočátku jeví jako horor, ale postupně se přesouvá na racionálnější vlnu.\n\nReportér William Smithback je zavražděn ve svém bytě v New Yorku. Napadena je také jeho manželka Nora Kellyová, archeoložka z Přírodovědeckého muzea. Podle záznamů z kamer se zločinu dopustil soused, který byl ale podle všeho tou dobou již dva týdny mrtvý. Postupně se ukazuje, že v nedaleké oblasti Inwood Hill pobývá sekta, která při svých rituálech podřezává zvířata a přivádí k životu mrtvé za pomoci magie woodoo. Situace je ale složitější a hlavní viník až do poslední chvíle uniká Pendergastovi i policejnímu inspektorovi Vincentovi D´Agostovi. Ve hře je totiž pohádkové bohatství a bezskrupulózní kriminálník.\n\n"}
{"id": "1359124", "url": "https://cs.wikipedia.org/wiki?curid=1359124", "title": "Vyškovská kašna", "text": "Vyškovská kašna\n\nVyškovská kašna nebo též Ganymedova kašna je kamenná kašna nacházející se uprostřed Masarykova náměstí ve Vyškově.\nKašna pochází z doby kolem roku 1730. Společně s Mariánským sloupem, který vznikl o dvanáct let dříve, se jedná o dílo vytvořené po morové nákaze, která se ve Vyškově a okolí nejsilněji držela čtyři měsíce (od srpna do prosince, kdy během ní byly brány města zavřeny) v roce 1715. Obě díla lze pokládat za počátek kvalitního barokního umění ve Vyškově. Od 3. května 1958 je Vyškovská kašna památkově chráněna. \n\nDohromady se studnou vyhloubenou v roce 1839 nacházející se poblíž, byla kašna jediným zdrojem pitné vody v centru Vyškova. Do zavedení veřejné vodovodní sítě se voda průběžně čistila, ale od té doby není voda pitná ze studny ani z kašny. V zimních měsících je voda z kašny vypouštěna, aby mráz nepoškodil trubice chrlící vodu.\nKašna zobrazuje příběh z Ovidiovy knihy Proměn o princi Ganymedovi, který byl unesen nejvyšším z bohů Diem, přeměněným v orla. Kašnu zdobí ve středu sloupové pyramidální skalisko, na němž sedí orel – Zeus – připravující se vzlétnout a na jeho zádech balancuje nahé dítě – princ Ganymédés – s korunou. Podle příběhu byl trojský princ unesen, když se zrovna koupal v potoce, z toho důvodu je nejspíš právě zobrazen na kašně. Pod tímto hlavním výjevem leží napravo řvoucí lev a nalevo delfín, kteří, společně se sochařsky pojatém rákosí v zadní části, tvoří chrliče tryskající vodu do kašny. Přední část výjevu je natočena na severovýchod, směrem k širší části trojúhelníkového náměstí. Celá vana kašny má tvar kvadrilobu (čtyřlistu) a stojí na jednostupňovém podstavci.\nDelfín, jakožto symbol vodního živlu bývá na kašně tradičně zobrazován, otázkou ale je, proč je na kašně zobrazen lev, jelikož nefiguruje v Ovidiově příběhu a ani se neobjevuje na znaku města Vyškova. Je možné, že lev byl na erbu neznámého objednavatele tohoto díla. Na nejstarších vyobrazeních Ganyméda se často objevuje pes. Lev je ale symbolem síly a někdy se vyskytuje na zobrazeních lásky – viz Omnia vincit Amor apod. Může tedy odkazovat např. k Jupiterově síle či milostnému svazku s Ganymedem, jako např. na současném díle LGBT umělce Malcolma Lidburyho.\nMotiv Ganymeda není zrovna obvyklým tématem pro kašny a fontány. Další známé Ganymédovy fontány jsou v Bratislavě, Petrohradu, Florencii\n\nKašna prošla mnoha opravami, z nichž poslední tři proběhly v roce 2005, 2010 a 2016. Roku 2009 byl zaznamenán častý únik vody z kašny a po opravách sochařské výzdoby i nádrže v roce 2005 byla na místo opět povolána restaurátorka a akademická sochařka Radka Levínská. Ta po podrobném posouzení v červenci 2010 nanesla na dno vany v místech průsaku pružnou stěrku, po stěnách silikonové těsnění a na vnitřní stranu kašny krycí nátěr. \nBěhem listopadu a prosince roku 2016 bylo třeba opravit technické šachty pod kašnou, jelikož elektroinstalace i čerpadla byly ve špatném stavu. Pro tuto opravu bylo třeba vyzdít stěny šachet, zhotovit nové stropy a též opravit instalaci. Celkové náklady pro opravu činily přibližně 180 tisíc korun. \n\n"}
{"id": "1359130", "url": "https://cs.wikipedia.org/wiki?curid=1359130", "title": "Jiří Veltruský", "text": "Jiří Veltruský\n\nJiří Veltruský, původním jménem \"Jiří Vařečka\" (5. června 1919 Praha – 31. května 1994 Paříž) byl český divadelní teoretik a politolog, představitel poúnorové vlny exilu.\n\nByl synem spisovatele Ladislava Veltruského (1880–1937), jehož pseudonym přijala v roce 1928 rodina jako úřední příjmení. Studoval na Univerzitě Karlově estetiku a sociologii, pod vlivem Jana Mukařovského se hlásil ke strukturalismu, byl také aktivní v Divadelním kolektivu mladých. Poté, co okupanti zavřeli vysoké školy, pracoval jako nakladatelský redaktor a později dělník ve firmě ETA. Účastnil se sociálnědemokratického protinacistického odboje, po osvobození působil v Ústřední radě odborů, pro konflikty s komunistickým vedením byl sesazen a po únoru 1948 emigroval do Rakouska a pak se usadil ve Francii. \n\nPůsobil jako politický publicista v Hlasu Ameriky, Právu lidu nebo ve francouzských časopisech \"Oedipe\", \"La Révolution prolétarienne\" a \"Le Contrat social\", byl také dlouholetým funkcionářem Mezinárodní konfederace svobodných odborů. Je spoluautorem komentovaného českého překladu Marxova \"Kapitálu\". Publikoval také pod pseudonymy Daniel Simon, Pavel Bartoň nebo Paul Barton. Jeho manželka Jarmila Veltruská je odbornicí na české středověké divadlo.\n\n\n"}
{"id": "1359132", "url": "https://cs.wikipedia.org/wiki?curid=1359132", "title": "NEOS", "text": "NEOS\n\nNEOS, celým názvem NEOS – Das Neue Österreich und Liberales Forum (volně přeloženo jako \"NEOS – Nové Rakousko a Liberální fórum\"), je liberální strana v Rakousku. Předsedou strany je od jejího založení Matthias Strolz.\n\nStrana byla založena v říjnu roku 2012, aby mohla do Parlamentních voleb, proto udělala koalici s Mladými liberály a Liberálním fórem. Ve volbách strana získala 4,9 % hlasů a 9 křesel v Národní radě.\n\nV lednu 2014 se NEOS sloučilo s Liberálním fórem a vznikl tak název „NEOS – Nové Rakousko a Liberální fórum“. O čtyři měsíce se do strany sloučili i Rakouští mladí nezávislí liberálové (JuLis) a tak vzniklo mládežnické křídlo strany, JUNOS.\n\nNEOS se stalo 2. května 2014 členem Aliance liberálů a demokratů pro Evropu. Do stejnojmenné politické skupiny Evropského parlamentu se přidalo poté, co v rakouských volbách do EP v květnu 2014 získalo důvěru 8,1 % hlasujících občanů a vyslalo tak jednoho svého člena do EP.\n\nV parlamentních volbách v září 2019 zaznamenala strana zatím svůj největší úspěch, a to ziskem 8,1 % (pátá po Lidová straně, Socialistické straně, Svobodných a Zelených). Zatím nebyla strana nikdy součástí federální vlády.\n\nV Evropském parlamentu je Neos členem Aliance liberálů a demokratů pro Evropu\n\nStrana zaujímá především liberální pozice, jak v ekonomice, tak v sociální politice. Akcentuje konkurenceschopný vzdělávací systém, evropskou federalizaci, efektivní a cílený sociální systém a liberální ekonomiku. Strana podporuje přímou demokracii a referenda, legalizaci „měkkých drog“, práva homosexuálů, atd. Naopak negativně se strana staví k povinné účasti v armádě, zvyšování daní (některé by zrušila), podporování politických stran ze státních peněz, atd.\n\n"}
{"id": "1359136", "url": "https://cs.wikipedia.org/wiki?curid=1359136", "title": "Alexandr Antonín Ignác Šamský", "text": "Alexandr Antonín Ignác Šamský\n\nAlexandr Antonín Ignác Šamský také Schamsky (4. února 1687 Milotice – 2. ledna 1715 Louny) byl český lékař, bojovník proti moru. Byl považován za jednoho z nejnadanějších absolventů pražské medicíny z počátku 18. století.\n\nNarodil se 4. února 1687 na zámku v Miloticích, poněvadž jeho otec Kristián Šimon Šamský, měšťan Uherského Hradiště a důstojník ve výslužbě, byl v té době hejtmanem milotického panství. Jeho matka Zenobie Františka, rozená Zlámalová, pocházela z Brna. Zemřela půl roku po jeho narození a jeho otec se znovu oženil. V roce 1695 zemřel i jeho otec.\n\nVe věku pěti let byl poslán na triviální školu do Olomouce, na níž pobýval až do svého devátého roku. V roce 1696 začal v Olomouci studovat nižší jezuitské gymnázium a po jeho absolvování studoval dále filozofii. Základy této vědy mu vštěpoval jezuita František Tillisch, známý učenec a misionář, který později působil jako dvorní matematik na císařském dvoře v Pekingu.\n\nV mládí získal místo v kanceláři olomouckého biskupa a ve druhém ročníku přerušil studium filozofie a zapsal se na práva. Brzy poznal, že živobytí biskupského úředníka se nechce trvale věnovat, proto v roce 1707 po 15 letech opustil Olomouc a odešel do Prahy na Karlo-Ferdinandovu univerzitu. Zde dokončil filozofickou průpravu – hned v roce 1707 byl promován bakalářem a 14. července téhož roku získal mimořádně titul magistra filozofie. Vzápětí začal studium lékařství. Stal se chráněncem a osobním sekretářem děkana lékařské fakulty Jana Františka Löwa z Erlsfeldu a přivydělával si jako vychovatel syna tehdejšího nejvyššího zemského maršálka Jana Václava hraběte z Gallasu.\n\nJeho lékařská kariéra začala ještě před dokončením studia medicíny. Navzdory nedokončenému studiu a konkurenci lékařů s praxí získal 18. srpna 1710 místo městského fyzika v Olomouci. Lékařské vzdělání zakončil o čtyři měsíce později 15. prosince 1710 slavnostní doktorskou promocí, o níž se dochoval podrobný popis. Při své promoční přednášce, jež byla součástí ceremonie, definoval mor jako tehdy největší pohromu pro lidskou populaci. A právě moru se posléze věnoval a v jeho životě se stal osudným.\n\nV mládi byl velmi nadaný, o čemž svědčí množství knih, které stihl sepsat a vydat za svou krátkou lékařskou kariéru. V roce 1713 vyšla pod názvem \"Freund in der Noth\" upravená verze jeho disertační práce, jež byla věnována pomoci bližnímu v nouzi. Ve stejném roce bylo publikováno také jeho pojednání o účinnosti minerální vod nazvané \"Kurtzer Auffsatz und Beschreibung des Heylsamen Wassers\". A konečně v roce 1714 bylo vydáno jeho největší dílo \"Promptuarium parvum medico-practicum\" (česky \"Stručná příručka praktické medicíny\"), které vycházelo z poznatků tehdejších středoevropských lékařských kapacit a obsahovalo charakteristiku nejrůznějších druhů chorob, včetně uvedení způsobů jejich léčení.\n\nTématu moru se věnoval podrobně. Na rozdíl od dobových lékařských pojednání se nespokojoval ve svých pracích s obecným konstatováním, ale zabýval se morem systematicky a na základě tehdejších vědeckých poznatků. Ve svých knihách radil, jak se této chorobě vyvarovat, jak se stravovat a podobně. Popisoval chirurgické zákroky, které bylo třeba na nakažených provádět, a doporučoval podávání různých přípravků a medikamentů. Podle vlastních slov se měl sám morem nakazit, ale vlastními silami se vyléčit.\n\nJeho konec života je spjat s poslední morovou epidemií v Českých zemích v letech 1713–1715. V červnu 1714 zasáhla nákaza moru město Louny. Vzhledem k nedostatku lékařů byl na vrchní příkaz vyslán do Loun. Při léčbě pacientů se sám morem (snad už podruhé v životě) nakazil. Epidemie jej přemohla pravděpodobně až v závěru jeho lounecké mise, neboť zemřel jako jedna z posledních zdejších morových obětí. Pohřben byl 2. ledna 1715 u ještě nedostavěného kostela Čtrnácti svatých pomocníků a Nejsvětější Trojice.\n\n\n\n"}
{"id": "1359139", "url": "https://cs.wikipedia.org/wiki?curid=1359139", "title": "Jóachaz (Izrael)", "text": "Jóachaz (Izrael)\n\nJóachaz (hebrejsky: , \"Jeho'achaz\"), v českých překladech Bible přepisováno též jako Joachaz či Jehoachaz, byl v pořadí jedenáctým králem Severního izraelského království a druhým králem čtvrté dynastie panovníků tohoto království. Jeho jméno se vykládá jako \"„Hospodin podržel“\". Dle názoru moderních historiků a archeologů vládl asi v letech 817 až 800 př. n. l. Podle kroniky Davida Ganse by však jeho kralování mělo spadat do let 3083–3098 od stvoření světa neboli do rozmezí let 679–663 před naším letopočtem, což odpovídá 17 letům vlády, jak je uvedeno v Druhé knize králů.\n\nJóachaz byl synem krále Jehúa a na izraelský trůn v Samaří samostatně usedl až po smrti svého otce. Z údaje, že se stal králem již ve 13. roce vlády judského krále Jóaše, se totiž usuzuje, že některé královské pravomoci vykonával už za života svého otce. Nicméně Jóachazovy vladařské počiny ničím zvláštním nevynikaly. Co se týče náboženství, pokračoval v šlépějích svého otce, který podporoval modloslužebný kult zlatých býčků, jenž byl soustředěn v Bét-elu a v Danu. Stejně jako za vlády jeho otce, i za jeho vlády bylo izraelské království decimováno nájezdy vojsk aramejského krále Chazaela a poté ještě Ben-hadada III. Po smrti Jóachaze usedl na izraelský trůn v Samaří jeho syn Jóaš.\n\n"}
{"id": "1359142", "url": "https://cs.wikipedia.org/wiki?curid=1359142", "title": "William F. Albright", "text": "William F. Albright\n\nWilliam Foxwell Albright (24. května 1891 Coquimbo – 19. září 1971 Baltimore) byl americký archeolog, biblista, filosof, filolog a odborník na keramiku.\n\nNarodil se v Coquimbu v Chile jako nejstarší z šesti dětí metodistických misionářů Wilbura Finley Albrigta a Zephine Violy Foxwellové. Absolvoval univerzitu v Iowě a oženil se s Ruth Nortonovou se kterou měl čtyři syny. V roce 1918 obhájil titul Ph.D. na Univerzitě Johnse Hopkinse v Baltimoru a roku 1927 se stal profesorem. Byl také ředitelem Americké školy orientálního výzkumu v Jeruzalémě. Podílel se na významných archeologických výzkumech v Izraeli (např. Giv'at Ša'ul). Během svého života získal mnoho ocenění včetně titulu Jakir Jerušalaim (čestný občan Jeruzaléma). Tento titul obdržel jako první člověk v historii, který byl nežidovského původu. Roce 1956 byl zvolen členem American Academy of Arts and Sciences. Zemřel 19. září 1971 v Baltimoru. Inspiroval mnoho dalších badatelů. Je po něm pojmenován Albrightův institut archeologického výzkumu.\n\n"}
{"id": "1359146", "url": "https://cs.wikipedia.org/wiki?curid=1359146", "title": "Petra Novotná", "text": "Petra Novotná\n\nPetra Novotná, \"rozená Wagnerová\", (* 23. února 1966 Opava) je bývalá československá a česká reprezentantka v orientačním běhu. Získala stříbrnou a dvě bronzové medaile ze štafet z mistrovství světa.\n\nMá tři dcery, nejstarší Tereza je medailistka z Mistrovstí světa juniorů.\n\n"}
{"id": "1359150", "url": "https://cs.wikipedia.org/wiki?curid=1359150", "title": "Puncta extraordinaria", "text": "Puncta extraordinaria\n\nPuncta extraordinaria neboli mimořádné body označují patnáct míst v masoretském textu, kde masoretáři naznačili dogmatické nebo textově kritické výhrady. Nachází se nad písmeny nebo celými slovy. Nejvíce je jich obsaženo v Tóře (5x v Genesis, 4x v Numeri, 1x v Deuteronomiu).\n"}
{"id": "1359151", "url": "https://cs.wikipedia.org/wiki?curid=1359151", "title": "Lukáš Jan Fošum", "text": "Lukáš Jan Fošum\n\nBr. MUDr. Lukáš Jan Fošum OP (* 1. května 1977, České Budějovice) je český římskokatolický duchovní, morální teolog a člen dominikánského řádu. V současnosti působí jako vysokoškolský pedagog na Cyrilometodějské teologické fakultě Univerzity Palackého v Olomouci. Dne 23. ledna 2018 jej provinční kapitula české dominikánské provincie zvolila provinciálem, generál řádu Bruno Cadoré tuto volbu potvrdil.\n\n"}
{"id": "1359154", "url": "https://cs.wikipedia.org/wiki?curid=1359154", "title": "Ledňáček větší", "text": "Ledňáček větší\n\nLedňáček větší (\"Alcedo hercules\") je pták obývající jižní a jihovýchodní Asii. Vyskytuje se v blízkosti řek a potoků ve stálezelených lesích, živí se rybami a hmyzem. Hloubí si nory v březích, v období od března do června klade samička čtyři až šest vajec, která inkubují oba rodiče. Dosahuje délky 22 cm a je tak největším zástupcem rodu \"Alcedo\". Zobák je černý, hlava a hřbet kobaltově modré, hrdlo bílé a hruď a břicho světle rezavé.\n\nDruh objevil v roce 1845 Edward Blyth a nazval ho \"Alcedo grandis\", v roce 1917 mu dal Alfred Laubmann současné jméno. Vzhledem k odlesňování a znečišťování vodních toků je klasifikován jako téměř ohrožený taxon.\n\n"}
{"id": "1359155", "url": "https://cs.wikipedia.org/wiki?curid=1359155", "title": "Kostel svaté Markéty (Havířov)", "text": "Kostel svaté Markéty (Havířov)\n\nKostel svaté Markéty v Havířově-Bludovicích se nachází v okrese Karviná. Je farním kostelem Římskokatolické farnosti svaté Markéty Havířov-Bludovice, Děkanát Karviná Diecéze ostravsko-opavská. Kostel byl zapsán do státního seznamu památek před rokem 1988.\n\nFarnost uvedená v dokumentu svatopetrského haléře v roce 1335, další zmínka pochází z roku 1447. V době reformace byl v držení evangelíků do roku 1654. Zděný kostel byl postaven v blízkosti původního dřevěného kostela. Základní kámen byl položen 13. července 1786. Zasvěcen byl 18. listopadu 1792 sv. Markétě a sv. Michalu. Stavbu kostela provedl stavitel Krečmer z Frýdku a po jeho smrti stavitel Reinoch z Paskova. Tesařem byl Josef Dlouhý ze Staré Vsi na Moravě. V roce 2006 byla opravena věž, v roce 2008 plechová střecha.\n\nJednolodní pozdně barokní zděná stavba s půlkulatým závěrem. Střecha sedlová krytá plechem se sanktusníkem. Osově v průčelí vsazená hranolová věž se zaoblenými rohy je zakončená bání s lucernou. Věž v průčelí vystupuje v mělký rizalit. Po obou stranách kněžiště jsou přistaveny sakristie. Fasáda hladká, v průčelí pilastry a lizenové rámy, vysoká okna s půlkruhovými záklenky. Ve spodní části věže je vchod do kostela. Portál má půklruhový uzávěr. Nad vchodem se nachází nika se sochou Krista.\n\nStrop lodi je plochý s výmalbou. Kněžiště zaklenuto pruskou klenbou, v sakristii je valená klenba s lunetami. Vnitřní zařízení je částečně obnoveno. Z roku 1849 je obraz Panny Marie Růžencové od malíře Meinholda ze Šenova. Z roku 1800 jsou obrazy sv. Antonína a sv. Jana Nepomuckého od opavského malíře Ignaze Guenthera.\n\nZ dřevěného kostela je zachován zvon s reliéfy Matky Boží s Ježíšem Kristem. Latinský nápis na zvonu: \"I.N.R.I. A.D. MCCCCXC. Ave regina coelorum, mater regis Angelorum, o Maria\" (Ježíš Nazaretský, král židovský. Léta páně 1490. Buď pozdravena, královno nebes, matko krále andělů, ó Marie).\n"}
{"id": "1359156", "url": "https://cs.wikipedia.org/wiki?curid=1359156", "title": "Lakíšské dopisy", "text": "Lakíšské dopisy\n\nLakíšské dopisy nebo Lakíšská ostraka je série 21 hebrejsky psaných dopisů psaných na keramických střepech, ostrakách. Byly nalezeny v roce 1935 v sutinách judské pevnosti Lachiš. Pocházejí pravděpodobně z 80. let 6. století př. n. l. Odesílatelem většiny dopisů byl velitel vojenské posádky Hošijahú a adresátem lakíšský velitel Jáoš. Dopisy mimo jiné obsahují informaci o jakémsi proroku v nebezpečí (snad Jeremjáš?). Sbírka je uložena v Britském muzeu v Londýně.\n"}
{"id": "1359165", "url": "https://cs.wikipedia.org/wiki?curid=1359165", "title": "Tsagantegia", "text": "Tsagantegia\n\nTsagantegia („z lokality Tsagan-Teg“) byl rod ptakopánvého dinosaura ze skupiny ankylosauridů. Zahrnuje zatím jediný známý druh (\"T. longicranialis\"), formálně popsaný v roce 1993 ruskou paleontoložkou T. A. Tumanovou.\n\nFosilní materiál holotypu (kat. ozn. GI SPS N 700/17) byl objeven v sedimentech souvrství Bajan Šireh, pocházejících z období geologických stupňů cenoman až santon (asi před 98 až 84 miliony let). Jedná se o kompletní lebku o délce 30 centimetrů a maximální šířce 25 centimetrů. Objev pochází z oblasti lokality Tsagan-Teg (\"Bílá hora\") v jihovýchodní části pouště Gobi na území Mongolska. Odtud také pochází rodové jméno dinosaura. Druhové \"longicranialis\" pak znamená \"dlouholebý\". Lebka byla skutečně dlouhá a poměrně plochá, měla relativně hladký povrch a na některých místech byla pokryta malými růžky. Celkově byl tento dinosaurus dlouhý asi 3,5 metru a vážil kolem 500 kg. Podle jiných odhadů však mohl měřit na délku až 7 metrů.\n\nRod \"Tsagantegia\" byl poměrně primitivní zástupce čeledi Ankylosauridae, jehož pozice se nachází u báze tohoto kladu. Tvoří sesterskou skupinu ke všem ostatním známým ankylosauridům.\n\n"}
{"id": "1359168", "url": "https://cs.wikipedia.org/wiki?curid=1359168", "title": "Toporowe Stawy", "text": "Toporowe Stawy\n\nToporowe Stawy je soubor dvou ledovcových jezer nacházejících se v Západních Tatrách v dolní části Doliny Suchej Wody Gąsienicowej.\n\nPlesa nejsou veřejnosti přístupná.\n\n\n\n"}
{"id": "1359181", "url": "https://cs.wikipedia.org/wiki?curid=1359181", "title": "Tianzhenosaurus", "text": "Tianzhenosaurus\n\nTianzhenosaurus („Ještěr z [okresu] Tchien-čen) byl rod menšího ptakopánvého dinosaura ze skupiny \"obrněných\" ankylosauridů. Zahrnuje zatím jediný známý druh (\"T. youngi\"), formálně popsaný v roce 1998 dvojicí čínských paleontologů.\n\nFosilie tianzhenosaura byly objeveny v sedimentech souvrství Huiquanpu. Stáří těchto vrstev není bezpečně známé, pochází ze svrchní křídy a časové rozpětí jejich odhadovaného stáří činí zhruba 84 až 72 milionů let (věk kampán). Fosilie byly objeveny na území provincie Šan-si na východě Číny. Šlo o menšího zástupce čeledi ankylosauridů, dosahujícího délky kolem 4 metrů. Lebka měřila na délku asi 28 centimetrů.\nRod \"Tianzhenosaurus\" byl zástupce čeledi Ankylosauridae, tvořící sesterskou skupinu k rodu \"Pinacosaurus\". Podle některých paleontologů je však \"T. youngi\" pouze mladším synonymem druhu \"Saichania chulsanensis\".\n\n"}
{"id": "1359192", "url": "https://cs.wikipedia.org/wiki?curid=1359192", "title": "Eva Drahošová", "text": "Eva Drahošová\n\nEva Drahošová (* srpen 1951 Praha) je manželka Jiřího Drahoše, kandidáta na prezidenta České republiky ve volbě v roce 2018, povoláním knihovnice.\n\nDrahošová vystudovala pražskou Střední knihovnickou školu, kterou ukončila roku 1970. Když se pak po dvou letech po jejím absolvování (1972) konal v tehdejším Ústředním kulturním domě železničářů (ÚKDŽ), pozdějším Národním domě na Vinohradech, maturitní ples této školy, jako bývalá studentka školy jej navštívila a během tance zde poznala svého pozdějšího manžela Jiřího, který sem – coby student vysoké školy – přišel hledat někoho, kdo by mu pomohl s přepisem jeho diplomové práce. První rande spolu měli v Národní galerii.\n\nEva Drahošová byla v té době již zaměstnaná, a to v knihovně Geologického ústavu Československé akademie věd. Samotný ústav měl sídlo v pražském Suchdole, na severu města, ale knihovna se nacházela v centru, v Dittrichově ulici. Když se pak do Suchdola přestěhovala i knihovna, měli již Drahošovi byt na Jižním Městě a dojíždění přes celou metropoli bylo komplikované. Změnila proto působiště a přešla do knihovny Institutu průmyslového designu, která se nacházela v centru Prahy. Po narození dětí pracovala v pobočce Městské knihovny nedaleko svého bydliště na Jižním Městě. V roce 2010 odešla do penze a věnuje se rodině.\n\nSvatba se konala 21. června 1974 na Staroměstské radnici. Za svědkyni měla svou nejlepší kamarádku ze střední školy a Jiří Drahoš svého bratra Josefa. Na svatební cestu vyrazili na Zlaté Písky do Bulharska. Tam se seznámili s manželi Janou a Michalem Běhounkovými. Ona je architektkou a její manžel učil matematiku na Masarykově střední škole chemické v Praze. Obě rodiny se od té doby přátelí.\n\nDo manželství se narodily dvě dcery. První Radka v roce 1979. Dvacet měsíců poté se narodila druhá dcera, Lenka. Obě vystudovaly obchodní akademii a po ní pokračovaly v ekonomických oborech na vysokých školách. V roce 1986 si manželé v Kamýku nad Vltavou koupili rozestavěný domek a přestavěli ho na svou chatu.\n\nPoté, co Jiří Drahoš 28. března 2017 ohlásil ve svém rodném městě Jablunkově kandidaturu na prezidenta České republiky, doprovázela ho jeho manželka během volební kampaně. Po Drahošově postupu do druhého kola volby se ale manželé rozdělili a každý objížděl jinou část republiky, aby oslovili co možná nejvíce voličů. Ve volbě ale Drahoš nakonec neuspěl a prezidentem se na své druhé volební období stal Miloš Zeman.\n"}
{"id": "1359193", "url": "https://cs.wikipedia.org/wiki?curid=1359193", "title": "Augustin Vlček", "text": "Augustin Vlček\n\nAugustin Vlček (* 27. července 1865, Praha - † 9. dubna 1934, Praha) byl český malíř portrétů a restaurátor.\n\nV první polovině osmdesátých let studoval na pražské Akademii u Antonína Lhoty a Františka Čermáka. Poté pokračoval na mnichovské Akademii u Caspara Hertericha a Otto Seitze. Studia ukončil po roce 1894 v Praze u Václava Brožíka.\n\nMaloval portréty v duchu dobového secesního akademismu, figurální scény, zátiší a biblické výjevy. Věnoval se restaurování obrazů a napsal několik článků o zásadách správného restaurování. Na přelomu století byl považován v tomto oboru za významného specialistu.\n\n\n\n"}
{"id": "1359197", "url": "https://cs.wikipedia.org/wiki?curid=1359197", "title": "Alexandra Čvanová", "text": "Alexandra Čvanová\n\nAlexandra Čvanová (Remislawská) (25. dubna 1897 v Oděse, Ukrajina – 20. května 1939 poblíž Jihlavy) byla operní zpěvačka-sopranistka. Při světových premiérách oper Leoše Janáčka (Věc Makropulos) a Pavla Haase (Šarlatán) v Brně ztvárnila titulní ženské role.\n\nNarodila se v Oděse, kde studovala na filosofické fakultě a po studiu zpěvu a herectví zpívala v tamním operním divadle. V roce 1923 odešla do Československo a zpívala jako host nejprve v Plzni a Bratislavě. V roce 1926 byla angažována jako sólistka Národního divadla v Brně, initially under the surname Remislawská. \n\nVystupovala v mnoha rolích Jaroslavny v \"Knížeti Igorovi\" (Borodin), Taťána v \"Evženu Oněginovi\" nebo jako Elisa v \"Pikové dámě\" (obě Čajkovskij), Krasava v \"Libuši\" (Smetana) a představila se také v titulní roly \"Jenůfy\" v Její pastorkyni (Janáček) nebo jako Dvořákova \"Rusalka\". \n\nV roce 1926 zpívala titulní postavu \"Emílii Martyové\" při světové premiéře Janáčkovy \"Věci Makropulos\" a v roce 1938 roli Amaranty v Haasově \"Šarlatánovi\" v Brně.\n\nZemřela ve věku 42 let při automobilové nehodě poblíž Jihlavy.\n\n\n"}
{"id": "1359198", "url": "https://cs.wikipedia.org/wiki?curid=1359198", "title": "LGBT práva v Myanmaru", "text": "LGBT práva v Myanmaru\n\nLesby, gayové, bisexuálové a translidé (LGBT) se v Myanmaru (známém též jako Barma) setkávají s právními komplikacemi neznámými pro většinové obyvatelstvo. Stejnopohlavní sexuální aktivita je v Barmě nezákonná a je trestána pokutou a desetiletým nebo i doživotním vězením. Dřívější autoritářský charakter barmské vlády znamenal problém při získávání dostačujících informací o právním a sociálním postavení LGBT Barmců. Teprve až politické reformy v letech 2011-2012 týkající se občanských svobod a nezávislých médií umožnily získat více informací o LGBT komunitě.\n\nSekce 377 trestního zákona zakazuje pohlavní styk mezi osobami stejného pohlaví a sodomii. Za spáchání trestného činu podle sekce 377 lze uložit kromě pokuty také odnětí svobody v délce trvání deseti let nebo na doživotí. V posledních letech neexistují žádné informace o uplatňování tohoto zákona. V r. 2001 usilovala exilová skupina s názvem \"All Burma Students' Democratic Front\" o jeho zrušení. Barmský výbor pro gay a lesbická práva (\"Comittee for Lesbigay Rights in Burma\") toto uvítal, přestože taková změna nezískala žádnou politickou podporu.\n\nProti LGBT komunitě lze aplikovat následující sekce barmského trestního zákoníku:\n\nBarma neuznává stejnopohlavní manželství nebo registrované partnerství uzavřené v zahraničí, a ani neumožňuje stejnopohlavním párům uzavřít oficiální svazek.\n\nBěhem vojenského režimu nebyla takřka možná žádná existence LGBT politického nebo sociálního života. Barmské sociální normy týkající se lidské sexuality jsou extrémně konzervativní.\n\nAung Myo Min je otevřeně homosexuálním mužem angažujícím se v All Burma Students Democratic Front (ASDF). Když v r. 2005 mluvil o svém coming outu, zmínil se o přetrvávající homofobii, a to i v demokratické opozici. V současné době se angažuje v exilových lidskoprávních organizací, mezi něž patří například Barmský výbor pro gay a lesbická práva. \n\nV roce 2003 zveřejnila FocusAsia příběh Nata Kadawe. Utopický průvodce Kambodžou, Laosem, Myanmarem a Vietnamem ukázal příběh transgender šamana vyvolávajícího duchy na místních slavnostech. V Barmě nefungují žádné gay bary, ani LGBT organizace. Jsou známy pouze nepotvrzené informace o nočních klubech, které se zaměřují jak na heterosexuální, tak i na LGBT klientelu.\n\nNavzdory nezákonnosti se homosexualita i transgender stávají v Barmě čím dál více viditelnými, zejména po politických reformách. Přestože sňatky mezi osobami stejného pohlaví nejsou povoleny, ve větších městech jako jsou Rangún a Mandalaj existují gay a lesbické páry. Stejnopohlavní páry též mohou slavit své sňatky ve velkých městech a to bez postihu.\n\nV roce 2012 se v několika barmských městech konaly první festivaly gay pride na počet Mezinárodního dne proti homofobii, bifobii a transfobii. V roce 2016 byl poprvé v barmských biografech promítán LGBT film \"Blíženci\", který otevřeně kritizuje barmské antihomosexuální zákony.\n\n"}
{"id": "1359199", "url": "https://cs.wikipedia.org/wiki?curid=1359199", "title": "Archelaos I.", "text": "Archelaos I.\n\nArchelaos nebo Archeláos () byl král Makedonie vládnoucí v letech 413 – 399 před naším letopočtem, Archelaos přestěhoval hlavní město do Pelly, svoji zemi helenizoval a konsolidoval.\n\nArchelaos I. byl synem a nástupcem makedonského krále Perdikka II. Archelaův nástup na trůn se nevyhnul krveprolití. Jeho otec, Perdikkas, v minulosti sesadil z trůnu svého bratra Alketa II., který měl spolu se svým synem Alexandrem také v úmyslu vládnout. Archelaos je proto dal zavraždit. Pak se zbavil i nevlastních bratří a oženil se s vdovou po otci Kleopatrou, se kterou měl později dvě dcery a syna Amynta.\n\nV době, kdy se Archelaos ujal v Makedonii vlády, začala v Řecku závěrečná fáze peloponéské války (tzv. dekelejská válka), která se odehrávala převážně na moři. Po zdrcující námořní porážce Athén v Syrakusách byla většina athénských lodí zničena. V Aténách proto nastala velká poptávka po loďařském dřevě, což Archelaos využil a začal diktovat jeho cenu. V roce 410 př.n.l. získal Archelaos výměnou za dodávky dřeva pro rozšíření athénské flotily podporu athénských lodí při obléhání a dobytí přístavního města Pydny (od Pydny se obchodní lodě plavily po řece až do centra Makedonie).\n\nArchelaos pak se rozhodl dobýt strategicky důležité makedonské území Lynkéstis, ležící na jižních hranicích Illyria a Paionie, který se snažil dobýt i jeho otec Perdikkas. Když došlo k válce, král Lynkéstidy Arrhabaios II. získal během bojů za spojence elimejského krále Sirrasa. Po dlouhé a nerozhodné válce nakonec Archelaos s nimi dosáhl mírovou dohodu, která byla potvrzena manželstvím Archelaa a Sirrasovy nejstarší dcery.\n\nPo konsolidaci moci začal Archelaos řadu vnitřních reforem. Svou královskou rodinu přestěhoval z Aig do Pelly, na strategicky výhodnější místo, blíže k východním provinciím a k moři. Razil vysoce kvalitní mince. Řecký historik Thukydides uvádí, že dal stavět silnice, pevnosti, armádě zajistil, koně, zbraně a výstroj lépe než kterýkoliv jiný král před ním. Pella doby krále Archelaa se stala centrem politického a kulturního života Makedonie. Pella byla spojena s Thermským zálivem v Egejském moři řekou Lydias, jež byla tepnou života tohoto města.\n\nArchelaos ve svém novém paláci v Pelle, který vyzdobil jeden z nejslavnějších malířů starověku, Zeuxis, hostil slavné hudebníky, malíře, sochaře, básníky a dramatiky včetně Agathóna, Choirila a Euripida, který své tragédie \"Archelaos\" a \"Bakchantky\" napsal v Makedonii (pozval také athénského filosofa Sokrata, ale ten jeho pozvání odmítl). Archelaos severně od horského masivu Olymp ve městě Dion, založil náboženské slavnosti na počest nejvyššího boha Dia Olympského a devíti Múz (slavily se 9 dní, byly to první hry na cizí půdě, které by mohly být označeny jako \"olympijské\"). Konaly se tam hudební a sportovní soutěže s účastí největších umělců a sportovců starověkého Řecka. Také sám Archelaos dosáhl v Olympii na 93. hrách v roce 408 před naším letopočtem vítězství v  tethripponu a během této olympiády bylo jeho čtyřspřeží nejrychlejší i na pýtických hrách.\n\nPodle historika Diodora Sicilského Archelaos zemřel v roce 399 před naším letopočtem na následky zranění způsobeného náhodným neštěstím při lovu (Plutarchos však uvádí, že ho zabil Krateas, jeho bývalý milenec). Je možné, že se stal obětí spiknutí, ale to nebylo prokázáno. Po jeho smrti došlo v Makedonii k období zmatků a hrozil její rozklad. Stát zachránil Filip II., který se v roce 359 př. n. l. zmocnil vlády.\n"}
{"id": "1359211", "url": "https://cs.wikipedia.org/wiki?curid=1359211", "title": "Cornelis Springer", "text": "Cornelis Springer\n\nCornelis Springer (25. května 1817, Amsterdam – 18. února 1891, Hilversum) byl holandský malíř architektury a prospektů a litograf.\n\nVystudoval na Amsterdamské akademii umění a do roku 1837 se školil u významných holandských malířů specializovaných na městské veduty (Jacob van der Stock, Johann Weisenbruch, Herman Frederik Carl ten Kate). Byl soukromým žákem Kaspara Karsena. V letech 1845-1855 vytvořil množství kreseb pro litografickou dílnu Franze Buffa a synů. Získal řadu uznání na velkých výstavách (Zlatá medaile v La Haye, 1857, v Paříži, 1867). \n\nByl jmenován členem Akademie v Rotterdamu a vyznamenán Leopoldovým řádem. Springerova díla jsou zastoupena ve šlechtických sbírkách, např. v sídlech Liechtensteinů na Moravě a ve Vídni a v mnoha sbírkách světových galerií (Museum of Fine Arts in Boston, Rijksmuseum in Amsterdam, Philadelphia Museum of Art, Cheltenham Art Gallery & Museum, Teylers Museum in Haarlem).\n\nCornelis Springer maloval v tradici Zlatého věku holandské malby 17. století. Kladl důraz na formu a ustupující perspektivní prostor, účinky světla a stínů. K zobrazení historických architektonických celků přistupoval volně a některé prvky dotvářel, aby zdůraznil zvláštnost místa.\n\n\n"}
{"id": "1359223", "url": "https://cs.wikipedia.org/wiki?curid=1359223", "title": "Franz Xaver Reinhold", "text": "Franz Xaver Reinhold\n\nFranz Xaver Reinhold (19. prosince 1816, Vídeň – 19. května 1893, Vídeň) byl rakouský krajinář, syn malíře, rytce a litografa Friedricha Philippa Reinholda (1779–1840) a bratr malíře a litografa Karla Reinholda (1820–1887).\nFranz Xaver Reinhold získal první školení u svého otce. V letech 1830–1840 studoval na vídeňské Akademii u Thomase Endera, Josepha Mössmera a Franze Steinfelda ml. Od roku 1834 často cestoval do Alp, od roku 1844 také do severní Itálie. Někdy cestoval společně s malířem Friedrichem Gauermannem. Během léta často maloval v pohoří Dachstein. Mnoho jeho děl bylo ve sbírkách českých šlechtických rodů Waldstein a Lobkowitz.\n\nV roce 1870 vydal dvacet sešitů vlastních litografií jako příručku pro studenty krajinomalby.\nReinhold maloval olejem i akvarelem především lesní a horské krajiny a partie z okolí Vídně. Zajížděl také do Čech a maloval např. v okolí Doks a hradu Bezdězu. Věnoval se také žánrovým obrazům z venkovského a městského života a loveckým scénám. \n\n"}
{"id": "1359233", "url": "https://cs.wikipedia.org/wiki?curid=1359233", "title": "Andraž Šporar", "text": "Andraž Šporar\n\nAndraž Šporar (* 27. února 1994, Lublaň) je slovinský fotbalový útočník a reprezentant, od ledna 2020 hráč portugalského mužstva Sporting CP. Mimo Slovinsko působil na klubové úrovni ve Švýcarsku, Německu a na Slovensku. Jeho otec Miha je bývalý slovinský fotbalista.\n\nSvoji fotbalovou kariéru začal v klubu NK Olimpija Ljubljana, odkud v mládeži zamířil nejprve do týmu MNK Ljubljana a následně posílil celek NK Interblock.\n\nPřed sezonou 2011/12 se propracoval do A-mužstva Interblocku. Ligovou premiéru v dresu klubu si odbyl v prvním kole hraném 6. srpna 2011 proti celku NK Šampion (výhra 4:0), odehrál 73 minut a vstřelil gól na 1:0. Střelecky se prosadil i v následujících dvou kolech, kdy dal po jedné brance v soubojích s týmy NK Šmartno 1928 (výhra 2:0) a NK Bela Krajina (remíza 1:1) Svůj čtvrtý přesný zásah si připsal 22. 10. 2011 v odvetě se Šampionem (remíza 1:1), když ve 35. minutě otevřel skóre zápasu. Popáté v ročníku skóroval ve 12. kole v odvetném střetnutí s Belou Krajinou, když dal v 80. minutě jediný a tudíž vítězný gól utkání. Následně se střelecky prosadil až v dubnu 2012, ve kterém zaznamenal tři přesné zásahy. Po jedné brance dal proti mužstvům NK Radomlje (výhra 3:0), NK Šenčur (výhra 2:0) a NK Aluminij (prohra 1:2) Podeváté a podesáté skóroval v odvetách s Šmartnem (výhra 2:0) a Belou Krajinou (výhra 1:0) Na jaře 2013 Interblock sestoupil do třetí nejvyšší soutěže. Během roku odehrál celkem 21 ligových střetnutí.\n\nV červenci 2012 Interblock opustil a zamířil do Olimpije Lublaň, kde začal svoji hráčskou kariéru.\n\nS Olimpiji se krátce po svém příchodu představil v předkolech Evropské ligy UEFA, v nichž nejprve slovinský celek postoupil po výhrách 2x 3:0 přes lucemburský klub Jeunesse Esch do druhého předkola, v němž vypadl s norským týmem Tromsø IL (remíza 0:0 a prohra 0:1 v prodloužení).\n\nSvůj první ligový zápas za klub odehrál 15. 7. 2012 v prvním kole v souboji s celkem NK Domžale (prohra 1:2), na hřiště přišel v 58. minutě. První ligový gól při tomto angažmá zaznamenal následující týden, když ve 12. minutě skóroval proti Rudaru Velenje a podílel se na vysoké výhře 5:0 na hřišti soupeře. Následně se prosadil 1. září 2012 v souboji s mužstvem FC Koper (výhra 4:1), když ve 37. minutě zvyšoval na 3:1. Potřetí a počtvrté v sezoně se trefil v zápase 15. kola s klubem NK Celje a zasloužil se o vítězství 2:1. Svůj pátý přesný střelecký zásah si připsal v 16. kole hraném 3. 11. 2012 v souboji s týmem NK Aluminij (výhra 3:0), v 50. minutě otevřel skóre střetnutí. I svých dalších branek v ročníku docílil v listopadu 2012, kdy dal po jednom gólu v odvetách s Domžale (prohra 1:2) a Rudarem (výhra 1:0). Poosmé a podeváté se trefil 14. května 2013 ve 30. a 43. minutě v odvetném zápase s Celje, utkání skončilo remízou 2:2. Další dva přesné zásahy zaznamenal o dvanáct dní později ve 36. kole, kdy se podílel na výhře 4:0 nad mužstvem NK Triglav Kranj (výhra 4:0). V sezoně 2012/13 nastoupil v lize k 28 střetnutím.\n\nZa Lublaň skóroval v prvním zápase druhého předkola Evropské ligy UEFA 2013/14 při výhře 3:1 nad klubem MŠK Žilina ze Slovenska, odvetu však Olimpija nezvládla a po prohře 0:2 vypadla.\n\nSvou první ligovou branku v sezoně vsítil ve 3. kole hraném 28. července 2013 v souboji s celkem NK Krka, když patnáct minut před koncem zvyšoval na konečných 5:0. Podruhé v ročníku skóroval v pátém kole proti Celje (výhra 3:2), trefil se ve 49. minutě. Následně se střelecky prosadil 13. září 2013 v souboji s týmem NK Zavrč (prohra 1:2). Svoji čtvrtou branku v sezoně zaznamenal o týden později proti Rudaru, když v 84. minutě dával gól na konečných 2:1. Popáté skóroval v 16. kole v souboji s mužstvem ND Gorica, utkání hrané v Lublani skončilo nerozhodně 2:2. Během roku si připsal celkem 17 ligových startů.\n\nSvoji první ligovou branku v sezoně zaznamenal proti klubu NK Krka, trefil se v 10. minutě a podílel se na domácím vítězství 3:1. Podruhé se střelecky prosadil 27. 8. 2014 v souboji s Koperem (výhra 2:1), když v 77. minutě zvyšoval na 2:0. Následně skóroval v odvetě proti stejnému soupeři, Olimpija tentokrát zvítězila na domácí půdě v poměru 4:0. 4. října 2014 ve 12. kole vsítil svůj čtvrtý gól v ročníku, stalo se tak v přestřelce 3:3 s týmem NK Maribor. Popáté v sezoně rozvlnil síť soupeřovy branky ve 13. kole v souboji s celkem NK Radomlje, když v 87. minutě zvyšoval na konečných 4:0. Další přesný střelecký zásah si připsal 8. 11. 2014 proti NK Zavrči (výhra 2:0), když ve 25. minutě otevřel skóre zápasu. O tři týdny později dal v odvetném střetnutí s mužstvem NK Krka svoji sedmou branku v ročníku. Trefil se v 76. minutě, ale pouze snižoval na konečných 1:2 pro soupeře. Následně se prosadil 2x v každé ze ve dvou odvet proti Radomlje, Ljubljana zvítězila v těchto střetnutích 4:0 a 3:1. Podvanácté a potřinácté v sezoně dal gól v souboji s klubem NK Celje (prohra 1:2) a v odvetném utkání se Zavrčí (výhra 2:1). Během ročníku 2014/15 nastoupil v lize ke 32 střetnutím.\n\nSvoji první ligovou branku v ročníku zaznamenal v úvodním kole hraném 18. července 2015 proti klubu ND Gorica, když v 89. minutě zvyšoval na konečných 4:1. Podruhé v sezoně vsítil gól ve čtvrtém kole v souboji s týmem NK Krško a podílel se na výhře 2:0. V rozmezí 6.-8. kola se 5x střelecky prosadil, když skóroval jednou do sítí mužstev NK Maribor (výhra 3:0) a NK Celje (výhra 6:0) a třikrát v souboji s Rudarem Velenje (výhra 5:0). Svoji osmou ligovou branku v ročníku dal ve 12. kole proti klubu NK Domžale (remíza 1:1), trefil se ve 38. minutě. Podeváté se střelecky prosadil v následujícím kole hraném 4. 10. 2015 v odvetném souboji s Krškem, když v 87. minutě zvyšoval z pokutového kopu na konečných 5:0. Střelecky nejpovedenější zápas během tohoto angažmá prožil v odvetě s Celje, Ljubljana zvítězila na půdě soupeře v poměru 4:0 a Šporar nastřílel všechny její góly v zápase. V následujících dvou zápasech se čtyřikrát střelecky prosadil, když vstřelil po dvou brankách v odvetách proti Rudaru Valenje (výhra 3:1) a Mariboru (remíza 2:2). Na podzim 2015 z pozice kapitána celku odehrál za Olimpiji Ljubljana 18 ligových střetnutí a zaznamenal v nich 17 ligových branek. V jarní části ročníku vybojoval tým ligový titul, na kterém se Šporar částečně podílel a zároveň se samotný hráč stal v této sezoně nejlepším střelcem soutěže.\n\nV zimě 2015 projevily o Šporarovy služby zájem anglická mužstva Brighton & Hove Albion FC a slavný Liverpool FC, s nabídkou přišel také italský celek Inter Milán. Útočník však nakonec přestoupil do švýcarského klubu FC Basilej a stal se historicky nejdražším hráčem odchozím ze slovinské nejvyšší soutěže.\nLigový debut v dresu Basileje absolvoval 14. února 2016 ve 20. kole v souboji s týmem Grasshopper Club Zürich (výhra 4:0), na hřiště přišel v 70. minutě. Po půl roce tohoto angažmá s mužstvem získal ligový titul. Na podzim 2016 se s Basilejí představil ve skupinové fázi Ligy mistrů UEFA 2016/17, kde byl celek nalosován do skupiny A a v konfrontaci s kluby PFK Ludogorec Razgrad (Bulharsko), Arsenal FC (Anglie) a Paris Saint-Germain FC (Francie) skončil se ziskem dvou bodů na čtvrtém místě. Svůj první a zároveň jediný ligový gól během tohoto angažmá zaznamenal 15. 4. 2017 proti týmu FC Lausanne-Sport (výhra 4:0), když v 59. minutě zvyšoval na průběžných 3:0. V sezoně 2016/17 vybojoval s Basilejí „double“, tzn. ligový titul a triumf v domácím poháru. Během celého tohoto angažmá odehrál za mužstvo v lize 19 zápasů.\n\nV létě 2017 odešel z Basileje na roční hostování do německého celku Arminia Bielefeld tehdy působícího ve 2. Bundeslize. Svoji ligovou premiéru za Arminii si odbyl v úvodním kole hraném 29. července 2017 v souboji s klubem SSV Jahn Regensburg, na hřiště přišel v 71. minutě a na konci druhého poločasu vsítil rozhodující branku na konečných 2:1. Podruhé v ročníku se střelecky prosadil v devátém kole proti týmu 1. FC Norimberk, trefil se v 61. minutě a podílel se na vítězství 2:1 na hřišti soupeře. Na podzim 2017 nastoupil k devíti ligovým střetnutím.\n\nV zimním přestupovém období ročníku 2017/18 měl nabídky z Belgie, Nizozemska a Srbska, ale nakonec v lednu 2018 přestoupil do slovenského mužstva ŠK Slovan Bratislava, se kterým uzavřel kontakt na čtyři a půl roku. Přestupová částka nebyla zveřejněna, ale podle zákulisních informací přišel Šporar do Slovanu za 2 miliony € a měsíčně dostával 60 tisic €.\n\nPrvní ligový zápas v dresu \"belasích\" odehrál 18. 2. 2018 ve 20. kole proti Zemplínu Michalovce (remíza 1:1), nastoupil na 62 minut. Poprvé v lize za Slovan skóroval ve 22. kole v souboji s klubem FC Nitra, když ve 37. minutě dal jediný rozhodující gól utkání. Svůj druhý ligový gól během tohoto angažmá zaznamenal 22. dubna 2018 proti týmu AS Trenčín a podílel se na vítězství 3:1 na půdě soupeře. Potřetí se střelecky prosadil za \"belasí\" v derby se Spartakem Trnava (výhra 2:1), branku dal ve 49. minutě zápasu. 1. května 2018 skóroval ve finále slovenského poháru hraného v Trnavě proti celku MFK Ružomberok, Slovan zvítězil v poměru 3:1 a obhájil tak zisk této trofeje z předešlé sezony 2016/17. Během půl roku odehrál v lize 12 utkání.\n\nSe Slovanem Bratislava postoupil přes moldavské mužstvo FC Milsami Orhei (výhry 4:2 a 5:0) a klub Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž \"belasí\" vypadli po výhře 2:1 a prohře 0:4 s rakouským celkem Rapid Vídeň. V předkolech EL zaznamenal celkem pět gólů, třikrát se prosadil proti Milsami (jednou ve venkovním a dvakrát v domácím zápase) a dvě branky dal v odvetě s Balzanem.\n\nMěl skvělý vstup do ligové sezony, když v prvních pěti střetnutích dal šest gólů. Prosadil se dvakrát proti týmu FK Železiarne Podbrezová (výhra 3:0). a po jedné brance dal do sítí mužstev FC ViOn Zlaté Moravce - Vráble (výhra 4:1), FC Nitra (remíza 1:1), MFK Ružomberok (výhra 2:0) a AS Trenčín (remíza 3:3). Následně vstřelil dva góly ve šlágru 8. kola v souboji s klubem FC DAC 1904 Dunajská Streda (výhra 3:2), trefil se v 19. a 73. minutě. Podeváté v ročníku se trefil v 10. kole proti Spartaku Trnava (výhra 2:1), když ve 42. minutě otevřel skóre zápasu. Svoji desátou a jedenáctou branku v sezoně zaznamenal v 11. kole hraném 20. 10. 2018 v odvetě se Zlatými Moravcemi - Vráblemi (výhra 3:1), skóroval ve 28. a v 71. minutě z penalty. Podvanácté v ročníku se prosadil 3. listopadu 2018 ve 26. minutě a podílel se na vysoké domácí výhře 6:0 nad Zemplínem Michalovce. V následujícím kole v odvetném střetnutí s Nitrou otevřel ve 38. minutě gólem z pokutového kopu skóre zápasu, Slovan zvítězil na půdě soupeře v poměru 2:1. Svůj čtrnáctý gól v ročníku zaznamenal 1. prosince 2018 v 17. kole v odvetě s Trenčínem (výhra 3:0). Trefil se i v dalším kole z penalty v odvetném střetnutí s Žilinou, když ve 40. minutě zvyšoval na průběžných 4:0. Zápas skončil vítězstvím Slovanu v poměru 5:2. Pošestnácté v sezoně se střelecky prosadil 16. 2. 2019 v odvetném souboji s Dunajskou Stredou, Slovan díky jeho trefě z pokutového kopu ze 79. minuty zvítězil 1:0 na půdě tehdy druhého týmu tabulky. Svoji sedmnáctou branku v ročníku zaznamenal v následujícím kole při výhře 1:0 proti týmu ŠKF iClinic Sereď (výhra 1:0). 3. března 2019 se jako první prosadil v ligovém zápase na novém Tehelném poli, když dal dva góly v odvetě s Trnavou (výhra 2:0). Podvacáté v sezoně se trefil v úvodním kole nadstavbové části hraném 16. 3. 2019 v odvetném utkání proti Seredi, když v 80. minutě zvyšoval na konečných 4:1. Následně dal gól ve třetím vzájemném měření sil s Dunajskou Stredou, když v 90.+1. minutě zvyšoval na domácím stadionu na konečných 3:1. S \"belasými\" získal 14. dubna 2019 po výhře 3:0 nad Žilinou ve třetím vzájemném měření sil šest kol před koncem ročníku mistrovský titul. Svoji dvacátoudruhou a dvacátoutřetí branku v sezoně zaznamenal v pátém kole nadstavbové části v odvetném střetnutí proti Ružomberoku (výhra 3:2), trefil se v 19. a v 61. minutě z pokutového kopu. 11. 5. 2019 dal při oslavách 100 let od založení týmu tři góly ve čtvrtém souboji v ročníku s Žilinou, Slovan porazil soupeře doma v poměru 6:2. Podvacátésedmé a podvacátéosmé skóroval o týden později ve 31. kole v odvetě s Michalovcemi, když se při remíze 3:3 prosadil ve 40. a v 76. minutě. Následně se střelecky prosadil v posledním 32. kole ve čtvrtém vzájemném měření sil se Seredí (výhra 3:1), trefil se z penalty v 55. minutě. 25. května 2019 byl stejně jako jeho spoluhráči Dominik Greif, Vasil Božikov, Aleksandar Čavrić, Marin Ljubičić, Moha a trenér Martin Ševela zvolen do nejlepší jedenáctky ročníku 2018/19 Fortuna ligy. Během sezóny odehrál za \"belasí\" 30 ligových zápasů, ve kterých zaznamenal 29 branek a vyrovnal tím rekord Róberta Semeníka z ročníku 1995/96 v počtu vstřelených gólů za jednu sezonu.\n\nV létě 2019 o něj byl po úspěšném ročníku velký zájem z ciziny, nakonec ale Šporar zůstal ve Slovanu a uzavřel s ním novou smlouvu do roku 2023. S \"belasími\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem bylo jeho mužstvo přesunuto do předkol Evropské ligy UEFA, kde se Slovanem postoupil přes kosovský klub KF Feronikeli (výhry doma 2:1 a venku 2:0), tým Dundalk FC z Irska (výhry doma 1:0 a venku 3:1) a řecké mužstvo PAOK Soluň (výhra doma 1:0 a prohra venku 2:3) do skupinové fáze. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. V evropských pohárech zaznamenal celkem sedm přesných zásahů, z toho čtyři v základní skupině\n\nSvé první dvě ligové branky v ročníku 2019/20 zaznamenal v úvodním kole hraném 20. července 2019 v souboji s týmem FK Pohronie (výhra 3:1), trefil se v 53. (z pokutového kopu) a v 85. minutě. Následně skóroval v pátém kole proti Seredi, když při vysokém vítězství 4:0 na hřišti soupeře dal gól v 65. minutě. Počtvrté se střelecky prosadil v sedmém kole v souboji s Dunajskou Stredou (prohra 2:5). Další gól vsítil v následujícím kole 15. 9. 2019 v derby s Trnavou (výhra 2:0), když ve 20. minutě otevřel skóre utkání. O týden později se mu podařilo dvakrát skórovat v duelu na hřišti Trenčína, trefil se ve 25. a v 74. minutě a podílel se na vítězství 4:2. Svůj osmý gól v sezoně dal v 11. kole, když v 84. minutě vyrovnal skóre utkání na konečných 1:1 v souboji s Ružomberokem. Podeváté v ročníku se trefil proti Michalovcům, když ve 30. minutě zaznamenal jedinou a tudíž rozhodující branku střetnutí. Následně skóroval 23. listopadu 2019 a svými dvěma brankami rozhodl zápas se Seredí (výhra 2:0), na hrací plochu přitom přišel v 65. minutě jako střídající hráč. Svůj dvanáctý gól v sezóně vsítil v souboji s Dunajskou Stredou, když v 53. minutě zvyšoval na konečných 2:0. Na podzim 2019 si připsal jedenáct startů v lize.\n\nV zimním přestupovém období 2019/20 měl Šporar opět mnoho nabídek ze zahraničí a nakonec odešel do portugalského Sportingu CP z Lisabonu. Slovan za historicky nejdražší přestup ze slovenské ligy zinkasoval i s bonusy přes sedm milionů eur a získal rovněž deset procent z částky z dalšího přestupu.\n\nAktuální k 23. lednu 2020\n\nAndraž Šporar je bývalý slovinský mládežnický reprezentant, nastupoval za výběry do 18, 19, 20 a 21 let.\n\nV A-týmu Slovinska debutoval v kvalifikačním zápase na Mistrovství Evropy 2020 hraném v Attardu 11. listopadu 2016 proti reprezentaci Malty (výhra 1:0), na hrací plochu přišel v 83. minutě. Svůj první gól v seniorské reprezentaci zaznamenal 21. 3. 2019 v souboji s Izraelí (remíza 1:1), když ve 48. minutě otevřel skóre zápasu. Podruhé za Slovinsko skóroval ve střetnutí proti Polsku, když v 65. minutě zvyšoval na konečných 2:0.\n\n"}
{"id": "1359241", "url": "https://cs.wikipedia.org/wiki?curid=1359241", "title": "Tahitština", "text": "Tahitština\n\nTahitština (tahitsky \"Reo Tahiti\", \"Reo Mā'ohi\" v ostatních místních jazycích) je austronéský jazyk, kterým se mluví na Společenských ostrovech (součást Francouzské Polynésie).\n\nPřed příchodem misionářů neexistovala tahitština v psané formě, dnes se píše latinkou.\n\nVýslovnost tahithštiny:\n"}
{"id": "1359242", "url": "https://cs.wikipedia.org/wiki?curid=1359242", "title": "Krajta černohlavá", "text": "Krajta černohlavá\n\nKrajta černohlavá (\"Aspidites melanocephalus\") je hroznýšovitý had žijící v Austrálii. Nejsou známy žádné poddruhy. Je to noční zvíře, které se živí především jinými plazy. Hraje roli v domorodé australské kultuře.\nDospělci krajty černohlavé dosahují na délku v průměru 1,5 až 2 metry, maximální zjištěná velikost je 3,5 metru. Tělo je svalnaté, z profilu působí zploštěle. Ocas se zužuje do jednoho tenkého bodu.\n\nHorní část hlavy je pokryta velkými symetrickými šupinami. Hřbetní šupiny jsou hladké a lesklé, uspořádané v 50 až 65 řádcích ve střední části těla, na břiše má šupin 315 až 355. Subkaudálních šupin je 60 až 75 a směrem ke konci těla se rozdělují. Kloaku překrývá jeden anální štítek.\n\nBarevný vzor se skládá z odstínů černé, tmavě šedé, hnědé, zlaté a smetanové v pruhovaném nebo žíhaném vzoru. Břicho je světle zbarvené a doplněné o tmavší skvrny. Hlava je lesklá černá a toto zbarvení se rozprostírá několik centimetrů i přes krk a hrdlo.\nVyskytuje se v Austrálii, obývá tropický sever země. Typovou lokalitou je Port Denison Bowen v Queenslandu. Žije ve vlhkých až polosuchých oblastech, naopak neobývá oblasti suché.\nTito hadi jsou suchozemští a často je lze najít mezi skalami či volnými kameny. Můžou si vyhloubit i noru v zemi. Aktivitu projevují během noci. Cítí-li se ohroženi, hlasitě na narušitele syčí, ale koušou spíše výjimečně (pokud neloví kořist). Někdy na nepřítele zaútočí se zavřenými čelistmi, ale obecně s nimi jde dobře manipulovat. I když jsou dobří plavci, jen zřídka je lze nalézt ve vodě. Krajty černohlavé nejsou jedovaté. Živí se hlavně plazy, především varany, agamami, scinky a hady. Loví i druhy prudce jedovaté, jako jsou smrtonoši, pakobry a taipani, vůči jejichž jedu jsou imunní. Mohou zabíjet i některé savce, pokud jsou k dispozici. Vzhledem k tomu, že mají černě zbarvené hlavy, v teplých oblastech pohlcují rychleji teplo ze slunce a rovněž ho udrží delší dobu. Díky tomu také žerou více než jiné druhy hadů, protože při těchto podmínkách u nich rychleji probíhá proces trávení. Při konzumaci velké kořisti se tento druh jednou nebo dvakrát svine, což mu umožní lépe polykat.\n\nKrajte černohlavá je vejcorodá. Páření probíhá mezi červencem až zářím. Snůšku tvoří pět až deset vajec a samice ji až do vylíhnutí po 2 až 3 měsících chrání a inkubují omotané vlastním tělem. Po dvou dnech od vylíhnutí jsou mláďata již schopna lovit malou kořist. Jako mladá jsou zranitelná a hrozí jim napadení od různých predátorů včetně jedinců vlastního druhu. Jakmile dospějí, již nemají žádné jiné nepřátele mimo člověka. Dožívají se 20 až 30 let.\n\nVzhledem ke své mírné povaze a výraznému zbarvení se stala krajta černohlavá vyhledávaným domácím zvířetem. Chov v zajetí není složitý, ale nákladný. Jelikož může dosáhnout i velké velikosti, potenciální majitel by měl zvážit vhodný prostor, požadavky na teplotu a stravu.\n\nV kultuře domorodých Austrálců hraje důležitou roli – je součástí mnoha tradičních příběhů.\n\nDle Mezinárodního svazu ochrany přírody se nezdá býti ohrožen a je hodnocen jako málo dotčený taxon.\n\n"}
{"id": "1359260", "url": "https://cs.wikipedia.org/wiki?curid=1359260", "title": "Mayon Kuipersová", "text": "Mayon Kuipersová\n\nMayon Kuipersová (* 16. února 1988) je nizozemská rychlobruslařka.\n\nOd mládí závodila především v nizozemských závodech a šampionátech. Ve Světovém poháru debutovala roku 2009, nestartovala v něm však příliš často. Prvního mezinárodního šampionátu se zúčastnila v roce 2018, kdy na Mistrovství Evropy získala stříbrnou medaili v týmovém sprintu.\n"}
{"id": "1359263", "url": "https://cs.wikipedia.org/wiki?curid=1359263", "title": "Josef Püttner", "text": "Josef Püttner\n\nJosef Carl Berthold Püttner (* 25. července 1821, Planá u Mariánských Lázní - 29. července 1881, Vöslau u Vídně) byl rakouský malíř marin a krajinář.\nJako malíř byl autodidakt. V mládí pracoval v porcelánce v Karlových Varech. Během života hodně cestoval - 1846-47 do Říma a Nizozemí, 1852-53 na Island, s lodní společností JC Godeffroy & Sohn sídlící v Hamburku navštívil Jižní i Severní Ameriku. Od roku 1861 byl členem vídeňského Künstlerhaus, roku 1869 se usadil ve Vöslau u Vídně a získal titul dvorního námořního malíře.\n\n"}
{"id": "1359264", "url": "https://cs.wikipedia.org/wiki?curid=1359264", "title": "Sanneke de Neelingová", "text": "Sanneke de Neelingová\n\nSanneke de Neelingová (* 19. dubna 1996 Rotterdam) je nizozemská rychlobruslařka.\n\nV roce 2012 vyhrála na Zimních olympijských hrách mládeže závody na 3000 m a s hromadným startem, na trati 1500 m byla druhá. Od roku 2013 se účastnila Světového poháru juniorů, v seniorském Světovém poháru debutovala roku 2014. Na Mistrovství Evropy 2018 získala stříbrnou medaili v týmovém sprintu.\n"}
{"id": "1359268", "url": "https://cs.wikipedia.org/wiki?curid=1359268", "title": "Letitia de Jongová", "text": "Letitia de Jongová\n\nJohanna Letitia de Jongová (* 5. března 1993 Veenwouden) je nizozemská rychlobruslařka.\n\nOd roku 2010 se účastnila Světového poháru juniorů, v seniorském Světovém poháru debutovala v roce 2014. Na Mistrovství Evropy 2018 získala stříbrnou medaili v týmovém sprintu. Z MS 2019 si přivezla zlato z týmového sprintu. Na ME 2020 získala v týmovém sprintu stříbrnou medaili a na Mistrovství světa na jednotlivých tratích 2020 vyhrála týmový sprint.\n\nOd roku 2017 má vztah s rychlobruslařkou Ireen Wüstovou. Dne 21. dubna 2019 oznámily zasnoubení. \n"}
{"id": "1359272", "url": "https://cs.wikipedia.org/wiki?curid=1359272", "title": "Leopold Carl Müller", "text": "Leopold Carl Müller\n\nLeopold Carl Müller (* 9. prosince 1834, Drážďany - 4. srpna 1892, Vídeň) byl rakouský malíř žánrů. kreslíř a krajinář. Byl synem litografa Leopolda Müllera.\nNarodil se rakouským voličům v Drážďanech. Jeho otec působil jako litograf ve Vídni. Leopold Carl studoval na vídeňské Akademii u Karla Blase a Christiana Rubena. V letech 1861-62 cestoval po Uhrách. Po úmrtí otce byl nucen postarat se o rodinu a proto po osm let (1862-1867) pracoval jako ilustrátor pro vídeňský satirický časopis Figaro. Poté podnikl studijní cestu do Francie (1867), kde se pod vlivem obrazů Eugène Fromentina začal zajímat o orientální témata. Následně pobýval v Itálii (Benátky 1870-1872, Sicílie 1872-1873). V Benátkách měl společný ateliér se svým přítelem, malířem Augustem von Pettenkofenem. Po roce 1873 opakovaně cestoval do Egypta. \n\nZimní měsíce v letech 1875-1876 strávil s Karlem Rudolfem Huberem, Franzem Lenbachem a Hansem Makartem v Káhiře, kde jim místostarosta poskytl ateliér. Zde se setkal s princem z Walesu, díky němuž se Müllerovy obrazy staly známé také v Anglii. Roku 1877 byl jmenován profesorem na vídeňské Akademii, roku 1890 byl jejím rektorem. Zemřel ve věku 57 let ve Weidlingau.\n\nJeho sestry Marie Müller (1847-1935) a Bertha Mathilda Müller (1848-1937) byly známé rakouské malířky portrétů. Třetí sestra Josefine se provdala za portrétistu Eduarda Swobodu (1814-1902). Jejich potomky byli malíř Rudolf Swoboda a malířka portrétů Josefine Swoboda.\nLeopold Carl Müller se stal známý nejprve svými obrazy ze života lidí v Uhrách a v Itálii. Jeho koloristický talent se plně projevil ve sluncem zaplavených krajinách a městských scenériích z Orientu a v řadě portrétů. Jeho nejznámějším dílem je \"Trh v Káhiře\", 1878. Vytvořil celkem 40 ilustrací k výpravné publikaci Georga Moritze Eberse \"Aegypten in Bild und Wort\".\n\nČást údajů pochází z anglické a německé Wikipedie.\n"}
{"id": "1359273", "url": "https://cs.wikipedia.org/wiki?curid=1359273", "title": "Francesca Bettroneová", "text": "Francesca Bettroneová\n\nFrancesca Bettroneová (* 5. srpna 1991 Benátky) je italská rychlobruslařka.\n\nOd roku 2010 se účastnila Světového poháru juniorů, v seniorském Světovém poháru debutovala roku 2012. Na Mistrovství Evropy 2018 získala stříbrnou medaili v závodu s hromadným startem. Zúčastnila se Zimních olympijských her 2018, kde v závodě na 1500 m skončila na 25. místě, na trati 1000 m se umístila na 27. příčce, na půlkilometrové distanci dobruslila do cíle na 29. místě a v závodě s hromadným startem skončila na 16. místě.\n"}
{"id": "1359276", "url": "https://cs.wikipedia.org/wiki?curid=1359276", "title": "Vanessa Herzogová", "text": "Vanessa Herzogová\n\nVanessa Herzogová (* 4. července 1995 Innsbruck), rozená Bittnerová, je rakouská rychlobruslařka a inline bruslařka.\n\nOd roku 2010 se účastnila rychlobruslařského Světového poháru juniorů, v seniorském Světovém poháru debutovala roku 2013. Startovala na Zimních olympijských hrách 2014 (500 m – 27. místo, 1000 m – 24. místo, 1500 m – 34. místo). Na juniorských světových šampionátech v letech 2013–2015 získala pět zlatých medailí. V premiérovém sprinterském víceboji na Mistrovství Evropy 2017 byla osmá. Na Mistrovství Evropy 2018 vyhrála závod na 500 m a vybojovala stříbrnou medaili na kilometrové distanci a bronzovou medaili v závodě s hromadným startem. Zúčastnila se Zimních olympijských her 2018, kde v závodě na 1000 m skončila na 5. místě a na poloviční distanci byla čtvrtá. V sezóně 2017/2018 zvítězila v celkové klasifikaci Světového poháru v závodech na 500 m. Na ME 2019 zvítězila ve sprinterském víceboji. Z MS 2019 si přivezla zlato z trati 500 m a stříbro z dvojnásobné distance. V sezóně 2018/2019 obhájila své vítězství v celkovém hodnocení Světového poháru v závodech na 500 m. Na ME 2020 získala stříbrnou medaili v závodě na 500 m.\n\nVěnuje se také inline bruslení, je držitelkou několika medailí z evropských šampionátů.\n\nV roce 2016 si vzala svého trenéra Thomase Herzoga.\n\n"}
{"id": "1359293", "url": "https://cs.wikipedia.org/wiki?curid=1359293", "title": "Nářečí nizozemštiny", "text": "Nářečí nizozemštiny\n\nNizozemština má mnoho nářečí. Nizozemština se také dělí na nizozemskou nizozemštinu a vlámštinu (používaná v Belgii).\n\n\nDíky nizozemským koloniím se nizozemština rozšířila mimo Evropu a zde se z ní vyvinuly nové jazyky, z nichž většina vymřela, například:\n"}
{"id": "1359296", "url": "https://cs.wikipedia.org/wiki?curid=1359296", "title": "Vilémovo mládí", "text": "Vilémovo mládí\n\nVilémovo mládí (před 1250, \"Enfances de Guillaume\") je jeden z francouzských středověkých hrdinských eposů, tzv. \"chansons de geste\". Píseň líčí první hrdinské skutky Viléma Oranžského, syna Aymeriho de Narbonne, a je proto řazena do \"Cyklu Viléma Oranžského\".\n\nAymeri de Narbonne dostane vzkaz od císaře Karla Velikého aby přijel se svými čtyřmi nejstaršími syny (včetně Viléma) do Saint-Denis, kde budou synové přijati do císařských služeb ještě před tím, než se stanou rytíři. Na cestě se Aymeri se syny setká s posly saracénského krále Tibauta, kteří jedou do Orange vyjednat Tibautův sňatek s krásnou princeznou Orable a jako dar jí přivádějí nádherného koně Baucenta. Dojde ke střetnutí, ve kterém Aymeri se syny zvítězí, a Vilém se stane majitelem Baucenta.\n\nOkouzlený saracénským popisem Orable, posílá Vilém princezně jestřába jako dar a vzkaz, že si jednoho den pro ni přijde, aby se stala jeho ženou. Po obdržení zprávy a daru se Orable do Viléma zamiluje a pošle k němu posla se zlatým prstenem jako darem, aby na ní nezapomněl.\n\nNa císařském dvoře jsou všichni bratři pasováni na rytíře, protože císař je zaujat jejich statečností. Vilém od císaře obdrží meč \"Joyeuse\", který patřil prvnímu králi Franků. Je to znamení, že obrana křesťanství bude posláním narbonnského rodu. Císař rovněž vyjádří své znepokojení, že po jeho smrti odmítnou pairové jeho syna Ludvíka poslouchat. Vilém císaři slíbí, že bude jeho syna a následníka trůnu ochraňovat.\n\nMezitím Tibaut oblehne Narbonne, protože ví, že obrana města je oslabena nepřítomnosti Aymeriho a jeho synů. Aymeriho manželce Hermengardě se podaří poslat na císařský dvůr žádost o pomoc. Aymeri se syny se okamžitě vydá městu na pomoc a Tibaut musí s vojskem prchnout na lodích.\n\nPíseň končí žádostí císaře, aby Vilém přijel do Cách a ochránil Ludvíka, protože pairové ho chtějí zbavit následnictví. Vilém okamžitě uposlechne (viz píseň \"Korunovace krále Ludvíka\").\n\n"}
{"id": "1359298", "url": "https://cs.wikipedia.org/wiki?curid=1359298", "title": "Je to jen konec světa", "text": "Je to jen konec světa\n\nJe to jen konec světa (ve francouzském originále Juste la fin du monde) je francouzský a kanadský film z roku 2016 režiséra Xaviera Dolana. Předlohou k filmu je stejnojmenná divadelní hra od Jeana-Luca Lagarce. Dolan film nejen režíroval, ale také k němu napsal scénář a podílel se na produkci a střihu. Ve filmu si zahráli Gaspard Ulliel, Nathalie Baye, Marion Cotillard, Vincent Cassel a Léa Seydoux. \n\nFilm získal v roce 2016 hlavní cenu na filmovém festivalu v Cannes a tři ceny César, a to v kategoriích nejlepší režie, nejlepší střih (Xavier Dolan) a nejlepší herec (Gaspard Ulliel). \n\nMladý spisovatel Louis se po dvanácti letech vrací do rodného města ke své rodině, aby jim oznámil svou blížící se smrt. Toto shledání oživí mnohé vzpomínky, ale také obnoví konflikty, které mezi členy rodiny během let vznikly. \n\nFilm se objevil na seznamu \"Canada's Top Ten\", který uvádí deset nejlepších kanadských celovečerních filmů z roku 2016. Filmy vybrala porota složená ze sedmi režisérů a expertů na filmový průmysl. \n\n\n\n"}
{"id": "1359299", "url": "https://cs.wikipedia.org/wiki?curid=1359299", "title": "Kaple svaté Anny (Karviná-Ráj)", "text": "Kaple svaté Anny (Karviná-Ráj)\n\nKaple svaté Anny v Karviné-Ráji se nachází v okrese Karviná. Spadá pod Římskokatolickou farnost Karviná, Děkanát Karviná Diecéze ostravsko-opavská. Kaple byla v roce 2005 prohlášena kulturní památkou ČR.\n\nKaple byla postavena v roce 1867. V roce 1906 byla položena dlažba z cementových dlaždic. V průběhu let byla kaple několikrát opravována. Zásadní oprava byla v roce 1972. Kaple je jedním z nejstarších dochovaných objektů, které dokládají historický vývoj v Ráji.\n\nKaple je neorientovaná zděná stavba. Loď obdélného půdorysu s odstupněnými opěráky ukončena polygonálním závěrem. Osově v průčelí je vestavěna hranolová věž se zvonovým patrem zakončena jehlanovou střechou. Věž z průčelí vystupuje v mělký rizalit, kterému je přisazen portikus tvořený dvojicí přepásaných pilířů s polosloupy. V hlavním průčelí po stranách portiku jsou dva zasklené výklenky. Vřetenové schodiště je přistavěno k jihozápadní stěně.\n\nStěny do výše jednoho metru jsou obloženy keramickým obkladem. Dlažba kobercová. Loď je zaklenutá dvojicí pruských kleneb na pásech, v kněžišti placka, v sakristii je strop plochý. Okna v kněžišti a ve zvonovém patře jsou obdélníková s půlkruhovým zaklenutím.\n"}
{"id": "1359301", "url": "https://cs.wikipedia.org/wiki?curid=1359301", "title": "Charlie Says", "text": "Charlie Says\n\nCharlie Says (původně oznámeno jako \"The Family\") je americký hraný film režisérky Mary Harronové. Pojednává o vraždách „Rodiny“ Charlese Mansona, přičemž vyprávěn je z pohledu studentky Karlene Faith. Scénář napsala Guinevere Turner podle dvou knih – \"The Family\" od Eda Sanderse a \"The Long Prison Journey of Leslie van Houten: Life Beyond the Cult\" od Karlene Faith. Uveden byl na Benátském filmovém festivalu dne 2. září 2018.\n\nSnímek byl oznámen v lednu 2016. Natáčení bylo původně naplánováno na léto 2016 v okolí Los Angeles. Později však bylo odloženo. V lednu 2018 bylo oznámeno, že se ohledně role Mansona jedná s Mattem Smithem, zatímco v dalších rolích by se měly poředstavit Hannah Murrayová a Marianne Rendón. V té době bylo rovněž uvedeno, že produkce snímu začne v březnu 2018. V únoru bylo oficiálně oznámeno, že Matt Smith bude skutečně hrát roli Mansona. Kromě toho, že byla oficiálně potvrzena také účast Murrayové a Rendónové, bylo také oznámeno, že se ve filmu představí Odessa Young, Carla Guginová, Kaylie Carter a Merritt Wever. Zároveň bylo uvedeno, že se film nakonec bude jmenovat \"Charlie Says\".\n"}
{"id": "1359303", "url": "https://cs.wikipedia.org/wiki?curid=1359303", "title": "Île Longue", "text": "Île Longue\n\nÎle Longue (\"íl´long\" \"dlouhý ostrov\", \"Enez Hir\") je poloostrov ve francouzském departementu Finistère nedaleko města Brest. Má rozlohu 1,1 km² a jeho nejvyšší bod dosahuje 42 metrů nad mořem, u pobřeží se nacházejí ostrůvky Ile des Morts a Ile Trébéron. Původně se zde těžil porfyr na dlažební kostky, v roce 1776 zbudoval Louis Lazare Dajot pevnost na obranu Brestu, za první světové války byl na poloostrově zajatecký tábor. V roce 1970 byla na Île Longue zřízena největší francouzská základna atomových ponorek.\n\n"}
{"id": "1359306", "url": "https://cs.wikipedia.org/wiki?curid=1359306", "title": "Mária Kovaříková", "text": "Mária Kovaříková\n\nMária Kovaříková, \"rozená Honzová\", (* 17. prosince 1969 Třinec) je bývalá československá a česká reprezentantka v orientačním běhu. Je dvojnásobnou držitelkou bronzové medaile z mistrovství světa ve štafetovém závodě.\n\n"}
{"id": "1359308", "url": "https://cs.wikipedia.org/wiki?curid=1359308", "title": "Pstruhovec (přítok Rakouské Dyje)", "text": "Pstruhovec (přítok Rakouské Dyje)\n\nPstruhovec () je potok v povodí Rakouské Dyje, který pramení na Českomoravské vrchovině, na \npomezí Moravy a Čech; část toku je na území Rakouska.\n\nPstruhovec pramení v Novobystřické vrchovině asi 1,4 km jižně od Rožnova. Nejprve teče východním směrem, následně se stáčí k jihovýchodu a poté protéká stejnojmenným rybníkem. Za ním se stáčí k jihozápadu, kde vtéká do vodní nádrže Landštejn, odkud pokračuje na jihovýchod až jih přes Staré Město pod Landštejnem k zámku Dobrohoř, kde do něj zprava vtéká Podleský potok. Následně u bývalé vesnice Dětříš příjmá další, tentokrát levostranný, přítok (nad tímto soutokem se nacházel Ruppův mlýn) a po průtoku kolem míst dalších zaniklých vsí Pernárec a Košlák se pod bývalým Košťálkovem dostává na místo bývalého Hanftlova mlýna. Poté přijímá levostranný přítok Brunský potok a během následujících asi 550 m vytváří česko-rakouskou hranici.\n\nV Rakousku teče dále jižním směrem, nejprve přes rybník Taxenwehr a obec Groß Taxen (od níž je odvozen německý název), následně pokračuje do Tiefenbachu a Peigartenu. Pod touto obcí přijímá zprava Kautzenbach a následně ústí do Rakouské Dyje.\n\nVětšina české části toku se nachází v geomorfologickém okrsku Landštejnská kotlina. \n"}
{"id": "1359309", "url": "https://cs.wikipedia.org/wiki?curid=1359309", "title": "Filipa Flanderská", "text": "Filipa Flanderská\n\nFilipa Flanderská ( \"Filippa van Vlaanderen\", 1287 – 1306) byla dcera flanderského hraběte Víta z Dampierre. Místo plánovaného sňatku s anglickým princem strávila zbytek svého nedlouhého života nuceným pobytem na dvoře francouzského krále Filipa IV.\n\nNarodila se jako dcera Víta z Dampierre a jeho druhé choti Isabely, dcery Jindřicha V. Lucemburského. Ve snaze zachovat autonomii Flander hledal její otec podporu u anglického královského domu, roku 1293 uzavřel s anglickým králem Eduardem I. dohodu o sňatku Filipy s anglickým následníkem. Tzv. smlouva z Lierre byla zpečetěna v létě 1294 a Vít z Dampierre jejím podpisem změnil osud své dcery i celých Flander. V září téhož roku seznámil se svými plány francouzského krále Filipa IV., svého lenního pána. Následovalo zatčení a do vězení zároveň s otcem byli vsazeni i dva synové. Na svobodu se dostali výměnou za Filipu, kterou francouzský král požadoval.\n\nNa počátku roku 1297 Vít z Dampierre uzavřel spojenectví s Eduardem I. a vypověděl lenní slib francouzskému králi. V bitvě u Furnes byli Dampierrové poraženi. Za zprostředkování papežských legátů bylo uzavřeno tříleté příměří. Na jaře 1298 se znepřátelené strany sešly v Římě. Své zástupce vyslal francouzský král i král anglický. Flanderský hrabě vyslal své dva syny. Papež Bonifác VIII. úspěšně usmířil oba krále a dohodl sňatky mezi jejich rodinami. Vít z Dampierre zůstal zcela osamocen, opuštěn všemi spojenci a Filipino místo po boku anglického prince zaujala francouzská princezna Isabela. Nebohá Filipa zůstala na kapetovském dvoře až do své smrti roku 1306.\n"}
{"id": "1359310", "url": "https://cs.wikipedia.org/wiki?curid=1359310", "title": "Luhov (zámek)", "text": "Luhov (zámek)\n\nLuhov je zámek ve stejnojmenné vesnici u Líšťan v okrese Plzeň-sever. Postaven byl v sousedství zaniklé tvrze okolo roku 1780 Marií Annou Steinbachovou. Zámecký areál je včetně hospodářských budov, soch a tvrziště chráněn jako kulturní památka ČR.\n\nPrvní písemná zmínka o luhovské tvrzi pochází z roku 1367. Patřila chotěšovskému klášteru, kterému náležela část vesnice. Zbývající část byla v majetku drobné šlechty. Před rokem 1420 získal tvrz do zástavy Protiva z Netunic a roku 1431 byli jejími majiteli bratři Jan starší a Jan mladší z Úlic. Jeden z nich na tvrzi sídlil ještě roku 1446. Jeho synové Lvík a Markvart drželi Luhov roku 1456 společně, ale roku 1482 byl jediným majitelem Lvík. V roce 1496 chotěšovský probošt vyplatil zástavu a klášteru potom vesnice patřila až do roku 1576. Výjimkou bylo jisté období od roku 1546, kdy ji klášter zastavil Stříbru. Nevyužívaná tvrz během šestnáctého století zpustla.\n\nNovým majitelem vesnice se roku 1576 stal Oldřich z Říčan a na Pňovanech. K Pňovanům potom Luhov patřil až do roku 1638, kdy se stal znovu samostatným panstvím. Mezitím se roku 1526 stala majitelkou Anna Alžběta Příchovská z Janovic a v roce 1638 Bartoloměj Stehlík z Čenkova. Jeho rodině vesnice spolu s blízkou Třebobuzí patřila do roku 1676, kdy ji koupili Steinbachové z Kranichsteinu. Ti z Luhova vytvořili centrum malého panství, ke kterému patřily ještě Dolany a Hracholusky.\n\nMarie Anna Steinbachová se roku 1779 provdala za Maria Bořka Dohalského a po roce 1780 nechala v Luhově postavit nový barokní zámek. Dohalští z Dohalic panství rozšířili roku 1796 o Pňovany, roku 1799 o Líšťany a roku 1804 přikoupili ještě Lipno. Vznikl tak alodiální statek Luhov–Líšťany, který roku 1825 po Marii Anně Dohalské zdědil Václav Perglar z Perglasu. Součástí panství Luhov zůstal do roku 1853, po kterém se v jeho držení vystřídala řada majitelů. Posledním soukromým majitelem byl lékař Rudolf Jaksch z Wartenhorstu, kterému zámek patřil do jeho smrti v roce 1946. Ve druhé polovině dvacátého století v zámeckém areálu hospodařil státní statek a od roku 1980 ho využíval podnik TJ Uhelné sklady jako rekreační středisko. Koncem dvacátého století zámek chátral, ale roku 2006 byl po desetileté rekonstrukci zpřístupněn veřejnosti.\n\nZe staré tvrze se dochovalo pouze tvrziště v podobě ostrůvku o průměru 35 metrů, který je obklopen vodním příkopem širokým 15–25 metrů. K památkově chráněnému areálu patří také stáje, park s ohradní zdí, budova sýpky s dochovaným renesančním sgrafitem a řada poškozených soch, které jsou uložené v jedné z hospodářských budov.\n\nDo zámeckého areálu vede vrána se znaky Dohalských z Dohalic a Steinbachů. Jednopatrová zámecká budova má půdorys ve tvaru písmene L. Fasády jsou členěné lizénami a obdélnými okny. Ke středu delšího křídla přiléhá přístavek s kaplí vysvěcenou roku 1784. Její interiér osvětlují kasulová okna a zdobí nástropní fresky. Uvnitř zámku jsou přízemní místnosti zaklenuté valenými a plackovými klenbami.\n\nZámek je přístupný v návštěvních hodinách.\n\n\n"}
{"id": "1359314", "url": "https://cs.wikipedia.org/wiki?curid=1359314", "title": "Kuipers", "text": "Kuipers\n\nPříjmení Kuipers nese více různých osobností:\n\n"}
{"id": "1359315", "url": "https://cs.wikipedia.org/wiki?curid=1359315", "title": "Kartometrie", "text": "Kartometrie\n\nKartometrie je kartografická disciplína, zabývající se mapovým měřením.\n\nObecné zásady pro měření vzdálenosti na mapách: \n\n\n\nExistuje mnoho oblasti lidské činnosti a organizace, které jsou spojeny s používáním map a nutností provádět měření na mapách: \noblasti územního plánování, sledování časoprostorových z\nPrincipy kartometrie jsou vlastně obsaženy ve všech měřických úlohách, které jsme zvyklí provádět v GIS.\n"}
{"id": "1359317", "url": "https://cs.wikipedia.org/wiki?curid=1359317", "title": "Winters", "text": "Winters\n\nPříjmení Winters nese více osobností:\n\n"}
{"id": "1359318", "url": "https://cs.wikipedia.org/wiki?curid=1359318", "title": "McLean (příjmení)", "text": "McLean (příjmení)\n\nPříjmení McLean nese více různých osobností:\n\n"}
{"id": "1359319", "url": "https://cs.wikipedia.org/wiki?curid=1359319", "title": "McLean", "text": "McLean\n\nMcLean může být:\n\n"}
{"id": "1359320", "url": "https://cs.wikipedia.org/wiki?curid=1359320", "title": "Sexton (rozcestník)", "text": "Sexton (rozcestník)\n\nSexton může být:\n\n\n"}
{"id": "1359321", "url": "https://cs.wikipedia.org/wiki?curid=1359321", "title": "Pace (rozcestník)", "text": "Pace (rozcestník)\n\nPace může být:\n\n\n"}
{"id": "1359324", "url": "https://cs.wikipedia.org/wiki?curid=1359324", "title": "Česko na mistrovství světa v biatlonu", "text": "Česko na mistrovství světa v biatlonu\n\nČesko na mistrovství světa v biatlonu\n\nV letech 1993-2017 získali čeští biatlonisté celkem osmnáct medailí (5/6/7), výrazně si tak polepšili a navázali na československé biatlonisty, kteří v letech 1958-1992 získali čtyři medaile (0/1/3).\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1359325", "url": "https://cs.wikipedia.org/wiki?curid=1359325", "title": "Vuelta a España 2011", "text": "Vuelta a España 2011\n\nVuelta a España 2011 byl 66. ročník závodu, jenž probíhal ve Španělsku od 20. srpna do 11. září. V závodě zvítězil Juan José Cobo z týmu Saunier Duval–Prodir, druhý skončil Chris Froome (Team Sky) a třetí Bradley Wiggins (Team Sky).\n"}
{"id": "1359327", "url": "https://cs.wikipedia.org/wiki?curid=1359327", "title": "Jaroslav Kačmarčík", "text": "Jaroslav Kačmarčík\n\nJaroslav Kačmarčík (* 3. března 1954 Třinec) je bývalý československý reprezentant v orientačním běhu. Mezi největší úspěchy patří stříbrná a bronzová medaile z mistrovství světa ve štafetovém závodě. V závodě jednotlivců vybojoval 6. místo na MS 1983 a 7. místo na MS 1981.\n\nJeho 12 titulů Mistr Československa jej řadí mezi nejúspěšnější československé i české závodníky v orientačním běhu.\n"}
{"id": "1359332", "url": "https://cs.wikipedia.org/wiki?curid=1359332", "title": "Plná penze", "text": "Plná penze\n\nPlná penze je označení pro způsob stravování poskytovaného ubytovacím zařízením - hotelem nebo penzionem. Součástí plné penze jsou tři denní jídla, obvykle snídaně, oběd a večeře; výjimečně svačina mezi obědem a večeří. Nápoje ve většině případů nejsou do plné penze zahrnuty.\n\nPlná penze tedy znamená, že jsou poskytována tři denní jídla.\n\nDále je možno se setkat se souvisejícím pojmem polopenze, All inclusive, nebo Bed and Breakfast.\n"}
{"id": "1359333", "url": "https://cs.wikipedia.org/wiki?curid=1359333", "title": "Česko na mistrovství světa v hokejbalu", "text": "Česko na mistrovství světa v hokejbalu\n\nČesko na mistrovství světa v hokejbalu\n\nČeská reprezentace patří spolu s Kanadou a Slovenskem mezi nejúspěšnější hokejbalové týmy na mistrovství světa. V letech 1996-2017 muži pouze jednou nestáli na stupních vítzů, další medaile získaly také ženy a veteráni.\n\n"}
{"id": "1359335", "url": "https://cs.wikipedia.org/wiki?curid=1359335", "title": "Legal Entity Identifier", "text": "Legal Entity Identifier\n\nLegal Entity Identifier (LEI) je globální identifikátor obchodních společností provádějících finanční operace. Jde o dvacetimístný kód definovaný v ISO 17442. První čtyři znaky identifikují vydavatele, další dva jsou nuly, dalších dvanáct identifikuje samotný subjekt a poslední dvě jsou kontrolní číslice. K lednu 2018 bylo vydáno více než 1 mil. LEI. V České republice LEI přiděluje Centrální depozitář cenných papírů.\n"}
{"id": "1359347", "url": "https://cs.wikipedia.org/wiki?curid=1359347", "title": "Jonago", "text": "Jonago\n\nJonago () je město v Japonsku v prefektuře Tottori. K roku 2017 mělo bezmála 150 tisíc obyvatel a bylo tak druhým nejlidnatějším městem prefektury po Tottori.\n\nJonago leží na severním pobřeží ostrova Honšú, tedy u pobřeží Japonského moře. Ze správního hlediska patří do prefektury Tottori v oblasti Čúgoku.\n\nPřes město vede několik tratí Západojaponské železniční společnosti.\n\nJonago bylo založeno 1. dubna 1927 sloučením menších obcí.\n\n"}
{"id": "1359350", "url": "https://cs.wikipedia.org/wiki?curid=1359350", "title": "Eric Dier", "text": "Eric Dier\n\nEric Jeremy Edgar Dier (* 15. ledna 1994 Cheltenham) je anglický profesionální fotbalista, který hraje za Tottenham Hotspur v Premier League a za anglický národní tým. Jedná se o univerzálního defenzivního hráče, ve své kariéře už hrál jako defenzivní záložník, střední a pravý obránce.\n\nDier vyrůstal v Portugalsku, kde nastupoval za mládežnické výběry Sportingu Lisabon. V roce 2012 se probojoval nejprve do rezervy a posléze do hlavního týmu. V roce 2014 podepsal smlouvu s Tottenhamem na pět let.\n\nNavzdory zájmu z Portugalska se Dier rozhodl reprezentovat Anglii. V A týmu debutoval v listopadu 2015 a byl nominován na Euro 2016.\n\n"}
{"id": "1359351", "url": "https://cs.wikipedia.org/wiki?curid=1359351", "title": "Leblanc", "text": "Leblanc\n\nPříjmení Leblanc nebo LeBlanc nese více různých osobností:\n\n"}
{"id": "1359352", "url": "https://cs.wikipedia.org/wiki?curid=1359352", "title": "Herring", "text": "Herring\n\nPříjmení Herring nese více různých osobností:\n\n"}
{"id": "1359353", "url": "https://cs.wikipedia.org/wiki?curid=1359353", "title": "Nodocephalosaurus", "text": "Nodocephalosaurus\n\nNodocephalosaurus („ještěr s hrudkami na hlavě“) byl rod ptakopánvého dinosaura ze skupiny ankylosauridů. Zahrnuje zatím jediný známý druh (\"N. kirtlandensis\"), formálně popsaný v roce 1999 americkým paleontologem Robertem Sullivanem.\n\nFosilní materiál tohoto ankylosaurida byl objeven v sedimentech souvrství Kirtland na území údolí San Juan v Novém Mexiku (USA). Geologické stáří těchto vrstev odpovídá geologickému stupni zvanému pozdní kampán (asi před 75 miliony let). Jediný známý druh \"N. kirtlandensis\" byl popsán v roce 1999. Protože jde o formu podobnou některým asijským ankylosauridům, je možné, že představuje doklad pro migraci asijských forem do Severní Ameriky v období pozdní křídy. Odhadovaná délka nodocefalosaura činí 4,5 metru, hmotnost 1500 kg.\n\nRod \"Nodocephalosaurus\" byl zástupcem čeledi Ankylosauridae a podčeledi Ankylosaurinae, podobá se do značné míry asijským rodům \"Saichania\" a \"Tarchia\". Anatomicky podobné jsou také severoamerické rody \"Euoplocephalus\" a \"Panoplosaurus\".\n"}
{"id": "1359354", "url": "https://cs.wikipedia.org/wiki?curid=1359354", "title": "Foley", "text": "Foley\n\nPříjmení Foley nese více různých osobností:\n\n"}
{"id": "1359355", "url": "https://cs.wikipedia.org/wiki?curid=1359355", "title": "Bradshaw", "text": "Bradshaw\n\nPříjmení Bradshaw nese více různých osobností:\n\n"}
{"id": "1359357", "url": "https://cs.wikipedia.org/wiki?curid=1359357", "title": "Československá volejbalová reprezentace mužů", "text": "Československá volejbalová reprezentace mužů\n\nČeskoslovenská volejbalová reprezentace mužů představuje reprezentační družstvo Československa ve volejbale, které se účastnilo mezinárodních soutěží. \n\n"}
{"id": "1359360", "url": "https://cs.wikipedia.org/wiki?curid=1359360", "title": "Sheppard", "text": "Sheppard\n\nPříjmení Sheppard nese více různých osobností:\n\n"}
{"id": "1359362", "url": "https://cs.wikipedia.org/wiki?curid=1359362", "title": "Československá volejbalová reprezentace žen", "text": "Československá volejbalová reprezentace žen\n\nČeskoslovenská volejbalová reprezentace žen představuje reprezentační družstvo Československa ve volejbale, které se účastnilo mezinárodních soutěží. \n\n"}
{"id": "1359363", "url": "https://cs.wikipedia.org/wiki?curid=1359363", "title": "Mistrovství Československa silničních motocyklů 1960", "text": "Mistrovství Československa silničních motocyklů 1960\n\nMistrovství Československa silničních motocyklů 1960 se konalo v objemových třídách do 125, 175, 250 a 350 cm³ a ve třídě sidecarů. \n\n\n\n\n\n\n\n"}
{"id": "1359365", "url": "https://cs.wikipedia.org/wiki?curid=1359365", "title": "Barron", "text": "Barron\n\nPříjmení Barron nese více různých osobností:\n\n"}
{"id": "1359370", "url": "https://cs.wikipedia.org/wiki?curid=1359370", "title": "Skupina galaxií Velká medvědice", "text": "Skupina galaxií Velká medvědice\n\nSkupina galaxií Velká medvědice (anglicky ) je bohatá skupina galaxií v souhvězdí Velké medvědice, která je součástí Místní nadkupy galaxií. Od Země je vzdálená přibližně 55 milionů světelných let a převážnou většinu v této skupině tvoří spirální galaxie. Na obloze má tato oblast rozměry asi 20° × 10°.\n\nNěkteré zdroje tuto skupinu rozdělují na dvě podskupiny označované jako UMa N (severní Velká medvědice) a UMa S (jižní Velká medvědice). Nejjasnějšími členy severní podskupiny jsou NGC 3631, NGC 3953 a Messier 109 (tato podskupina se někdy značí jako skupina galaxií M 109), v jižní podskupině vystupují NGC 3726, NGC 3938 a NGC 4051. Severní podskupina zahrnuje přibližně 32 velkých galaxií a jižní skupina asi 28, celkem tedy 60 velkých a několik stovek malých galaxií.\n\nNa jihovýchodě s jižní podskupinou sousedí skupina Honicích psů II, která leží trochu blíže k Zemi než skupina galaxií Velká medvědice.\n\n"}
{"id": "1359379", "url": "https://cs.wikipedia.org/wiki?curid=1359379", "title": "Chen (příjmení)", "text": "Chen (příjmení)\n\nPříjmení Chen nese více různých osobností:\n\n"}
{"id": "1359380", "url": "https://cs.wikipedia.org/wiki?curid=1359380", "title": "McConnell", "text": "McConnell\n\nPříjmení McConnell nese více různých osobností:\n\n"}
{"id": "1359381", "url": "https://cs.wikipedia.org/wiki?curid=1359381", "title": "Woodward", "text": "Woodward\n\nPříjmení Woodward nese více různých osobností:\n\n"}
{"id": "1359384", "url": "https://cs.wikipedia.org/wiki?curid=1359384", "title": "Německé císařství (1848–1849)", "text": "Německé císařství (1848–1849)\n\nNěmecké císařství, oficiálně Německá říše ( \"Deutsches Reich\"), bylo v letech 1848–1849 krátkodobě existující státní útvar, dědičná monarchie a národní stát na území Německa (Pruska, Bavorska, Württemberska, Hannoverska a Saska) a zemí Rakouska (včetně Českých zemí). Vznik státu byl sjednán a vyhlášen na jaře roku 1848 na shromáždění ve Frankfurtu po Březnové revoluci.\n\nNa území členských států tehdejšího Německého spolku sílily tendence pro obnovu císařství. Do čela měl být jako císař dosazen frankfurtským shromážděním pruský král Fridrich Vilém IV., který sám ostatně o sjednocení německých zemí usiloval. Friedrich Vilém však v okamžiku, kdy měl už císařství na dosah ruky, nabízenou korunu nepřijal. Dle zažitého názoru byl v jeho očích frankfurtský parlament pouhá revoluční instituce, což bylo v rozporu s Friedrichovým pojetím dějin, aby tak posvátný úřad mohl být udělován takto a ještě navíc pruskému králi, který dle jeho názoru není toho hoden.\n\nJiného kandidáta než Fridricha nebylo. Pokus zavést císařství tedy musel nakonec nevyhnutelně ztroskotat. Oficiálně přestalo Německé císařství existovat o rok později v prosinci 1849, kdy byla centrální německá vláda nahrazena federální komisí.\n\n"}
{"id": "1359385", "url": "https://cs.wikipedia.org/wiki?curid=1359385", "title": "McCullough", "text": "McCullough\n\nPříjmení McCullough nese více různých osobností:\n\n"}
{"id": "1359386", "url": "https://cs.wikipedia.org/wiki?curid=1359386", "title": "Jóaš (Izrael)", "text": "Jóaš (Izrael)\n\nJóaš (hebrejsky: , \"Jeho'aš\", nebo zkráceně , \"Jo'aš\"), v českých překladech Bible přepisováno též jako Joas či Jehoaš, byl v pořadí dvanáctým králem Severního izraelského království a třetím králem čtvrté dynastie panovníků tohoto království. Jeho jméno se vykládá jako \"„Hospodin daroval“\" či \"„Hospodinův oheň“\". Dle názoru moderních historiků a archeologů vládl asi v letech 800 až 784 př. n. l. Podle kroniky Davida Ganse by však jeho kralování mělo spadat do let 3098–3114 od stvoření světa neboli do rozmezí let 664–647 před naším letopočtem, což odpovídá 16 letům vlády, jak je uvedeno v Druhé knize králů.\n\nJóaš byl synem krále Jóachaze a na izraelský trůn v Samaří usedl po smrti svého otce, což bylo ve 37. roce vlády judského krále Jóaše. Ačkoliv Jóaš, co se týče náboženství i nadále trpěl modloslužebný kult zlatých býčků, jenž byl soustředěn v Bét-elu a v Danu, přesto byl docela úspěšným králem. Určitou roli v tom sehrálo zřejmě to, že v mnoha záležitostech dal na rady proroka Elíši, jehož nazýval svým otcem a vozatajem Izraele. Území, jež Izraelcům zabrali Aramejci v době Jóachazovy a Jehúovy vlády, získal Jóaš zpět, když třikrát porazil aramejského krále Ben-hadada III. Utkal se rovněž s judským králem Amasjášem, kterého porazil a zajal u Bét-šemeše. Pak ho jako zajatce přivlekl do Jeruzaléma a donutil ho, aby svou svobodu vykoupil zlatem a stříbrem a také rukojmími. Po smrti Jóaše usedl na izraelský trůn v Samaří jeho syn Jarobeám.\n\n"}
{"id": "1359387", "url": "https://cs.wikipedia.org/wiki?curid=1359387", "title": "Rivas (rozcestník)", "text": "Rivas (rozcestník)\n\nRivas může být:\n\n\n"}
{"id": "1359388", "url": "https://cs.wikipedia.org/wiki?curid=1359388", "title": "Benton", "text": "Benton\n\nBenton může být:\n\n\n\n\n"}
{"id": "1359391", "url": "https://cs.wikipedia.org/wiki?curid=1359391", "title": "Buckley", "text": "Buckley\n\nPříjmení Buckley nese více různých osobností:\n\n"}
{"id": "1359392", "url": "https://cs.wikipedia.org/wiki?curid=1359392", "title": "Mays", "text": "Mays\n\nPříjmení Mays nese více různých osobností:\n\n"}
{"id": "1359393", "url": "https://cs.wikipedia.org/wiki?curid=1359393", "title": "Hendricks", "text": "Hendricks\n\nPříjmení Hendricks nese více různých osobností:\n\n\n"}
{"id": "1359394", "url": "https://cs.wikipedia.org/wiki?curid=1359394", "title": "Ludovic-Mohamed Zahed", "text": "Ludovic-Mohamed Zahed\n\nLudovic-Mohamed Zahed (1977 Alžír) je francouzský imám, teolog, antropolog a psycholog náboženství, zakladatel první evropské inkluzivní mešity v Paříži. Je také prvním francouzským muslimem, který žije v manželském svazku s mužem.\n\nNarodil se roku 1977 v Alžíru. Po občanské válce se s rodinou přestěhoval do Evropy, kde se poprvé setkal s gay komunitou. Snažil se skloubit svou sexuální orientaci s náboženským přesvědčením. Studoval humanitní a společenské vědy a teologii. Ve své doktorské práci se věnoval otázce LGBT a islámu. Během osobní krize se začal zajímat o buddhismus. V Tibetu se setkal s mnichy, kteří jej inspirovali v mystice a meditaci. Neztotožnil se však s jejich tvrzením, že pokud se žena chová dobře, narodí se v dalším životě jako muž. Zahed cestoval po muslimském světě aby navštívil místa odkud pocházeli jeho předkové.\nV roce 2010 založil organizaci HM2F (\"Homosexuální muslimové a muslimky Francie\") a v roce 2012 otevřenou mešitu, která je určena LGBT a liberálním muslimům. Zahed se inspiruje i křesťanskou queer teologií a teologií osvobození. Snaží se o mezináboženský dialog.\n\n"}
{"id": "1359395", "url": "https://cs.wikipedia.org/wiki?curid=1359395", "title": "Donaldson", "text": "Donaldson\n\nPříjmení Donaldson nese více různých osobností:\n\n"}
{"id": "1359396", "url": "https://cs.wikipedia.org/wiki?curid=1359396", "title": "Golden Gate Quartet", "text": "Golden Gate Quartet\n\nGolden Gate Quartet (též The Golden Gate Jubilee Quartet) je americká vokální skupina založená v roce 1934 a aktivní podnes, byť se změněným obsazením. Patří mezi nejúspěšnější afroamerické gospelové skupiny.\n\nSkupina byl založena pod názvem \"Golden Gate Jubilee Singers\" v roce 1934 čtyřmi studenty školy Booker T. Washington College ve virginském Norfolku. Původní členové byli Willie Johnson (baryton, †1980), William Landford (tenor, † 1970), Henry Owens (druhý tenor, † 1970) a Orlandus Wilson (bas, 1917–1998).\n\nZpočátku skupina zpívala v kostelích a v lokální rozhlasové stanici, v roce 1937 byli vybráni značkou Bluebird Records a nahráli během dvou hodin na desky svých prvních 14 písní.\n\nSoučasné složení skupiny je\n\nSoučasný vedoucí skupiny, Paul Brembly je synovcem Orlanda Wilsona, který vedl skupinu více, než 60 let.\n"}
{"id": "1359397", "url": "https://cs.wikipedia.org/wiki?curid=1359397", "title": "Rollins", "text": "Rollins\n\nPříjmení Rollins nese více různých osobností:\n\n"}
{"id": "1359399", "url": "https://cs.wikipedia.org/wiki?curid=1359399", "title": "Siwe Stawki", "text": "Siwe Stawki\n\nSiwe Stawki je soubor dvou ledovcových jezer nacházejících se v Západních Tatrách v horní části Pyszniańske doliny. Nad nimi se nachází většinu roku schované pod sněhem Siwe Oczko.\n\nPlesa nejsou veřejnosti přístupná.\n\n\n\n"}
{"id": "1359410", "url": "https://cs.wikipedia.org/wiki?curid=1359410", "title": "Chotkovy sady", "text": "Chotkovy sady\n\nChotkovy sady jsou pražský park, sousedící s Letohrádkem královny Anny a Královskou zahradou. Rozkládá se na prostoru sevřeném ulicemi Chotkovou a Mariánské hradby. Byl založen v r. 1832 jako první veřejný park v Praze. Je chráněn jako kulturní památka České republiky. V jeho blízkosti se nachází Písecká brána a Bílkova vila, s Letenskými sady ho spojuje lávka přes Chotkovu silnici. Z jižní části parku je krásný výhled na Prahu.\n\nV místech dnešního parku se dříve konávaly rytířské turnaje a hry, v 17. století sloužil prostor také jako hospodářské zázemí Pražského hradu (název Horní dřevní ohrada naznačuje, že se zde skladovalo dříví). Založení parku r. 1832 inicioval hrabě Karel Chotek, tehdy nejvyšší purkrabí království českého: navazovalo na stavbu silnice (dnes Chotkovy), která nahradila pro spojení Malé Strany a Hradu strmou úvozovou cestu zvanou Myší díra (pro pěší je používána dodnes). Autorem plánu byl pravděpodobně Josef Fuchs, práce financované z městských prostředků vedl zahradník Jiří Baul. Původní název parku byl Lidová zahrada (Volksgarten), v r. 1841 byl park slavnostně pojmenován po svém zakladateli. Koncem osmdesátých let 19. století byl park krajinářsky upraven podle návrhu tehdejšího ředitele pražských parků a sadů Františka Thomayera (bratra známého lékaře Josefa Thomayera).\n\nPark má rozlohu 3,7 ha; původně byl větší, zasahoval až do prostoru v okolí Kramářovy vily (již tehdy zde byla dřevěná lávka). V parku je vysazeno přes padesát druhů dřevin, ale jsou tu i velké travnaté plochy pro odpočinek. Při novoromantických úpravách v letech 1887–1890 vznikly nejkrásnější partie parku s jezírkem. V 70. letech 20. století byla v ohradní zdi pod Letohrádkem proražena branka umožňující vstup do Královské zahrady.\n\nU jezírka byl v r. 1913 postaven monumentální pomník Julia Zeyera s vodní kaskádou. Autorem je sochař Josef Mauder. Pomník je pojat jako umělý skalnatý útvar se skupinou soch uvnitř jeskyně. Sochy z bílého mramoru představují postavy z básníkových děl.\n\nNedaleko vstupu do parku stávala od r. 1960 bronzová socha Dívky s jablkem (Pomona) od Břetislava Bendy. V r. 1998 byla ukradena.\n\nAutorem návrhu lávky přes Chotkovu silnici z r. 1998, která nahradila starší lávku z 60. let 20. století, byl Bořek Šípek..\n\n"}
{"id": "1359419", "url": "https://cs.wikipedia.org/wiki?curid=1359419", "title": "Zamora (příjmení)", "text": "Zamora (příjmení)\n\nPříjmení Zamora nese více různých osobností:\n\n"}
{"id": "1359420", "url": "https://cs.wikipedia.org/wiki?curid=1359420", "title": "Zlaté maliny za rok 2016", "text": "Zlaté maliny za rok 2016\n\nZlaté maliny za rok 2016 je filmové ocenění k uctění toho nejhoršího, co filmový průmysl v roce 2016 nabídl. Ceny byly uděleny na základě hlasů členů nadace Golden Raspberry Foundation. Nominace byly odhaleny 23. ledna 2017. Nejvíce sošek si domů odnesli filmy \"\" a \"Hilary's America: The Secret History of the Democratic Party\", celkem 4.\n\n"}
{"id": "1359421", "url": "https://cs.wikipedia.org/wiki?curid=1359421", "title": "Zamora (rozcestník)", "text": "Zamora (rozcestník)\n\nZamora může být:\n\n"}
{"id": "1359422", "url": "https://cs.wikipedia.org/wiki?curid=1359422", "title": "Výška tónu", "text": "Výška tónu\n\nVýška ( ) je subjektivní vlastnost zvuků, která umožňuje jejich uspořádání do řady podle frekvencí.\nJinou definicí je, že výška zvuku je vlastnost, podle které posuzujeme zvuky jako „vyšší“ a „nižší“ ve stejném smyslu jako u hudební melodie. \nVýšku lze určit pouze u zvuků, které mají frekvenci tak jasnou a stabilní, že je lze rozlišit od šumu.\nVýška tónu je spolu s délkou, silou a barvou hlavními sluchovými atributy tónů.\n\nVýšku lze kvantifikovat pomocí frekvence; výška však není čistě objektivní fyzikální vlastnost; je to subjektivní psychoakustický atribut zvuku. Studium výšky tónů a jejího vnímání bylo historicky hlavním problémem psychoakustiky a bylo nápomocné při formování a testování teorií reprezentace zvuku, jeho zpracování a vnímání sluchovým ústrojím.\n\nVýška tónu je sluchový vjem, u něhož posluchač přiřazuje tónům relativní pozici na hudební stupnici především podle svého vnímání frekvence vibrací. Výška tónu má těsnou souvislost s frekvencí, ale není s ní ekvivalentní. Zatímco frekvence je objektivní, vědecký, atribut, které lze měřit, výška je \"subjektivní vnímání\" zvukového vlnění konkrétní osobou, které přímo měřit není možné. To však neznamená, že se většina lidí neshodne, jaký tón je vyšší nebo nižší.\n\nZvukové vlny samy nemají výšku, ale jejich kmity mohou být často charakterizovány frekvencí. Výška je obvykle spojena s frekvencí v cyklech za sekundu nebo hertzech, pomocí které ji lze kvantifikovat. Porovnáváním zvuku s jednoduchými tóny s periodickým a sinusovým průběhem, lze často přiřadit výšku i složitým nebo neperiodickým zvukovým vlnám.\n\nPodle American National Standards Institute (ANSI) je výška tónu sluchový atribut zvuku, podle kterého lze zvuky uspořádat do stupnice od nízkých po vysoké. Protože výška tónu je natolik dobrým přiblížením frekvenci, je téměř úplně určena tím, jak rychlé vibrace vzduchu vytvářejí zvukové vlny, a je minimálně ovlivněna intenzitou nebo amplitudou vln. Tj. „vysoký“ tón znamená velmi rychlé oscilace a „nízký“ tón odpovídá pomalejším oscilacím. Přestože idiom, který výšku zvuku vztahuje k vertikálnímu směru sdílí většina jazyků, je, přinejmenším v angličtině, pouze jednou z mnoha hlubokých konceptuálních metafor, které používají rozlišení nahoru a dolů. Přesná etymologická historie hudebního smyslu pojmu vysoký a nízký tón je stále nejasná, existují projevy toho, že lidé skutečně pociťují, že zdroj zvuk je poněkud výše nebo níže ve vertikálním směru, pokud se frekvence zvuku zvýší nebo sníží..\n\nVýška složitých zvuků, například řeči a tónů hudebních nástrojů obvykle velmi blízce odpovídá rychlosti opakování periodických nebo téměř periodických zvuků, neboli převrácené hodnotě časového intervalu mezi opakováními podobných událostí ve tvaru vlny zvuku.\n\nVýška složitých tónů nemusí být jednoznačná, což znamená, že různí posluchači mohou takovému zvuku přisoudit dvě nebo více různých výšek. A pokud lze fyzikálním měřením přesně určit skutečnou základní frekvenci, může se lišit od vnímané výšky kvůli vyšším složkám. Zvuk složený ze dvou sinusových (harmonických) vln o frekvencích 1000 a 1200 Hz může být někdy vnímán jako tři různě vysoké tóny: dva se spektrální výškou 1000 a 1200 Hz odvozené z fyzické frekvence čistých tónů a kombinační (Tartiniho) tón o frekvenci 200 Hz odpovídající rychlosti opakování průběhu vlny. V situaci, jako je tato, je vjem frekvence 200 Hz obvykle označován za efekt chybějícího základního tónu, jehož frekvence je často největším společným dělitelem přítomných frekvencí.\n\nVýška tónu závisí v malé míře i na úrovni akustického tlaku (síle, resp. hlasitosti tónu), zvláště při frekvencích nižších než 1000 Hz nebo vyšších než 2000 Hz. S rostoucím akustickým tlakem se výška nižších tónů snižuje a vyšších zvyšuje; například velmi hlasitý tón o frekvenci 200 Hz je vnímán jako tón přibližně o půltón nižší než sotva slyšitelný tón téže frekvence.\n\nTeorie vnímání výšky tónu se snaží vysvětlit, jak se fyzický zvuk a určitá fyziologie sluchového ústrojí podílejí na vnímání výšky tónu. Existují dvě teorie vnímání výšky tónu: místní teorie vnímání výšky tónu a časová teorie vnímání výšky tónu. Podle místní teorie závisí vnímání výšky tónu na místě maximální excitace basilární membrány.\n\nPři rozlišování výšek tónů vysokých frekvencí se musí uplatňovat rozlišování podle místa vzruchu neboli tonotopie sluchového ústrojí, protože rychlost, s jakou jsou neurony schopné fázově přizpůsobit svůj akční potenciál je u těchto frekvencí překročena. Teorie založená na čistě místním vnímání výšky však nemůže vysvětlit přesnost vnímání výšky tónů o nízkých a středních frekvencích.\n\nČasová teorie poskytuje alternativu, které se odvolává na časovou strukturu akčních potenciálů, většinou fázové a modální nastavení akčních potenciálů na frekvenci podnětu. Přesný způsob, jak tato časová struktura může kódovat výšku tónu vyšších úrovní, dosud není znám, ale zdá se, že zpracování je založeno na autokorelaci akčních potenciálů ve sluchovém nervu. Dosud nebyl nalezen nervový mechanismus, kterým by bylo možné dosáhnout zpoždění, o kterém se dlouhou dobu předpokládalo, že je nezbytné pro skutečnou autokorelaci.\nNejméně jeden model ukazuje, že pro tvorbu autokorelačního modelu vnímání výšky tónu není časové zpoždění nezbytné, že by mohl stačit fázový posun mezi kochleárními filtry; dřívější práce však ukazují, že určité zvuky s výrazným vrcholem v autokorelační funkci nevyvolávají odpovídajícím vjem výšky, a naopak, že určité zvuky bez vrcholu v autokorelační funkci vyvolávají pocit výšky. Pro úplnější model se proto musí autokorelace aplikovat na signály, které reprezentují výstup z cochlei, jako u histogramů mezišpičkových intervalů ve sluchovém nervu. Některé teorie vnímání výšky zvuku tvrdí, že výška má ze své podstaty oktávovou nejednoznačnost, a proto je lepší výšku tónu rozložit na \"chroma\" – periodickou hodnotu v rámci oktávy (odpovídající jménu tónu v západní hudbě) — a \"výšku\" udávající, do které oktávy tón patří, a která může být nejednoznačná.\n\nNejmenší postřehnutelný rozdíl ( ) je senzorická mez, od které lze postřehnout rozdíl výšky dvou po sobě zahraných tónů, závisí na frekvencích, ze kterých se tón skládá. Do frekvence 500 Hz, je jnd asi 3 Hz pro sinusové (harmonické) vlny a 1 Hz pro složité tóny; od 1000 Hz je jnd pro sinusové (harmonické) vlny asi 0,6% (tj. asi 10 centů).\njnd je typicky testováno zahráním dvou tónů v rychlém sledu a datazem na posluchače, zda byl rozdíl v jejich výšce. Pokud se tóny zahrají současně, je jnd menší, protože posluchač je pak schopen vnímat zázněje (rázy). Celkový počet rozlišitelných kroků výšek tónů v rozsahu lidského sluchu je asi 1,400; celkový počet tónů v rovnoměrně temperovaných stupnicích v kmitočtovém rozsahu 16 až 16000 Hz, je 120.\n\nRelativní vnímání výšky tónu lze zmást, což vede k \"sluchovým klamům\". Existuje jich několik, jako například tritónový paradox, ale především Shepardova stupnice, kde spojitá nebo diskrétní posloupnost speciálně vybraných tónů vytváří zvuk, který se jeví, že jeho výška stoupá nebo klesá do nekonečna.\n\nVýšky tónů se označují:\n\n\nNásledující tabulka ukazuje frekvence tónů v Hz v různých oktávách:\n\nKomorní a s frekvencí 440 Hz (jednočárkované a neboli a první) se zapisuje a', ve vědecké notaci A4 nebo s uvedením frekvence A440.\n\nVe standardním západním rovnoměrně temperovaném laděním je oktáva rozdělena na 12 stejně velkých půltónů a každý tón lze zapsat několik způsoby (např. Cis = Des, Gisis = A); jedná se o tak zvané enharmonické tóny; v jiných systémech ladění mohou mít tyto tóny různou výšku.\n\nProtože lidské vnímání hudebních intervalů je přibližně logaritmické vzhledem k základní frekvenci tónu, tj. vnímaný interval mezi výškami tónů „A220“ a „A440“ je stejný jako vnímaný interval mezi výškami tónů „A440“ a „A880“, je možné výšky tónů reprezentovat pomocí čísel vycházejících z logaritmu základní frekvence. Například standard MIDI mapuje základní frekvenci \"f\" na reálné číslo \"p\" podle předpisu\nTím vzniká lineární prostor výšek, ve kterém mají oktávy velikost 12, půltóny (vzdálenost mezi sousedními klávesami na klávesnici klavíru) velikost 1. Půltóny v rovnoměrně temperovaném ladění jsou vyjádřeny celými čísly, a tónu A (440 Hz) je přiřazeno číslo 69. Vzdálenosti v tomto prostoru odpovídá hudebním intervalům, jak jsou chápány hudebníky. Rovnoměrně temperovaný půltón je dále rozdělen na 100 centů. Při použití reálných čísel je systém dostatečně flexibilní, aby zahrnul i „mikrotóny“, které se na standardní klávesnici klavíru nevyskytují. Například výšku tónu v polovině mezi C (60) a Cis (61) lze označit 60.5.\n\nRelativní výšky jednotlivých tónů ve stupnici mohou být určeny jedním z několika systémů ladění. V západní hudbě se obvykle používá dvanáctitónová chromatická stupnice a nejpoužívanější metoda ladění je v současnosti rovnoměrně temperované ladění. U tohoto ladění je poměr frekvencí mezi libovolnými dvěma sousedními tóny dvanáctá odmocnina ze dvou (přibližně 1,05946). Ve starších systémech temperovaného ladění (jaké se používaly například v době Johanna Sebastiana Bacha), byly používány různé metody ladění. Většina těchto systémů vychází z určitých základních intervalů, obvykle oktáv, u nichž je frekvence vyššího tónu dvojnásobkem frekvence nižšího. Pokud například jednočárkované a má frekvenci 440 Hz, dvoučárkované a o oktávu výše má frekvenci .\n\n\n"}
{"id": "1359424", "url": "https://cs.wikipedia.org/wiki?curid=1359424", "title": "Jawa 660", "text": "Jawa 660\n\nJawa 660 je motocykl, vyvinutý firmou Jawa, vyráběný od roku 2011. Předchůdcem byl model Jawa 650. Motocykl je vyráběn ve dvou provedeních: Jawa 660 Sportard a Jawa 660 Vintage. Vintage je retro verzí vyráběnou od roku 2017 v designu Jawy 350/634.\n\nPůvodně se jedná o přímého následovníka typu Jawa 650 Dakar, který továrna vyrobila ve velmi omezeném počtu. Oproti původnímu konvenčnímu vzhledu a typizaci motocyklů tak vznikla zcela nová kategorie Sportovní Motard. Z tohoto typu zdědil Sportard většinu designu kapotáže a agresivní vzhled přední masky, kde bylo použito na svou dobu nevídané konstrukce tří projektorových světlometů - tzv. čoček. Další konstrukční změnou oproti předcházejícím řadám motocyklů Jawa je použití centrálního tlumiče pérování značky Bitubo. Toto konstrukční řešení bylo taktéž ověřeno v předcházejícím typu Dakar. Na rozdíl od něj bylo v jeho nástupci použito hliníkové kyvné vidlice italského výrobce Verlicchi. Posléze / kolem výrobního čísla 60 / byl zadán vývoj vlastní ocelové kyvné vidlice. Ta je na motocykly osazována doposud v provedení černý/stříbrný komaxit. Hliníková vidlice sým vzhledem kartáčovaného hliníku elegantně doplňovala siluetu motocyklu. Konstrukce palivové nádrže u modelu Adenium/Sportard byla zděděna z typu 350/640 pocházejícího z počátku devadesátých let. Konstrukce palivové nádrže v modelu Vintage je pak kombinace bočních částí lisovaných na původní formě z modelu 634 a doplněna dovařením středové části pro rozšíření nádrže a instalaci palivového čerpadla. Samostatnou kapitolou je použití italského motoru o objemu 660 cm3, který výrobce Minarelli prodával jako OEM pro další výrobce - montován byl pak zejména výrobci Aprilia, Yamaha, Jawa. Nejznámějším z nich je XT660 výrobce Yamaha. Motor původně splňoval normu Euro2, pro kterou byl také odladěn bez použití lambda sondy a spolehlivě fungoval. Poté byla uvedena verze Euro3, pro kterou byla nutně instalována lambda sonda a v počátcích měl motocykl v této úpravě velmi nekultivovaný chod, objevilo se ve velké míře tzv. cukání. To vyřešila až aktualizace palivových a předstihových map v dalších verzích jednotky. Přední teleskopické tlumiče byly použity z modelu Jawa 650, kde poprvé nahradily původní československé tlumiče, používané od osumdesátých let. Další ze zajmavostí motocyklu je brzdová soustava. Na zadním kole jest nezvykle použito radiálního čtyřpístku a 220mm kotouče, na předním kole poté dvou kotoučů o průměru 305mm a dvou dvoupístkových brzdičů. \n\nExistují tři varianty motocyklů :\n\nJawa 660 Sportard - původní provedení, motocykl má obě 17\" kola. Zadní kolo o šířce 140 nebo 150 mm. \n\nJawa 660 Adenium - přední kolo 19\", změnami prošel padací rám, vyšší přední plexisklo, hlavní stojan, zadní diodové světlo a nosiče bočních kufrů.\n\nJawa 660 Vintage - retro model navazující na řadu 634. Osazen stejnými koly jako model Adenium. \n\nJawa 660 byla homologovaná ve zvláštním režimu malé série v počtu 200 kusů, proto se motocykl stal už během své výroby sběratelským kouskem. Vintage přišel až ke konci platnosti normy Euro 3 a to jen v limitované šedesátikusové sérii. Jelikož 660 nesplňuje normu Euro 4, ještě v roce 2018 se už doprodávaly jen poslední kusy v rámci výjimky staré homologace.\n\n\n"}
{"id": "1359426", "url": "https://cs.wikipedia.org/wiki?curid=1359426", "title": "Petty", "text": "Petty\n\nPříjmení Petty nese více různých osobností:\n\n"}
{"id": "1359428", "url": "https://cs.wikipedia.org/wiki?curid=1359428", "title": "Ian St John", "text": "Ian St John\n\nIan St John (* 7. června 1938 Motherwell) je bývalý skotský fotbalista, hrající nejčastěji na pozici středního útočníka. V roce 2008 byl zařazen do Síně slávy skotského fotbalu.\n\nZačínal v klubu Motherwell FC, v roce 1961 přestoupil do anglického Liverpool FC, kde pod vedením Billa Shanklyho zažil návrat do nejvyšší soutěže, zisk mistrovských titulů 1964 a 1966 a FA Cupu 1965 (ve finále proti Leeds United FC vstřelil rozhodující branku). Hrál také ve finále Poháru vítězů pohárů 1965/66. Za skotskou reprezentaci odehrál 21 zápasů a vstřelil devět branek. Dvakrát skóroval v rozhodujícím utkání kvalifikace na MS 1962 proti Československu v Bruselu, v němž Skotové dvakrát vedli, ale v prodloužení prohráli 2:4.\n\nPo ukončení hráčské kariéry působil jako trenér a uváděl spolu s Jimmym Greavesem fotbalový televizní pořad \"Saint and Greavsie\". V roce 2017 poukázal na možnou souvislost mezi častým výskytem mozkových chorob u bývalých fotbalistů a hlavičkováním těžkých míčů, vyzval proto The Football Association, aby demenci uznala jako nemoc z povolání a podílela se na hrazení léčby.\n\n"}
{"id": "1359433", "url": "https://cs.wikipedia.org/wiki?curid=1359433", "title": "Joyner", "text": "Joyner\n\nPříjmení Joyner nese více různých osobností:\n\n"}
{"id": "1359434", "url": "https://cs.wikipedia.org/wiki?curid=1359434", "title": "McCarty", "text": "McCarty\n\nPříjmení McCarty nese více různých osobností:\n\n\n"}
{"id": "1359435", "url": "https://cs.wikipedia.org/wiki?curid=1359435", "title": "Holder", "text": "Holder\n\nPříjmení Holder nese více různých osobností:\n\n"}
{"id": "1359438", "url": "https://cs.wikipedia.org/wiki?curid=1359438", "title": "Mullen", "text": "Mullen\n\nPříjmení Mullen nese více různých osobností:\n\n"}
{"id": "1359439", "url": "https://cs.wikipedia.org/wiki?curid=1359439", "title": "Macpherson", "text": "Macpherson\n\nPříjmení Macpherson nebo MacPherson nese více různých osobností:\n\n"}
{"id": "1359440", "url": "https://cs.wikipedia.org/wiki?curid=1359440", "title": "St John", "text": "St John\n\nSt John nebo St John's může znamenat:\n\n\n"}
{"id": "1359441", "url": "https://cs.wikipedia.org/wiki?curid=1359441", "title": "Niżni Siwy Stawek", "text": "Niżni Siwy Stawek\n\nNiżni Siwy Stawek je malé jezírko ve skupině Siwych Stawků v Kościeliské dolině v Západních Tatrách v Polsku. Je větším a níže položeným z obou jezírek. Má rozlohu 0,0460 ha a je 32 m dlouhé a 21 m široké. Dosahuje maximální hloubky 1,8 m. Leží v nadmořské výšce 1716 m.\n\nNachází se na dně Siwe Kotlinky pod Siwou Przełęczí mezi ostrůvky kosodřeviny. Jihozápadně se ve vzdálenosti 30 m nachází Wyżni Siwy Stawek.\n\nPleso má povrchový přítok, kterým je krátký potůček z Wyżneho Siweho Stawku a nemá povrchový odtok. Náleží k povodí Dunajce.\n\nPleso je veřejnosti nepřístupné.\n\n\n"}
{"id": "1359442", "url": "https://cs.wikipedia.org/wiki?curid=1359442", "title": "Reilly (rozcestník)", "text": "Reilly (rozcestník)\n\nReilly může být:\n\n\n"}
{"id": "1359444", "url": "https://cs.wikipedia.org/wiki?curid=1359444", "title": "Evangelické hřbitovy ve Skočově", "text": "Evangelické hřbitovy ve Skočově\n\nEvangelické hřbitovy ve Skočově jsou dva bezprostředně sousedící luterské hřbitovy ve Skočově (v polské části Těšínska). Oba se nacházejí na ulici Těšínské (\"Cieszyńska\"), na níž je i hřbitov katolický.\n\nTzv. „starý“ hřbitov byl založen roku 1859 a tzv. „nový“ hřbitov byl založen roku 1911. Dominantou hřbitovů je klasicistní nekropole rodiny Stonawských. Na hřbitovech se mj. nachází dva centrální kříže s vročeními založení obou hřbitovů a pomník padlých v česko-polské válce (1919).\n\nVlastníkem a provozovatelem hřbitovů je evangelicko-augsburská farnost ve Skočově.\n\n\n\n"}
{"id": "1359445", "url": "https://cs.wikipedia.org/wiki?curid=1359445", "title": "Baird", "text": "Baird\n\nPříjmení Baird nese více různých osobností:\n\n"}
{"id": "1359447", "url": "https://cs.wikipedia.org/wiki?curid=1359447", "title": "Wyżni Siwy Stawek", "text": "Wyżni Siwy Stawek\n\nWyżni Siwy Stawek je malé jezírko ve skupině Siwych Stawků v Kościeliské dolině v Západních Tatrách v Polsku. Je menším a výše položeným z obou jezírek. Má rozlohu 0,0370 ha a je 29 m dlouhé a 20 m široké. Dosahuje maximální hloubky 1,0 m. Leží v nadmořské výšce 1718 m.\n\nNachází se na dně Siwe Kotlinky pod Siwou Przełęczí mezi ostrůvky kosodřeviny.Severovýchodně se ve vzdálenosti 30 m nachází Niżni Siwy Stawek.\n\nPleso nemá povrchový přítok a odtéká z něj krátký potůček do Niżneho Siweho Stawku. Náleží k povodí Dunajce.\n\nPleso je veřejnosti nepřístupné.\n\n\n"}
{"id": "1359449", "url": "https://cs.wikipedia.org/wiki?curid=1359449", "title": "Sweet (rozcestník)", "text": "Sweet (rozcestník)\n\nSweet může být:\n\n\n\n"}
{"id": "1359451", "url": "https://cs.wikipedia.org/wiki?curid=1359451", "title": "Madden", "text": "Madden\n\nMadden může být:\n\n"}
{"id": "1359452", "url": "https://cs.wikipedia.org/wiki?curid=1359452", "title": "Ragnhild", "text": "Ragnhild\n\nRagnhild je ženské křestní jméno severského původu. Pochází z germánského slova \"ragn\" \"rada\", \"rozhodnost\" (raʒina); \"regin\", \"ragin\" \"rada\", \"rozhodnost\", \"moc\", \"síla\" (ve smyslu od Bohů) a \"hild\" \"boj\", \"bitva\". Vykládá se tedy jako \"Božská rada\", \"Síla Bohů\" \n\n\n\n"}
{"id": "1359453", "url": "https://cs.wikipedia.org/wiki?curid=1359453", "title": "McFadden", "text": "McFadden\n\nPříjmení McFadden nese více různých osobností:\n\n"}
{"id": "1359455", "url": "https://cs.wikipedia.org/wiki?curid=1359455", "title": "Finch", "text": "Finch\n\nPříjmení Finch nese více různých osobností:\n\n"}
{"id": "1359456", "url": "https://cs.wikipedia.org/wiki?curid=1359456", "title": "Foreman", "text": "Foreman\n\nPříjmení Foreman nese více různých osobností:\n\n"}
{"id": "1359457", "url": "https://cs.wikipedia.org/wiki?curid=1359457", "title": "Barlow", "text": "Barlow\n\nPříjmení Barlow nese více různých osobností:\n\n"}
{"id": "1359458", "url": "https://cs.wikipedia.org/wiki?curid=1359458", "title": "McMahon", "text": "McMahon\n\nPříjmení McMahon nese více různých osobností:\n\n"}
{"id": "1359460", "url": "https://cs.wikipedia.org/wiki?curid=1359460", "title": "Langley", "text": "Langley\n\nLangley může být:\n\nmísto ve Spojeném království:\n\nve Francii:\n\nve Spojených státech amerických:\n\nv Kanadě:\n\nv Antarktidě:\n\n\n"}
{"id": "1359461", "url": "https://cs.wikipedia.org/wiki?curid=1359461", "title": "Pearce", "text": "Pearce\n\nPříjmení Pearce nese více různých osobností:\n\n"}
{"id": "1359462", "url": "https://cs.wikipedia.org/wiki?curid=1359462", "title": "Velký východní erg", "text": "Velký východní erg\n\nVelký východní erg ( Grand Erg oriental, العرق الشرقي الكبير) je písečné moře (erg) tvořící součást Sahary. Leží na hranici Alžírska a Tuniska a má rozlohu okolo 190 000 km². Erg leží mezi městy Ouargla, Douz a Ghadames, na jeho severním okraji leží slaná jezera Šot Melrhir a Šot al-Džaríd a pohoří Aurès, z jihu tvoří jeho hranici náhorní plošina Tinrhert. Region je rovinatý, s maximální nadmořskou výškou 250 m. Podnebí je mimořádně horké a suché, terén tvoří písečné duny hnané větrem a uspořádané do dlouhých hřbetů o šířce okolo půldruhého kilometru. Nacházejí se zde bohaté zásoby ropy, která se zpracovává v rafinerii Hassi Messaoud.\n"}
{"id": "1359463", "url": "https://cs.wikipedia.org/wiki?curid=1359463", "title": "Hatcher", "text": "Hatcher\n\nPříjmení Hatcher nese více různých osobností:\n\n"}
{"id": "1359465", "url": "https://cs.wikipedia.org/wiki?curid=1359465", "title": "Lugo (rozcestník)", "text": "Lugo (rozcestník)\n\nLugo může být:\n\n"}
{"id": "1359468", "url": "https://cs.wikipedia.org/wiki?curid=1359468", "title": "Samsung Health", "text": "Samsung Health\n\nSamsung Health (dříve S Health) je bezplatná aplikace, vyvinutá společností Samsung, která slouží ke sledování různých aspektů každodenního života jako je fyzická aktivita, strava a spánek.\n\nAplikace byla vydána 2. července 2012 společně s novým smartphonem Galaxy S3 od společnosti Samsung. Aplikace je k dispozici v Google Play, Galaxy Store a App Store.\n\nOd poloviny září 2015 je aplikace k dispozici pro téměř všechny (některé tablety nejsou podporovány) uživatele Androidu, kteří mají verzi od KitKat 4.4. Od 2. října 2017 je aplikace dostupná pro iPhony od iOS 9.0.\n\nAplikace je standardně nainstalována na většinu chytrých telefonů od Samsungu a nelze ji odinstalovat bez rootu. Je však možné zakázat tuto aplikaci.\n\nOd Samsungu Galaxy S5 a od Galaxy Note 4 může aplikace měřit srdeční tep pomocí senzoru na zadní straně zařízení.\n\nNázev aplikace byl změněn z S Health na Samsung Health dne 4. dubna 2017 u příležitosti vydání verze 5.7.1.0001.\n\nInformace potřebné k používání aplikace :\n\nRozvržení aplikace je hlavní novinka, kterou Samsung představil v průběhu redesignu (vylepšení designu) aplikace v dubnu 2015 ve verzi 4.1.0. Důležité údaje se zobrazí na jedné stránce. Kromě toho, že umožňuje přímý přístup ke každé funkci je její složení a rozložení jsou přizpůsobitelné.\n\n\n\nTato funkce byla přidána v dubnu 2013 s vydáním Samsungu Galaxy S4. Galaxy S4 je první smartphone značky, který je vybaven senzory teploty a vlhkosti.\n\nTato funkce byla přidána na konci října roku 2014 s představením Samsungu Galaxy Note 4. Pomocí senzoru umístěného na zadní straně telefonu, který je namířen směrem ke slunci aplikace za pár sekund změří míru intenzity UV záření. Výsledky jsou rozloženy do pěti úrovní intenzity: nízká, střední, vysoká, velmi vysoká a extrémní.\n\nDostupnost funkce měření srdeční frekvence se shoduje s vydáním Samsungu Galaxy S5, který má vestavěný senzor. Tato funkce potřebuje, aby uživatel zůstal během měření v klidu a nemluvil.\n\nAplikace také podporuje pulzní senzory jiných výrobců. Aplikace po změření vygeneruje graf a nabídne další informace o aktuální tepové frekvenci.\n\nPočítání kroků je funkce, která byla integrována do aplikace Samsung Health s příchodem Samsungu Galaxy S4 v dubnu 2013.\n\nCílem ve výchozím nastavení je dosáhnout 10 000 kroků za den. Ujít 10 000 kroků za den je doporučení Světové zdravotnické organizace.\n\nAplikace počítá také další data, jako je ušlá vzdálenost, kadence (počet kroků za minutu) a počet spálených kalorií. Můžete si vybrat zdroj dat. Buď zobrazuje data z telefonu nebo z registrovaných příslušenství v aplikaci.\n\nTato funkce měří každodenní činnosti vyjádřené v minutách. Ve výchozím nastavení aplikace automaticky vypočítá čas chůze. Cíl, jehož má být dosaženo, je standardně nastaven na šedesát minut denně. Tento cíl lze libovolně měnit.\n\nMůžete ručně uložit relaci aktivity (běh, chůze, pěší turistika, jízda na kole...). Konkrétní nastavení, jako je vzdálenost, doba trvání, trasa, výška v metrech nad mořem, srdeční tep, spálené kalorie pak budou uloženy podle zvolené aktivity.\n\nGlobální výzvy byly přidány na konci května roku 2017 ve verzi 5.9.0.029. Globální výzvy trvají jeden měsíc a cílem je ujít 200 000 kroků. Po dosažení cíle Vás aplikace ocení odznakem. U každé výzvy je vyobrazeno zvíře, které sděluje různé informace.\n\nV této tabulce je seznam všech globálních výzev během let 2017 a 2018:\n\nV dalších letech probíhají globální výzvy ve stejném pořadí jako v roce 2018.\n\nAplikace umožňuje zaznamenat tyto aktivity: chůze, běh, cyklistika, pěší turistika, aerobik, akvaaerobik, alpské lyžování, americký fotbal, badminton, balet, baseball basketbal, benčpres, bicepsy, bojová umění, bowling, box, bruslení, burpee test, běh na lyžích, chůze na stroji, cvičení Hula hop, dřepy, eliptický trenažér, fotbalgolf, hokej, horolezci, horolezectví, horské kolo, hvězdy, hyperextenze, házená, házení létajícím talířem, inline bruslení, jachting, jízda na kajaku, jízda na koni, jóga, kanoistika, kitesurfing, kliky kolečkové brusle, kriket, lední hokej, lukostřelba, lyžování, mrtvé tahy, orientační běh, pilátes, plachtění, plavání, plážový volejbal, posilovací stroje, posilování ramen, potápění, prkno, předkopávání, předpažování, racketball, rafting, ragby, rotoped, rozpažování, sedy-lehy, shyby, skákání přes švihadlo, snowboarding, sněžnice, softball, společenský tanec, squash, stahování tyče, stolní tenis, strečink, tance na ledě, tanec, tenis, tlak nohama, tricepsy, trénink na okruhu, túra s batohem, veslovací stroj, veslování, vodní lyžování,volejbal, výpady, windsurfing, zakopávání, zkracovačky, zvedání nohou v leže, závěsné létání, šlapací mlýn, šnorchlování.\n\nV závislosti na činnosti si lze si zvolit, jaký cíl chcete dosáhnout:\n\nTato funkce umožňuje získat informace v pravidelných intervalech v průběhu cvičení. Zvukový průvodce oznamuje: celkově ujetou/ušlou vzdálenost a uplynulý čas. Intervaly oznámení jsou přizpůsobitelné buď podle vzdálenost (500 m, 1 km nebo ) nebo podle času (5 min, 10 min, 30 min nebo 60 min).\n\nFunkce Jíst zdravěji byla přidána s vydáním Samsungu Galaxy S5 v dubnu 2014. Můžete přidat potraviny z velké databáze, která je prozatím jen v angličtině nebo můžete přidat vlastní jídlo. Poté aplikace vizualizuje počet zkonzumovaných kalorií a příjem živin. Aktivací cíle, je nutné dodržovat počet kalorií zkonzumovaných za den, s rozpětím ±10%. Výchozí cíl je definován aplikací podle informací uživatele. Cíl je plně přizpůsobitelný.\n\nJe možné vybrat si potraviny buď pomocí funkce vyhledávání nebo ty, které jsou registrovány v oblíbených. Aplikace rozděluje jídla do 6 chodů:\n\n\nNutriční informace z potravin jsou poskytovány na webovou stránkou FatSecret. Je tedy nutné mít připojení k internetu, aby bylo možné přidat jídlo.\n\nAplikace rozlišuje tyto živiny:\nSledování hmotnosti je k dispozici od první verze aplikace. Stačí ručně zadat Vaši hmotnost, nebo použít jednu z kompatibilních bezdrátových vah.\n\nPodle údajů o hmotnosti a výšce uživatele, aplikace počítá index tělesně hmotnosti (v aplikaci označováno jako BMI).\n\nUživatel si může nastavit cílovou hmotnost, kterou chce dosáhnout.\n\nAplikace také umožňuje sledovat trendy hmotnosti za den, týden a měsíc. Zobrazení trendů hmotnosti na obrazovce je omezeno na devět dní, sedm týdnů nebo pět měsíců, v případě Galaxy Note 4.\n\nTato funkce byla přidána ve stejné době jako měření UV záření (na konci října roku 2014). Nicméně, abyste tuto funkci mohli používat v plném rozsahu, je nutné vlastnit příslušenství od Samsungu, např. Tracker EI-AN900, Gear Fit/Fit2/Fit2 Pro nebo chytré hodinky od Samsungu. I přesto, že chytré telefony mají akcelerometr, nelze je nosit na těle a proto Samsung Health přijímá data o spánku jen z příslušenství. \n\nBez příslušenství můžete ručně zadat čas usnutí a čas probuzení. Aplikace pak vyhodnotí dobu spánku.\n\nVizuálně, lze využít data spánku s různými grafy :\n\n\nTato funkce je přístupná z menu \"Moje stránka\". Umožňuje porovnat data z uplynulých týdnů. Aplikace porovnává: aktivity, počet kroků, požité kalorie, spálené kalorie, energetickou rovnováhu, trvání spánku, hmotnost, srdeční tep a srdeční tlak. K dispozici je také srovnání s muži nebo ženami, používající Samsung Heath.\n\nOd svého uvedení na trh, aplikace je kompatibilní s různými doplňky, jako jsou tlakoměry nebo přístroje pro měření glukózy v krvi produkovaného jiných značek, jako Lifescan a Omron. Zde jsou tabulky všech příslušenství, které jsou kompatibilní s aplikací (informace se zařízení Samsung Galaxy J5 2015):\n\nAplikace je schopna připojit se k zařízením pomocí komunikačních standardů Bluetooth, Bluetooth Low Energy, NFC a ANT+. Nicméně, Samsung neuvádí rozsah kompatibility.\n\nAplikaci je možné propojit s jinými aplikacemi, jako \"Endomondo\", \"Nike+ Running\", \"Lifesum\", nebo \"Sleep as Android\".\n\nSynchronizace Vám umožní sbírat data z těchto aplikací a všechna data se shromáždí v rozhraní Samsung Health.\n\nOstatní vydavatelé nabízejí výpočet spálených kalorií na základě tepové frekvence jako je MIO GO, Wahoo, ale nenabízejí export dat do Samsung Health.\n\nAplikace Health Sync nabízí synchronizaci mezi Google Fit a Samsung Health (nebo naopak). \n\n\n"}
{"id": "1359470", "url": "https://cs.wikipedia.org/wiki?curid=1359470", "title": "Flanagan", "text": "Flanagan\n\nPříjmení Flanagan nese více různých osobností:\n\n"}
{"id": "1359472", "url": "https://cs.wikipedia.org/wiki?curid=1359472", "title": "Donahue", "text": "Donahue\n\nPříjmení Donahue nese více různých osobností:\n\n"}
{"id": "1359475", "url": "https://cs.wikipedia.org/wiki?curid=1359475", "title": "Interleukin 4", "text": "Interleukin 4\n\nInterleukin 4 (IL-4) je pleiotropní cytokin objevený v polovině 80. let 20. století, který hraje důležitou roli v regulaci imunitní odpovědi. Produkován je především aktivovanými T-buňkami (Th2), ale také žírnými buňkami, eosinofily a bazofily . Funkčně je nejvíce známý pro diferenciaci naivních T-buněk (Th0) na pomocné T-buňky (Th2). \n\nIL-4 má mnoho důležitých funkcí. Podporuje ustavení humorální odpovědi, které je nezbytná v boji proti extracelulárním patogenům. Dále stimuluje růst B-buněk a jejich diferenciaci na plazmatické buňky produkující protilátky. IL-4 zvyšuje expresi FceryII (CD23). IL-4 také podporuje izotypový přesmyk protilátek, které jsou produkované B-buňkami a to konkrétně z IgM na IgG1 a IgE, ale inhibuje přechod na IgG2a, IgG2b. IL-4 je růstový faktor pro žírné buňky a hraje významnou regulační úlohu v alergických reakcích, protože ty zahrnují degranulaci mastocytů, která je zprostředkovaná IgE. IL-4 je také důležitý pro obranu proti helminthovým červům, protože produkce IgE podporovaná IL-4 dovoluje eosinofilům nesoucím FcRRIIB provést účinnou degranulaci. IL-4 inhibuje sekreci prozánětlivých chemokinů a cytokinů (TNF a IL-1ß) makrofágy a narušuje schopnost těchto buněk produkovat reaktivní formy kyslíku a oxidy dusíku. Nicméně IL-4 také může snižovat expresi IL-12 u makrofágů a dendritických buněk, čímž potlačují Th1 odpověď .\n\nIL-4 se může vázat na dva typy receptorových komplexů. Jako první byl objeven receptor typu I složen z IL-4Ra a γc řetězce a převládá v hematopoetických buňkách. γc řetězec je společný pro receptory IL-2, IL-7, IL-9 a IL-15. IL-4Rα chrání IL-4 před proteolytickou degradací. Receptor IL-4 typu II se skládá z podjednotky IL-4Ra a podjednotky IL-13Ra1. Na rozdíl od receptoru typu I, na receptor II. typu se může vázat jak IL-4 tak IL-13. Byla identifikována druhá IL-13 vazebná složka, což je receptorová podjednotka IL-13Ra2, která váže IL-13 s vysokou afinitou, ale neiniciuje signalizaci buňky. IL-13Rα2 slouží jako blokovací receptor pro snížení aktivity IL-13. IL-4 má podobné funkce jako IL-13 . \n\nIL-4 receptory jsou přítomny v hepatocytech, tkáních mozku, hematopoetických, endoteliálních, epiteliálních, svalových a fibroblastových buněk. Obvykle jsou exprimovány v počtu 100 až 5000 na buňku. \n\nSignalizační dráhy aktivované prostřednictvím receptoru interleukinu-4 (IL-4Ra). Vazba IL-4 a IL-13 na jejich příslušné receptorové komplexy podporuje aktivaci proteinových kináz z Janusovy rodiny (Jaks), které jsou konstitutivně asociovaný s IL-4Ra (Jak1), γc řetězcem (Jak3) a IL-13Ra1 řetězcem (Tyk2 nebo Jak2). Aktivované Jak kinázy iniciují několik intracelulárních signalizačních kaskád fosforylací specifických tyrosinových zbytků v cytoplazmatické doméně IL-4Ra. Jakmile jsou fosforylovány, působí na další signální molekuly. \n\nFosforylace kazety tří zbývajících tyrosinových zbytků v Y575, Y603 a Y633 lidského receptoru umožňuje transdukci signálu a aktivaci Stat6 prostřednictvím SH2 domény. To způsobí jeho dimerizaci a translokaci do jádra, kde aktivuje transkripci IL-4 a genů asociovaných s IL-13 . \n\nIL-4 hraje důležitou roli ve vývoji některých imunitních poruch, zejména u alergií a některých autoimunitních onemocnění. \n\nAlergická onemocnění jsou sady poruch, které se projevují nepřiměřenou reakcí imunitního systému na alergen a odpovědí Th2. Mezi tyto patologické stavy patří například atopická dermatitida, astma či systémová anafylaxe. Interleukin 4 zprostředkovává důležité prozánětlivé funkce při astmatu, včetně indukce izotypového přesmyku na IgE, expresi molekul VCAM-1 ( z angl. vascular cell adhesion molecule 1), podporuje transmigraci eosinofilů skrz endothelium, sekreci hlenu a diferenciaci T pomocných lymfocytů typu 2 (Th2) vedoucích k uvolnění cytokinů. Astma je komplexní genetická porucha, která byla spojena s polymorfismem promotoru genu IL-4 a bílkovinami, které se podílejí na signalizaci IL-4 .\n\nIL-4 má významný vliv na progresi nádoru. Zvýšená produkce IL-4 byla zjištěna u nádoru prsu, prostaty, plic, renálních buněk a dalších typů. U mnoha typů nádorových onemocnění byla zjištěna i nadměrná exprese IL-4R. Renální buňky i glioblastom modifikují 10 000 - 13 000 receptorů na buňku v závislosti na typu nádoru . \n\nIL-4 může primitivně motivovat nádorové buňky a zvýšit jejich odolnost k apoptóze zvýšením nádorového růstu .\n\nNádory mozkové tkáně jako jsou astrocytom, glioblastom, meningiom a medulloblastom nadměrně exprimují receptory pro různé růstové faktory včetně receptorů EGFR (z angl. epidermal growth factor receptor), FGFR-1 ( z angl. fibroblast growth factor receptor-1), TfR ( z angl. transferrin receptor), IL-13R. Většina lidského meningiomu exprimuje masivně IL-4 receptory, což naznačuje jeho roli v progresi rakoviny. Exprimují především IL-4Ra a IL13Ra-1-1, ale nikoli povrchový γc řetězec, což vede k domnění, že většina lidských meningiomů exprimuje IL-4 typu II . \n\nIL-4 může také hrát roli v infekci a v rozvoji nemoci HIV. Pomocné T-lymfocyty jsou klíčovým prvkem infekce HIV-1. Více známky dysregulace imunitního systému jako je inicializace polyklonálních B-buněk, předchozí selhání buněčné odezvy na vyvolání antigenu a hyper-gammaglobulinemie se vyskytují u většiny pacientů infikovaných HIV-1 a jsou spojené s cytokiny syntetizovanými Th2 buňkami. Zvýšená produkce IL-4 Th2 buňkami byla prokázána u pacientů s HIV . \n"}
{"id": "1359476", "url": "https://cs.wikipedia.org/wiki?curid=1359476", "title": "Schwarzwald (Luisenthal)", "text": "Schwarzwald (Luisenthal)\n\nSchwarzwald je část obce Luisenthal v zemském okrese Gotha v Durynsku.\n\nVesnice Schwarzwald leží pod hradem Schwarzwald (\"Swarcwalde castrum\") také známým jako Käfernburg. Ves leží v Durynském lese. První písemná zmínka o osadě jménem \"Waldsazi\" pochází již z roku 930. Vesnice sdílí historii vlastnictví s hradem Käfernburg, který byl za třicetileté války zničen. Ve 14. století se ve vsi nacházelo pět pil. Roku 1535 byla vesnice sídlem správní jednotky Amt Schwarzwald, která čítala osm osad. Roku 1642 bylo sídlo přeneseno do Zella-Mehlis. 1. července 1950 byl Schwarzwald přičleněn k obci Stutzhaus. Od 1. března 1951 tato obec nese název \"Luisenthal\". Podstatná část území okolo vesnice byla zatopena po dostavbě přehradní nádrže Ohra.\n"}
{"id": "1359482", "url": "https://cs.wikipedia.org/wiki?curid=1359482", "title": "Cramer", "text": "Cramer\n\nPříjmení Cramer nese více osobností:\n\n"}
{"id": "1359485", "url": "https://cs.wikipedia.org/wiki?curid=1359485", "title": "Pierson", "text": "Pierson\n\nPříjmení Pierson nese více různých osobností:\n\n"}
{"id": "1359488", "url": "https://cs.wikipedia.org/wiki?curid=1359488", "title": "Woodruff", "text": "Woodruff\n\nPříjmení Woodruff nese více různých osobností:\n\n"}
{"id": "1359490", "url": "https://cs.wikipedia.org/wiki?curid=1359490", "title": "McCabe", "text": "McCabe\n\nPříjmení McCabe nese více různých osobností:\n\n"}
{"id": "1359495", "url": "https://cs.wikipedia.org/wiki?curid=1359495", "title": "McDermott", "text": "McDermott\n\nPříjmení McDermott nese více různých osobností:\n\n"}
{"id": "1359499", "url": "https://cs.wikipedia.org/wiki?curid=1359499", "title": "Bergeron", "text": "Bergeron\n\nPříjmení Bergeron nese více různých osobností:\n\n"}
{"id": "1359501", "url": "https://cs.wikipedia.org/wiki?curid=1359501", "title": "Downey", "text": "Downey\n\nPříjmení Downey nese více různých osobností:\n\n"}
{"id": "1359502", "url": "https://cs.wikipedia.org/wiki?curid=1359502", "title": "Cartwright", "text": "Cartwright\n\nPříjmení Cartwright nese více různých osobností:\n\n"}
{"id": "1359505", "url": "https://cs.wikipedia.org/wiki?curid=1359505", "title": "Tapia", "text": "Tapia\n\nPříjmení Tapia nese více různých osobností:\n\n"}
{"id": "1359507", "url": "https://cs.wikipedia.org/wiki?curid=1359507", "title": "Norwood", "text": "Norwood\n\nPříjmení Norwood nese více různých osobností:\n\n"}
{"id": "1359510", "url": "https://cs.wikipedia.org/wiki?curid=1359510", "title": "Dana Pe'er", "text": "Dana Pe'er\n\nDana Pe'er (* 1971) je docentkou na katedře biologických věd na Kolumbijské univerzitě a je považována za jednoho z vůdčích výzkumníků biologických výpočetních systémů. Pe'erové výzkum se zabývá porozumění organizaci, funkci a vývoji molekulárních sítí, především jejich genetických odvhylek a způsobu, jakým způsobují rakovinu.\n\nPe'er získala svůj bakalářský titul z matematiky v roce 1995, magisterský titul v roce 1999 a PhD v oboru počítačové vědy v roce 2003, všechny na Hebrejské univerzitě v Jeruzalémě. Ve své disertační práci využila strojového učení a Bayesovské síťě k automatickému určení regulačních vztahů mezi geny, s využitím genomických dat.\n\nPozději se stala výzkumnicí na katedře genetiky na Harvard Medical School, kde se zabývala tím, jak se mezi jednotlivci liší genetické odchylky svými regulárními sítěmi, což se následně projeví v různorodosti fenotypů.\n"}
{"id": "1359518", "url": "https://cs.wikipedia.org/wiki?curid=1359518", "title": "Josef Pehr (architekt)", "text": "Josef Pehr (architekt)\n\nJosef Pehr (26. ledna 1909, Hředle u Rakovníka – ?) byl český interiérový architekt a průmyslový výtvarník. Vystudoval Ústřední školu bytového průmyslu a Pedagogickou akademii. Věnoval se především interiérové tvorbě.\n\n\n\n"}
{"id": "1359519", "url": "https://cs.wikipedia.org/wiki?curid=1359519", "title": "The Shadow Theory", "text": "The Shadow Theory\n\n\n\n\n"}
{"id": "1359521", "url": "https://cs.wikipedia.org/wiki?curid=1359521", "title": "Létavka červenohřbetá", "text": "Létavka červenohřbetá\n\nLétavka červenohřbetá (\"Boophis rappiodes\") je žába náležící do čeledi mantelovití (Mantellidae) a rodu \"Boophis\". Popsal ji Ernst Ahl v roce 1928 a řadí se do skupiny druhů \"Boophis rappiodes\" s nejasnou systematikou. Vyskytuje se pouze v ostrovním státě Madagaskar, kde obývá jeho středo− až jihovýchod. K životu preferuje okraje zdejších pralesů s pomalu tekoucími vodními toky. Nejnižší nadmořská výška, ve které žije, činí 300 metrů, nejvyšší 900 metrů.\n\nSamice této elegantní žáby jsou větší nežli samci, dosahují velikosti mezi 3 až 3,4 cm, zatímco samci měří maximálně 2,5 cm. Obě pohlaví se rozlišují také zbarvením, samice jsou barevnější. Zbarvení hladké kůže tohoto druhu je zelené a přes tělo se táhne žlutý pruh, doplněno je o rezavé skvrnky. Mezi jednotlivými barevnými varietami však existují geografické rozdíly. Na končetinách se vyvinula blána, prsty jsou vybaveny disky pomocí kterých je schopna šplhat. Létavku červenohřbetou lze zaměnit s jinými druhy, například s mantelovitou druhu \"Boophis bottae\", podobá se však i létavce malachitové (\"Boophis luteus\") a létavce zelenočervené (\"Boophis viridis\").\n\nSamci létavek si brání své teritorium kvákáním z vegetace. Létavka červenohřbetá se ozývá dvojitým zakvákáním o frekvenci 2,5 až 3,5 kHz. Tento zvukový projev trvá 65 až 80 ms. Samci, kteří lákají samice, pak využívají i jiný vokální repertoár. Rozmnožování probíhá možná ve vodě, jeden pářící se pár byl objeven během listopadu, samice s vejci ještě v březnu. Při rozmnožování se samec drží samici za podpaží a probíhá u nich amplexus, známá poloha při reprodukci žab. Samičky kladou snůšku o několika stech vajíčkách na břehy potoků. Vylíhnou se z nich černí žlutě skvrnití pulci s bočně umístěnýma očima a drobnými ústy.\n\nMezinárodní svaz ochrany přírody hodnotí tento druh jako málo dotčený taxon, i tak ale některé hrozby existují. Populace možná klesá v důsledku ztráty přirozeného prostředí v domovině těchto žab. U některých druhů z rodu byla zaznamenána plíseň \"Batrachochytrium dendrobatidis\", která napadá kůži žab, zabraňuje jim tak dýchání a vyvolává smrtelné onemocnění chytridiomykózu.\n\n"}
{"id": "1359524", "url": "https://cs.wikipedia.org/wiki?curid=1359524", "title": "Henry Luce", "text": "Henry Luce\n\nHenry Robinson Luce (3. dubna 1898 Dengzhou, Jen-tchaj – 28. února 1967 Phoenix) byl americký magazínový magnát. Založil a řídil několik známých magazínů: Life, Time, Fortune a Sports Illustrated. Ve své době byl považován za nejvlivnějšího občana Spojených států. \n\nNarodil se v městské prefektuře Jen-tchaj v Číně, presbyteriánskému misionáři. V Číně chodil do různých škol. V patnácti letech se přestěhoval do Spojených států amerických. S budoucí manželkou Lilou Hotz se poprvé setkal v roce 1919 během studií na Yaleově univerzitě. Manželi se stali v roce 1923 a měli dvě děti, které se jmenovaly Peter Paul a Henry Luce III. V roce 1935 se oženil podruhé, a to s Clare Boothe Luce. Zemřel v roce 1967 v americkém Phoenixu.\n\nPrvní magazín založil v roce 1923 a jmenoval se Time. V roce 1930 založil magazín Fortune. V roce 1936 zakoupil magazín Life a znovu spustil týdenní tisk tohoto fotomagazínu. V roce 1952 spustil magazín House & Home a o dva roky později spustil Sports Illustrated. \n\n \n"}
{"id": "1359525", "url": "https://cs.wikipedia.org/wiki?curid=1359525", "title": "Žralok útočí 3: Lidožrout", "text": "Žralok útočí 3: Lidožrout\n\nŽralok útočí 3: Lidožrout (též Lidožrout, v anglickém originále Shark Attack 3: Megalodon) je americký filmový thriller z roku 2002 režiséra David Worthe. V hlavních rolích se představili John Barrowman jako Ben Carpenter a Jenny McShane jako Cataline Stoneová. Jedná se o druhé pokračování filmu \"Žralok útočí\" z roku 1999. Film pojednává o pátrání po obřím prehistorickém žralokovi, megalodonovi, který se objevil v moři a který ohrožuje lidi.\n\nFilm byl v USA vydán na DVD dne 26. listopadu 2002.\n\n"}
{"id": "1359529", "url": "https://cs.wikipedia.org/wiki?curid=1359529", "title": "Pehr", "text": "Pehr\n\nPříjmení Pehr nese více různých osobností:\n\n"}
{"id": "1359530", "url": "https://cs.wikipedia.org/wiki?curid=1359530", "title": "Greenwood", "text": "Greenwood\n\nPříjmení Greenwood nese více různých osobností:\n\n"}
{"id": "1359531", "url": "https://cs.wikipedia.org/wiki?curid=1359531", "title": "Espinosa", "text": "Espinosa\n\nPříjmení Espinosa nese více různých osobností:\n\n"}
{"id": "1359532", "url": "https://cs.wikipedia.org/wiki?curid=1359532", "title": "Burrell", "text": "Burrell\n\nPříjmení Burrell nese více různých osobností:\n\n"}
{"id": "1359533", "url": "https://cs.wikipedia.org/wiki?curid=1359533", "title": "Tomlinson", "text": "Tomlinson\n\nPříjmení Tomlinson nese více různých osobností:\n\n"}
{"id": "1359534", "url": "https://cs.wikipedia.org/wiki?curid=1359534", "title": "Billings (rozcestník)", "text": "Billings (rozcestník)\n\nBillings může být:\n\n\n"}
{"id": "1359535", "url": "https://cs.wikipedia.org/wiki?curid=1359535", "title": "Keys", "text": "Keys\n\nPříjmení Keys nese více různých osobností:\n\n"}
{"id": "1359536", "url": "https://cs.wikipedia.org/wiki?curid=1359536", "title": "Lilly", "text": "Lilly\n\nPříjmení Lilly nese více různých osobností:\n\n"}
{"id": "1359538", "url": "https://cs.wikipedia.org/wiki?curid=1359538", "title": "Albright", "text": "Albright\n\nPříjmení Albright nese více různých osobností:\n\n"}
{"id": "1359539", "url": "https://cs.wikipedia.org/wiki?curid=1359539", "title": "Connolly", "text": "Connolly\n\nConnolly může označovat\n\n\n"}
{"id": "1359541", "url": "https://cs.wikipedia.org/wiki?curid=1359541", "title": "Elizabeth Hawley", "text": "Elizabeth Hawley\n\nElizabeth Hawley (9. listopadu 1923 – 26. ledna 2018) byla americká novinářka a kronikářka himálajských expedic.\n\nNarodila se v Chicagu a studovala na Michiganské univerzitě. Později žila v New Yorku, kde pracovala pro časopis \"Fortune\". Později odjela do Káthmándú a krátce pracovala jako reportérka, později odešla zpět do USA a usadila se v San Franciscu. Po několika letech, v roce 1960, odjela zpět do Nepálu coby novinářka pracující pro magazín \"Time\". Od té doby v zemi žila až do své smrti. Později začala pracovat pro agenturu Reuters, zabývala se horolezeckými články. Sama se horolezectví nikdy nevěnovala. Byla zakladatelkou internetové databáze, která dokumentovala himálajské horolezectví. Francouzský horolezec François Damilano po ní pojmenoval horu Peak Hawley (6182 m n. m.), která leží v oblasti Dhaulágirí. V roce 2005 o ní Bernadette McDonald napsala knihu \"I'll Call You in Kathmandu\". Zemřela v Káthmándú ve věku 94 let.\n\n"}
{"id": "1359543", "url": "https://cs.wikipedia.org/wiki?curid=1359543", "title": "Simons", "text": "Simons\n\nPříjmení Simons nese více různých osobností:\n\n"}
{"id": "1359547", "url": "https://cs.wikipedia.org/wiki?curid=1359547", "title": "Holbrook", "text": "Holbrook\n\nHolbrook může být:\n\n\n"}
{"id": "1359548", "url": "https://cs.wikipedia.org/wiki?curid=1359548", "title": "Doss", "text": "Doss\n\nPříjmení Doss nese více různých osobností:\n\n"}
{"id": "1359551", "url": "https://cs.wikipedia.org/wiki?curid=1359551", "title": "Mariánský sloup (Poděbrady)", "text": "Mariánský sloup (Poděbrady)\n\nMariánský sloup na Jiřího náměstí v Poděbradech je pískovcový rokokový mariánský sloup se sochou Neposkvrněné Panny Marie (latinsky \"Immaculaty\") a čtyřmi sochami světců na podstavci kolem sloupu. Pochází z roku 1765. Sousoší je od roku 1965 chráněno jako kulturní památka.\n\nNa počátku 30. let 18. století poděbradská městská rada odsouhlasila náhradu zchátralé sochy Panny Marie, stojící odedávna na rynku, novým sousoším. Město však na stavbu nemělo peníze. První model sochy vytvořil poděbradský sochař a řezbář Václav Bergman. Děkan Antonín Gottfried Mollinari však nebyl spokojen, a proto další model vytvořil řezbář z Kostelce nad Černými lesy. Dlouho se však nic nedělo.\n\nZájem o novou sochu opět ožil až za morové epidemie roku 1762. Mor město zachvátil už v letech 1712–1714 a 1747–1749. Obyvatelé města chtěli stavbou nové sochy napomoci tomu, aby epidemie město tentokrát ušetřila. V letech 1762–1765 pomocí sbírky shromáždili potřebné finanční prostředky. Na rynek bylo sousoší umístěno roku 1765. Dle Hrabětové je autorství sousoší připisováno místnímu sochaři Josefu Bergmannovi (1713–1789). Naopak dle Šmilauerové není tvůrce konečné podoby sousoší s jistotou znám, neboť se nedochovaly příslušné městské knihy.\n\nPrvní větší oprava proběhla roku 1837. V 19. století byl sloup nakolik poškozen zatékáním dešťové vody, že mu hrozilo zřícení. Roku 1896 bylo sousoší opraveno akademickým sochařem A. Horákem. Tehdy k němu byl vyroben železný plůtek navržený sochařem Bohuslavem Schnirchem (později odstraněn). Oprava byla financována sbírkou.\n\nSloup má bohatě členěný podstavec na několikastupňovém soklu, ozdobený rokokovými ornamenty. V jeho rozích stojí sochy svatého Václava, svatého Vojtěcha, svatého Floriána a svatého Prokopa. Původně bylo složení soch jiné, protože do roku 1837 se na místě sv. Václava nacházela docha svatého Gotharda. Uprostřed podstavce je hranolový postament, který přechází ve štíhlý sloup s korintskou hlavicí a sochou Panny Marie. V minulosti se o svátcích všech uvedených světců ke sloupu konala procesí.\n"}
{"id": "1359553", "url": "https://cs.wikipedia.org/wiki?curid=1359553", "title": "Metcalf", "text": "Metcalf\n\nPříjmení Metcalf nese více různých osobností:\n\n"}
{"id": "1359555", "url": "https://cs.wikipedia.org/wiki?curid=1359555", "title": "Obereignerova vila", "text": "Obereignerova vila\n\nObereignerova vila je novorenesančně-secesní budova vzniklá přestavbou barokní stodoly v Poděbradech. Postavena byla podle návrhu architekta Josefa Fanty. Nachází se v centru města v Havlíčkově ulici. Vila je, včetně zahrady a oplocení, chráněna jako kulturní památka.\n\nStavitelem vily byl poděbradský rodák, geometr Vojtěch Obereigner (jeho otec Josef Obereigner byl prvním purkmistrem Poděbrad), mimo jiné spoluautor prvního regulačního plánu města. Ten se po studiích rozhodl, že si v místě stodoly na zděděné poděbradské usedlosti postaví dům. Obereigner o vypracování projektu požádal svého spolužáka z techniky Josefa Fantu, který jej přesvědčil, aby na bydlení přestavěl onu barokní stodolu. První výkresy Fanta vytvořil kolem roku 1880. Z několika návrhů vybral ten skromnější, ale vyváženější a respektující proporce původní stavby. Ten navrhl stavbu v duchu tehdy módní severské novorenesance. Vila byla dokončena roku 1898. Výrazná stavba byla kritizována konzervativně založenými občany města, takže Vojtěch Obereigner nechal do průčelí dodatečně vsadit nápis \"Komu se nelíbí za moje na mým, ať sobě vystaví lépěji na svým\".\n\nZa první republiky měla v domě svůj ateliér a dílnu dcera Vojtěcha Obereignera, malířka Milada Žáčková-Obereignerová (užívala pseudonym V. Rašík). Ve vile ji tehdy často navštěvovali umělci, herci a spisovatelé. Za komunistického režimu byl rodina nucena část vily pronajímat. Vila také byla různě upravována. Zůstala v majetku potomků rodiny Obereignerů, kteří ji v 21. století citlivě zrekonstruovali.\n\nBudova má ponecháno odhalené opukové zdivo. Má střechu z glazovaných prejzů, honosně vyhlížející stupňovité štíty, tři vikýře a ozdobné pískovcové plastiky. V přízemí jsou půlkruhově zaklenutá okna s cihlovým ostěním. V přízemí vlevo od vchodu byla Obereignerova kancelář a vpravo obytné místnosti (jídelna, kuchyň a ložnice s hostinským pokojem). Na půdě nad kanceláří byla obytná místnost a tři jednoduché pokojíky pro letní pobyty hostů.\n\nBohatá je její výzdoba, vytvořená místními umělci - sochařem Milanem Havlíčkem a uměleckým kovářem Janem Marešem. Do opukových zdí byly vsazeny pískovcové reliéfy s různými motivy a glosami vycházejícími z rodinných tradic. Podobné glosy byly na konci 19. století na fasádách domů často užívány (např. Antonín Wiehl a Jan Koula). Například Madona, Sv. Prokop, Jan Hus, lev s trnovou korunou (symbol rakouského útlaku Čechů), nebo medailony s vyobrazením předků stavitelovy manželky Marie Obereignerové (roz. Pokorné).\n\nDům se zahradou je zčásti obklopen zdí a zčásti plotem, tvořeným kamennou podezdívkou s cihlovými sloupky a ozdobnými kovanými mřížemi.\n\n"}
{"id": "1359556", "url": "https://cs.wikipedia.org/wiki?curid=1359556", "title": "Gustafson", "text": "Gustafson\n\nPříjmení Gustafson nese více různých osobností:\n\n"}
{"id": "1359557", "url": "https://cs.wikipedia.org/wiki?curid=1359557", "title": "Palacios", "text": "Palacios\n\nPříjmení Palacios nese více různých osobností:\n\n"}
{"id": "1359558", "url": "https://cs.wikipedia.org/wiki?curid=1359558", "title": "Stará radnice (Poděbrady)", "text": "Stará radnice (Poděbrady)\n\nStará radnice v Poděbradech je původně renesanční měšťanský dům ze 16. století, který byl v 18. století upraven na radnici. Jako radnice sloužil v letech 1775–1930. Od roku 1945 je sídlem městské knihovny. Nachází se v centru města na Jiřího náměstí. Budova je od roku 1987 chráněna jako kulturní památka.\n\nPoděbradská stará radnice vznikla přestavbou renesančního měšťanského domu ze 16. století. Z této původní stavby se dochoval průjezd s valenou klenbou s lunetami a ostatní klenuté prostory v přízemí (hluboké částečně zatopené sklepy jsou ještě starší). Město dům koupilo roku 1775 od vdovy po zámeckém purkrabím Holfeldovi. Nechalo jej přitom upravit v pozdně barokním slohu. Úpravy prováděl zednický mistr Matěj Kalous.\n\nRoku 1792 se v domě narodil literát František Turinský. Roku 1814 byla budova doplněna o věž s cibulovou střechou a hodinami. Roku 1882 byla nad vchodem umístěna pamětní deska Františka Turinského od sochaře Bohuslava Schnircha. Roku 1910 byla budova ve své levé části výrazně rozšířena o patrovou přístavbu se zasedací síní. Byla tak zastavěna proluka mezi budovami radnice a Záložny. Roku 1915 byla v průčelí odhalena pamětní deska připomínající Jana Husa. Roku 1928 byly po stranách vchodu umístěny dvě pamětní desky se jmény 101 poděbradských občanů, kteří padli v bojích první světové války. Roku 1930 byla radnice přemístěna do bývalého Okresního domu (tzv. Nová radnice).\n\nRoku 1945 se stará radnice stala sídlem místní knihovny. Roku 1956 byla budova výrazně upravena pro knihovnické využití.\n\nV letech 2015–2016 proběhla rekonstrukce knihovny s celkovými náklady 28,3 milionů korun. Mimo jiné byla půda ve druhém patře přeměněna v dětské oddělení, ve dvoře vznikla venkovní čítárna a zpřístupněny byly též renesanční sklepy.\n"}
{"id": "1359560", "url": "https://cs.wikipedia.org/wiki?curid=1359560", "title": "Socha svatého Jana Nepomuckého (Poděbrady)", "text": "Socha svatého Jana Nepomuckého (Poděbrady)\n\nSocha sv. Jana Nepomuckého je barokní pískovcová socha umístěná roku 1761 poblíž pražského mostu v Poděbradech na levém břehu Labe. Socha je od roku 1965 chráněna jako kulturní památka.\n\nVýrobu sochy svatého Jana Nepomuckého objednal roku 1761 poděbradský měšťan a koželuh Jan Sichrovský. Učinil tak v souvislosti s 25. výročím jeho svatořečení. Autorství barokní plastiky je připisováno místnímu sochaři Josefu Bergmannovi. Plastika je umístěna vedle pražského mostu přes řeku Labe, což symbolizuje svržení Jana Nepomuckého do řeky.\n\nSocha byla roku 1965 kvůli špatnému stavu a několikerému poškození vandaly nahrazena kopií (tzv. výduskem). Roku 2011 byla originální socha restaurována akademickým sochařem Janem Kracíkem a umístěna do prostor poděbradské Nové radnice. Týž autor dále vytvořil kopii sochy z božanovského pískovce, která byla umístěna na původní místo a roku 2011 vysvěcena. Kopie sochy z roku 1965 byla naopak přesunuta do Turistického informačního centra na Jiřího náměstí.\n\nSocha byla zhotovena z nepříliš kvalitního tzv. mušličkového pískovce. Je v mírně nadživotní velikosti. Světec stojí na bohatě zdobeném podstavci s reliéfem svržení sv. Jana Nepomuckého z mostu. Po boku má andílka přidržujícího kartuš s Palladiem země české, v ruce drží jazyk a u nohou má položený biret.\n"}
{"id": "1359561", "url": "https://cs.wikipedia.org/wiki?curid=1359561", "title": "Bragg", "text": "Bragg\n\nPříjmení Bragg nese více různých osobností:\n\n"}
{"id": "1359562", "url": "https://cs.wikipedia.org/wiki?curid=1359562", "title": "Komenského studna (Poděbrady)", "text": "Komenského studna (Poděbrady)\n\nKomenského studna je studna vybudovaná v Poděbradech v místě historického železitého pramene, který už roku 1624 zmiňoval Jan Amos Komenský. Nadzemní část studny je novodobá. Studna je od roku 1965 chráněna jako kulturní památka.\n\nNa Zámostí v Poděbradech v minulosti vyvěral silný pramen železité vody. Jan Amos Komenský se o pramenu zmínil ve své roku 1624 vydané knize \"O těžkých protivenstvích církve české\". Objevení pramene načervenalé vody vedlo ke vzniku pověsti o na povrch vyvěrající krvy popravených kutnohorských havířů a k pramenu začaly být konány poutě.\n\nŽelezitá voda byla považována za léčivou, byla distribuována po okolí a roku 1722 na místě vznikly malé železité lázně, tvořené dřevěnou budovou s jednou vanou. Tu roku 1832 nahradil zděný domek se třemi vanami a místností pro ohřívání vody. Roku 1881 pak byla dokončena větší lázeňská budova se šesti vanami a dalším vybavením, zájem o železité lázně však upadal a později zanikly.\n\nSamotný pramen nechala poděbradská měšťanka Anna Miller roku 1822 opatřit pískovcovou skruží s iniciály A. M. a letopočtem 1624. Roku 1942 byla překryta ozdobnou mříží s nosičem kladky. Studna má hloubku tři až čtyři metry a průměr 150 centimetrů. Skruž má v horní části obrubu a je obložena opracovanými kameny.\n\n"}
{"id": "1359563", "url": "https://cs.wikipedia.org/wiki?curid=1359563", "title": "Sloup se sochou Panny Marie Svatohorské (Poděbrady)", "text": "Sloup se sochou Panny Marie Svatohorské (Poděbrady)\n\nSloup Panny Marie Svatohorské (jinak též Mariánský sloup) je barokní pískovcová socha umístěná roku 1758 poblíž Havířského kostela v Poděbradech. Byla zhotovena na památku ušetření města před pruským vojskem. Socha je od roku 1965 chráněna jako kulturní památka.\n\nPo porážce v bitvě u Kolína v červnu 1757 se pruská vojska stahovala z Čech. V Poděbradech měla malou posádku a sklady střelniva, jejichž zapálení, které by město mohlo zničit, se obyvatelé velmi obávali. Vše dobře dopadlo a hejtman poděbradského panství Ignát Opelt nechal jako poděkování na své náklady při cestě do Havířského kostelíka postavit sochu Panny Marie. Socha byla dokončena roku 1758.\n\nV pozdějších letech byl sloup několikrát vyvrácen povodněmi. Poprvé se to stalo již roku 1775. Roku 1890 sloup prošel větší opravou, v rámci které byla socha pootočena čelem k městu a pozlacena. Roku 1968 byl sloup povalen otáčejícím se popelářským vozem. Sloup byl uložen do areálu technických služeb, na místě zůstal jen podstavec. Socha se ztratila.\n\nSloup se sochou byly obnoveny až o 45 let později při revitalizaci celého prostoru. Akademický sochař Jan Kracík podle fotografií zhotovil kopii sloupu se sochou Panny Marie. Obnovený mariánský sloup byl vysvěcen v listopadu 2013.\n\nSocha Panny Marie Svatohorské s dítětem je zhotovena v podživotní velikosti. Je umístěna na jednoduchém dvoudílném hranolovém podstavci zakončeném profilovanou římsou, na kterém je umístěn vysoký štíhlý sloup s ozdobnou hlavicí. Na podstavci je vyryt latinský nápis připomínající ohrožení města v roce 1757. Text nápisu zní: \"Podivuhodně čti, zde Prušák rozbiv tábor, nám neuškodil a statky neohrozil. MDCCLXVII\". Na druhé straně byl vyryt český nápis připomínající obnovu sloupu.\n"}
{"id": "1359564", "url": "https://cs.wikipedia.org/wiki?curid=1359564", "title": "Tompkins", "text": "Tompkins\n\nTompkins může být:\n\n"}
{"id": "1359565", "url": "https://cs.wikipedia.org/wiki?curid=1359565", "title": "Vila Kouřimka", "text": "Vila Kouřimka\n\nVila Kouřimka je secesní vila postavená v Poděbradech podle návrhu architekta Josefa Fanty. Nachází se v ulici Pionýrů a na nároží lázeňského parku. Vila je od roku 2000 chráněna jako kulturní památka České republiky. Dle památkového katalogu Národního památkového ústavu vila patří mezi Fantova nejvýznamnější díla.\n\nZaložení poděbradských lázní v roce 1908 podnítilo stavbu nových vil a penzionů s pokoji pro lázeňské hosty (prvním byla Vondrovicova Chodská vila na Riegrově náměstí). Jeden z takových penzionů nechala vystavět Františka Geisselreiterová podle návrhu architekta Josefa Fanty. Ten už dříve navrhl vilu pro jejího švagra Vojtěcha Obereignera. Fanta vilu navrhl roku 1910, stavbu provedla v letech 1913–1915 místní stavitelská firma Josefa Kocha. Dům nejprve nesl jméno Charitas a později Kouřimka podle rodiště manžela stavitelky, ředitele Geiselreitera.\n\nRomanticky vyhlížející vila je podobně jako v případě Obereignerovy vily inspirována severským stylem, ve svém výrazu je však uměřenější. Je vystavěna z neomítnutého opukového zdiva, zkombinovaného se zdivem z červených cihel a dekorativními pískovcovými články. Oproti starší Obereignerově vile postrádá plastický dekor a sochařskou výzdobu. Hlavní obytné průčelí směřuje do lázeňského parku. Dominuje mu převýšený rizalit s půlkruhovým arkýřem v prvním patře. Budova má vysoké stupňovité štíty. Uvnitř se nacházelo 14 zařízených pokojů pro hosty penzionu.\n\nVe vile se natáčel seriál \"Ordinace v růžové zahradě\".\n"}
{"id": "1359566", "url": "https://cs.wikipedia.org/wiki?curid=1359566", "title": "Vodojem (Poděbrady)", "text": "Vodojem (Poděbrady)\n\nVodojem v Poděbradech je funkcionalistická stavba postavená v letech 1929–1930 podle návrhu architekta Františka Jandy. Nachází se na východním okraji města v sadech S. K. Neumanna. Tato technická stavba je od roku 2010 chráněna jako kulturní památka České republiky.\n\nVodojem byl postaven v letech 1929–1930 v rámci budování nové vodovodní sítě. Stavbu financovalo město Poděbrady. Zatímco projekt vodovodu a vodárny vytvořil roku 1922 Jan Vladimír Hráský, samotnou vodárenskou věž navrhl architekt František Janda.\n\nVěžový vodojem má průměr 10 metrů a výšku 45 metrů. Ve spodní části je rozšířen o kruhovou krytou kolonádu. Nádrž vodojemu o obsahu 470 m vody je umístěna ve výšce 30 metrů. Ve spodní části se nachází odželezovací stanice s podzemním vodojemem a strojovna.\n"}
{"id": "1359567", "url": "https://cs.wikipedia.org/wiki?curid=1359567", "title": "Špitál (Poděbrady)", "text": "Špitál (Poděbrady)\n\nŠpitál Kunhuta je barokní špitál postavený v 18. století v Poděbradech na místě staršího špitálu, založeného Kunhutou ze Šternberka. Proto se mu říká Kunhuta. Nachází se v historickém centru města v ulici Na Dláždění. Budova je od roku 1965 chráněna jako kulturní památka.\n\nKunhuta ze Šternberka, manželka krále Jiřího z Poděbrad, se v polovině 15. století zasloužila o stavbu poděbradské školy a špitálu. Špitál byl založen roku 1444. Jednalo se o roubenou dřevěnou stavbou s velkou světnicí, čtyřmi malými místnostmi a chodbou s dřevěnými sloupy. Jeho kapacita byla 4-10 nemocných. V 18. století byl špitál přestavěn na přízemní kamennou stavbu s vysokým barokním štítem a dvěma okny v průčelí. Středověkou dispozici si dům zachoval.\n\nDo 20. let 20. století budova sloužila jako chudobinec. Kvůli značné zchátralosti ji hrozila demolice. O její záchranu se zasadil historik umění Vojtěch Birnbaum. Opravená budova byla roku 1943 předána Poděbradskému muzeu jako depozitář a v jeho vlastnictví už zůstala. Na konci 20. století budova prošla rekonstrukcí a od té doby slouží nejen jako depozitář, ale i k příležitostným výstavám.\n"}
{"id": "1359568", "url": "https://cs.wikipedia.org/wiki?curid=1359568", "title": "Davison", "text": "Davison\n\nPříjmení Davison nese více různých osobností:\n\n"}
{"id": "1359570", "url": "https://cs.wikipedia.org/wiki?curid=1359570", "title": "Jubilejní chrám Mistra Jana Husa", "text": "Jubilejní chrám Mistra Jana Husa\n\nJubilejní chrám Mistra Jana Husa je areál postavený ve stylu geometrické secese (moderny) a kubismu na Husově náměstí v Pečkách v letech 1914-1916 podle projektu architekta Oldřicha Lisky. Postaven byl k oslavě 500. výročí upálení Mistra Jana Husa. Tvoří jej evangelická modlitebna, přednášková Jeronýmova síň a fara. Budova (včetně ohradní zdi a brány) je od roku 1995 chráněna jako kulturní památka České republiky.\n\nJe to jediný kostel vybavený kompletním kubistickým interiérem (Betlémská kaple na Žižkově má kubistickou kazatelnu), navíc mimořádné kvality. Je považován za nejzachovalejší kubistický interiér na našem území. Je to také jediný kostel, který zároveň připomíná obě nejvýznamnější osobnosti husitské reformace - Jana Husa a Jeronýma Pražského. Kostel byl odborníkům neznámý až do roku 2005, kdy na jeho existenci upozornil kunsthistorik Miloslav Vlk.\n\nPři příležitosti 500. let od upálení Jana Husa se Pečečtí evangelíci rozhodli postavit zcela nový kostel podle projektu architekta Oldřicha Lisky. Na stavbu významně přispěli čeští krajané z USA. Základní kámen byl položen 16. května 1914, stavbu však zásadně zpomalilo vypuknutí první světové války a s ním spojené odvody. Kostel byl dokončen 16. května roku 1916. Vysvěcen byl 16. května 1918. Interiér kostela obsahuje řadu kubistických prvků: vitráže, polygonální lustry, oltářní stůl, lavice, dekor podlahy, nebo varhany.\n\n\n"}
{"id": "1359572", "url": "https://cs.wikipedia.org/wiki?curid=1359572", "title": "Epps", "text": "Epps\n\nPříjmení Epps nese více různých osobností:\n\n"}
{"id": "1359574", "url": "https://cs.wikipedia.org/wiki?curid=1359574", "title": "Cihlářství", "text": "Cihlářství\n\nCihlářství je původem starověké řemeslo. Hlináci těžili a připravovali speciální cihlářskou hlínu, cihláři z ní v cihelně vyráběli cihly a zedníci z nich stavěli domy, chrámy či hradby. V dnešní době se cihly vyrábí průmyslově.\n\n\nCihelny stávaly v Praze za hradbami města, například v místě dnešního Národního divadla, kromě výroby cihel se v nich připravovalo i vápno. V první polovině 14. století stálo tisíc cihel zdících 24 grošů. V 15. století už byly cihelny také u obvodních městských zdí, vyráběly se „cihly zdící, krycí a dlažicí“. Cihelny byly v Čechách obecní i soukromé, výrobu řídil mistr cihlář se svými tovaryši a pomocníky. Při středověkých klášterech byla cihelna někdy spojena s hrnčířskou dílnou a vyráběla střešní krytinu, cihelné tvarovky, kamnové kachle, roury i podlahové dlaždice, například benediktini v Ostrově u Davle.\n\nV 16. století se vyráběly „cihly žlebové, hákové, jeptiškové, zdicí, sklepové a dlážky“. Cihelny byly převážně obecní, majitelům větších usedlostí však nikdo nezabránil ve zbudování vlastní cihelny. Menší sedláci mohli využít k vedlejšímu užitku na výrobu cihel spodní vrstvy své orné půdy. Výnos z cihelen nebyl stejný ani spolehlivý. Nejvíc soukromých cihelen bylo v Praze a jejím okolí. Mistři cihláři byli nájemní řemeslníci, kteří uzavírali smlouvy s majiteli cihelných hutí, k vlastnímu užitku si nechávali část svých výrobků. Do měšťanství byli za celé století přijati dva cihlářští mistři na Starém městě a čtyři na Novém městě.\n\nPoužívaly se na vyzdívání prsou kleneb, které měly žebroví z kamene nebo cihel; na výplňové zdivo; k budování velkých monumentálních staveb a běžného domovního zdiva; často tvořily plášť pro vnitřní litou vyzdívku. Cihly se tvořily ve formách či „kadlubech“ a pálily v peci. Nejvíce pálené „kabřince“, nepálené - sušené „pácy, vepřovice, cihly egyptské“.\n\nOd renesance se vyráběly také celé terakotové prefabrikované architektonické části, keramická ostění oken a dveří, někdy bohatě zdobená reliéfem s ornamenty či figurálními motivy. Tvarovky Vyhlášená byla například pernštejnská cihelna v Pardubicích, která ve 2. čtvrtině 16. století dodávala tvarovky jak na pernštejnský zámek a paláce, tak do měšťanských domů.\n\nV baroku byly cihly nápadně ploché, s výškou 5 cm. V 18. století se již užívají cihlářské lisy a roštové pece namísto milířů. Koncem 18. století je v Německu navržený normalizovaný rozměr 11 x 5,25 x 2,5 palce, v Čechách 6,5 x 14 x 29 cm téměř jako dnes.\n\nCihly mají odlišné (horší) tepelné vlastnosti než kámen, používaly se tedy pro stavbu pecí (drží teplo uvnitř) a ke stavbě velkých budov (v zimě lépe uchovají teplo, v létě chladily místnosti a teplo z venku jimi pronikalo hůř). Cihly také snáz propouští vláhu než kámen.\n\nCihly se vyráběly z bezvápenné hlíny a písku. Hlína měla být jílovitá, mastná, do které se rozděláním s vodou daly otisknout ruce. Nesměla obsahovat mnoho písku a žádný vápenitý. Kamení, kořínky a další rostlinné části se z cihlářské hlíny oddělovaly prohazováním tlučené hlíny přes prohazovačku nebo prosíváním, u vlhké hlíny hnětením a šlapáním. Hlína se těžila v zimě, rovnala se do řad proti západnímu větru v profilu aby mohla promrzat, na jaře se propracovala. Požadovaná hlína byla čistá, plastická a neproměnlivá v ohni, po vypálení červená nebo žlutá. Formy byly pod víkem o 0,5 palce vyšší, protože hlína se při vypálení smrštila\n\n\n\n\n\n\n"}
{"id": "1359575", "url": "https://cs.wikipedia.org/wiki?curid=1359575", "title": "Cope", "text": "Cope\n\nPříjmení Cope nese více různých osobností:\n\n"}
{"id": "1359576", "url": "https://cs.wikipedia.org/wiki?curid=1359576", "title": "Butcher", "text": "Butcher\n\nPříjmení Butcher nese více různých osobností:\n\n"}
{"id": "1359577", "url": "https://cs.wikipedia.org/wiki?curid=1359577", "title": "Miloslav Berka", "text": "Miloslav Berka\n\nMiloslav Berka (23. srpna 1892, Praha - 26. září 1942, Hohenasperg, Ludwigsburg, Nacistické Německo) byl příslušník československých legií v Rusku, československý voják (plukovník pěchoty) a příslušník ilegální odbojové (protinacistické) organizace Obrana národa. V odboji měl funkci velitele II. kraje (jihovýchod) Oblastního velitelství Obrany národa Velká Praha. Byl umučen v káznici Hohenasperg u Ludwigsburgu.\n\nMiloslav Berka se narodil v Praze - Nuslích v rodině Marie Berkové (rozené Šmídové) a Františka Berky (* 27. listopadu 1863). Dne 16. února 1896 se rodina Berkových rozrostla o dalšího syna - Tomáše Berku. Otec v té době pracoval u Císařsko-královské státní dráhy jako vlakový průvodčí, ale původně byl lovčím u hraběte Czernina. Po absolvování základní školy pokračoval Miloslav Berka ve studiu na vyšším českém státní gymnázium na Královských Vinohradech. Studium ukončil 6. června 1912 maturitní zkouškou. Po maturitě nastoupil Miloslav Berka na úřednické místo v Praze. Jeho prvním zaměstnavatelem se stal Hospodářský úřad zemědělské rady v Praze. Po vypuknutí první světové války byl odveden dne 22. října 1914 do rakousko-uherské armády.\n\nPo krátkém vojenském výcviku odjel Miloslav Berka (v hodnosti Fähnrich - ekvivalent praporčíka) jako velitel čety \"Landwehr-Infanterie-Regiment Nr. 8\" na východní bojiště. Jeho roční pobyt na ruské frontě ukončilo zajetí. Dne 8. července 1915 byl zajat u polského historického města Lublin. Krátký čas pobýval v ruském zajateckém táboře, ale již v říjnu 1915 si podal (v ukrajinském městě Borispol) přihlášku do československých legií. Do legií pak vstoupil 14. června 1916. Do důstojnického kurzu v Bělgorodě byl odvelen 1. září 1916. Tento kurz se zaměřoval na výcvik instruktorů pro předpokládanou výstavbu vojenských jednotek z řad zajatců - dobrovolníků. Po návratu z důstojnického kurzu již vystupoval v hodnosti podporučíka a pracoval ve funkci náborového emisara (pracoval v komisi, která organizovala nábory dobrovolníků mezi zajatými českými a slovenskými vojáky v ruských zajateckých táborech). Později byl převelen k 1. československému střeleckému pluku – Mistra Jana Husi. Od července 1917 působil Miloslav Berka jako správce a později (od ledna 1918) fungoval jako referent kanceláře Odbočky československé národní rady v Petrohradě. K 1. říjnu 1918 byl povýšen do hodnosti kapitána. Konec první světové války (od listopadu 1918) prožil Miloslav Berka jako ubytovatel ministra vojenství. Dnem 18. ledna 1919 byl od vojenské správy převelen k vojenské skupině vlaku generála Milana Rastislava Štefánika. V čínské Šanghaji pak (v hodnosti majora) nastoupil dne 22. května 1919 na anglickou loď Neuralia s níž se nakonec dostal zpět do vlasti.\n\nPo návratu do vlasti pracoval Miloslav Berka jako referent na Ministerstvu národní obrany (MNO) v Praze. V období od března 1920 do září 1929 (a pak ještě krátce od února 1929 do března 1930) vykonával major (později pak podplukovník) Miloslav Berka funkci velitele speciální vojenské jednotky - \"Hraničářského praporu 10\". \n\nDne 14. února 1920 uzavřel Miloslav Berka v kostele svaté Ludmily na Královských Vinohradech sňatek s Irenou Jeřábkovou (* 31. ledna 1897 v Chropyni) \n\nBěhem své vojenské kariéry působil Miloslav Berka v pražských kasárnách Jiřího z Poděbrad a později v hraničářských kasárnách ve východoslovenském Trebišově.\n\nMiloslav Berka zpočátku vyučoval taktiku v kursu pro velitele oddílů a vojskových těles, později (od února roku 1932) se věnoval jako profesor taktiky tomuto předmětu na pražské Válečné škole. Od prosince 1933 byl několik let velitelem pěšího pluku 8. Později se Miloslav Berka stal zástupcem velitele pěchotního učiliště a v této funkci setrval (v hodnosti plukovníka) až do roku 1938.\n\nV období od 15. října 1937 do 24. září 1938 velel plukovník generálního štábu československé armády Miloslav Berka 2. motorisované brigádě Konec roku 1938 (25. září 1938 - 22. října 1938) jej pak zastihl ve funkci velitele 2. motomechanisované brigády Po zřízení Protektorátu Čechy a Morava (po 15. březnu 1939) přešel plukovník Miloslav Berka pod MNO. Tady se začal připravovat k plnění pracovních úkolů směřujících k urychlené demobilizaci prvorepublikové československé armády.\n\nKoncem března 1939, několik dní po ustavení protektorátu, navštívil Miloslava Berku v jeho kanceláři na Ministerstvu národní obrany (MNO) v Praze jeho známý z pražské Válečné školy plukovník Čeněk Kudláček, který Berku seznámil s připravovanými aktivitami \"rady starších\". Ta byla reprezentována několika představiteli tehdejší bývalé armádní generality (Hugo Vojta, Josef Bílý, Sergej Vojcechovský, Sergěj Ingr, ...). Kudláček nabídl Berkovi práci v ilegální organizaci Obrana národa. O několik dní později navštívil Miloslava Berku ve stejné věci i jeho známý z ruských legií bývalý divizní generál Bedřich Homola. Miloslav Berka se jevil jako vhodný kandidát na funkci velícího důstojníka Obrany národa. Pod maskou loajálního ministerského úředníka, člena jediné tehdy povolené politické strany - Národního souručenství a člověka s přístupem k mnoha cenným informacím se mohl ukrývat odbojář se zpravodajsky hodnotným potenciálem. Miloslav Berka svoji ilegální roli přijal i s ohledem na svého bratra Tomáše Berku, který hodlal pro odboj také pracovat. Oba bratři Berkové byli pověřeni vojenskými úkoly v okolí svého bydliště.\n\nÚkolem plukovníka Miloslava Berky bylo vybudovaní ilegálních vojenských jednotek (označených jako Praha XII, XIII a XIV), které by měly být schopny aktivně podpořit připravované povstání proti okupantům. Tyto cíle se ale nelehko utajovaly před represivními orgány nacistické okupační moci. Před první vlnou zatýkání v řadách členů Obrany národa (před vánoci roku 1939) část bývalých důstojníků odešla za hranice protektorátu (mezi nimi například Čeněk Kudláček). Na vedoucích místech oslabená Obrana národa i přesto nadále vyvíjela ilegální činnost. Plukovník Miloslav Berka spolu se svým bratrem Tomášem Berkou a švagrem podplukovníkem Jaroslavem Hrabovským museli zajišťovat perosnální náhrady za zatčené členy Obrany národa. V lednu roku 1940 navštívil dosluhujícího plukovníka Miloslava Berku na MNO jeho přítel plukovník Bohumil Boček, aby provedli vyhodnocení stavu ilegální organizace.\n\nNa přelomu března 1940 a dubna 1940 se uskutečnily (v budově obchodní školy ve Vodičkově ulici poblíž Václavského náměstí) dvě důležité schůzky představitelů řídících složek pražské sekce Obrany národa.\n\nJedné z těchto schůzek se zúčastnil (vedle plukovníka Miloslava Berky) také generál Bedřich Homola, plukovník generálního štábu Josef Malý (ve funkci zpravodajského důstojníka a adjutanta Bedřicha Homoly), podplukovník Josef Balabán, plukovník Josef Churavý (jako vedoucí V. oddělení) a také bratr Miloslava Berky Tomáš Berka. Cílem tohoto setkání byla změna strategie odbojové činnosti Obrany národa a také definování, jak pokračovat dále v pracích na výstavbě nově tvořícího se komanda Velká Praha. Velení této významné složky Obrany národa se jako první ujal plukovník Jaroslav Lisý (tomu významně pomáhal právě plukovník Miloslav Berka), krátce nato pak plukovník Fafek. Po jeho smrti (asi po třech týdnech) se funkce definitivně ujal plukovník Jaroslav Konečný.)\n\nProstory pražské kavárny Daliborka, která se nacházela ve Vodičkově ulici, byly oblíbeným místem opakovaných schůzek představitelů odboje. Zde se scházeli ilegálové Berka, Jaroslav Lisý a Tomáš Plch při diskusích, jak zajistit velení a organizační strukturu skupiny Praha-Východ. Několik schůzek Miloslava Berky s jeho nadřízeným Bedřichem Homolou a Homolovým zástupcem Josefem Malým se konalo i na náměstí Wehrmachtplatz (náměstí Branné moci, dnešní Vítězné náměstí v Praze - Dejvicích)\n\nPostupem času začala být práce pro odboj pro Miloslava Berku nebezpečnější. Jeho bratr Tomáš Berka totiž unikl zatčení (v noci z 21. na 22. prosince 1939), přešel do ilegality a ukrýval se v západních Čechách, kde se podílel na činnosti Obrany národa. Počátkem ledna 1941 (2. ledna 1941) odmítl Miloslav Berka nabídku štábního kapitána Václava Morávka na odchod do zahraničí a byl tak neustále na území protektorátu v hledáčku německých policejních orgánů.\n\nSpolupráce s plukovníkem Miloslavem Berkou tak byla nebezpečná i pro podplukovníka Josefa Balabána, který byl rovněž hledán německou policií. S Balabánem se Miloslav Berka sešel nejméně pětkrát a to na Karlově náměstí v Praze. (Balabán používal krycí méno \"Ing. Pavel\".) Kromě Balabána se Miloslav Berka stýkal také s plukovníkem Otakarem Svitákem, majorem Janem Sadílkem a plukovníkem Maršalem.\n\nProstřednictvím manželky Ireny vyhledala Miloslava Berku v dubnu 1940 v jeho bytě paní Adéla Mahlerová Mahlerová přišla ve společnosti bývalého kapitána československé armády Dytricha. Záminkou návštěvy byl údajně dopis od manžela Mahlerové. Ten byl v té době internován v SSSR. Mahlerová dopis dostala prostřednictvím neznámého muže. Mahlerová i Dytrich byli s největší pravděpodobností v kontaktu se sovětskou rozvědkou. (Podle gestapa patřila Adéla Mahlerová k ilegální skupině spolupracující s ruským agentem.) V této věci byla vyslýchána i manželka Miloslava Berky Irena Berková. \n\nPlukovník Miloslav Berka byl oficiálně vrchním inspektorem ředitelství železnic v Praze, neoficiálně byl pod krycím jménem \"Hlava\" velitelem II. kraje Oblastního velitelství Obrany národa – Velká Praha. Poprvé byl gestapem zatčen 9. července 1940 v souvislosti s pátráním po jeho bratrovi Tomášovi. Do 21. srpna 1940 byl Miloslav Berka držen v zajišťovací vazbě a nejspíše pro důkazní nouzi (o jeho protistátní činnosti) byl propuštěn na svobodu. Dne 4. listopadu 1940 byl Miloslav Berka zatčen podruhé. Byl vězněn v pankrácké věznici. Obžaloba plukovníka Miloslava Berku vinila mimo jiného z porušení § 80 odst. 1, § 83 odst. 2) a 3), § 88, 89 říšského trestního zákoníku. (Všechna tato ustanovení zahrnovala trestné činy pod souhrnným názvem \"velezrada a zemězrada\".)\n\nPobyt ve vězení vyčerpával Miloslava Berku hlavně po zdravotní stránce neboť se u něj začala plně projevovat jeho plicní choroba - tuberkulóza. Zmírnit nepříjemnou chorobu se snažila hlavně Berkova manželka Irena. Ta svému manželovi do věznice zasílala společně s hygienickými potřebami a nějakým drobným ošacením tolik potřebné vitamíny a léky.\n\nPlánované slyšení v pátek 11. září 1942 v 9.00 hodin před I. senátem Volksgerichtshof nepřineslo v jeho případě žádnou změnu. Zhoršující se zdravotní stav Miloslava Berky vedl k tomu, že německý zdravotní rada Dr. Schneller nařídil dne 27. dubna 1942 převoz nemocného Miloslava Berky na infekční oddělení vězeňské nemocnice v Hohenaspergu, pobočky místní věznice Ludwigsburg. Oficiální diagnóza ze dne 4. července 1942 specifikovala jeho vážný zdravotní stav jako \"otevřenou oboustrannou plicní tuberkulózu\". Plukovník Miloslav Berka se nikdy před porotu německého lidového soudu nedostal. Zemřel na následky vyčerpání spojené s těžkou tuberkulózou ráno v 7.45 hodin dne 26. září 1942 ve vězeňské nemocnici Hohenasperg Ludwigsburg. Jeho tělo bylo zpopelněno 28. září 1942 a německé úřady tak učinily na vlastní náklady.\n\nPo druhé světové válce povýšen (in memoriam) dne 26. října 1946 do hodnosti brigádní generál.\n\n\n"}
{"id": "1359578", "url": "https://cs.wikipedia.org/wiki?curid=1359578", "title": "Stiles", "text": "Stiles\n\nPříjmení Stiles nese více různých osobností:\n\n"}
{"id": "1359579", "url": "https://cs.wikipedia.org/wiki?curid=1359579", "title": "Šuli Rand", "text": "Šuli Rand\n\nŠalom \"Šuli\" Rand (hebrejsky: שולי רנד‎) (8. února 1962 Bnej Brak) je izraelský herec, spisovatel a zpěvák. Hlásí se k ortodoxnímu judaismu a proslavil se zejména svou rolí ve filmu \"Ushpizin\", pro který napsal také scénář. \n\nNarodil se v Bnej Braku do ortodoxní židovské rodiny. Do 18 let studoval ješivu Or Etzion. Po vojenské službě navštěvoval Herecké studio Nissana Nativa v Tel Avivu a stal se hercem. Opustil striktní náboženskou praxi, ke které se vrátil až roku 1996, kdy se přestěhoval do komunity breslovských chasidů v Jeruzalémě. Po šestileté pauze se vrátil k divadlu. Účinkoval zejména v one-man shows. Bydlí na jeruzalémském předměstí s manželkou a sedmi dětmi. V roce 2004 spolu se ženou založili \"Jeruzalémské židovské divadlo\".\n"}
{"id": "1359586", "url": "https://cs.wikipedia.org/wiki?curid=1359586", "title": "Bassett", "text": "Bassett\n\nPříjmení Bassett nese více různých osobností:\n\n"}
{"id": "1359588", "url": "https://cs.wikipedia.org/wiki?curid=1359588", "title": "Purcell", "text": "Purcell\n\nPříjmení Purcell nese více různých osobností:\n\n"}
{"id": "1359589", "url": "https://cs.wikipedia.org/wiki?curid=1359589", "title": "Listenatka nocenkovitá", "text": "Listenatka nocenkovitá\n\nListenatka nocenkovitá (\"Oxybaphus nyctagineus\") je vysoká, vytrvalá, fialově kvetoucí, v české přírodě naturalizovaná rostlina. Pochází z mírné a subtropické Severní Ameriky, z jižních oblastí Kanady, téměř celých Spojených států a Mexika. Tento neofyt je jediný druh z rodu listenatka, který v Česku roste.\n\nNa území dnešní České republiky byla poprvé zaznamenána již v roce 1843, postupně zdomácněla, rozšířila se hlavně do teplých míst na jižní Moravě a je považována za plevel s potenciálem dalšího šíření. Byla také zavlečena do dalších evropských zemí, na Slovensko, Ukrajinu, do Maďarska, Rumunska, Běloruska, Itálie, Ruska i středoasijského Turkmenistánu.\n\nPodle výzkumů některých odborníků je rod listenatka považován za součást rodu nocenka a listenatka nocenkovitá dostala vědecké jméno \"Mirabilis nyctaginea\".\n\nRoste na sušších a dobře osluněných loukách, vinicích, úhorech, písčitých i štěrkových půdách, stejně jako na rumištích, železničních a silničních náspech, v příkopech okolo silnic i podél starých zdí. Je častá okolo dopravních koridorů, neboť semena bývají šířena s převáženými plodinami nebo substráty. Na kvalitu a úživnost půdy není náročná, potřebuje však teplé stanoviště, které nejspíše nachází v planárním a jen řídce v kolinním stupni.\n\nListenatka nocenkovitá je samosprašný geofyt kvetoucí od července do září. V české přírodě je rozšířená populace s pouze kleistogamickými květy, jež se vůbec neotvírají a opylení probíhá přímo v neotevřeném květním pupenu (prašník se dotkne blizny).\n\nPokud se květy otevírají, tak až v podvečerních hodinách a ráno již usychají, na rostlině kvetou postupně a současně narůstají nové. Opylovány jsou včelami a můrami sbírající pyl i nektar ve večerních a nočních hodinách, v americké domovině i kolibříky. Ploidie druhu je 2n = 58.\n\nVytrvalá bylina s jednou až čtyřmi hranatými, v uzlinách zhrubnutými lodyhami vysokými 50 až 100 cm, které vyrůstají z až 1 m dlouhého, široce rozprostřeného kořene. Lodyhy jsou vystoupavé až přímé, v horní části hojně vidličnatě větvené a porostlé vstřícnými listy s řapíky. Čepele mají vejčité až srdčité, asi 7 cm dlouhé a 5 cm široké, na bázi srdčité, na konci špičaté, celokrajné a na líci tmavší než na rubu.\n\nNa rozvětvené lodyze vyrůstají v chlupaté latě pravidelné, oboupohlavné květy sdružené přibližně po třech do svazečku, ve kterém jsou obalené srostlými listeny vytvářející zákrov (někdy považovaný za kalich). Tento světle zelený obal je pětilaločný, široce nálevkovitý, asi 1 cm dlouhý a v čase zraní plodu se společně s nim zvětšuje, dělí a stává se blanitým. Květ má stopku zpočátku vzpřímenou a za plodu převislou. Pětičetné, nerozlišené okvětí je z lístků růžových až purpurových, asi 1 cm dlouhých, které tvoří zvonkovitě se rozšiřující trubku. V květu je tři až pět tyčinek s nitkami o délce okvětní trubky a svrchní, jednopouzdrý semeník, který nese dlouhou čnělku s paličkovitou bliznou čnící nad prašníky.\n\nPlod je šedý nebo rezavohnědý, žebrovaný antokarp obvejčitého až kyjovitého tvaru, 5 mm dlouhý a 2 mm široký, který je vnější stěnou nažky. Obsahuje žlutohnědé semeno 3 mm dlouhé bez endospermu a s moučnatým perispermem, který za vlhka slizovati.\n\nListenatka nocenkovitá se rozmnožuje kořeny i semeny. Široce rozvětvené kořeny se průběžně rozrůstají a dávají v okolí vyrůstat novým rostlinám. Při obdělávání půdy se lámou a jsou tak roznášeny po celém poli, kde následně ze spících pupenů vyrostou noví jedinci. Ve středoevropských podmínkách občas během zimy zmrznou. Velmi dobře se šíří také semeny, která se díky škrobovitému perispermu za vlhka snadno lepí na srst zvířat nebo na lidi a jejich techniku a bývají takto šířena na velké vzdálenosti.\n\n"}
{"id": "1359593", "url": "https://cs.wikipedia.org/wiki?curid=1359593", "title": "Islámský modernismus", "text": "Islámský modernismus\n\nIslámský modernismus neboli modernistický salafismus, je hnutí které usiluje o soulad islámské víry s moderními západními hodnotami jako je nacionalismus, demokracie, občanská práva, racionalita, rovnost a pokrok. Obsahuje kritickou reexaminaci klasických koncepcí a metod jurisprudence a nový přístup k islámské teologii a exegezi koránu. Poprvé se objevil v podobě jednotlivých hnutí v polovině 19. století jako reakce na výzvy doby, zejména náporu západní cívilizace a kolonialismu v muslimském světě. Mezi zakladatele patří Muhammad Abdo z univerzity Al-Azhar, Džamáluddín Afghání a Muhammad Rašíd Ridá.\n"}
{"id": "1359594", "url": "https://cs.wikipedia.org/wiki?curid=1359594", "title": "Dokud nás svatba nerozdělí", "text": "Dokud nás svatba nerozdělí\n\nDokud nás svatba nerozdělí (ve francouzském originále Le Sens de la fête) je francouzská komedie z roku 2017, kterou režírovali Éric Toledano a Olivier Nakache podle vlastního scénáře. V hlavních rolích se objevili Jean-Pierre Bacri, Eye Haïdara, Gilles Lellouche, Jean-Paul Rouve, Suzanne Clément, Vincent Macaigne a Alban Ivanov.\n\nPremiéra ve Francii proběhla dne 4. října 2017, v Česku se film dostal do kin o měsíc později, a to 16. listopadu 2017.\n\nŠéf svatební agentury Max oraganizuje svatbou Pierra a Hélény na starobylém zámku. Musí povolat tým číšníků, kuchaře, fotografa, kapelu a moderátora a v běhu událostí řešit nejen všechny jejich problémy, ale hlavně ty své. \n\n\n"}
{"id": "1359595", "url": "https://cs.wikipedia.org/wiki?curid=1359595", "title": "NHL 2017/2018", "text": "NHL 2017/2018\n\nSezóna 2017/18 je 101. sezónou v historii severoamerické a světově nejprestižnější hokejové ligy světa National Hockey League (zkratka NHL). Před touto sezónou se liga rozrostla o svůj 31. členský tým Vegas Golden Knights, datum startu sezóny bylo stanoveno na 4. října 2017 a konec základní části na 8. dubna 2018.\n\n22. června 2016 vedení NHL potvrdilo povolení obchodní společnosti vedené Billem Foleyem k expanzi ligy o 31. tým, tentokrát z Las Vegas. Tento tým byl pojmenován Vegas Golden Knights a byl zařazen do Pacifické divize v Západní konferenci.\n\n3. dubna 2017 vedení NHL oznámilo, že se po pěti Olympijských hrách, ve kterých směli nastoupit i hráči NHL, se její hráči her v Pchjongčchangu nezúčastní. Omezení se týká všech hráčů pod smlouvami v klubech NHL a to včetně těch, kteří hrají ve farmářských klubech. Ale nikoliv těch, kteří mají jednocestnou smlouvu s farmářskými kluby, a těch, kteří podepsali vstupní kontrakt s kluby NHL, ale hrají v juniorských ligách. Několik hráčů přesto slíbilo svoji účast za svou zemi. Mezi nimi Alexandr Ovečkin (ten to později odvolal) a Jevgenij Malkin. Někteří hráči, kteří neměli podepsané smlouvy a neměli velkou šanci hrát v týmu NHL důležitější roli, podepsali smlouvu raději v nižší lize, aby mohli na Olympijských hrách nastoupit. Mezi nimi byli Jarome Iginla (kvůli zranění na hrách nenastoupí) anebo Brian Gionta.\n\nPlatový strop byl podle oznámení NHLPA pro sezónu 2017/18 ustanoven na 75 miliónů amerických dolarů na tým.\n\nŘada guvernérů NHL přijala před touto sezonou některá nová pravidla:\n\n\nTato sezóna je sedmou z deseti smluvních sezón, ve kterých televizní práva v USA zajišťuje NBC Sports, a čtvrtá z dvanácti let zajišťujících v Kanadě práva Sportsnet a TVA Sports. Společnost CBC navíc vysílá Hockey Night in Canada, jejíž smlouva na tento pořad vyprší po této sezóně. V České republice vysílá zápasy NHL Nova Sport, Nova Sport 2 a Nova Action.\n\nVšechny série play-off se hrají na čtyři vítězná utkání. První zápasy byly odehrány v noci z 13. na 14. dubna 2017 středoevropského letního času (SELČ). Jméno vyše nasazeného týmu uvedeno v horním řádku soupeřící dvojice.\n\nDo semifinále play off postoupil tým Tampa Bay Lightning , když zvítězil 4:1 na zápasy.\n\nDo semifinále play off postoupil tým Boston Bruins , když zvítězil 3:2 na zápasy.\n\nDo semifinále play off postoupil tým Washington Capitals , když zvítězil 4:2 na zápasy.\n\nDo semifinále play off postoupil tým Pittsburgh Penguins , když zvítězil 4:2 na zápasy.\n\nDo finále konference play off postoupil tým Tampa Bay Lightning , když zvítězil 4:1 na zápasy.\n\nDo finále konference play off postoupil tým Washington Capitals , když zvítězil 4:2 na zápasy.\n\nDo finále Stanley Cupu play off postoupil tým Washington Capitals, když zvítězil 4:3 na zápasy.\n\nDo semifinále play off postoupil tým Nashville Predators, když zvítězil 4:2 na zápasy.\n\nDo semifinále play off postoupil tým Winnipeg Jets, když zvítězil 4:1 na zápasy.\n\nDo semifinále play off postoupil tým Vegas Golden Knights, když zvítězil 4:0 na zápasy.\n\nDo semifinále play off postoupil tým San Jose Sharks, když zvítězil 4:0 na zápasy.\n\nDo finále konference play off postoupil tým Winnipeg Jets, když zvítězil 4:3 na zápasy.\n\nDo finále konference play off postoupil tým Vegas Golden Knights, když zvítězil 4:2 na zápasy.\n\nDo finále Stanley Cupu play off postoupil tým Vegas Golden Knights, když zvítězil 4:1 na zápasy.\n\nVítězem Stanley Cupu se stal tým Washington Capitals, když zvítězil 4:1 na zápasy.\n"}
{"id": "1359596", "url": "https://cs.wikipedia.org/wiki?curid=1359596", "title": "Jarrett", "text": "Jarrett\n\nPříjmení Jarrett nese více různých osobností:\n\n"}
{"id": "1359598", "url": "https://cs.wikipedia.org/wiki?curid=1359598", "title": "Driscoll", "text": "Driscoll\n\nPříjmení Driscoll nese více různých osobností:\n\n"}
{"id": "1359600", "url": "https://cs.wikipedia.org/wiki?curid=1359600", "title": "McRae", "text": "McRae\n\nPříjmení McRae nese více různých osobností:\n\n"}
{"id": "1359601", "url": "https://cs.wikipedia.org/wiki?curid=1359601", "title": "Fitch", "text": "Fitch\n\nPříjmení Fitch nese více různých osobností:\n\n"}
{"id": "1359602", "url": "https://cs.wikipedia.org/wiki?curid=1359602", "title": "Mansfield", "text": "Mansfield\n\nPříjmení Mansfield nese více různých osobností:\n\n\n"}
{"id": "1359603", "url": "https://cs.wikipedia.org/wiki?curid=1359603", "title": "Joseph Delmont", "text": "Joseph Delmont\n\nJoseph Delmont (též Josef Delmont), původním jménem Josef Pollak ( 8. května 1873, Lichtenau im Waldviertel, Rakousko-Uhersko – 12. března 1935, Piešťany) byl filmový režisér a herec, spisovatel a dobrodruh rakouského původu.\n\nČeský tisk zaznamenal Delmontovo vyprávění o jeho životě v několika verzích, které se v detailech liší:\n\nRodina měla pocházet ze Španělska, a později žít na Pelhřimovsku (Delmontovou domovsku obcí byl Pavlov u Pelhřimova). Narodil se jako šestnáctý ze sedmnácti dětí. Když se chudá rodina přestěhovala z Waldviertelu do Vídně, v devíti letech utekl s cirkusem, kde se živil jako provazolezec, než po zranění cirkus opustil a protloukal se cvičeným psíkem. V šestnácti měl odjet s irským lovce do Indie. Následně prý jako lovec během dvaceti let procestoval Afriku, Asii, Ameriku, Austrálii, Grónsko a Sibiř. Údajně cestoval devět měsíců po Indii s Rudyardem Kiplingem. Ve svém životopisném vyprávění Delmont uvedl, že ke psaní ho vybídl sám Mark Twain a zmínil i svou práci filmového režiséra v Americe a Berlíně.\n\nPodle jiné Delmontovy životopisné verze z téže doby ho ke psaní vyzval Rudyard Kipling. Delmont měl být prvním režisérem, který točil filmy s divokými zvířaty. V roce 1927 též uváděl, že je československý státní příslušník. Mluvil osmi jazyky, psal anglicky, německy a francouzsky.\n\nNěmecké a rakouské zdroje uvádějí, že se narodil v dolnorakouské obci Loiwein, v rakouské oblasti Waldviertel. Jeho rodiče byli kupec Moses (později Maxmillian) Pollak a Rezi (též Rösi, později Theresia), rozená Fuchsová. Poté, co utekl s cirkusem se vyučil soustružníkem. Nadále pracoval jako artista, lovec a chovatel zvěře, který s cirkusem procestoval svět. Od roku 1901 pobýval ve Spojených státech, kde od roku 1903 natáčel nejprve jednodílné, později dvoudílné westernové filmy pro společnost Vitagraph.\n\nRoku 1910 se vrátil do Vídně, kde pracoval jako kameraman a ředitel kina. Podílel se např. jako kameraman a technický vedoucí na nejstarším zcela zachovaném rakouském filmu \"Mlynář a jeho dítě\" (\"Der Müller und sein Kind\", 1911).\n\nDne 26. června 1910 požádal domovskou obec Pavlov o změnu příjmení z původního Josef Pollak na Josef Delmont; 7. července 1910 vstoupila změna v platnost.\n\nNásledně přesídlil do Německa. V Berlíně pracoval jako spolurežisér a herec dobrodružných a fantastických filmů. Senzací těchto filmů byly na svou dobu neobvyklé záběry divokých zvířat.\n\nZa první světové války vykonával vojenskou službu. Kariéru filmaře ukončil v roce 1926 spolurežií francouzsko-německého filmu \"Millionenraub im Riviera-Express\".\n\nPo ukončení práce ve filmu se soustředil na spisovatelskou dráhu.Po nástupu Hitlera k moci emigroval koncem roku 1933 do Československa, do Piešťan, kde dožil.\n\nJoseph Delmont režíroval v letech 1910 až 1924 celkem 63 filmů, napsal 24 scénářů, produkoval 4 filmy a hrál v 9 filmech.\n\n\nČeská vydání Delmontovy knihy ilustrovali významní čeští ilustrátoři:\n\n\n"}
{"id": "1359604", "url": "https://cs.wikipedia.org/wiki?curid=1359604", "title": "McKenna", "text": "McKenna\n\nPříjmení McKenna nese více různých osobností:\n\n"}
{"id": "1359607", "url": "https://cs.wikipedia.org/wiki?curid=1359607", "title": "Egan", "text": "Egan\n\nPříjmení Egan nese více různých osobností:\n\n"}
{"id": "1359608", "url": "https://cs.wikipedia.org/wiki?curid=1359608", "title": "Montano", "text": "Montano\n\nPříjmení Montano nese více různých osobností:\n\n"}
{"id": "1359609", "url": "https://cs.wikipedia.org/wiki?curid=1359609", "title": "Eastman (rozcestník)", "text": "Eastman (rozcestník)\n\nEastman může být:\n\n\n"}
{"id": "1359610", "url": "https://cs.wikipedia.org/wiki?curid=1359610", "title": "Cahill", "text": "Cahill\n\nPříjmení Cahill nese více různých osobností:\n\n\n"}
{"id": "1359611", "url": "https://cs.wikipedia.org/wiki?curid=1359611", "title": "Connelly", "text": "Connelly\n\nPříjmení Connelly nese více různých osobností:\n\n\n"}
{"id": "1359612", "url": "https://cs.wikipedia.org/wiki?curid=1359612", "title": "Arnold Hala", "text": "Arnold Hala\n\nArnold Hala (26. ledna 1935 Brno – 24. prosince 1989 Brno) byl český romanista a vysokoškolský pedagog.\n\nJeho synovcem je klavírista a skladatel Petr Hala, neteří obezitoložka Dita Pichlerová.\n\nAbsolvoval národní a střední školu v Brně, v roce 1958 úspěšně dokončil studium francouzštiny a španělštiny na Filozofické fakultě Masarykovy univerzity. Dva roky působil na odborné škole v Židlochovicích a také na osmileté škole v Těšanech. V roce 1960 krátce pracoval jako překladatel a tlumočník na Vojenské akademii Antonína Zápotockého v Brně a následně učil jazyky jako odborný asistent na brněnském Vysokém učení technickém. V první polovině 60. let se vydal na zkušenou do světa. Pro československý podnik Polytechna působil mezi lety 1962 a 1965 v Havaně jako překladatel a tlumočník.\n\nNa katedře romanistiky a fonetiky brněnské filozofické fakulty už od začátku 60. let procházel doktorským studiem, které v roce 1966 pod vedením Otakara Nováka zakončil disertační prací z francouzské literatury. Od návratu z Kuby působil až do své smrti na této katedře jako odborný asistent. Vyučoval dějiny španělské a hispanoamerické literatury, věnoval se didaktice španělštiny a vedl lektorská cvičení ve španělštině a francouzštině. Začátkem 80. let se stal zakladatelem lusitanistiky na filozofické fakultě v Brně a od roku 1982 vedl obor portugalského jazyka a literatury. Zajímal se také o japonštinu, jejíž kurzy pro zájemce uváděl.\n\nVědecky se zabýval dramatickým dílem Federica Garcíi Lorcy a přispíval do romanistických periodik (např. sborník \"Études romanes de Brno\").\n\nByl členem Pěveckého sdružení moravských učitelů (od roku 1956) a Klubu moderních filologů. Působil také v Dilii, jako jazykový poradce Československé televize, lektor Státního divadla v Brně a spolupracoval s Knihovnou Jiřího Mahena.\n\nZemřel v roce 1989 ve věku 54 let. Je pohřben na židenickém hřbitově v Brně.\n\n\nDo češtiny přeložil hru portugalského dramatika Bernarda Santarena \"Zvěstování\" (1977, v originále \"Anunciação\", 1962).\n"}
{"id": "1359614", "url": "https://cs.wikipedia.org/wiki?curid=1359614", "title": "Hackett", "text": "Hackett\n\nPříjmení Hackett nese více různých osobností:\n\n"}
{"id": "1359615", "url": "https://cs.wikipedia.org/wiki?curid=1359615", "title": "Granger", "text": "Granger\n\nPříjmení Granger nese více osobností:\n\n"}
{"id": "1359616", "url": "https://cs.wikipedia.org/wiki?curid=1359616", "title": "Radnice (Loket)", "text": "Radnice (Loket)\n\nRadnice v Lokti je barokní stavba z konce 17. století, postavená na základech gotického měšťanského domu. Nachází se v historické části Lokte na jihozápadním okraji náměstí při nároží s ulicí Radniční. Budova je sídlem Městského úřadu Loket a je v ní umístěna městská knihovna.\n\nBudova je chráněna jako kulturní památka České republiky.\n\nPůvodní loketská radnice stála na protější straně náměstí. \n\nBudova prošla renesanční přestavbou v roce 1639. Během třicetileté války zchátrala a od roku 1680 zasedala městská rada na loketském hradě. Od počátku 17. století plánovalo město výstavbu nové radnice. Byl proto osloven pražský měšťan, architekt německého původu Abrahám Leuthner. Ten vypracoval dva plány, první počítal s umístěním na místě původní radnice v severní části náměstí, možná s částečným využitím dochovaných stavebních prvků. Městská rada se rozhodla pro druhý návrh, novou výstavbu na jižní straně náměstí, kde stál dům Andrease Pleyera. Po zboření domu byla zahájena stavba radnice. Architekt Leuthner průběh stavebních prací pouze kontroloval, protože ve stejnou dobu vedl přestavbu klášterního kostela ve Waldsassenu. Vlastní stavba probíhala od roku 1682 do roku 1687. V roce 1686 byl nad vchod umístěn polychromovaný městský znak a do věže přemístěny staré hodiny z hradu. Práce v interiéru byly dokončeny až v roce 1696. Při malém radničním náměstí byla později za hlavní budovu s věží přistavena jednopatrová budova. Ta však roku 1725 vyhořela a následně znova postavena. V roce 1913 byl vypracován architektonický návrh na přestavbu radnice, který však nebyl realizován a po první světové válce se již finanční prostředky na přestavbu nenašly.\n\nBudova radnice v historické zástavbě byla zčásti postavena na základech staršího gotického domu. \n\nV suterénu radnice se dochovaly z původního gotického domu valeně klenuté stropy. K hlavní dvoupodlažní budově radnice je téměř ve středu průčelí představena šestipodlažní věž, ukončená cibulovou bání s lucernou. Hlavní budova má téměř čtvercový půdorys. Průčelí hlavní budovy je členěno pilastrry a orámováním. Okna ve všech podlažích jsou sdružená a plochy mezi okny v prvním a druhém podlaží zdobí vpadlé výplně. Okna v prvním patře jsou doplněna kovanými mřížemi. Nad vstupem do suterénu se dochovala barokní supraporta s rozeklaným frontonem. Kamenný znak města nad vchodem pod hlavní římsou pochází z budovy původní radnice. Kromě datace 1686 je na něm ruka v brnění svírající meč a lev se symbolickým klíčem ke království českému. Členěné pološtíty spočívají na nízké podezdívce, ohraničené pilíři s koulemi. Jsou rozděleny diagonálním ramenem, kolmým k vnější šikmé hraně štítu. V přízemí budovy se nachází střední chodbový trakt v ose věže a dva postranní trakty. Jsou klenuty zčásti plackovými klenbami, zčásti valenými klenbami s lunetami. Střední chodba a západní trakt mají valené a křížové klenby. Místnosti v patře jsou plochostropé nebo valeně zaklenuté s lunetami.\n\n"}
{"id": "1359617", "url": "https://cs.wikipedia.org/wiki?curid=1359617", "title": "Mistrovství České republiky v orientačním běhu 1998", "text": "Mistrovství České republiky v orientačním běhu 1998\n\n6. ročník Mistrovství České republiky v orientačním běhu proběhl v roce 1998 ve dvou týmových disciplínách a čtyřech individuálních, z nichž mistrovství na krátké tratí bylo zrušeno z důvodu velkých technických chyb pořadatele.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 1998. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\nMistrovství bylo zrušeno v celém rozsahu z důvodu technických chyb pořadatele.\n\n« předchozí • následující »\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1359619", "url": "https://cs.wikipedia.org/wiki?curid=1359619", "title": "Mistrovství České republiky v orientačním běhu 1997", "text": "Mistrovství České republiky v orientačním běhu 1997\n\n5. ročník Mistrovství České republiky v orientačním běhu proběhl v roce 1997 ve čtyřech individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 – mladší dorostenky, D18 – starší dorostenky, D20 – juniorky, D21 – ženy, H16 – mladší dorostenci, H18 – starší dorostenci, H20 – junioři, H21 – muži) v individuálních disciplínách v roce 1997. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1359620", "url": "https://cs.wikipedia.org/wiki?curid=1359620", "title": "Radiotelegrafní vysílací stanice (Poděbrady)", "text": "Radiotelegrafní vysílací stanice (Poděbrady)\n\nRadiotelegrafní vysílací stanice je rondokubistická stavba postavená v Poděbradech ve 20. letech 20. století podle návrhu architekta Bohumíra Kozáka. Nachází se na lukách mezi labskými lužními lesy východně od města Poděbrady. K přenosu informací využívala morseovu abecedu. Vysílač roku 1923 uskutečnil první radiotelegrafické spojení Československa se zahraničím. V době studené války sloužil i jako rušička západního rozhlasu. Po sametové revoluci v něm bylo umístěno školicí středisko. Dnes zde sídlí golfový klub a areál je součástí golfového hřiště.\n\nAreál vysílače (budova vysílače, vstupní brána a oba stožáry) je od roku 2004 chráněn jako kulturní památka České republiky. Dle památkového katalogu Národního památkového ústavu je vysílač mimořádně kvalitní a hodnotnou architekturou reprezentující rané období rondokubismu. Dochoval se původní exteriér a částečně též bohatě dekorovaný interiér stavby.\n\nRoku 1921 bylo rozhodnuto vybudovat v blízkosti Prahy výkonnou vysílací stanici pro spojení Československa se zahraničím. Jako vhodné lokality byly vytipovány Čelákovice, Český Brod a Poděbrady. Díky vhodnému terénnímu profilu a vlhké půdě se stálou spodní vodou umožňující dobré uzemnění vysílače byly nakonec zvoleny Poděbrady.\n\nStavbu provedla firma Ing. Karla Herzána. Budova radiostanice byla postavena v letech 1922–1923. Architekt Bohumír Kozák ji navrhl v rondokubistickém (tzv. národním) slohu. Zvolené monumentální řešení jasně vyjadřovalo velký význam této stavby. Technické vybavení bylo instalováno roku 1924. Dodala jej francouzská společnost Compagnie generale de TSF. Dlouhovlnná anténa byla zavěšena na dva 155metrové příhradové stožáry. Funkčně poděbradskou vysílačku doplňovala ještě přijímací stanice na Bílé Hoře a ústředna na hlavní poště v Praze.\n\nPrvní oficiální vysílání proběhlo 19. března 1923 jako první radiotelegrafické spojení Československa se zahraničím (Paříž, Bern a Bukurešť). Vysílač byl tehdy ještě umístěn v provizorní dřevěné boudě. Nové technologie byly postupně instalovány v letech 1924, 1930 a 1935. Provoz stanice však v dalších letech komplikovaly technické problémy. Zároveň bylo potřeba vytvořit nové spojení na velké vzdálenosti (USA). Proto byl roku 1934 vypracován projekt nové krátkovlnné stanice (dlouhovlnná stanice byla modernizována). Dne 31. srpna 1936 stanice zahájila cizojazyčné vysílání Československého rozhlasu do Severní Ameriky.\n\nZa druhé světové války byla vysílací stanice využívána německou armádou. Po válce mimo jiné vysílala české relace pro zahraniční krajany. Ve 40. letech 20. století byla budova rozšířena o zjednodušenou přístavbu. V době komunistického režimu stanice nadále sloužila pro krátkovlnné vysílání. Využívala ji Radioústředna Praha, ČTK, ministerstva vnitra a obrany.\n\nOd roku 1952 byl vysílač využíván jako rušička západních rozhlasových stanic Svobodná Evropa a Hlas Ameriky. Objekt byl veřejnosti nepřístupný, hlídaný a nebylo povoleno jej ani fotografovat. Činnost rušičky byla ukončena roku 1988. Po roce 1989 byl provoz vysílače ukončen. Technologická zařízení byla odstraněna, architektonicky však budova zůstala v původním stavu. Nějaký čas budova sloužila jako školicí středisko radiokomunikací. Roku 2000 byla prodána. Roku 2004 byla prohlášena kulturní památkou. Nakonec ji získal golfový klub, který v ní má své zázemí.\n\n"}
{"id": "1359621", "url": "https://cs.wikipedia.org/wiki?curid=1359621", "title": "Ležácké veršování", "text": "Ležácké veršování\n\nLežácké veršování je recitační soutěž určená dětem. Probíhá v Ležákách u příležitosti Dne válečných veteránů. Přehlídky se účastní soutěžící do nejvýše 15 let věku, přičemž jednotliví soutěžící jsou rozděleni do kategorií 1. až 3. ročník, dále 4. až 6. ročník a 7. až 9. ročník. Záštitu nad kláním převzal český herec Josef Somr. Pořádáním soutěže chce správa památníku v Ležákách oslovit a přilákat děti a mládež.\n"}
{"id": "1359622", "url": "https://cs.wikipedia.org/wiki?curid=1359622", "title": "Kostel Narození Panny Marie (Orlová)", "text": "Kostel Narození Panny Marie (Orlová)\n\nKostel Narození Panny Marie v Orlové () je římskokatolický kostel v okrese Karviná, v Orlové-Městě. Spadá pod římskokatolickou farnost v Orlové v ostravsko-opavské diecézi.\n\nPrvní zmínka o orlovské kapli pochází z roku 1223 a poté, co do Orlové na počátku 13. století přišli benediktini, se již objevují zmínky o ustanovení farnosti. Roku 1466 došlo k přestavění někdejší kaple na kostel zasvěcený Narození Panny Marie. Na konci 17. století došlo k částečné barokní rekonstrukci kostela, z čehož nejvýznačnější byla přestavba původně dřevěné věže na zděnou. Novogotickou podobu dostal v letech 1903–1905 a 21. října 1906 došlo k jeho slavnostnímu vysvěcení.\n\nJedná se o trojlodní stavbu vystavěnou v novogotickém slohu. Kněžiště v zadní části kostela pochází z 15. století. Kvůli poddolování mu několikrát hrozil zánik. Kostel spolu s přístupovým schodištěm osazeným sochami je chráněn jako kulturní památka České republiky.\n\nO orlovské kapli stojící na místě dnešního kostela se prvně zmiňuje listina vratislavského biskupa Vavřince z roku 1223. Z té se lze dočíst, že se jednalo o menší stavbu vybudovanou knížetem Měškem II. ještě před příchodem benediktinů do Orlové na počátku 13. století.\n\nPramenný údaj o orlovském faráři z 28. května 1260 dále uvádí, že v Orlové byla již v té době během benediktinského působení ustanovena farnost. V tomto pramenu se píše o jistém knězi jménem Martin, který byl jejím kaplanem, a že farnost nedisponovala nijak výsadním postavením, neboť byla podřízena opatovi v Tynci.\n\nNa místě původní kaple nechal opat Jan III. vystavět nový kostel vysvěcený 14. srpna 1466. Není známa původní architektonická podoba svatostánku, jednalo se však pravděpodobně o jednolodní kamennou stavbu s dřevěnou věží vystavěnou v gotickém slohu s pravoúhlým presbyteriem. Později byla stavba rozšířena o dvě boční lodi, získala zasvěcení Narození Panny Marie a stala se poutním místem.\n\nKoncem 17. století proběhla přestavba kostela v barokním slohu. Dřevěnou věž nahradila věž zděná, krytá plechem. Střechu lodě pokrýval šindel. Strop byl rovný z klád a pouze část nad hlavním oltářem dostala klenbu.\n\nNa začátku 20. století již kostel nevyhovoval kapacitním potřebám věřících a orlovský kostelní výbor rozhodl o jeho přestavbě. V roce 1903 byl starý kostel až na kněžiště zcela rozebrán. Dne 8. září 1903 byl u příležitosti dne svátku narození Panny Marie položen základní kámen stavby, kterou provedli místní stavitelé Miroslav Martinec společně s Janem Sedlaříkem na základě upravených plánů stavitele Josefa Bergra z Bohumína za 600 000 korun. Kostel dostavěli v roce 1905 a 21. října 1906 došlo k jeho slavnostnímu vysvěcení.\n\nMezi lety 1920 až 1975 bylo v Orlové a okolí kostela zbouráno na 1200 budov a roku 1979 došlo i k demolici zámku v přilehlém parku. Od roku 1961 do 2008 činil vypočtený pokles způsobený poddolováním 2,5 m. Zaměřený pokles náměstí v období 1959–2004 byl 1,83 m. Rozsáhlé škody ve zdivu stavby způsobily především důlní otřesy. V osmdesátých letech 20. století hrozila poddolovanému kostelu demolice. Za jeho záchranu se zasadil ThDr. Antonín Huvar, farář farnosti a čestný papežský prelát, společně s několika farníky. Následně proběhlo statické zajištění kostela stažením základů, položena nová střecha, opravena fasáda, provedena výmalba a vyměněna výdřeva podpírající kostel. Další opravy se prováděly postupně v etapách od roku 2000 až do roku 2013. V tomto období proběhlo mimo jiné nové statické zabezpečení, oprava fasády, obměna střechy, výmalba interiéru a pořízení dvou nových zvonů.\n\nKostel je od 7. dubna 1964 chráněn jako Kulturní památka České republiky a nachází se v ochranném pásmu historického centra. Je pravidelně využíván, konají se zde bohoslužby v češtině a polštině.\n\nV rámci Programu záchrany architektonického dědictví bylo v letech 2001–2003 na opravu památky čerpáno 3 500 000 Kč.\n\nKostel Narození Panny Marie je trojlodní orientovaná stavba s transeptem a dvouvěžím v západním průčelí. Stavbu zakončuje pravoúhlý závěre se slepým oknem a kružbami. Po stranách kněžiště jsou patrové sakristie. Průčelí je tříosé s bočními vchody a v ose s ústupkovým portálem. Tympanon zdobí reliéfní znak břevnovsko-broumovského kláštera. Portál je rámován pilastry ukončenými fiálami s křížovou kyticí. Nad portálem je trojúhelníkový štít se slepou kružbou. Nad štítem velká rozeta s kružbami a trojúhelníkový štít s třemi obdélnými okénky. Průčelí transeptu jsou shodná s hlavním. V tympanonu průčelí na epištolní straně je zobrazen reliéf letící orlice s hostií v zobáku s berlou a mitrou.\n\nPo stranách průčelí stojí dvě hranolovité věže členěné římsami a okny s lomenými oblouky s kružbami (trojlisty), kruhovými okny, dvojicemi oken s lomeným obloukem a obloučkovým vlysem, které završují věžní hodiny. Opěráky jsou odstupňované. Nad hodinovými ciferníky je trojúhelníkový štít zakončený kyticí. Věž je zakončuje jehlanová plechová střecha.\n\nV bočních lodích jsou prolomena sdružená dvojokna s lomeným obloukem s polosloupkem s hlavicí. Nad nimi velká okna s lomeným obloukem a s kružbami čtyřlístků. Fasáda je členěna opěráky, omítka je řešena v podobě kvádrové bosáže. Loď kryje mozaiková sedlová střecha.\n\nHlavní loď kostela završuje křížová klenba, boční lodě jsou odděleny arkádami. Interiér chrámu je vymalován dle návrhu malíře Františka Urbana. Oltářní obraz z 15. století patří k nejstarším dochovaným památkám v kostele, tvoří jej tři figurální kompozice Bolestného Krista, Bolestné Panny Marie a svatého Jana Křtitele. V kněžišti je zachovám hlavní gotický křídlový oltář z let kolem roku 1268. V roce 2013 byl zrestaurován hlavní oltář a malba v kněžišti, která zobrazuje pověst o založení kostela.\n\nKostelní varhany i s polychromovanou varhanní skříní z roku 1923 tvoří 2700 píšťal. Zhotovila je firma Bratři Riegrové z Krnova a Jejich dispozice svědčí o tom, že byly vyrobeny krom liturgických též pro koncertní účely. Pro opravu zašlého nástroje v roce 2008 poskytlo město Orlová finanční prostředky. Oprava probíhala od 23. září do 20. října 2008. V rámci Svatováclavského hudebního festivalu se v kostele konal koncert, na němž vystoupil i známý varhaník Aleš Bárta.\n\nZ původních šesti se v kostele dochovaly pouze dva nejstarší zvony – jeden z roku 1435 o váze 750 kg a druhý z roku 1534 o váze 900 kg, které jsou nyní zavěšeny v jižní věži. V severní věži byly umístěny 3 zvony (sv. Jan Nepomucký, sv. Barbora a sv. Václav) požehnány a zavěšeny v roce 1932, rekvírovány během roku 1942. V roce 2010 pořídila farnost nové, ulité v Pasově. Větší sv. Martin má hmotnost 1370 kg, menší sv. Barbora váží 930 kg. Posvětil je 12. září 2010 František Lobkowitz, biskup Ostravsko-opavské diecéze. Sv. Barbora nese nápis: \"Svatá Barboro, oroduj za nás, zvláště za horníky\".\n\nZ náměstí ke kostelu vede široké boční schodiště ve tvaru písmene Y čítající 98 schodů postavených v roce 1861. Monumentální kostelní schody zdobí čtyři sochy svatých:\nZa kostelem se v místech, kde před demolicí v roce 1979 stál zámek, rozprostírá zámecký park s přírodně-krajinářskou kompozicí založený počátkem 18. století. V devadesátých letech 20. století započala jeho rozsáhlá asanace, která skončila v roce 2000. V jejím rámci byla obnovena parková louka a vysázeny okrasné keře. Park se rozkládá na ploše 4,5 hektaru a je od roku 1958 památkově chráněn.\n"}
{"id": "1359625", "url": "https://cs.wikipedia.org/wiki?curid=1359625", "title": "Filip Mědílek", "text": "Filip Mědílek\n\nFilip Mědílek (nar. 9. června 1983 Náchod, Československo) je bývalý lední hokejista a pozdější šéfredaktor sportovních rubrik serveru Aktuálně.cz.\n\nS hokejem začínal ve svém rodném Náchodě, kde se jako brankář střídal s pozdějším protivníkem v juniorské reprezentaci, Tomášem Pöpperlem. V sezóně 1996/97 si jej v mládežnickém turnaji vyhlédl tým Pardubic, který jej pozval do svého dorosteneckého klubu. Tam v první sezóně hrál roli druhého brankáře Tomáši Kloučkovi a později, již sám hrál v pozici prvního brankáře. Již ve svých 18 letech byl povolán k \"A\" týmu mužů Pardubic, aby zde plnil roli náhradního brankáře za Adamem Svobodou, při zranění Libora Barty.\n\nV sezóně 2001/02 už začínal v prvním týmu Pardubic, kde však měl konkurenci v Dušanu Salfickém a především v Adamu Svobodovi. Proto byl odesílán ke střídavým startům do Hradce Králové. Tam se mu také stala osudnou srážka s protihráčem, která znamenala dvojitou zlomeninu nohy a znemožňovala další pokračování v aktivní kariéře.\n\nPosléze se již jako znovustudující začal zajímat o žurnalistiku, která jej přivedla až k Deníku, kde začal psát o sportu v Královéhradeckém kraji. Navíc byl přispěvatelem několika odborných hokejových serverů. Následně nastoupil jako redaktor do redakce Aktuálně.cz, jako sportovní expert a redaktor.\n"}
{"id": "1359627", "url": "https://cs.wikipedia.org/wiki?curid=1359627", "title": "Jasudžiró Ozu", "text": "Jasudžiró Ozu\n\nJasudžiró Ozu (小津 安二郎, \"Ozu Yasujirō\", 12. prosince 1903 Tokio – 12. prosince 1963 tamtéž) byl japonský filmový režisér.\n\nOd mládí byl filmový fanoušek, v roce 1923 získal na přímluvu strýce zaměstnání v tokijském studiu Šóčiku jako asistent kamery a režie, od roku 1927 točil vlastní filmy: zpočátku nenáročné němé grotesky, které se většinou nedochovaly, první úspěch mu přinesl v roce 1931 sociálně laděný film \"Tokijský sbor\", o rok později získal za snímek \"Narodil jsem se, ale...\" cenu časopisu \"Kinema Džunpó\" pro japonský film roku (toto ocenění získal celkem šestkrát). Svůj první zvukový film \"Jediný syn\" natočil až v roce 1936. Za druhé světové války sloužil v armádě, byl také v americkém zajetí.\n\nJeho filmy, k nimž psal scénáře ve spolupráci s Kógo Nodou, se vyznačují pomalým tempem vyprávění, vizuální jednoduchostí a melancholickou náladou mono no aware, častým námětem je odcizení a neporozumění mezi lidmi, jako v jeho klasických dílech \"Pozdní jaro\" (1949), \"Sklizeň obilí\" (1951), \"Příběh z Tokia\" (1953), \"Krásný podzimní den\" (1960) a \"Chuť makrel\" (1962). Ozu byl vyznavačem tradiční japonské kultury a mapoval její postupné odumírání ve svých civilních psychologických příbězích z uzavřeného rodinného prostředí středních vrstev. Charakteristickým znakem Ozuova režijního rukopisu jsou statické záběry z podhledu, vycházející z japonského zvyku sedět při konverzaci a stolování na tatami. Typické pro něj bylo také spoléhání na stabilní herecký ansámbl, v němž vynikali Čišú Rjú a Secuko Hara.\n\nV anketě, kterou roku 2012 uspořádal britský časopis \"Sight & Sound\", zvolili světoví filmaři \"Příběh z Tokia\" nejlepším filmem historie. Wim Wenders věnoval svůj film \"Nebe nad Berlínem\" trojici andělů, kterými mínil své filmařské vzory: Jasudžiró Ozu, François Truffaut a Andrej Tarkovskij. Abbás Kiarostamí natočil ke stému výročí Ozuova narození dokumentární film \"Pět\", který je poctou jeho specifickému přístupu k filmařské práci.\n\n"}
{"id": "1359641", "url": "https://cs.wikipedia.org/wiki?curid=1359641", "title": "Susan Atkins", "text": "Susan Atkins\n\nSusan Atkins (7. května 1948 – 24. září 2009) byla americká vražedkyně. Narodila se jako druhé ze tří dětí v rodině v kalifornském městě San Gabriel. V roce 1967 poprvé potkala Charlese Mansona a brzy se stala součástí jeho Rodiny. Manson jí spolu s Bobbym Beausoleilem a Mary Brunner dne 25. července 1969 zavezl do domu Garyho Hinmana za účelem vymáhání peněz. Když je odmítl vydat, v domě se ukázal samotný Manson a zabil jej. Atkins se později účastnila také události, při níž byla zavražděna herečka Sharon Tate a další lidé. Atkins byla později odsouzena k trestu smrti. Do cely smrti byla přivezena 23. dubna 1971. Následujícího roku byl její trest zmírněn na doživotí (v Kalifornii byl zrušen trest smrti). Roku 1977 vydala autobiografickou knihu s názvem \"Child of Satan, Child of God\". Ve vězení se dvakrát provdala. Jejím prvním manželem byl roku 1981 Donald Lee Laisure. Počínaje rokem 1987 byl jejím manželem James W. Whitehouse. Zemřela v nápravném zařízení ve městě Chowchilla ve věku 61 let. Delší dobu trpěla zdravotními potížemi a žádala o propuštění.\n"}
{"id": "1359644", "url": "https://cs.wikipedia.org/wiki?curid=1359644", "title": "Městečko čekistů", "text": "Městečko čekistů\n\nMěstečko čekistů () je komplex konstruktivistických obytných domů v ruském Jekatěrinburgu (tehdy Sverdlovsk). Sídliště bylo vystavěno v letech 1929-1936 podle projektu finského architekta Ivana Pavloviče Antonova a jeho spolupracovníků. Původně bylo určeno pro pracovníky sovětského lidového komisariátu vnitra (NKVD) a jejich rodiny. \n\nNázev Městečko čekistů komplex dostal podle tradičního označení pracovníků sovětských a ruských tajných služeb, odvozeného od označení první sovětské tajné služby (Čeka). Jedná se o architektonickou památku federálního významu.\n\nKomplex Městečka čekistů se skládá z 14 samostatných budov. V sedmi pětipatrových z roku 1932 a dvou osmipatrových z roku 1936 se nachází celkem 444 bytů. V budově č. 2 jsou umístěny elitní byty o výměře 97 m² a 114 m². Nejvýraznějším prvkem komplexu je půlkruhový hotel Iseť s 97 pokoji o výměře nejčastěji 18 m², který původně sloužil jako ubytovna pro svobodné, pro nevelké rodiny či lidi na služební cestě. Nápis na fasádě ubytovny hlásal: \"Vpřed, ke komunismu!\" Dále se zde nachází Palác kultury F. Dzeržinského (dnes Sverdlovské oblastní muzeum) a administrativní budova. Palác kultury v souvislosti s tehdejšími představami o kolektivním životě zajišťoval celou řadu volnočasových aktivit, byla zde střelnice, sportoviště či dětské kroužky. V areálu se nacházela také poliklinika, prádelna a jídelna. V bytech nebyly zřízeny kuchyně, předpokládalo se, že se obyvatelé budou stravovat kolektivně (obyvatelé si však soukromé kuchyně záhy zřídili sami). Zachoval se zde jediný konstruktivistický interiér v Jekatěrinburgu, elegantní točité schodiště.\n\nJednotlivé budovy jsou pootočeny o 10 stupňů oproti uliční linii, což celku dodává prostornost a dynamiku. Jednotlivé domy přitom k sobě přiléhají roh na roh, a vytváří tak uzavřený areál, do nějž vedou pouze dva vstupy. V sovětském období byly tyto vchody hlídány a každý příchozí se musel prokázat legitimací.\n\nNa místě současného Městečka čekistů se až do roku 1848 nacházel hřbitov. Později zde vyrostla jednoduchá dřevěná zástavba. Ve 20. letech potom v rámci přestavby města vznikl na objednávku tajné služby OGPU projekt, ztělesňující dobovou ideu o novém typu kolektivního bydlení. Autorem projektu byla skupina pod vedením finského architekta Ivana Pavloviče Antonova, který působil na konci 20. let v sovětském Sverdlovsku.\n\nNa stavbě pracovali vězni, \"kulaci\" z Kubáně, které na stavbu každý den přiváděli dozorci. Po dokončení získalo sídliště oficiální název \"Žilokombinat NKVD\" (OGPU bylo roku 1934 reorganizováno v lidový komisariát vnitra, NKVD).\n\nObytný komplex byl spravován přímo sverdlovskou oblastní správou NKVD. Po roce 1937 se v klubovně konaly procesy nad údajnými \"nepřáteli lidu\", mezi které se dostal nejeden obyvatel samotného Městečka čekistů. Později byla při rekonstrukcích bytů údajně v mnohých z nich objevena odposlouchávací zařízení. Existují také nepotvrzené pověsti o podzemních místnostech, kde mělo docházet k výslechům a popravám.\n\nRoku 1958 byla ubytovna předána do správy města, od roku 1962 zde fungoval hotel \"Sport\" s obchodem se sportovními potřebami \"Dinamo\" v přízemí. V 70. letech se Sport změnil na \"Iseť\" a ze sportovního obchodu se stala restaurace.\n\nPo rozpadu Sovětského svazu byl Palác kultury F. Dzeržinského předán Sverdlovskému oblastnímu muzeu, které se sem přestěhovalo z chrámu Nanebevstoupení Páně. Právě v této budově je dnes vystaven Šigirský idol. Při zřizování muzea byl ovšem zničen unikátní interiér kinosálu.\n\nJediné dva objekty, které byly v 21. století zrekonstruovány, jsou muzeum a hotel. Zbytek budov je v havarijním stavu.\n"}
{"id": "1359645", "url": "https://cs.wikipedia.org/wiki?curid=1359645", "title": "Gerhard Stolle", "text": "Gerhard Stolle\n\nGerhard Stolle (* 11. listopadu 1952) je bývalý východoněmecký atlet, běžec, který se věnoval středním tratím, zejména půlce, halový mistr Evropy z roku 1975.\n\nV roce 1973 získal stříbrnou medaili v běhu na 800 metrů na halovém mistrovství Evropy. O dva roky později se v Katovicích stal v této disciplíně halovým mistrem Evropy. Na evropském šampionátu v Římě v roce 1974 doběhl ve finále běhu na 800 metrů pátý, vytvořil si přitom osobní rekord 1:46,19.\n\n"}
{"id": "1359646", "url": "https://cs.wikipedia.org/wiki?curid=1359646", "title": "Rita Wildenová", "text": "Rita Wildenová\n\nRita Wildenová (* 9. října 1947, Lipsko) je bývalá německá atletka, sprinterka.\n\nCelkem třikrát startovala na olympiádě – v roce 1968 byla členkou štafety na 4x100 metrů, která skončila šestá. V Mnichově o čtyři roky později vybojovala stříbrnou medaili v běhu na 400 metrů a bronzovou jako členka štafety na 4x400 metrů. V Montrealu v roce 1976 byla západoněmecká štafeta s Wildenovou pátá. \n\nÚspěšná byla také na evropských šampionátech. V Athénách v roce 1969 získala stříbrnou medaili ve štafetě na 4x100 metrů, v Římě v roce 1974 skončila třetí v běhu na 400 metrů. \n\nJe rovněž několikanásobnou medailistkou z evropských halových šampionátů. V roce 1972 získala zlaté medaile ve štafetách na 4x1 kolo i 4x2 kola. O rok později obhájila vítězství ve štafetě na 4x1 kolo. V roce 1975 byla členkou stříbrné štafety na 4x2 kola. V Mnichově v roce 1976 se stala halovou mistryní Evropy v běhu na 400 metrů.\n\n"}
{"id": "1359647", "url": "https://cs.wikipedia.org/wiki?curid=1359647", "title": "Geoffrey Capes", "text": "Geoffrey Capes\n\nGeoffrey Capes (* 23. srpna 1949) je bývalý britský atlet, dvojnásobný halový mistr Evropy ve vrhu koulí.\n\nV první polovině 70. let 20. století se věnoval především atletice, vrhu koulí. V roce 1974 získal bronzovou medaili v této disciplíně na mistrovství Evropy v Římě. Ve stejné sezóně se stal halovým mistrem Evropy v vrhu koulí, titul obhájil o dva roky později. V letech 1975, 1977 a 1979 vybojoval na evropském halovém šampionátu stříbrnou medaili ve vrhu koulí, v roce 1978 pak bronzovou. Třikrát startoval ve vrhu koulí na olympiádě – vždy však bez medailového úspěchu.\n\nNa sklonku 70. let 20. století začal získávat úspěchy jako strongman. V tomto silovém sportu se stal v letech 1980, 1982 a 1984 mistrem Evropy, v letech 1983 a 1985 mistrem světa.\n"}
{"id": "1359653", "url": "https://cs.wikipedia.org/wiki?curid=1359653", "title": "The Charm the Fury", "text": "The Charm the Fury\n\nThe Charm the Fury je nizozemská groove metalcorová hudební skupina založená v roce 2010 v Amsterdamu. Na hudební scéně debutovala v roce 2012 extended playem \"The Social Meltdown\", na což navázala podepsáním smlouvy s vydavatelstvím Listenable Records a vydáním debutového alba \"A Shade of My Former Self\" (2013). To se na evropské hudební scéně setkalo s úspěchem a přineslo skupině popularitu. Došlo k podpisu smlouvy s vydavatelstvím Nuclear Blast, pod kterým The Charm the Fury vydali své druhé album \"The Sick, Dumb & Happy\" (2017). Hlavní zpěvačkou skupiny je Caroline Westendorp, která používá techniku zpěvu zvanou growling.\n\n\n\n"}
{"id": "1359655", "url": "https://cs.wikipedia.org/wiki?curid=1359655", "title": "Poetry in Telegrams", "text": "Poetry in Telegrams\n\nPoetry in Telegrams je slovenský rockový hudební projekt hudebníka Johnyho Štefečka založený v roce 2013. Na hudební scéně debutoval o rok později extended playem \"Songs for Desperate Lovers\", po němž následovaly dvě další nahrávky \"The Phases\" a \"Melancholy\". Všechny tyto EP byly nahrány ve studiu Grapow Studios za dohledu producenta Rolanda Grapowa, jenž se stará také o mix a mastering. Písně projektu jsou Štefečkem psány tak, aby šly zahrát pouze na kytaru a bicí. Strunné nástroje nahrává sám zakladatel tohoto projektu, na bicích se na všech zatím vydaných nahrávkách podíleli zahraniční hudebníci; Thomas Lang či Paul Ortiz. Sám Štefeček nahrává s Grapowem v Grapow Studios, hosté jim své party posílají digitálně. Na EP Melancholy se objevil také saxofonista Jørgen Munkeby. Tato nahrávka byla nominována na cenu Radio_Head Awards v kategorii album roku Hard & Heavy 2016.\n\n\n\n"}
{"id": "1359657", "url": "https://cs.wikipedia.org/wiki?curid=1359657", "title": "Jazyky Brazílie", "text": "Jazyky Brazílie\n\nHlavním jazykem Brazílie je portugalština (ovládá ji asi 99% populace). Celkově se v Brazílii mluví cca. 210 jazyky (z toho 180 je indiánských).\n\nV Brazílii se používá cca. 180 indiánských jazyků, především v Amazonii. Mnoho z nich již vymřelo, nebo má velmi malý počet mluvčích. Seznam indiánských jazyků, které se používají nebo používali v Brazílii:\nDříve se také myslelo, že se v Brazílii mluví jazykem kukurá, tato informace se ovšem později ukázala jako hoax.\n"}
{"id": "1359658", "url": "https://cs.wikipedia.org/wiki?curid=1359658", "title": "Australian Open 2018 – dvouhra juniorek", "text": "Australian Open 2018 – dvouhra juniorek\n\nDvouhra juniorek Australian Open 2018 probíhala ve druhé polovině ledna 2018. Do singlové soutěže melbournského grandslamu nastoupilo šedesát čtyři hráček splňujících kritéria juniorské kategorie. Obhájkyní titulu byla 15letá Ukrajinka Marta Kosťuková, jež se po účasti ve třetím kole ženské dvouhry ze soutěže odhlásila.\n\nVítězkou se stala 17letá druhá nasazená Tchajwanka Liang En-šuo, která ve finále za 64 minut zdolala 16letou francouzskou hráčku Claru Burelovou po dvousetovém průběhu. Připsala si tak premiérový grandslamový titul kariéry a do juniorského kombinovaného žebříčku ITF získala 375 bodů. Stala se první tchajwanskou šampionkou na Australian Open v singlové soutěži a prodloužila sérii neporazitelnosti na 18 utkání.\n"}
{"id": "1359659", "url": "https://cs.wikipedia.org/wiki?curid=1359659", "title": "Aligátorovití", "text": "Aligátorovití\n\nAligátorovití (Alligatoridae) je čeleď krokodýlů čítající celkem 8 žijících druhů žijících na americkém kontinentu a v Číně. Zahrnuje aligátory a kajmany (Caimaninae). Jejich metabolismus je pomalejší než u krokodýlovitých, z tohoto důvodu se jejich vývoj zpomaluje a mohou se dožít i dvakrát vyššího věku − i sto let. Zatímco aligátor čínský (\"Alligator sinensis\") měří maximálně 2,2 m, aligátor severoamerický (\"Alligator mississippiensis\") může měřit i 6 m. Pro některé druhy na rozdíl od krokodýlů platí, že zuby jejich dolní čelisti zapadají do čelisti horní a nepřesahují přes ní.\n\nPraví kajmanovití zřejmě vznikli na konci křídy na území Severní nebo Střední Ameriky, jejich fosilie známe například z paleocénních vrstev severní Argentiny.\n\nMezi největší zástupce této čeledi patřil obří miocénní druh \"Purussaurus brasiliensis\" ze severních částí Jižní Ameriky. Žil v době před 20 až 5 miliony let a dosahoval délky až kolem 12 metrů a hmotnosti přes 8 tun.\n\n"}
{"id": "1359660", "url": "https://cs.wikipedia.org/wiki?curid=1359660", "title": "Bílá věž (Jekatěrinburg)", "text": "Bílá věž (Jekatěrinburg)\n\nBílá věž () je bývalý konstruktivistický vodojem v ruském Jekatěrinburgu, architektonická památka federálního významu. V současnosti slouží jako kulturní centrum.\n\nNa konci 20. probíhala na severu Sverdlovsku výstavba Uralského závodu těžkého strojírenství a sídliště pro jeho zaměstnance. Vznikla proto potřeba vybudovat vodárenskou věž, neboť voda se do nové čtvrti musela zprvu přivážet na koních. Na sklonku roku 1928 byla vypsána zrychlená architektonická soutěž, v níž zvítězil židovský architekt Moisej Veniaminovič Rejšer, autor řady objektů budovaného průmyslového gigantu. V souladu se zásadami konstruktivismu navrhoval Rejšer objekt složený z dvou geometrických těles: hranolovité základny v dolní polovině a válcovité nádrže v horní polovině. Na střeše se počítalo s vyhlídkovou plošinou na úrovni střechy a na tělese schodiště. 29 m vysokou věž umístil na nejvyšší bod v okolí, čímž vznikla výrazná architektonická dominanta.\n\nRejšer původně vyprojektoval věž jako celobetonovou, avšak ve městě neměli zkušenosti s výstavbou takových objektů z betonu, proto byla samotná nádrž vyrobena pro jistotu z kovu. Zhotovena byla svařováním, což bylo poprvé v historii Jekatěrinburgu (do té doby se používaly nýty).\n\n5. června 1931 byl dokončen poslední svár a věž mohla začít sloužit. Nicméně již hodinu po naplnění vodou se dno nádrže prohnulo a asi 7500 hektolitrů vody se vylilo na ulici. Bylo tedy rozhodnuto o vybetonování dna nádrže, k čemuž byl přizván inženýr Prochorov z Moskvy. Jeho dno již tlak vody ustálo.\n\nOficiální název vodojemu byl původně \"Vodárenská věž Uralského závodu těžkého strojírenství\", pro zářivě bílý nátěr se jí však brzy začalo říkat Bílá věž. Stala se dominantou okolí.\n\nV 60. letech 20. století se přestala používat ke svému původnímu účelu, tehdy již ovšem byla zanesena na seznam objektů kulturního dědictví. Architekt Rejšer navrhnul přestavbu na kavárnu s 50 místy, projekt ovšem nebyl schválen a věž stála desítky let nevyužitá.\n\nRoku 2006 chtěl věž zrekonstruovat Červený kříž, nakonec však od plánů upustil. V létě roku 2012 se o objekt začala starat architektonická skupina \"PODELNIKI\". Byly provedeny drobné opravy a objekt byl zpřístupněn návštěvníkům, příležitostně se zde konají kulturní akce jako výstavy či koncerty. V budoucnu se plánuje kompletní rekonstrukce, zahrnující i parkovou úpravu okolních pozemků.\n"}
{"id": "1359661", "url": "https://cs.wikipedia.org/wiki?curid=1359661", "title": "Srđan Aleksić", "text": "Srđan Aleksić\n\nSrđan Aleksić (v srbské cyrilici Срђан Алексић 1966 – 27. ledna, 1993) byl jugoslávský amatérský herec, plavec a voják Vojsk Republiky srbské ve válce v Bosně a Hercegovině. Proslavil se tím, že se snažil zastavit skupinu vojáků Republiky srbské, která napadla jeho souseda a kamaráda bosňácké národnosti, Alena Glavoviće. Při tomto činu byl nakonec zbit a zabit vlastními vojáky. Za svůj čin získal posmrtně řadu vyznamenání jak v Bosně a Hercegovině, tak v Srbsku. V Sarajevu, Novém Sadu, Podogrici i v Bělehradu nesou ulice jeho jméno. \n\nAleksić se narodil v Trebinji, na území Bosny a Hercegoviny ještě v dobách existence Jugoslávie. Jeho otec Rade byl trenérem basketbalu. Matka Mira zemřela v jeho raném věku. Srđanův bratr zemřel při nehodě kluzáku u Petrova polje u Trebinje. Jako amatérský herec získal Aleksić několik ocenění a herectví se věnoval i po vypuknutí války v roce 1992. Později byl odveden do bosenskosrbské armády. \n\nDne 21. ledna 1993 se Srđan pokusil zabránit skupině čtyř vojáků na Náměstí svobody v Trebinji útoku na svého souseda Glavoviće. Byl zbit a upadl do kómatu, později na následky zranění v nemocnici zemřel. Jeden z účastníků byl později zabit v boji; zbylí tři byli odsouzeni na 28 měsíců ve vězení. Glavović po skončení války emigroval do Švédska. V roce 2012 srbská televize natočila dokumentární film o Aleksićovi s názvem \"Srđo\". Jeho příběh inspiroval také vznik dalšího filmu v roce 2013 s názvem \"Krugovi\" (kruhy). \n"}
{"id": "1359664", "url": "https://cs.wikipedia.org/wiki?curid=1359664", "title": "Australian Open 2018 – dvouhra juniorů", "text": "Australian Open 2018 – dvouhra juniorů\n\nDvouhra juniorů Australian Open 2018 probíhala ve druhé polovině ledna 2018. Do singlové soutěže melbournského grandslamu nastoupilo šedesát čtyři hráčů splňujících kritéria juniorské kategorie. Obhájcem titulu byl 18letý Maďar Zsombor Piros, jenž nebyl věkově způsobilý zasáhnout do soutěže.\n\nVítězem se stal sedmý nasazený 17letý Američan Sebastian Korda, jenž ve finále odehrávajícím se v aréně Roda Lavera zdolal tchajwanskou turnajovou šestku Tseng Chun-hsina po dvousetovém průběhu. V tiebreaku úvodní sady dotahoval ztrátu 2:5, aby šňůrou pěti míčů průběh otočil. Korda získal premiérový grandslamový titul, jenž věnoval otci Petru Kordovi. Navázal tak na jeho vítězství z mužské dvouhry Australian Open 1998 i výhru starší sestry Jessicy Kordové, která svou první golfovou trofej LPGA vybojovala na Australian Open 2012.\n"}
{"id": "1359666", "url": "https://cs.wikipedia.org/wiki?curid=1359666", "title": "Batrovci", "text": "Batrovci\n\nBatrovci (v srbské cyrilici Батровци) jsou obec v srbské autonomní oblasti Vojvodina, na jejím samém západu, při hranici s Chorvatskem. Přesněji se nacházejí na území historického regionu Srem. Známé jsou především díky nedaleké dálnici a hraničnímu přechodu s Chorvatskem. V roce 2011 měly Batrovci 259 obyvatel. Administrativně spadají pod opštinu Šid. \n\nSeverně od vesnice protéká řeka Bosut a jižně se nachází ona frekventovaná dálnice. Zástavba vesnice se nachází okolo dvou hlavních ulic, které jsou na sobě kolmé a kříží se v samém středu Batrovců. V roce 2015 byla vesnice místem, kudy procházel hlavní migrační tah během Evropské migrační krize poté, co Maďarsko uzavřelo své hranice.\n\n"}
{"id": "1359670", "url": "https://cs.wikipedia.org/wiki?curid=1359670", "title": "Pralesnička trojbarvá", "text": "Pralesnička trojbarvá\n\nPralesnička trojbarvá, také nazývaná pralesnička tříbarvá (\"Epipedobates tricolor\"), je žába náležící do čeledi pralesničkovití (Dendrobatidae) a rodu \"Epipedobates\". Popsal ji George Albert Boulenger roku 1899. Tvoří sesterský taxon vůči pralesničce \"Epipedobates machalilla\".\nJedná se o endemitní druh státu Ekvádor, vyskytuje se ve více než dvaceti lokalitách v provinciích Cotopaxi a Bolívar v nadmořské výšce 600 až 1 770 metrů. Žije v horských lesích v blízkosti vodních toků. Vyskytuje se i na různých plantážích. Žije v tamějších mokřinách či v listoví a preferuje přítomnost vodního toku.\nTato žába se zkráceným čenichem je drobná, měří asi 22,6 mm. Z krátkých skvrnitých končetin vyrůtají prsty (první je delší než druhý), jež jsou opatřeny plovací blánou. Zbarvení hladké kůže je méně výrazné než u jiných zástupců čeledi, červené doplněné o světlé pruhování. Skrze pokožku tyto žáby vylučují toxin, který nicméně není natolik nebezpečný jako u jiných druhů. Získávají jej z potravy, proto pokud jsou chovány v zajetí, o svůj jed přijdou. Tato látka byla pojmenována epibatidin a strukturou i účinky po podání se podobá pyridinovému alkaloidu nikotinu a během 90. let 20. století se extrahovala z kůže žab a využívala na tišení bolesti, později došlo k jejímu umělému vytvoření.\nAktivitu projevuje tento druh během dne. Samci se ozývají kvákáním ze země či různých hřadů. Během období rozmnožování již nicméně může dojít k boji o vhodná místa pro nakladení vajíček. Během těchto častých střetů se obyčejně samci zaklesnutí do sebe přetlačují dokud jeden protivník druhého nepovalí. Snůšku činící deset vajíček samička naklade na zem. Vylíhnutí pulci jsou samci přeneseni do vodního toku, kde probíhá jejich další vývoj.\nMezinárodní svaz ochrany přírody považuje tento druh za zranitelný taxon s klesající populací. Žáby žijící v malém areálu výskytu jsou decimovány ztrátou habitatu či loveny do medicíny. Možné nebezpečí představuje i nákaza houbou \"Batrachochytrium dendrobatidis\", která napadá kůži žab, zabraňuje jim tak dýchání a vyvolává smrtelné onemocnění chytridiomykózu. Pod identifikačním číslem 9487 je řazena do druhé přílohy Úmluvy o mezinárodním obchodu s ohroženými druhy volně žijících živočichů a rostlin, obchodování je tedy omezeno a podřízeno dozoru.\n\n"}
{"id": "1359677", "url": "https://cs.wikipedia.org/wiki?curid=1359677", "title": "Mary Brunner", "text": "Mary Brunner\n\nMary Brunner (* 17. prosince 1943) je Američanka, která byla členkou Mansonovy rodiny. Studovala na Wisconsinské univerzitě v Madisonu a následně se přestěhovala do Kalifornie. Zde později potkala Charlese Mansona, s nímž se spřátelila a později měla syna. V roce 1969 byla přítomna u vraždy Garyho Hinmana. Nedlouho poté byla uvězněna za podvody s kreditními kartami – v době, kdy Mansonova rodina provedla vraždu Sharon Tate. Později byla odsouzena za účast v činech Mansonovy rodiny, ale již po šesti letech, v roce 1977, byla z vězení propuštěna. Později si změnila jméno a žila v ústraní.\n"}
{"id": "1359679", "url": "https://cs.wikipedia.org/wiki?curid=1359679", "title": "Östersundský lyžařský stadion", "text": "Östersundský lyžařský stadion\n\nÖstersundský lyžařský stadion (\"Östersunds skidstadion\") je lyžařský a biatlonový stadion ve Švédsku. \n\nStadion je známý pořádáním akcí mezinárodního významu v biatlonu – každoročně se zde jezdí závody světového poháru. V letech 1970 a 2008 a 2019 se zde konalo Mistrovství světa v biatlonu.\n\nStadion leží 2 km severovýchodně od centra města Östersund nedaleko jezera Storsjön v nadmořské výšce 361 m n. m. Jeho rozvoj začal v roce 1993, která město získalo významné mezinárodní soutěže. Tribuny stadionu pojmou 6 000 diváků.\n\nLyžařské středisko má 89 km upravovaných lyžařských tratí, z toho 29 km osvětlených. Obvykle jsou otevřené od listopadu do dubna. Od roku 2007 ukládá sníh z minulé zimy do izolovaného úložiště, takže v nové sezoně má vždy zásoby bez ohledu na aktuální sněhové podmínky.\n\nStadion byl naposledy rekonsruován v roce 2014. Byly zatravněny další plochy (střelnice) a vyasfaltovány vnitřní bežecké trsy.\n\n"}
{"id": "1359681", "url": "https://cs.wikipedia.org/wiki?curid=1359681", "title": "Alfredo Binda", "text": "Alfredo Binda\n\nAlfredo Binda (11. srpna 1902 Cittiglio – 19. července 1986 tamtéž) byl italský profesionální cyklista. Rodák z lombardského Cittiglia vyrůstal v Nice, kde pracoval v rodinné stavební firmě jako fasádník, v roce 1925 se vrátil do Itálie a jezdil za tým Legnano. Pětkrát se stal celkovým vítězem Giro d'Italia (1925, 1927, 1928, 1929 a 1933), získal 41 etapových vítězství (v roce 1929 vyhrál rekordních osm etap v řadě) a v roce 1933 vyhrál vrchařskou soutěž. V roce 1927 se stal historicky prvním profesionálním mistrem světa v silničním závodě jednotlivců, titul získal ještě v letech 1930 a 1932, v roce 1929 obsadil třetí místo a v roce 1933 skončil šestý. Vyhrál čtyřikrát Giro di Lombardia (1925, 1926, 1927 a 1931), dvakrát Giro del Piemonte (1926 a 1927), dvakrát klasiku Milán - San Remo (1929 a 1931) a Giro del Veneto 1928, v letech 1926 až 1929 byl čtyřikrát za sebou mistrem Itálie v silničním závodě. Závodil také na dráze, v roce 1927 ve dvojici s Costantem Girardengem vyhráli šestidenní závod v Miláně. V roce 1930 se zúčastnil Tour de France, kde vyhrál dvě etapy, ale závod nedokončil. Kariéru ukončil po zranění nohy v roce 1936, po druhé válce se stal trenérem italské silničářské reprezentace, kterou dovedl ke čtyřem titulům mistrů světa. Byl uveden do Síně slávy světové cyklistiky a má vlastní hvězdu na chodníku slávy italského sportu na římském Foro Italico.\n\n\n"}
{"id": "1359682", "url": "https://cs.wikipedia.org/wiki?curid=1359682", "title": "Nebe s.r.o.", "text": "Nebe s.r.o.\n\nNebe s.r.o. (v anglickém originále Miracle Workers) je americký televizní seriál stanice TBS. Původně v něm měli hrát Daniel Radcliffe a Owen Wilson, avšak Wilson byl později nahrazen Stevem Buscemim. Radcliffe hraje postavu nízkoúrovňového anděla Craiga, zatímco Buscemi ztvární roli Boha, Craigova šéfa. Seriál je založen na knize \"What in God's Name\" od Simona Riche, který je rovněž autorem seriálu. Režijně se na epizodách podíleli například Ryan Case a Jorma Taccone. První série byla vysílána od 12. února do 26. března 2019. V květnu 2019 bylo oznámeno, že seriál získá druhou řadu.\n\n"}
{"id": "1359685", "url": "https://cs.wikipedia.org/wiki?curid=1359685", "title": "Kostel svaté Anny (Andělská Hora)", "text": "Kostel svaté Anny (Andělská Hora)\n\nKostel svaté Anny v Andělské Hoře na Anenském vrchu (\"na Annabergu\") se nachází v okrese Bruntál. Patří k Římskokatolické farnosti Andělská Hora, Děkanát Bruntál Diecéze ostravsko-opavská. Kostel byl zapsán do státního seznamu před rokem 1988.\n\nPísemné dokumenty pokládají vznik kaple sv. Anny na období let 1694–1696. Se zvyšujícím se zájmem věřících už v roce 1742 svou kapacitou kaple nestačila všechny pojmout. V roce 1767 byla zahájena výstavba nového kostela, který byl dokončen v roce 1769. Slavnostní svěcení bylo provedeno 26. července 1770 farářem Augustinem Becherem, zemským děkanem pro Bruntál a Sovinec. V roce 1777 byl kostel rozšířen a přistavěna věž. V roce 1784 byl kostel určen k zrušení císařem Josefem II. V roce 1786 byl kostel zakoupen obcí a v roce 1795 císař František II. povolil obnovení bohoslužeb. Další pohromou byla léta po druhé světové válce. Kostel chátral a byl ničen vandaly. V roce 1970 byly zakázány poutě ke kostelu sv. Anny. Tradice poutí byla obnovena v roce 2002.\n\nV roce 2009/2010 proběhla oprava kostela - restaurovány obrazy, varhany a sochy.\n\nKostel sv. Anny je barokní jednolodní zděná stavba s půlkruhovým závěrem. Západní strana je zaoblená. Na jižní straně je přistavěna hranolová věž. Na severní straně je přízemní sakristie a přistavěná kaple. Věž je zakončená cibulovou střechou s lucernou krytá plechem. Střecha lodi je sedlová a krytá plechem, sakristie má střechu pultovou, krytou plechem.\n\nKlenba lodi je valená s pasem a lunetami ve střední části. Kněžiště a západní strana jsou zaklenuté konchou s lunetami.\n\nSoučástí interiéru je obraz sv. Anny z roku 1770, který namaloval vídeňský dvorní malíř J. F. Greipl. Obraz věnoval kostelu starosta obce Anton Hayek. Obraz byl restaurován v roce 1796, v roce 1823 byl ošetřen a natřen fermeží, v roce 2003 byl restaurován obraz a v roce 2005 byl restaurován rám.\n\nDalší obrazy, olejomalby \"Vjezd do Jeruzaléma\" a \"Kristus v Krajině\" z 18. století od neznámých autorů, byly restaurovány v roce 2010.\n\nVarhany z roku 1890 pocházejí z krnovské dílny Rieger-Kloss a byly opraveny v letech 2010–2011.\n\n"}
{"id": "1359687", "url": "https://cs.wikipedia.org/wiki?curid=1359687", "title": "Kaple svatého Šebestiána (Uherské Hradiště)", "text": "Kaple svatého Šebestiána (Uherské Hradiště)\n\nKaple svatého Šebestiána je barokní kaple na Palackého náměstí v Uherském Hradišti. Byla postavena čoku 1715 městskou vojenskou posádkou na poděkování za odvrácení morové epidemie. O stavbě informuje latinský nápis na kartuši v průčelí, jehož doslovný překlad zní: \"„Za času moru zbožná císařská posádka nechala postavit”\". Kaple byla vysvěcena 16. srpna 1715. V roce 1969 byla hydraulicky nadzvednuta a přesunuta o cca deset metrů na nové základy za využití technologie československého patentu Dr. Wünsche a Ing. Šuláka. Stejný postup byl o šest let později zopakován při přesunu kostela Nanebevzetí Panny Marie v Mostě. \n"}
{"id": "1359688", "url": "https://cs.wikipedia.org/wiki?curid=1359688", "title": "Lynette Fromme", "text": "Lynette Fromme\n\nLynette Fromme, přezdívaná Squeaky, (* 22. října 1948) je americká atentátnice, členka Mansonovy rodiny. V roce 1967 se spřátelila s Charlesem Mansonem. Později byla součástí skupiny, která zavraždila Jamese a Lauren Willettovi, avšak Fromme unikla trestu kvůli nedostatku důkazů. Dne 5. září 1975 se v Sacramentu pokusila zavraždit tehdejšího prezidenta Geralda Forda. Po dlouhém soudním procesu, během něhož odmítala spolupracovat, dostala podle zákona z roku 1965 doživotní trest. V roce 1987 z vězení utekla, ale byla znovu zadržena. Od roku 1998 žila ve věznici ve Fort Worthu. Z vězení byla propuštěna dne 14. srpna 2009.\n\n"}
{"id": "1359691", "url": "https://cs.wikipedia.org/wiki?curid=1359691", "title": "Dobytí Orange", "text": "Dobytí Orange\n\nDobytí Orange (\"Prise d'Orange\") je jeden z francouzských středověkých hrdinských eposů, tzv. \"chansons de geste\". Píseň pochází z poloviny 12. století, vysvětluje se v ní, jak Vilém z Narbonne přišel ke svému jménu Oranžský, a je proto řazena do \"Cyklu Viléma Oranžského\".\n\nPíseň začíná ve městě Nîmes, které Vilém nedávno dobyl (viz píseň \"Jízda na vozech do Nîmes\"). Objeví se zde vyčerpaný muž Gilbert, který byl tři roky vězněn Saracény v Orange, než se mu podařilo uprchnout. Vilém, který si vzpomene na princeznu Orable, které kdysi poslal vzkaz (viz píseň \"Vilémovo mládí\"), že si pro ni přijde a vezme si jí za manželku, pronikne se svým synovcem Guibelinem a s Gilebertem do Orange v přestrojení za Saracéna. Princeznu navštíví ve věži Gloriett, kde sídlí, ale zde je uprchlíkem z Nîmes jejich přestrojení odhaleno. Frankům se podaří Saracény z věže vypudit a s pomocí Orable, která jim poskytne zbraně i brnění, se ve věži zabarikádovat. Saracéni však vyžijí tajnou chodbu a Franky vezmou do zajetí. Gilbertovi se s pomocí Orable podaří uprchnout, tajnou chodbou se dostat k Rhôně a odtud do Nîmes s žádostí o pomoc. Další Vilémův synovec Bertrand shromáždí v Nîmes velkou armádu, oblehne Orange, s Gilebertem pronikne do města a otevře svému vojsku brány. Po krátkém boji křesťané zvítězí a Vilém je od této chvíle znám jako Vilém Oranžský. Píseň končí pokřtěním Orable na Guibourg a její svatbou s Vilémem.\n\n"}
{"id": "1359695", "url": "https://cs.wikipedia.org/wiki?curid=1359695", "title": "Žrnov", "text": "Žrnov\n\nŽrnov, též Žrnovan (v srbské cyrilici Жрнов nebo Жрнован) byl středověký hrad/pevnost, který se nacházel na nejvyšším vrcholu Avaly jižně od města Bělehradu v Srbsku. Hrad vznikl na místě původního římského opevnění; rozšířen byl během existence středověkého srbského státu a dále rozvíjen během existence Osmanské říše. Jeho pozůstatky byly zničeny v 30. letech 20. století.\n\nPůvodní opevnění zde nechali římští vojáci zbudovat kvůli ochraně Bělehradu, který byl tehdy znám pod názvem Sigindunum. Ochrana byla nezbytná kvůli rudným dolům, které se nacházely na úpatí Avaly. Později byla pevnost během existence středověkého Srbska rozšířena a zmodernizována. Osmané získali pevnost v roce 1442. Následně nechali zpevnit a rozšířit hradby pevnosti z východní a jižní strany. V roce 1444 byli však nuceni na základě Segedínského míru pevnost vrátit zpět Srbskému despotátu (kromě Žrnova ztratili Turci i několik dalších pevností, např. Golubac, Kruševac a Novo Brdo). \n\nTurci získali Žrnov zpět v roce 1458 při útoku na Bělehrad, který však skončil neúspěšně. Pro přípravu dalších útoků musela být pevnost opětovně rozšířena; byla vybudována další linie hradeb. Turci pevnost pojmenovali \"Havala\" a odtud pochází i dnešní název kopce Avala. Uherské vojsko se pokusilo pevnost dobýt v roce 1515 za pomocí dělostřelectva, nicméně tento pokus skončil velkou porážkou. Strategický význam pevnosti poklesl po roce 1521 kdy Turci obsadili dnešní srbskou metropoli natrvalo. \n\nPevnost byla pravděpodobně opuštěna v 18. století vzhledem k svému špatnému stavu. Až do té doby se zde nacházela turecká vojenská posádka. Poté byl hrad ponechán na pospas zubu času. \n\nPozůstatky pevnosti byly zničeny dynamitem v roce 1934 kvůli výstavbě památníku neznámého vojína, který zde vznikl podle návrhu sochaře Ivana Meštroviće. Předtím zde proběhl archeologický průzkum, který odhalil řadu římských artefaktů.\n\nDo dnešní doby se nedochovala žádná část pevnosti, jediné zmínky o ní představují zápisy kronikářů, práce Aleksandra Deroka a historické fotografie zachované v Národním muzeu v Bělehradě.\n\nPevnost tvořilo několik celků: \n\n"}
{"id": "1359696", "url": "https://cs.wikipedia.org/wiki?curid=1359696", "title": "Diskografie Chrise Speddinga", "text": "Diskografie Chrise Speddinga\n\nToto je diskografie anglického hudebníka Chrise Speddinga. Ten během své kariéry vydal celkem třináct sólových studiových, tři koncertní a šest kompilačních alb. Během své kariéry studiového hudebníka se podílel na mnoha albech jiných interpretů. Na mnoha z deskách, jejichž nahrávání se Spedding účastnil, není uvedeno, zda na výsledné vydané desce skutečně byly jeho party použity – v některých případech mohly být přenahrány jiným kytaristou, případně použity bez uvedení v bookletu.\n"}
{"id": "1359697", "url": "https://cs.wikipedia.org/wiki?curid=1359697", "title": "Spedding", "text": "Spedding\n\nSpedding může být:\n\n"}
{"id": "1359704", "url": "https://cs.wikipedia.org/wiki?curid=1359704", "title": "PGL Major Kraków 2017", "text": "PGL Major Kraków 2017\n\nPGL Major Kraków 2017 byl turnajem ve hře . Jednalo se o 11. turnaj nejvyšší kategorie . Týmy si celkem odnesly částku 1 milion dolarů.\n\nOdehrával se 16. - 23. července 2017 v polském Krakově. Poprvé zvítězil tým Gambit Esports, který ve finále porazil brazilský tým Immortals 2:1.\n\nTomáš \"oskar\" Šťastný se stal prvním Čechem na Major turnaji.\n"}
{"id": "1359706", "url": "https://cs.wikipedia.org/wiki?curid=1359706", "title": "Zlá krev", "text": "Zlá krev\n\nZlá krev může být:\n"}
{"id": "1359707", "url": "https://cs.wikipedia.org/wiki?curid=1359707", "title": "Seznam dílů seriálu Zlá krev", "text": "Seznam dílů seriálu Zlá krev\n\nSeznam dílů seriálu \"Zlá krev\" může být:\n"}
{"id": "1359710", "url": "https://cs.wikipedia.org/wiki?curid=1359710", "title": "Věznice Butyrka", "text": "Věznice Butyrka\n\nVěznice Butyrka ( \"Бутырка\", \"Бутырская тюрьма\") je věznice v Moskvě.\n\nPevnost Butyrka byla vystavěna zřejmě v průběhu 17. století poblíž Butyrské městské brány (\"Бутырская застава\" / \"Butyrskaja zastava\"). Tehdejší stavba byla navržena architektem Matvejem Kazakovem během regentské vlády Kateřiny II. Veliké a byla postavena roku 1782 na místě věznice jako pevnost. Věže staré pevnosti v době panování Petra I. Velikého sloužily jako vězení pro rebelující strelce, později pro stovky účastníků polského Lednového povstání z roku 1863, a také pro členy hnutí narodniků roku 1883 a účastníků Morozovova povstání z roku 1885. Věznice Butyrka byla věhlasná svými brutálními podmínkami, a jakýkoli protest byl násilně potlačen.\n\nBěhem únorové revoluce moskevští vzbouření dělníci osvobodili z Butyrky všechny politické vězně. Po říjnové revoluci již Butyrka zůstala politickým vězením a pro mnoho odsouzených byla přestupní stanicí do gulagů. V době bolševických čistek bylo v Butyrce (s kapacitou 1000 vězňů) údajně až 30 000 vězňů, tzn. 275 osob v cele s 25 lůžky. (Joszef Lengyel, 1938)\n\nPodle organizace \"Memorial\" bylo po druhé světové válce až do Stalinovy smrti v roce 1953 na 7000 osob v Butyrce zastřeleno. Z toho byla asi tisícovka Němců, kteří byli po zpopelnění v tehdy jediném moskevském krematoriu pohřbeni v masových hrobech na Donském hřbitově.\n\n"}
{"id": "1359711", "url": "https://cs.wikipedia.org/wiki?curid=1359711", "title": "Kostel svatého Jana Nepomuckého (Karlovec)", "text": "Kostel svatého Jana Nepomuckého (Karlovec)\n\nKostel svatého Jana Nepomuckého v Karlovci se nachází v okrese Bruntál. Kostel s farou je v soukromých rukou. Kostel byl zapsán do státního seznamu kulturních památek před rokem 1988.\n\nKostel se nachází na břehu Slezské Harty v zaniklé obci Karlovec v okrese Bruntál. Kostel byl postaven v letech 1727–1728. Opravován byl v roce 1843. U kostela se nachází fara z roku 1727. Napuštěním přehrady Slezská Harta zmizela obec Karlovec a zbyl jen kostel, k němuž vedlo kryté dřevěné barokní schodiště, jehož fragment se dochoval u kostela.\n\nKostel sv. Jana Nepomuckého je barokní jednolodní zděná stavba sálového typu, uzavřená na východní straně polygonálně. Se sakristií, která se přimyká k východnímu průčelí. Střecha sedlová se sanktusníkem. Západní průčelí s mělkým rizalitem a výrazně zaoblenými nárožími vrcholí štítem (členěný pilastry) s půlkruhovým tympanonem. V přízemí kamenný portál s ušima. V hladké fasádě jsou prolomena termální okna, stěny členěny opěrnými pilíři.\n\nInteriér členěný lizénovými rámy. Strop lodi valený s výsečemi, závěry zalamovanou konchou. Pod kruchtou je křížová klenba opírající se o dva hranolové pilíře. Na kruchtu vede točité schodiště. Sakristie zaklenuta křížovou klenbou. Interiér kostela je bez vybavení.\n"}
{"id": "1359712", "url": "https://cs.wikipedia.org/wiki?curid=1359712", "title": "Národní park Betung Kerihun", "text": "Národní park Betung Kerihun\n\nNárodní park Betung Kerihun je národní park v indonéské provincii Západní Kalimantan na ostrově Borneo. Nachází se ve vnitrozemí ostrova při hranicí s Malajsií. Park byl založen roku 1995 a má celkovou rozlohu asi 8 000 km, čímž zabírá asi 5,5 % provincie. Společně s útočištěm na ochranu přírody Lanjak Entimau s rozhlohou 2 000 km bylo navrženo zařazení do světového dědictví UNESCO.\nNárodní park Betung Kerihun se nachází na úpatí řeky Kapuas. Je kopcovitý a hornatý, nadmořská výška zde dosahuje mezi 150 až téměř 1 800 metrů nad mořem. Vyznačuje se strmými svahy, ve více než polovině parku ve sklonu větším než 45 %. Nejvyššími vrcholy jsou Mount Kerihun (1 790 m n. m.) a Mount Lawit (1 767 m n. m.).\n\nZ většiny park pokrývají horské (až dvě třetiny) a nížinné tropické deštné pralesy.\nV nížinných lesích rostou porosty dvojkřídláčovitých (\"Dipterocarpaceae\"), s nadmořskou výškou nahrazované duby (\"Quercus\") a kaštanovci (\"Castanopsis\"). Roste zde nejméně 97 druhů vstavačovitých (\"Orchidaceae\") − orchidejí a 49 druhů arekovitých (\"Arecaceae\") − palem.\n\nBohatá je i fauna. Žije zde 300 druhů ptáků, z toho 25 jsou endemitní druhy ostrova, dále nejméně 162 druhů ryb a nejméně 54 druhů savců včetně kriticky ohroženého orangutana bornejského (\"Pongo pygmaeus\"). Mimo něj zde žije i sedm dalších druhů primátů: gibon Müllerův (\"Hylobates muelleri\"), hulman běločelý (\"Presbytis frontata\") a kaštanový (\"Presbytis rubicunda\"), makak vepří (\"Macaca nemestrina\") a jávský (\"Macaca fascicularis\"), outloň váhavý (\"Nycticebus coucang\") a nártoun západosundský (\"Cephalopachus bancanus\").\nNárodní park Betung Kerihun obývá několik kmenů Dajáků. V parku (vesnice Nanga Bungan a Tanjung Lokang) a okolo něj se nachází celkem 12 jejich vesnic. Obživu jim poskytuje lov, sběr nedřevných produktů lesního hospodářství a pěstování plodin pro ně a jejich rodinu.\nPoprvé se oblasti dostalo ochrany roku 1982, kdy ministerstvo zemědělství vydalo vyhlášku o vytvoření přírodní rezervace o rozloze 600 000 hektarů. Do deseti let byla rezervace rozšířena o dalších 200 000 hektarů a roku 1995 byla vyhlášena národním parkem. Roku 1997 se o park stará Betung Kerihun Park Management Unit, která má 57 zaměstnanců na plný úvazek a 20 čestných členů.\n\nNebezpečí představuje nezákonné odlesňování. Světový fond na ochranu přírody roku 2002 zjistil, že v parku bylo nelegálně vykáceno 31 000 stromů. Ohrožené bornejské orangutany pak loví pytláci. Z oblastí západního a centrálního Bornea bylo každý měsíc vyvezeno do velkých indonéských měst včetně města hlavního asi 10 až 15 těchto zvířat, což je alarmující úroveň.\n"}
{"id": "1359714", "url": "https://cs.wikipedia.org/wiki?curid=1359714", "title": "Alliance of Women Film Journalists EDA Awards 2016", "text": "Alliance of Women Film Journalists EDA Awards 2016\n\n9. ročník Alliance of Women Film Journalists EDA Awards se konal 22. prosince 2016. Nominace byly zveřejněny 16. prosince 2016.\n\nTučně jsou označeni vítězové.\n\nMoonlight \n\nBarry Jenkins – \"Moonlight\"\n\nBarry Jenkins – \"Moonlight\"\n\nKenneth Lonegran – \"Místo u moře\"\n\nCasey Affleck – \"Místo u moře\"\n\nRuth Negga – \"Loving\"\n\nMahershala Ali – \"Moonlight\"\n\nViola Davis – \"Ploty\"\n\n\"13th\"\n\nKomorná\n\n\nJames Laxton – \"Moonlight\"\n\nNat Sanders a Joi McMillon – \"Moonlight\"\n\nYesi Ramirez – \"Moonlight\"\n\nAva DuVernay – \"13th\"\nKelly Reichardt – \"Jisté ženy\"\n\nVaiana – \"\"\n\nRuth Negga – \"Loving\"\n\nAva DuVernay – \"13th\" za zvýšení pozornosti, že potřebujeme diversitu a rovnost pohlaví v Hollywoodu\n\nAnnette Bening – \"Ženy 20. století\" (remíza)\n\nIsabelle Huppert – \"Elle\" a \"Začít znovu\" (remíza)\n\nWarren Beatty (narozen 1937) a Lily Collins (narozena 1989) – \"Pravidla neplatí\"\n\nJennifer Aniston – \"Svátek matek\" a \"Pařba o Vánocích\"\n\nIsabelle Huppert – \"Elle\"\n\nBen Hur\n\n\"Dítě Bridget Jonesové –\" Sharon Maguire a Renée Zellweger\n"}
{"id": "1359715", "url": "https://cs.wikipedia.org/wiki?curid=1359715", "title": "Sandra Goodová", "text": "Sandra Goodová\n\nSandra Goodová (nepřechýleně \"Good\"; * 20. února 1944) je Američanka, která v dubnu 1968 vstoupila do Mansonovy rodiny. V době, kdy Mansonova rodina provedla vraždu Sharon Tate, byla spolu s Mary Brunner ve vězení za podvody s kreditními kartami. V březnu 1976 byla za rozesílání výhružných dopisů odsouzena k patnácti letům vězení, ale již po necelých deseti letech, v prosinci 1985, byla propuštěna. Na rozdíl od ostatních členů Mansonovy rodiny se nadále k Mansonovi hlásila. V září 1969 se jí narodil syn Ivan.\n\n"}
{"id": "1359717", "url": "https://cs.wikipedia.org/wiki?curid=1359717", "title": "Ludwig Nohl", "text": "Ludwig Nohl\n\nLudwig Nohl (5. prosince 1831, v Iserlohn – 15. prosince 1885, Heidelberg) byl německý hudební učenec a spisovatel.\n\nV roce 1865 objevil v Mnichově Beethovenovu skladbu \"Für Elise\" (\"Pro Elišku\"), kterou o dva roky později zveřejnil tiskem.\n\nČesky:\n\nNěmecky:\n"}
{"id": "1359718", "url": "https://cs.wikipedia.org/wiki?curid=1359718", "title": "Tetín (zámek)", "text": "Tetín (zámek)\n\nTetínský zámek stojí na návsi stejnojmenné obce v okrese Beroun. Byl postaven ve druhé polovině 18. století v barokním slohu. Později byl několikrát přestavován. Je chráněn jako kulturní památka České republiky.\n\nZámek je obdélná patrová stavba se středním rizalitem zakončeným trojúhelníkovým štítem. Nejvýznamnějšími majiteli byla vlastenecká šlechtická rodina Vojáčků, která zámek získala počátkem 19. století výměnou za statek Poučník u Karlštejna. Z rodiny pocházel spisovatel, překladatel a středoškolský profesor Vácslav Vojáček (zde se narodil, pochován je v rodinné hrobce Vojáčků u kostela sv. Jana Nepomuckého). Dalším významným příslušníkem rodiny byl politik Jan Bohdan Vojáček. Na zámek bývali zváni významní představitelé tehdejšího kulturního a politického života, např. František Ladislav Čelakovský, Josef Dobrovský, Josef Jungmann, František Ladislav Rieger, rodina Daubků z Litně či MUDr. Josef Thomayer. \n\nPosledními majiteli byla rodina Durasů (potomci rodu Vojáčků), jimž byl zámek a statek znárodněn v roce 1948. Poté patřil Státnímu statku Lochovice. Rodině Durasů byl majetek vrácen v roce 1990 v restituci. \n\nV bývalé zámecké zahradě byla roku 1704 postavena kaple sv. Jana Nepomuckého. Při kapli byla vybudována i poustevna, jejímž posledním obyvatelem byl Vojtěch Cassanova, kněz ze zrušeného kláštera ve sv. Janu pod Skalou. Později kaple zpustla a tehdejší majitel zámku místo její opravy zajistil opravu v té době zavřeného kostela sv. Michaela (nyní sv. Jana Nepomuckého), čímž ho zachránil před zánikem. \n\nNávštěvníkem zámku byl také básník Josef Krasoslav Chmelenský, kterého inspirovala Anna Vojáčková k napsání básně \"Nad Berounkou pod Tetínem.\" Píseň, k níž složil hudbu páter Josef Vorel, pochází z roku 1835. Tetínská růže má symbolický hrob na hřbitůvku za kostelem sv. Jana Nepomuckého – ve skutečnosti se vdala a zemřela až po mnoha letech v Haliči. Melodii písně hraje každou hodinu zvonkohra hodin, které byly v roce 1998 instalovány na průčelí zámku. \n\n\n"}
{"id": "1359719", "url": "https://cs.wikipedia.org/wiki?curid=1359719", "title": "Seznam dílů seriálu Deník zasloužilé matky", "text": "Seznam dílů seriálu Deník zasloužilé matky\n\nToto je seznam dílů seriálu \"Deník zasloužilé matky\". Americký sitcom \"Deník zasloužilé matky\" měl premiéru v letech 2001–2007, prvních pět řad na americké stanici The WB, závěrečná série na stanici The CW.\n\n<onlyinclude>\n</onlyinclude>\n\n"}
{"id": "1359721", "url": "https://cs.wikipedia.org/wiki?curid=1359721", "title": "Tex Watson", "text": "Tex Watson\n\nTex Watson, rodným jménem Charles Denton Watson, Jr., (* 2. prosince 1945) je americký vrah, člen Mansonovy rodiny. Účastnil se akce, při níž byla zabita herečka Sharon Tate. Následujícího dne se účastnil také vraždy Rosemary a Lena La Biancových. Později odjel do rodného Texasu, kde byl koncem listopadu zatčen. V říjnu 1971 byl odsouzen za sedm vražd prvního stupně a jedno spiknutí na spáchání vraždy. Dne 21. října toho roku byl odsouzen k trestu smrti, kterému však unikl, neboť Kalifornie trest smrti zrušila. Později mnohokrát žádal o propuštění, avšak úspěšný nebyl.\n\n"}
{"id": "1359725", "url": "https://cs.wikipedia.org/wiki?curid=1359725", "title": "Boston Online Film Critics Association Awards 2016", "text": "Boston Online Film Critics Association Awards 2016\n\n5. ročník předávání cen asociace Boston Online Film Critics Association se konal dne 10. prosince 2016.\n\n\n"}
{"id": "1359726", "url": "https://cs.wikipedia.org/wiki?curid=1359726", "title": "Boston Society of Film Critics Awards 2016", "text": "Boston Society of Film Critics Awards 2016\n\n37. ročník předávání cen asociace Boston Society of Film Critics Awards se konal 11. prosince 2016.\n\n\n\n\n\n\n\n\n\n\n\n\n\n\n\n\n"}
{"id": "1359727", "url": "https://cs.wikipedia.org/wiki?curid=1359727", "title": "Archiv Leoše Janáčka", "text": "Archiv Leoše Janáčka\n\nArchiv Leoše Janáčka je dokumentační fond Moravského zemského muzea tvořený z větší části pozůstalostí Leoše Janáčka a zčásti doplněný dalšími cílenými akvizicemi muzea. Jakožto v úplnosti dobře dochovaná pozůstalost hudebního skladatele byl archiv v roce 2017 zařazen na seznam Paměť světa (UNESCO).\n\nPozůstalost odkázala muzeu po smrti manžela Zdenka Janáčková roku 1933. Poté muzeum do roku 2015 pozůstalost doplňovalo jako sbírku dokumentující osobu Leoše Janáčka.\n\n\n"}
{"id": "1359731", "url": "https://cs.wikipedia.org/wiki?curid=1359731", "title": "Panská (Praha)", "text": "Panská (Praha)\n\nPanská ulice (německy \"Herrengasse\") na Novém Městě v Praze začíná v ulici Na příkopě a končí v Jindřišské ulici. Nacházejí se tu významné historické stavby a velvyslanectví dvou největších jihoamerických států.\n\nHistorické názvy ulice jsou:\nNa čísle 3 bylo od roku 1853 piaristické gymnázium, první česká reálka (reální škola – ne církevní). Od školního roku 1875/76 přešla škola oficiálně do světské správy a studovalo tu mnoho významných osobností, například hudební skladatel Jakub Jan Ryba, vynálezce František Křižík, německý spisovatel Rainer Maria Rilke atd.\n\n"}
{"id": "1359735", "url": "https://cs.wikipedia.org/wiki?curid=1359735", "title": "Zygmunt Andrzej Heinrich", "text": "Zygmunt Andrzej Heinrich\n\nZygmunt Andrzej Heinrich (21. července 1937 – 27. května 1989) byl polský horolezec. V roce 1971 provedl spolu s dalšími Poláky, včetně Andrzeje Zawady, prvovýstup na Kunjang Kiš (7852 m n. m.) v Pákistánu. Roku 1974 se pokoušel s Andrzejem Zawadou provést zimní prvovýstup na čtvrtou nejvyšší horu světa, Lhoce, avšak dosáhl pouze 8250 m. Přesto se stali prvními horolezci, kteří v zimě na této hoře dosáhli výšky přes osm tisíc metrů. V roce 1978 vystoupil na prostřední vrchol Kančendžengy (8482 m n. m.). Následujícího roku vystoupil na Lhoce a v roce 1980 na Mount Everest. Mezi jeho další úspěšně zdolané vrcholy patří například Mašerbrum (7821 m n. m.), Čo Oju (8201 m n. m., nová cesta přes jihovýchodní pilíř) a Nanga Parbat (8126 m n. m., prvovýstup novou cestou). Zemřel v lavině na Mount Everestu ve věku 51 let.\n"}
{"id": "1359740", "url": "https://cs.wikipedia.org/wiki?curid=1359740", "title": "CD47", "text": "CD47\n\nCD47 (Cluster of Differentiation 47) také známý pod názvem „integrin associated protein“ (IAP, s integriny asociovaný protein) je pětkrát transmembránový protein kódovaný u lidí genem CD47. CD47 patří do nadrodiny a tvoří funkční celek s membránovými integriny, dále váže trombospondin-1 (TSP-1) a signalizační-regulační protein alfa (SIRPα). Díky schopnosti tvořit vazbu CD47-SIRPα slouží CD47 jako tzv. „don't eat me“ signál.\nCD47 je funkčně důležitý pro mnoho buněčných procesů jakými jsou např. apoptóza, proliferace, adheze a migrace. Především je však klíčový pro imunitní odpověď a angiogenezi. CD47 je exprimován na všech zdravých buňkách lidského těla a zároveň byla jeho zvýšená exprese zjištěna u buněk nádorových. Kromě toho byla zjištěna jeho exprese i u koňských nádorů kůže.\n\nCD47 je 50kDa membránový receptor, který má extracelulární N-koncovou imunoglobulinovou doménu, 5 transmembránových úseků a intracelulárně orientovaný C-konec, který se může vyskytovat v několika alternativních sestřihových variantách. Tyto jednotlivé isoformy se od sebe vzájemně liší pouze délkou C-koncové oblasti. Izoforma č. 2 je v lidském těle nejrozšířenější a vyskytuje se v cirkulujících imunitních buňkách. Druhá nejčastější je izoforma č. 4 exprimovaná především v mozku a periferním nervovém systému, s výjimkou keratinocytů, které exprimují izoformu č. 1. Funkční význam alternativního sestřihu nebyl v případě CD47 zatím popsán, ačkoliv jednotlivé izoformy jsou vysoce konzervované jak u člověka, tak u myši.\n\nCD47 je vysoko-afinní receptor pro trombospondin-1 (TSP-1), sekretovaný glykoprotein hrající roli ve vývoji vaskulary a angiogenezi, během níž TSP1-CD47 vazba inhibuje signalizaci NO. Vazba TSP-1 s CD47 ovlivňuje základní děje v buňce, jako jsou například adheze, migrace, apoptóza a buněčná proliferace a podílí se na řízení angiogeneze a zánětu.\n\nCD47 tvoří vazbu se SIRPA (signal-regulatory protein alpha, SIRPα) proteinem, což je inhibiční receptor na povrchu myeloidních buněk. CD47-SIRPα vazba vede k obousměrné signalizaci, která vede uvnitř myeloidní buňky skrze ITIM motivy SIRPα proteinu k zablokování fagocytického pohlcení buňky nesoucí CD47. Zároveň tato interakce aktivuje T-buněk.\n\nCD47 interaguje s membránovými integriny, zejména s typem avb3. Takto vzniklé komplexy se podílí na buněčné adhezi a migraci.\n\nNavzdory všeobecné expresi CD47 se signalizace skrze tento protein liší v závislosti na buněčném typu. Výsledek signalizace skrze CD47 je tedy ovlivněn jeho intracelulárními a transmembránovými partnery.\n\nRole CD47 ve stimulaci proliferace je taktéž závislá na buněčném typu, neboť jak aktivace, tak ztráta CD47 mohou vést k zahájení proliferace buňky. Vazba CD47 s TSP-1 zvyšuje proliferaci lidských buněk astrocytomové linie U87 a U37, ačkoliv u zdravých astrocytů tento efekt nenastává. U stejných buněk bylo dokázáno, že blokující protilátky inhibují proliferaci nádorových, nikoliv zdravých astrocytů. Ačkoliv přesný mechanismus je neznámý, CD47 zřejmě aktivuje proliferaci skrze PI3K/Akt dráhu u nádorově transformovaných buněk.\nK přetrvávající proliferaci také vede ztráta CD47 u primárních endoteliálních buněk myši, a zároveň dovoluje přeprogramovat tyto buňky na multipotentní tělíska embryonálního charakteru. Exprese kmenových znaků, jako je například c-Myc, je zvýšena u endoteliálních buněk s deletovaných CD47 a u lidských T-buněčných linií postrádajících expresi CD47. Aktivace CD47 vazbou TSP-1 inhibuje proliferaci a snižuje expresi transkripčních faktorů zodpovědných za kmenový charakter.\n\nSignalizace skrze CD47 vede k iniciaci buněčné smrti (apoptózy, či autofágie) v mnoha zdravých i nádorových buněčných liniích. K rychlé aktivaci apoptózy tak dochází u lidských T-buněčných linií, linie Jurkat a periferní mononukleární buňky (PBMC) inkubované s monoklonální protilátkou klonu Ad22 přejdou do apoptotického stavu během 3 hodin. Jiné klony protilátek však tento efekt neprokázaly. Indukce apoptózy je tedy závislá na blokování pouze určitých epitopů extracelulární domény CD47.\nIndukce apoptózy byla prokázány i u B-buněčné chronické lymfocytární leukémie (CLL). Inkubace s dimerem protilátek spojeným disulfidickou vazbou opouští apoptózu CD47+ primárních buněk B-CLL a buněk linie MOLT-4 a JOK-1. Navíc vnesení protilátky do SCID myši po implantaci JOK-1 buněk prodlouží její věk dožití. Spuštění apoptózy je v tomto modelu ovlivněno HIF-1α dráhou.\n\nBuněčná migrace je ligací CD47 všeobecně stimulována. Význam CD47 pro migraci byl zprvu studován na neutrofilech, u kterých inkubace s monoklonální protilátkou inhibovala transmigraci endotelem. Tento jev je způsoben integriny avb3, které jsou aktivovány proteinem CD47 na plazmatické membráně.\nBlokování CD47 protilátkou zabraňuje migraci a tvorbě metastáz u mnoha nádorů. Lze tak zabránit chemotaxi vyvolané kolagenem IV u melanomů, karcinomu prostaty a ovária. V myším modelu násobného melanomu dochází ke snížení metastatického potenciálu do kostní dřeně u myší s knock-outovaným CD47. Stejně tak delece CD47 pomocí shRNA u myší s xenotransplantovaným non-Hodgkinovým lymfomem snižuje výskyt.\n\nZtráta CD47 zvyšuje proliferaci a asymetrické dělení primárních myších endoteliálních buněk. Aktivace CD47 pomocí TSP-1 u primárních myších cerebrálních endoteliálních buněk indukuje cytotoxicitu, která je významně nižší u cerebrálních endoteliálních buněk s deletovaným CD47. In vitro bylo aktivací TSP-1, která inhibovala migraci endoteliálních buněk, dokázáno, že CD47 tlumí angiogenezi. Mechanismus anti-angiogenní aktivity CD47 není zatím známý, ale monoklonální protilátky v kombinaci s TSP-1 inhibují NO-stimulované reakce u endoteliálních buněk a buněk hladkého svalstva cév. CD47 signalizace ovlivňuje SDF-1 chemokinovou dránu, která je zásadní pro angiogenezi.\n\nInterakce mezi CD47 na endoteliální buňce a SIRPγ na leukocytu regulují T-buněčnou transendoteliální migraci (TEM) v místech zánětu. CD47 knockout myši mají nižší schopnost rekrutovat T-buňky, neutrofily a monocyty do míst zánětu.\nCD47 také slouží jako tzv. self-marker u myších erytrocytů, kde zabraňuje jejich fagocytóze. Erytrocyty postrádající CD47 jsou ihned odstraněny makrofágy. Myší hematopoietické kmenové buňky (HSCs) přechodně zvyšují expresi CD47 během migratorní fáze, což zabraňuje pohlcení makrofágem in vivo.\nPodobně se i nádorové buňky vyhýbají odstranění fagocytickými buňkami z těla zvýšenou expresí CD47. CD47 je například exprimován ve zvýšené míře na kmenových buňkách nádoru močového měchýře (CSCs). Zablokování CD47 monoklonální protilátkou vede k pohlcení nádorových buněk makrofágem. Exprese CD47 je také zvýšena u myeloidní leukémie a u dalších pevných i krevních nádorových onemocnění, kde napomáhá ochraně nádoru před imunitním systémem.\n\nCD47 byl nejprve objeven jako nádorový antigen u karcinomu ovária 80. letech 20. století. Od té doby bylo zjištěno, že je exprimován u mnohých dalších nádorů včetně akutní myeloidní leukémie, chronické myeloidní leukémie, non-Hodgkinovského lymfomu, násobného myelomu, nádoru močového měchýře, a u dalších pevných nádorů. CD47 je také hojně exprimován u nádorů mozku dětí i dospělých. Vysoká exprese CD47 umožňuje nádoru vyhnout se fagocytóze navzdor vysoké expresi kalretikulinu, který je jedním z pro-fagocytických signálů. za to je zodpovědná signalizace skrze vazbu CD47-SIRPA a aktivace inhibičních ITIM motivů ve fagocytující buňce.\n\nOdblokování fagocytózy nádorových buněk anti-CD47 monoklonální protilátkou aktivuje zároveň i silnou T-buněčnou protinádorovou odpověď. Terapie zablokováním CD47 má tedy dvojí účinek, kdy kromě aktivace fagocytózy, mechanismu vrozeného imunitního systému, aktivuje nádorově-specifické lymfocyty tak, že rozpoznají a budou aktivovány nádorovými antigeny. Humanizovaná anti-CD47 protilátka dnes prochází klinickým testováním jako terapeutikum pro řadu krevních i pevných nádorů.\n"}
{"id": "1359744", "url": "https://cs.wikipedia.org/wiki?curid=1359744", "title": "Bygdøy", "text": "Bygdøy\n\nBygdøy je poloostrov v Norsku, ležící na západním předměstí hlavního města Oslo. Má rozlohu 3,6 km² a žije na něm okolo 3400 obyvatel. Původně byl ostrovem, který postglaciální vzestup teprve v devatenáctém století propojil s pevninou. Název znamená v norštině „obydlený ostrov“ (dříve se nazýval také \"Ladegaardsøen\", tj. „ostrov s panským statkem“: zdejší farma zásobovala hrad Akershus). Patřil cisterciáckému klášteru Hovedøya, v období reformace připadl králi. Byla zde postavena letní královská rezidence \"Bygdøy kongsgård\" a palác \"Oscarshall\", který slouží jako výtvarná galerie. Poloostrov je oblíbeným výletním místem pro obyvatele metropole, nachází se zde velký anglický park s cyklostezkami, nudistická pláž \"Huk\", sportovní hřiště a přístaviště jachet. Turistickými atrakcemi jsou Norské lidové muzeum, Muzeum Kon-Tiki, Norské námořní muzeum, expozice vikingských lodí a Amundsenovy výzkumné lodi \"Fram\". Památkou funkcionalistické architektury je bývalý jachtařský klub \"Dronningen\", který projektoval Andreas Bjercke. V roce 2007 byl na poloostrově odhalen pomník obětem zemětřesení v Indickém oceánu 2004.\n\n"}
{"id": "1359746", "url": "https://cs.wikipedia.org/wiki?curid=1359746", "title": "Průzkumy veřejného mínění voleb prezidenta České republiky 2018", "text": "Průzkumy veřejného mínění voleb prezidenta České republiky 2018\n\nTato stránka obsahuje průzkumy veřejného mínění které proběhly v souvislosti s volbou prezidenta České republiky v roce 2018.\n\n17. listopadu 2015 uspořádal spolek Podhradí v Praze a v Brně sbírku karet, na něž mohli lidé psát jména svých favoritů na příštího prezidenta. Spolek nezveřejnil výsledné pořadí, ale publikoval na svém webu pouze seznam těchto jmen, z nichž zvýraznil 17 nejčastěji zmiňovaných. Patří mezi ně (v abecedním pořadí) Jiří Dienstbier, Marek Eben, Tomáš Halík, Michal Horáček, Cyril Höschl, Jana Hybášková, Miroslava Němcová, Šimon Pánek, Petr Pavel, Tomáš Sedláček, Karel Schwarzenberg, Jan Sokol, Jan Švejnar, Eliška Wagnerová, Miloš Zeman, zesnulý Václav Havel a recesistické hnutí Nevím.\n"}
{"id": "1359751", "url": "https://cs.wikipedia.org/wiki?curid=1359751", "title": "Taipan menší", "text": "Taipan menší\n\nTaipan menší (\"Oxyuranus microlepidotus\"), zvaný též taipan útočný, je jedovatý had z rodu taipan, který je endemitem semiaridních oblastí centrální Austrálie. Konkrétně žije ve státech Queensland a Jižní Austrálie. Domorodí Austrálci pojmenovali tohoto plaza \"Dandarabilla,\" v angličtině se mu nejčastěji říká \"inland taipan,\" \"fierce snake\" nebo \"western taipan.\" Druh popsal Frederick McCoy v roce 1879, nicméně až do roku 1972 zůstával taipan menší záhadným tvorem, neboť se o něm nevědělo téměř nic a nebyly odchyceny a zdokumentovány žádné exempláře. Je to poměrně velký, většinou spíše tmavě zbarvený had, jehož délka se pohybuje okolo 1,8 metru, ale může dorůst i ke 2,5 metru. Živí se především malými savci, jako jsou myši a krysy, které usmrcuje rychlými opakovanými kousanci. Jedná se o nejjedovatějšího hada a zároveň o nejjedovatějšího plaza na světě, jediné jeho uštknutí může teoreticky usmrtit nejméně 62 (někdy se udává 100) lidí či několik set tisíc myší. Pro člověka však není příliš nebezpečný, neboť žije většinou v neobydlených oblastech a je, navzdory svému druhému jménu, poměrně plachý.\n\nTaipan menší je převážně hnědě zbarvený, od bohatého, tmavého odstínu až po světle hnědozelený, přičemž platí, že v zimě mívá ten samý jedinec tmavší barvu než v létě. To souvisí s termoregulací, umožňuje mu to získávat více tepla v zimních měsících a naopak méně v době horkého počasí. Jeho hřbet, boky a ocas mohou mít různé odstíny hnědé a šedé, přičemž mnoho šupin má široký černý okraj. Spodní část těla bývá podstatně světlejší než boky a hřbet a má nažloutlou či olivovou barvu. Šupiny se vyskytují v diagonálních řadách tak, že vytvářejí do \"v\" lomené vzory s různou délkou, které jsou nakloněny dozadu a dolů. Nejníže umístěné boční šupiny mají často přední žlutou hranu. Hřbetní šupiny jsou hladké a bez kýlů. Obdélníková hlava a krk jsou obvykle výrazně tmavší než tělo (černě lesklé v zimě, tmavě hnědé v létě), neboť tmavší barva dovoluje hadovi ohřát se, zatímco vystavuje slunci jen menší část těla při vstupu do nory. Oko je poměrně velké s černě hnědou duhovkou a bez viditelného barevného okraje kolem zornice.\n\nCelkově jde o velkého, poměrně robustního hada. Jeho délka se pohybuje od 1,5 do 2,5 metru, přičemž průměrně je to okolo 1,8 metru. Je tak přibližně stejně velký nebo jen o málo menší než taipan velký.\n\nTaipan menší obývá vertisolní (druh půdy) pláně v polosuchých oblastech, na pomezí Queenslandu a Jižní Austrálie.\n\nV Queenslandu byl had zaznamenán v oblasti Channel Country (např. NP Diamantina, Durrie Station, Morney Plains Station a NP Astrela Downs) a v Jižní Austrálii byl pozorován v regionu mezi Marree a Innaminckou (např. Goyder Lagoon, poušť Tirari, poušť Sturt Stony, Coongie Lakes, rezervace Innaminka a Oodnadatta). Izolovaná populace se vyskytuje také u Coober Pedy v Jižní Austrálii.\n\nExistují dva staré záznamy o lokalitách dále na jihovýchodě, u soutoku řek Murray a Darling v severozápadní části státu Victoria (1879) a Bourke v Novém Jižním Walesu (1882); avšak tento druh zde nebyl od té doby pozorován.\n\nVe volné přírodě se taipan menší živí pouze savci, přičemž většinu z nich tvoří hlodavci. Hlavní kořistí jsou krysa \"Rattus villosissimus\", myška jihoaustralská (\"Pseudomys australis\"), myš domácí (\"Mus musculus\") a někteří vačnatci (například vakomyš vlnatá). Na rozdíl od jiných jedovatých hadů, kteří obvykle zaútočí jednou, vypustí jed do kořisti, a pak se stáhnou a vyčkají až oběť zemře, taipan útočí opakovaně, přičemž rychle zasadí oběti mnoho kousanců po sobě. Důvodem je zřejmě snaha, aby oběť zemřela co nejrychleji a nestihla se jakkoliv bránit v stísněném prostoru nor. Jed navíc obsahuje i trávicí složky, které pomáhají rychleji rozkládat tkáně oběti. V zajetí se taipan může živit i jinou stravou než savci, například kuřaty.\n\nTaipan menší snáší 12 až 24 vajec, většinou do opuštěných nor nebo trhlin ve skále. Asi po 2 měsících se vylíhnou mláďata. Je-li potravy málo, snůšky bývají menší. V zajetí se hadi dožívají 10 až 15 let, výjimečně i přes 20.\n\nPakobra australská (\"Pseudechis australis\") je imunní vůči jedu většiny australských hadů a je o ní známo, že se živí mladými taipany. Rovněž varan obrovský (\"Varanus giganteus\") občas požírá jedovaté hady včetně taipanů. Dalšími predátory mohou být draví ptáci, případně krajty hnědohlavé.\nTaipan menší je nejjedovatější had na světě. Jeho jed, jak se prokázalo při testování na myších, je i výrazně silnější než jed mořských hadů, kteří byli ještě na konci 20. století některými autoritami považováni za nejjedovatější. Poloviční průměrná smrtelná dávka, neboli LD jedu aplikovaná na myši, je 0,025 mg/kg, pro srovnání u taipana velkého (\"Oxyuranus scutellatus\") je to 0,099 mg/kg, kobry indické (\"Naja naja\") 0,57 mg/kg a u chřestýše diamantového (\"Crotalus adamanteus\") 11,4 mg/kg. Průměrné množství jedu, které taipan menší vypouští při jednom uštknutí, je 44 mg, maximálně pak 110 mg. Pro srovnání u taipana velkého to je 120 mg/max. 400 mg, pakobry východní (\"Pseudonaja textilis\") 2–6 mg/max. 67 mg, kobry indické 169 mg/max. 610 mg, a u chřestýše diamantového 410 mg/max. 848 mg. Jediné uštknutí by dokázalo zabít několik desítek dospělých lidí (obvykle se udává 60 až 100).\n\nJed obsahuje neurotoxiny (nervové jedy), hemotoxiny (krevní jedy), myotoxiny (svalové jedy) a některé další složky (například enzym hyaluronidáza), které způsobí, že toxiny se organismem mohou šířit účinněji. Obsahuje i neurotoxin Paradoxin (PDX), který je považován za jeden z nejúčinnějších neurotoxinů vůbec. Pokud není podán protijed, lidská úmrtnost po uštknutí je větší než 80 %. Otrava se projevuje nejprve lokální bolestí a otokem, následuje bolest hlavy, nevolnost, bolest břicha, průjem, zvracení, závrať, křeče a celková paralýza.\n\nOd té doby, co existuje protijed, nebylo zaznamenáno žádné úmrtí po uštknutí taipanem menším. Většina lidí, která byla pokousána (ale přežila), byli vědci, herpetologové a pracovníci odchytových stanic.\n\n"}
{"id": "1359758", "url": "https://cs.wikipedia.org/wiki?curid=1359758", "title": "Central Ohio Film Critics Association Awards 2016", "text": "Central Ohio Film Critics Association Awards 2016\n\n14. ročník předávání cen asociace Central Ohio Film Critics Association se konal 5. ledna 2017. Nominace byly oznámeny 31. prosince 2016\n\n\nDamien Chazelle – \"La La Land\"\n\n\nBarry Jenkins – \"Moonlight\"\n\nTaylor Sheridan – \"Za každou cenu\"\n\nDenzel Washington – \"Ploty\"\n\nRebecca Hall – \"Christine\"\n\nMahershala Ali – \"Moonlight\"\n\nLily Gladstone – \"Jisté ženy\"\n\n\n\"Toni Erdmann\"\n\n\"Kubo a kouzelný meč\"\n\nLinus Sandgren – \"La La Land\"\n\nTom Cross – \"La La Land\"\n\nJustin Hurwitz – \"La La Land\"\n\nMoonlight\n\nMichael Shannon (\"\", \"Známá neznámá\", \"Elvis & Nixon\", \"Frank a Lola\", \"Půlnoční dítě\", \"Loving\" a \"Noční zvířata\")\n\nBarry Jenkins – \"Moonlight\" (režie, scénář)\n\nUlice Cloverfield 10\n"}
{"id": "1359760", "url": "https://cs.wikipedia.org/wiki?curid=1359760", "title": "Dallas–Fort Worth Film Critics Association Awards 2016", "text": "Dallas–Fort Worth Film Critics Association Awards 2016\n\n22. ročník předávání cen asociace Dallas–Fort Worth Film Critics Association se konal dne 13. prosince 2016.\n\n\n\n\n\n\n\n\n\n\n\n\n\nMoonlight\n"}
{"id": "1359763", "url": "https://cs.wikipedia.org/wiki?curid=1359763", "title": "Denver Film Critics Society Awards 2016", "text": "Denver Film Critics Society Awards 2016\n\n7. ročník předávání cen sdružení Denver Film Critics Society Awards se konal 16. ledna 2017. Nominace byly oznámeny dne 9. ledna 2017.\n\nMoonlight \n\nBarry Jenkins – \"Moonlight\"\n\nBarry Jenkins – \"Moonlight\"\n\nTaylor Sheridan – \"Za každou cenu\"\n\n\nCasey Affleck – \"Místo u moře\"\n\nNatalie Portman – \"Jackie\"\n\nMahershala Ali – \"Moonlight\"\n\nViola Davis – \"Ploty\"\n\n\n\"Toni Erdmann\"\n\n\n\"Příchozí\"\n\n\"Deadpool\"\n\n\"Doctor Strange\"\n\n„Drive It Like You Stole It“ – \"Sing Street\"\n\nJustin Hurwitz – \"La La Land\"\n"}
{"id": "1359767", "url": "https://cs.wikipedia.org/wiki?curid=1359767", "title": "Pelorovis", "text": "Pelorovis\n\nPelorovis je vyhynulý rod sudokopytníků, který obýval Afriku. Objevil se v pliocénu před 2,5 miliony let, poslední jedinci druhu \"Pelorovis antiquus\" přežívali v severní Africe ještě před čtyřmi tisíci lety a jsou často zobrazováni na jeskynních malbách. Název \"Pelorovis\" znamená doslova „podivná ovce“, i když fylogeneticky patřil tento živočich mezi tury. Dosahoval délky okolo tří metrů a vážil zhruba 1200–2000 kg. Charakteristickým znakem byly mohutné zahnuté rohy: kostěné jádro jednoho rohu měřilo metr, takže pokud bylo pokryto keratinem, mohlo mít až dvojnásobek.\n\n"}
{"id": "1359768", "url": "https://cs.wikipedia.org/wiki?curid=1359768", "title": "Georgia Film Critics Association Awards 2016", "text": "Georgia Film Critics Association Awards 2016\n\n5. ročník předávání cen asociace Georgia Film Critics Association se konal dne 13. ledna 2017. Nominace byly oznámeny dne 9. ledna 2017.\n\nMoonlight \n\nDamien Chazelle – \"La La Land\"\n\nBarry Jenkins – \"Moonlight\"\n\nDamien Chazelle – \"La La Land\"\n\nCasey Affleck – \"Místo u moře\"\n\nNatalie Portman – \"Jackie\"\n\nMahershala Ali – \"Moonlight\"\n\nViola Davis – \"Ploty\"\n\nMoonlight\n\n\n\"Elle\"\n\n\nJames Laxton – \"Moonlight\"\n\nDavid Wasco a Austin Gorg – \"La La Land\"\n\nJustin Hurwitz – \"La La Land\"\n\n„City of Stars“ – \"La La Land\"\n\nBarry Jenkins – \"Moonlight\" \n\nShane Black a Anthony Bagarozzi – \"Správní chlapi\"\n"}
{"id": "1359769", "url": "https://cs.wikipedia.org/wiki?curid=1359769", "title": "Mohammed Rharsalla Khadfi", "text": "Mohammed Rharsalla Khadfi\n\nMohammed Rharsalla Khadfi známý i jako Moha (* 15. září 1993, Udžda) je marocko-španělský fotbalový záložník a bývalý mládežnický reprezentant Maroka, od ledna 2018 hráč slovenského mužstva ŠK Slovan Bratislava. V zahraničí působil na klubové úrovni na Ukrajině. Nastupuje na pozici pravého či levého křídla, vlastní marocké i španělské občanství.\n\nNarodil se v Maroku, ale již v mladém věku se s rodiči přestěhoval do Španělska, kde také odstartoval svoji fotbalovou kariéru. Začal v klubu Granada 74-Zaidín, odkud v mládeži zamířil do celku Santa Fe CD. V roce 2012 jeho kroky vedly do týmu CD Huétor Tájar, v jehož dresu nastupoval za A-mužstvo i rezervu.\n\nV zimním přestupovém období ročníku 2013/14 podepsal svoji první profesionální smlouvu, když se dohodl na pětiletém kontaktu s ukrajinským mužstvem FK Olimpik Doněck.\n\nLigový debut v dresu Olimpiku si odbyl ve 22. kole hraném 5. dubna 2014 proti klubu SFK Desna Černihiv (výhra 1:0), na hrací plochu přišel ve 46. minutě. Během půl roku odehrál sedm ligových střetnutí a podílel se na postupu do ukrajinské nejvyšší soutěže.\n\nSvůj první ligový gól za Olimpik Doněck vstřelil 18. 10. 2014 v souboji s Metalurhem Zaporižžja, když v 64. minutě srovnal na konečných 2:2. Podruhé se střelecky prosadil ve 14. kole proti Černomorci Oděsa. V 56. minutě zvyšoval na 2:0, Olimpik nakonec vyhrál na domácí půdě v poměru 2:1. Na jaře 2015 došel s týmem až do semifinále domácího poháru, v němž vypadl po remíze 0:0 a prohře 1:4 s Dynamem Kyjev. V sezoně 2014/15 si připsal v lize celkem 21 utkání.\n\nPoprvé v ročníku skóroval v souboji s Vorsklou Poltava, když 41 minut před koncem snižoval na konečných 1:2. Následně se trefil 18. října 2015 v 11. kole proti Metalistu Charkov a měl podíl na domácím vítězství 3:0. Svůj třetí gól zaznamenal ve 14. kole v souboji s Černomorcem Oděsa (výhra 2:0). Počtvrté v sezoně dal branku 3. 4. 2016 ve 49. minutě proti celku FK Hoverla Užhorod a společně se spoluhráči slavil výhru 2:0. Během roku odehrál 21 ligových zápasů.\n\nSvého prvního a zároveň jediného přesného střeleckého zásahu v ročníku docílil ve 21. kole hraném 11. března 2017 v souboji s Vorsklou Poltava, prosadil se v 65. minutě při domácím vítězství 3:2. Za Olimpik nastoupil v sezoně 2016/17 ke 13 střetnutím v lize, na podzim 2016 hostoval v týmu Gimnàstic de Tarragona.\n\nS mužstvem se představil ve třetím předkole Evropské ligy UEFA 2017/18, v němž Olimpik vypadl po remíze 1:1 a prohře 0:2 s celkem PAOK Soluň z Řecka. Svých prvních dvou ligových branek v ročníku docílil ve čtvrtém a pátém kole proti klubům FK Zorja Luhansk (výhra 2:0) a FK Černomorec Oděsa (výhra 1:0). Potřetí v sezoně skóroval 9. 9. 2017 v souboji s Vorsklou Poltava, když ve 27. minutě srovnal skóre zápasu na konečných 1:1. Trefil se i v následujícím devátém kole, ale domácí prohře 1:2 s Dynamem Kyjev nezabránil. Svůj pátý ligový gól vsítil proti Veresu Rivne, utkání skončilo remízou 1:1. Na podzim 2017 si připsal celkem 18 ligových zápasů, v nichž zaznamenal pět branek a šest asistencí.\n\nV červenci 2016 se vrátil do Španělska, kam zamířil z Olimpiku na roční hostování do celku Gimnàstic de Tarragona tehdy působícího ve druhé lize. Ligový debut si odbyl 21. srpna 2016 v utkání prvního kola v souboji s týmem CD Lugo (remíza 2:2), na hrací ploše setrval do 57. minuty. Svoji jedinou ligovou branku při tomto angažmá dal v následujícím střetnutí na hřišti mužstva SD Huesca, když v poslední minutě druhého poločasu srovnal na konečných 1:1. V Tarragoně nakonec strávil jen půl roku, během kterého nastoupil v lize k osmi utkáním.\n\nV zimním přestupovém období ročníku 2017/18 měl nabídky z ukrajinského Dynama Kyjev a polského celku Jagiellonia Białystok, Moha však v lednu 2018 přestoupil na Slovensko a uzavřel kontrakt na čtyři a půl roku se Slovanem Bratislava.\n\nLigovou premiéru v dresu bratislavského klubu absolvoval ve 20. kole hraném 18. 2. 2018 proti Zemplínu Michalovce (remíza 1:1), na hřiště přišel v 77. minutě místo Filipa Hološka. Své první ligové góly za Slovan zaznamenal v následujícím střetnutí, kdy se dvakrát prosadil v souboji o druhé místo tabulky proti týmu MŠK Žilina a podílel se na vysokém vítězství 6:0. Potřetí v sezoně skóroval 18. března 2018 na domácím stadionu proti mužstvu FC DAC 1904 Dunajská Streda, když v 72. minutě zvyšoval na konečných 2:0. Následně se trefil v derby proti Spartaku Trnava, když v 68. minutě za stavu 1:1 vsítil na domácím hřišti branku na vítězných 2:1. 1. května 2018 nastoupil za Slovan ve finále slovenského poháru hraného v Trnavě proti celku MFK Ružomberok, \"belasí\" porazili svého soupeře v poměru 3:1 a obhájily tak zisk této trofeje z předešlého ročníku 2016/17. Na jaře 2018 odehrál za Slovan celkem 13 ligových střetnutí.\n\nSe Slovanem postoupil přes moldavský klub FC Milsami Orhei (výhry 4:2 a 5:0) a tým Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž \"belasí\" vypadli po výhře 2:1 a prohře 0:4 s rakouským celkem Rapid Vídeň. V předkolech EL zaznamenal celkem čtyři branky, všechny proti Milsami (skóroval dvakrát ve venkovním a dvakrát v domácím zápase). \n\nPoprvé v sezoně se trefil v 8. kole v souboji s Dunajskou Stredu (výhra 3:2), když v 15. minutě otevřel skóre střetnutí. Následně se dvakrát prosadil 26. 10. 2018 proti mužstvu FK Senica, jeho góly z 57. a 60. minuty však stačily pouze na konečnou remízu 2:2. Svoji čtvrtou branku v ročníku zaznamenal v 11. kole hraném 20. 10. 2018 se Zlatými Moravcemi - Vráblemi (výhra 3:1), skóroval ve 33. minutě. Popáté a pošesté v sezoně se trefil 3. listopadu 2018 ve 20. a v 77. minutě a podílel se na vysoké domácí výhře 6:0 nad Zemplínem Michalovce. Svůj sedmý gól v ročníku zaznamenal 1. 12. 2018 v 17. kole v souboji s Trenčínem (výhra 3:0). Následně skóroval ve 22. kole v odvetě proti Senici (výhra 2:1) a svojí brankou z první minuty dal úvodní gól zápasu. Podeváté v sezoně se střelecky prosadil v odvetě s Michalovcemi (výhra 4:1), když v deváté minutě otevřel skóre střetnutí. Svoji desátou a jedenáctou branku v ročníku zaznamenal 14. dubna 2019 proti Žilině (výhra 3:0) a svými přesnými střeleckými zásahy z 21. a 41. minuty pomohl Slovanu k zisku mistrovského titulu, který \"belasí\" vybojovali šest kol před koncem sezony. Podvanácté v sezoně dal gól ve 30. kole v odvetném souboji s Žilinou při oslavách 100 let od založení mužstva, Slovan porazil soupeře doma v poměru 6:2. 25. 5. 2019 byl stejně jako jeho spoluhráči Dominik Greif, Vasil Božikov, Aleksandar Čavrić, Marin Ljubičić a Andraž Šporar zvolen do nejlepší jedenáctky ročníku 2018/19 Fortuna ligy. Během roku odehrál 29 zápasů v lize.\n\nS \"belasími\" se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem byl jeho klub přesunut do předkol Evropské ligy UEFA. V nich Moha neodehrál všech šest utkání, ale i tak Slovanu pomohl po postupu přes kosovský tým KF Feronikeli (výhry doma 2:1 a venku 2:0), mužstvo Dundalk FC z Irska (výhry doma 1:0 a venku 3:1) a řecký klub PAOK Soluň (výhra doma 1:0 a prohra venku 2:3) k účasti ve skupinové fázi. Se Slovanem Bratislava byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil. V evropských pohárech zaznamenal celkem sedm dva zásahy, oba v základní skupině. Svoji první ligovou branku v sezoně zaznamenal ve druhém kole 27. 7. 2019 proti Zemplínu Michalovce, když v 70. minutě zvyšoval na konečných 3:0. Podruhé v ročníku se střelecky prosadil v souboji s celkem FK Pohronie (výhra 2:1), když v 78. minutě střelou do odkryté brány zvyšoval na 2:0.\n\nAktuální k 3. červenci 2019\n\n\n \n"}
{"id": "1359773", "url": "https://cs.wikipedia.org/wiki?curid=1359773", "title": "Florida Film Critics Circle Awards 2016", "text": "Florida Film Critics Circle Awards 2016\n\nNa 21. ročníku udílení cen Florida Film Critics Circle Awards byly předány ceny v těchto kategoriích dne 23. prosince 2016. Nominace byly oznámeny 21. prosince 2016.\n\n\"Humr\"\n\n\nDamien Chazelle – \"La La Land\"\n\nCasey Affleck – \"Místo u moře\"\n\nIsabelle Huppert – \"Elle\"\n\nJeff Bridges – \"Za každou cenu\"\n\nMichelle Williams – \"Místo u moře\"\n\nAmerican Honey\n\nYorgos Lanthimos a Efthimis Filippou – \"Humr\"\n\nWhit Stillman – \"Láska a přátelství\"\n\n\"Elle\"\n\n\"Za kamerou\"\n\n\"Kubo a kouzelný meč\"\n\nLinus Sandgren – \"La La Land\"\n\nDavid Wasco a Austin Gorg – \"La La Land\"\n\n\"Příchozí\"\n\nJustin Hurwitz – \"La La Land\"\n\n\"Hořkých sedmnáct\"\n\nBarry Jenkins – \"Moonlight\" (režie, scénář)\n\n\"Moonlight\"\n"}
{"id": "1359775", "url": "https://cs.wikipedia.org/wiki?curid=1359775", "title": "Chupri", "text": "Chupri\n\nChupri je obec okresu Cunta v Dagestánské republice Ruské federace.\n\nObec leží ve výšce 1710 m n. m. na úpatí hřebenu Chupri v okresu Cunta. Obcí protéká řeka Metluda.\n\nS obcemi Chibijatli, Vicijatli a Elbok tvoří vesnický okres Chibijatli. Počet obyvatel vesnického okresu Chibijatli se pohybuje okolo 1000 lidí. Přesný počet není možné zjistit. Více než polovinu obyvatel tvoří děti, které kvůli obtížné dostupnosti regionu se registrují až v dospělosti a zkreslují tím statistiky. Populace v produktivním věku migruje za prací do nížin. Počet obyvatel samotné obce Chupri se pohybuje mezi 500-600 obyvateli. Z národnostního (etnického) hlediska tvoří převážnou většinu obyvatel Cezové.\n\nDostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících. Do obce nejezdí autobus ani vlak. Z Machačkaly je obec dostupná vrtulníkem nebo autem (taxíkem, maršrutkou). Z Gruzie obec není dostupná.\n\nNedaleko Chupri v oblasti Gochta (ГохIта) je jedna s mála dochovaných křesťanských kaplí v Didoetii. Obcí procházela obchodní stezka přes kadorský průsmyk a na hřebenu Satibisgori nedaleko hraniční hory Chubijara (ხუბიარა) je ruina strážní věže Chvala (Хъала). V obci je zachovaný godekan.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1359777", "url": "https://cs.wikipedia.org/wiki?curid=1359777", "title": "Lochovice (zámek)", "text": "Lochovice (zámek)\n\nLochovice jsou zámek ve stejnojmenné obci v okrese Beroun. Jeho předchůdcem byla pozdně gotická tvrz z počátku šestnáctého století. V poslední třetině téhož století byla přestavěna na renesanční zámek. Dochovaná podoba je výsledkem barokních a pozdějších úprav. Zámecká budova je spolu s pozůstatkem parku, bývalým pivovarem a sladovnou chráněna jako kulturní památka ČR.\n\nPrvní lochovická tvrz stála snad již ve čtrnáctém století, kdy byl v letech 1358–1369 připomínán Bohuslav z Lochovic. Patřila i jeho potomkům, ale v patnáctém století byly Lochovice připojeny k okořskému panství a tvrz zanikla. Nová pozdně gotická tvrz byla postavena za Jana Žichovce z Duban, který Lochovice získal někdy před rokem 1532. Zadlužený Jan Žichovec musel tvrz, dvůr a městečko prodat Oldřichovi z Prostiboře, jehož syn, Ladislav z Prostiboře, svůj majetek převedl na manželku Barboru Hýzrlovou z Chodů. Později museli zadlužení Ladislav s Barborou Lochovice s Libomyšlí prodat za 11 500 kop českých grošů Mikuláši Waltrovi z Waltersbergu.\n\nMikuláš byl do vladyckého stavu povýšen teprve roku 1556, ale díky svým schopnostem se roku 1564 stal císařským radou a dvorským sekretářem. Přestavěl tvrz na renesanční zámek a panství rozšířil o Biskupice, Neumětely a několik šosovních dvorů v Praze. Dosáhl také toho, že císař Maxmilián dal Lochovicům městskou pečeť a právo pořádat trhy. Roku 1578 zemřel, a majetek zdědila manželka Helena Pušovna z Michlsdorfu. Ta se znovu provdala za Kryštofa Vratislava z Mitrovic, kterému odkázala celé lochovické panství. Vratislavům z Mitrovic potom patřilo až do roku 1754. Po Kryštofovi lochovickou tvrz roku 1612 zdědil jeho strýc Václav starší Vratislav z Mitrovic a na Litni. Zemřel ještě téhož roku, a majetek připadl nezletilému synovi Jiřímu Vratislavovi z Mitrovic, za kterého jej spravovala Václavova vdova Lidmila z Gerštorfu. Jiří Vratislav měl syny Václava Adama a Zdeňka Eusebia, kteří v roce 1639 zdědili otcův majetek a o rok později se o něj rozdělili. Lochovice připadly staršímu Václavu Adamovi z Mitrovic. Zámek byl někdy předtím během třicetileté války vypálen vojskem, ale alespoň částečně zůstával obyvatelný. Václav Adam zemřel bezdětný roku 1647 a majetek po něm zdědil nezletilý bratr Zdeněk Eusebius, za kterého jej spravovala matka. Roku 1649 prodal Liteň a zbytek panství po něm zdědil syn Jiří Bernart Vratislav z Mitrovic a rozšířil je o Želkovice a Bezdědice. V roce 1718 bez potomků zemřel a statek zdědil strýc hrabě Jan Antonín Vratislav z Mitrovic. Posledním příslušníkem rodu, kterému Lochovice patřily, se stal Vincent Vratislav z Mitrovic, který je prodal roku 1754 hraběti Václavu Kazimírovi Netolickému z Eisenberka.\n\nNetoličtí z Eisenberka nechali lochovický zámek opravit a zámeckou kapli vyzdobit rokokovými a klasicistními malbami. Dalšími majiteli zámku se roku 1787 stal Jakub Černý z Edelmuthu a v roce 1818 hrabata Lützowové z Dreylützova. Ti zámek nijak zásadně neupravovali. Ke změnám došlo až po roce 1945, kdy se zámek stal majetkem místního národního výboru a sloužil kulturním potřebám obce nebo jako internát státního statku.\n\nJednopatrový zámek má čtyři křídla postavená kolem vnitřního dvora a v nárožích severní strany stojí polookrouhlé věžice s polygonálními nástavbami. Před budovou býval ještě v první polovině sedmnáctého století příkop a val, na jejichž místech později vznikla zahrada. Do dvora se vjíždí průjezdem zaklenutým valenou klenbou s lunetami. Nádvoří je ze dvou stran lemované arkádami. Jižně od zámku se nachází pozůstatek parku se Zámeckým rybníkem. Součástí památkově chráněného areálu je také ohrazení zahrady a parku, rybník a část náhonu.\n\n"}
{"id": "1359780", "url": "https://cs.wikipedia.org/wiki?curid=1359780", "title": "Češovské lesy", "text": "Češovské lesy\n\nEvropsky významná lokalita Češovské lesy se nachází v západní části Královéhradeckého kraje a rozkládá se na katastrálních územích obcí Češov, Cholenice, Jičíněves, Kopidlno, Nemyčeves, Slatiny, Slavhostice a Vršce. O chráněné území soustavy Natura 2000 pečuje Krajský úřad Královéhradeckého kraje.\n\nHlavními předměty ochrany jsou stanoviště dubohabřin asociace \"Galio-Carpinetum\" a evropsky velmi hodnotné staré acidofilní doubravy s dubem letním (\"Quercus robur\") na písčitých pláních. V území převládají hercynské dubohabřiny s dominantním dubem zimním (\"Quercus petraea\") ve stromovém patře. V bylinném patře jsou hojné druhy rostlin mařinka vonná (\"Galium odoratum\"), ptačinec velkokvětý (\"Stellaria holostea\"), plicník tmavý (\"Pulmonaria obcura\"), jahodník truskavec (\"Fragaria moschata\"), černýš luční (\"Melampyrum pratense\"), kopytník evropský (\"Asarum europaeum\"), konvalinka vonná (\"Convallaria majalis\"), bezkolenec rákosovitý (\"Molinia arundinacea\"), lipnice hajní (\"Poa nemoralis\"), brusnice borůvka (\"Vaccinium myrtillus\"), bukvice lékařská (\"Betonica officinalis\") či tolita lékařská (\"Vincetoxicum hirundinaria\"). Ze zvláště chráněných druhů rostlin se zde vyskytují lilie zlatohlavá (\"Lilium martagon\"), medovník meduňkolistý (\"Melittis melissophyllum\") a kruštík modrofialový (\"Epipactis purpurata\"). Zoologický průzkum zde nebyl proveden.\n\nV EVL Češovské lesy se rovněž nachází kulturní památka hradiště Češovské valy.\n\n"}
{"id": "1359782", "url": "https://cs.wikipedia.org/wiki?curid=1359782", "title": "Independent Spirit Awards 2016", "text": "Independent Spirit Awards 2016\n\n32. ročník udílení Independent Spirit Awards se konal 25. února 2017 v Santa Monice v Kalifornii. Ceremoniál vysílala televizní stanice IFC. Nick Kroll a John Mulaney večer moderovali. Nominace byly vyhlášeny dne 22. listopadu 2016.\n"}
{"id": "1359784", "url": "https://cs.wikipedia.org/wiki?curid=1359784", "title": "Mezinárodní letiště Jin-čchuan Che-tung", "text": "Mezinárodní letiště Jin-čchuan Che-tung\n\nMezinárodní letiště Jin-čchuan Che-tung (, IATA: INC, ICAO: ZLIC) je mezinárodní letiště u Jin-čchuanu, hlavního města autonomní oblasti Ning-sia v Čínské lidové republice. Leží ve vzdálenosti přibližně pětadvaceti kilometrů jihovýchodně od centra Jin-čchuanu. Jeho jméno znamená doslova \"východně od řeky\" a vyjadřuje polohu letiště vůči toku Žluté řeky.\n"}
{"id": "1359785", "url": "https://cs.wikipedia.org/wiki?curid=1359785", "title": "Líšťany (zámek)", "text": "Líšťany (zámek)\n\nLíšťany jsou zřícenina zámku ve stejnojmenné obci v okrese Plzeň-sever. Zámku předcházela tvrz postavená Černíny z Chudenic, jejíž zdivo se zachovalo v prostorách suterénu. Barokní zámek nechal po roce 1660 postavit nejspíše Antonín Steinbach z Kranichsteinu. Zámecký areál je včetně hospodářských a dalších obytných budov, parku a zbytků ohradní zdi chráněn jako kulturní památka ČR.\n\nV Líšťanech pravděpodobně existovalo starší panské sídlo, které od druhé poloviny třináctého století patřilo rodu líšťanských vladyků, ale jeho podobu ani polohu neznáme. Předchůdcem dochovaného zámku byla renesanční tvrz postavená v době, kdy panství patřilo Černínům z Chudenic. Posledním majitelem z rodu Černínů byl Jan Karel Černín, který z náboženských důvodů panství roku 1628 prodal a odešel ze země. Jan Příchovský z Příchovic a na Lomi mu za něj zaplatil 22 tisíc kop míšeňských grošů. Statek tehdy tvořila tvrz s poplužním dvorem, pivovarem, sladovnou, vesnice Náklov, poloviny vesnic Košetice a Popovice, dvůr Malšín a další příslušenství. Vzhledem k probíhající třicetileté válce a škodám způsobených žoldnéři se dluhy Příchovských rostly. Kromě jiného nebyli schopní splácet ani kupní cenu Janu Karlu Černínovi. Bezdětný Václavův syn, Albrecht Kristán Příchovský, zemřel roku 1660, a zadlužené panství koupil za čtrnáct tisíc zlatých Antonín Steinbach z Kranichsteinu, který byl vrchním hejtmanem západočeských majetků rodu Lauenburků a roku 1664 byl povýšen do rytířského stavu. V Líšťanech nechal starou tvrz přestavět na barokní zámek.\n\nPanství po něm zdědil syn Benedikt František Steinbach, který roku 1704 spáchal pod vlivem duševní nemoci sebevraždu, a statek přešel na jediného syna Karla Maxmiliána Viléma Steinbacha povýšeného roku 1714 na barona. Kvůli dluhům však musel prodat Újezd nade Mží, později také Zahrádku, dvůr Malšín a roku 1726 i Líšťany s dalšími vesnicemi. Kupcem, který za ně zaplatil 220 tisíc zlatých, se stal hrabě Julius Xaver Hamilton. Líšťany po něm zdědil nejprve syn Mikuláš Josef Hamilton a po něm jeho bratr Antonín Jan Nepomuk Hamilton, který založil nový kostel svatého Petra a Pavla. Hamiltonové měli centrum svých rodových majetků v Rakousku, a proto svůj západočeský statek prodali hraběti Josefu Maxmiliánovi Kinskému, po kterém jej roku 1780 zdědil jeho syn Filip Kinský. Ten statek vzdálený od svých dalších panství roku 1728 prodal Marii Anně Schirndingarové, rozené Haugvicové z Biskupic, která však sídlila nejspíše na zámku v Malesicích. Její rodině Líšťany zůstaly do roku 1799, kdy je koupil hrabě Maria Václav Bořek Dohalský z Dohalic, kterému patřily také Lipno, zámek Pňovany a jeho manželce zámek Luhov, který byl centrem panství.\n\nPo smrti hraběte Marii Bořka Dohalského v roce 1824 musela vdova Marie Anna, rozená Steinbachová, prodat kvůli dluhům Líšťany synovi své sestry, kterým byl Maria Václav Perglar z Perglaru. Vymínila si však, že bude na zámku žít až do své smrti. Zemřela roku 1825 v Praze, ale v Líšťanech byla pohřbena v rodinné hrobce. Po zrušení poddanství bylo líšťanské panství přeměněno na velkostatek, který roku 1852 zdědil Perglarův příbuzný, svobodný pán Michael Dobřenský z Dobřenic. Za něj byl roku 1860 pořízen popis budovy, jejíž některé části byly již ve špatném stavu. V roce 1862 velkostatek koupil kníže Karel Löwenstein-Wertheim-Rosenberg, který ho roku přenechal svému příbuznému Aloisovi. Ani jeden z nich na zámku nežil. Areál byl sice udržován, ale pronajímal se jako lovecký zámek jiným šlechticům.\n\nV roce 1921 byl velkostatek v rámci pozemkové reformy zabaven státem. Část byla vrácena Aloisovi z Löwensteinu a jiná část se změnila na zbytkový statek, jehož majitelem se stal úředník Emanuel Kumpera a po něm doktor František Roh. Od roku 1945 se statek dostal do správy státu, od kterého jej v roce 1951 převzal národní podnik Československé státní statky. Přestože měl udržovat zámeckou budovu i park v dobrém stavu, docházelo k postupnému chátrání a poškozování stavby. Ve dvoře byla zbořena renesanční sýpka se sgrafitovou omítkou a samotný zámek se postupně změnil ve zříceninu.\n\nJednopatrová zámecká budova stojí uprostřed rozlehlého hospodářského dvora. Ve sklepeních se dochovalo zdivo původní renesanční tvrze, jejíž kamenické prvky byly druhotně použity při stavbě barokního zámku. Budova má téměř čtvercový půdorys. Vchody se původně nacházely na západní a nejspíše i východní straně. Na jižní straně byla v osmnáctém století přistavěna krátká boční křídla. K jižní straně přiléhala zahrada, kvůli které byla zbořena část budov hospodářského dvora. U jižního průčelí se také nachází velký sál, ve kterém byly dva velké krby. Místnost také zdobily zvlněné římsy. Ve druhé polovině devatenáctého století byl naproti zahradě vytvořen nový vchod, nad kterým býval balkon osazený tepanou mříží. V zahradě byl ve stejné době postaven klasicistní skleník.\n\n\n"}
{"id": "1359789", "url": "https://cs.wikipedia.org/wiki?curid=1359789", "title": "Indiana Film Journalists Association Awards 2016", "text": "Indiana Film Journalists Association Awards 2016\n\n8. ročník předávání cen asociace Indiana Film Journalists Association se konal dne 19. prosince 2016.\n\n\n\n\n\n\n\n\n\n\n\n\n\n\n\n\n"}
{"id": "1359792", "url": "https://cs.wikipedia.org/wiki?curid=1359792", "title": "Fabrizio Verospi", "text": "Fabrizio Verospi\n\nFabrizio Verospi (1571, Řím - 27. ledna 1639, Řím) byl italský římskokatolický duchovní, papežský nuncius a kuriální kardinál. V letech 1619 a 1622 byl mimořádným nunciem u císařského dvora ve Vídni, jeho úkolem bylo vysvobození kardinála Klesla ze zajetí. Od roku 1627 do své smrti byl prefektem Kongregace koncilu.\n\n"}
{"id": "1359793", "url": "https://cs.wikipedia.org/wiki?curid=1359793", "title": "Chibijatli", "text": "Chibijatli\n\nChibijatli (avar.: ХIибиялъ) též Chibija (Chibia), historicky Chabaveli je obec okresu Cunta v Dagestánské republice Ruské federace.\n\nObec leží ve výšce 1730 m n. m. v údolí Elbok v okresu Cunta, kterou protéká horská řeka Elbok.\n\nS obcemi Chupri, Vicijatli a Elbok tvoří vesnický okres Chibijatli. Počet obyvatel vesnického okresu Chibijatli se pohybuje okolo 1000 lidí. Počet obyvatel samotné obce Chibijatli se pohybuje mezi 100-200 obyvateli. Z národnostního (etnického) hlediska tvoří převážnou většinu obyvatel Cezové. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nV obci je zachovaný godekan.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1359796", "url": "https://cs.wikipedia.org/wiki?curid=1359796", "title": "Renault Clio Cup Bohemia", "text": "Renault Clio Cup Bohemia\n\nClio Cup Bohemia, značkový pohár vozů Renault Clio, vznikl v roce 2011 a do jeho skončení v roce 2013 v něm startovalo 29 závodních týmů a 71 jezdců, reprezentujících dvanáct národností. V průběhu tří let bylo uspořádáno 38 závodů, které se konaly na devíti tratích v rámci doprovodného programu nejprestižnějších sérií jako Mistrovství světa cestovních vozů, Evropský pohár cestovních vozů, Evropský pohár závodů tahačů, 24h Nurburgringu nebo šampionátu FIA GT.\n\nZávody přímo na místě sledovalo více než milion diváků a další tři miliony prostřednictvím televizních obrazovek.\n\n \n\nPascal Eberle, Steibel Motorsport\n"}
{"id": "1359800", "url": "https://cs.wikipedia.org/wiki?curid=1359800", "title": "Milan Sýkora", "text": "Milan Sýkora\n\nMilan Sýkora (* 1975) je český archeolog a kastelolog, který se zabývá především hrady husitského období a středověkou hmotnou kulturou. Od roku 1996 působí na Ústavu archeologické památkové péče severozápadních Čech v Mostě, kde byl nejprve zaměstnán jako terénní technik a později jako archeolog. V roce 2013 dokončil studium archeologie na pražské Univerzitě Karlově. Je autorem četných výstav, článků a monografií o hradech na území severních Čech, které často doplňuje jím vytvořenými trojrozměrnými modely daných objektů. Podílí se na mezinárodním česko-saském projektu ArcheoMontan, mapujícím hornické aktivity v Krušnohoří. Rovněž je popularizátorem archeologie a kastelologie, pořádá přednášky pro veřejnost a vystupuje v pořadu Historie v terénu – Litvínovsko.\n\n\n"}
{"id": "1359801", "url": "https://cs.wikipedia.org/wiki?curid=1359801", "title": "Kostel Církve československé husitské (Bruntál)", "text": "Kostel Církve československé husitské (Bruntál)\n\nKostel Církve československé husitské v Bruntále se nachází v okrese Bruntál. Kostel náleží k Olomoucké diecézi, vikariát Šumperk, administrováno obcí: Opava 1. Kostel byl zapsán do státního seznamu před rokem 1988.\n\nPostaven jako evangelický (luterský) kostel v letech 1883–1887. Stavba byla provedena podle projektu architekta Hermanna Grunnera. Sál pro potřeby shromažďování evangelické obce byl zřízen v roce 1930 pod kněžištěm. Od poloviny 20. století využívá kostel Církev československá husitská k bohoslužbám. Vzhledem k blízkosti rybníka a jeho okolních úprav je tento prostor neustále podmáčen a nelze jej využívat. V roce 1993 proběhla rekonstrukce střechy a fasády.\n\nJednolodní zděná stavba s věží v průčelí postavená v novogotickém slohu. Střecha sedlová. Věž osově přistavěna k průčelí je třípatrová stupňovitá, dolní část je čtyřboká, horní část osmiboká ukončena jehlanovou střechou. K vchodu ve věži vede široké schodiště. Závěr lodi je polygonální se třemi vysokými okny. Sakristie s terasou se nachází na epištolní straně. Fasáda je členěná opěrnými pilíři. Prolomená okna vysoká obdélná zaklenutá lomeným obloukem s vitrážemi.\n\nV interiéru dřevěná kruchta, přepážkou oddělený zimní sál (menší modlitebna). Další část lodi je halový prostor s otevřenými krovy. Po stranách lodi jsou tribuny podepřeny litinovými sloupy. Kněžiště odděluje od lodi zalomený oblouk s plastickými pilastry. Klenba v kněžišti je hvězdicová o jenom poli.\n\nVe věži jsou zavěšeny tři zvony ulité v roce 1924.\n"}
{"id": "1359802", "url": "https://cs.wikipedia.org/wiki?curid=1359802", "title": "Junior Star", "text": "Junior Star\n\nJunior Star, talentová soutěž pro mladé závodníky, vznikla v roce 2009 ještě pod názvem Formula Star. Po dalším ročníku následovala pětiletá přestávka, kdy se soutěž v roce 2015 na dva roky znovu obnovila pod názvem Race Star a v roce 2016 pod jmenovkou Junior Star. Poslední ročník vyhrál tehdy čtrnáctiletý Petr Semerád. \n\nProjekt si kladl za cíl přivést do motorsportu nové talentované závodníky, kteří v průběhu soutěže podstoupili různé talentové a dovednostní disciplíny. Účastníci absolvovali fyzické a vědomostní testy, rozhovory v českém a anglickém jazyce, jízdy na motokárách a testy v závodním simulátoru. Poté je čekala skutečná jízda se závodními vozy Renault Twingo a Chevrolet Cruze na Autodromu Most, který byl společně s týmem Křenek Motorsport spoluorganizátorem soutěže.\n\nSoutěže se mohla zúčastnit každá osoba ve věku 14–25 let a byla otevřená i pro zahraniční účastníky.\n\n"}
{"id": "1359805", "url": "https://cs.wikipedia.org/wiki?curid=1359805", "title": "Ariovistus", "text": "Ariovistus\n\nAriovistus (1. století př. n. l. - 54 př. n. l.) byl král germánského kmene Svébů a vůdce dalších spojeneckých západogermánských národů v období galských válek. V roce 61. př. n. l. ve snaze získat nová teritoria, obsadil území severní Galie, západně od řeky Rýn, což vyvolalo nenávist Galů. Galové proto požádali o pomoc Juliua Caesara, který v roce 58 př. n. l. Ariovista porazil v bitvě u Vogéz nedaleko dnešního města Mylhúzy a donutil Germány k ústupu zpět přes řeku Rýn do Germánie. Ariovistovi se podařilo uprchnout, ale nedlouho poté pravděpodobně zemřel. \n\nO událostech i o jeho životě se dochovaly informace v Zápiscích o válce gálské, jejichž autorem je Julius Caesar. Toto dílo bylo napsáno v er–formě, čímž chtěl Caesar dosáhnout zdánlivé objektivnosti, ale pozdější historikové, zejména Cassius Dio a Plútarchos objektivitu tohoto díla popírali. O mládí Ariovista se nedochovaly žádné informace. V roce 61 př. n. l. Ariovistus společně s galskými kmeny Arvernů a Sequanů v bitvě u Magerobrigy porazil galský kmen Aedů. Po této bitvě získal velkou moc a prohlásil se králem. Následně se s germánskými kmeny usadil na území Galie v dnešním Alsasku a místní galské kmeny si podmanil. Sequanové se usadili v údolí řeky Doubs a Avernové na severovýchodě francouzského středohoří. \n\nAeduové byli spojenci Říma a tak si stěžovali Římanům na jeho krutost a nadvládu, přesto římský senát v roce 59 př. n. l. uznal Ariovista jako \"krále a přítele\" Říma. Tím jak jeho moc rostla, tak se rozhodl Sequany vypudit ze strategického údolí řeky Doubs a osídlit je novými germánskými osadníky. Následně požadoval další galské území pro kmen Charudů, kteří byli jeho spojenci. Postupně obsadil oppidum Vesontio a i další území západně od Alsaska bylo pod jeho kontrolou. Až na žádost Diviciaca vyzval Julius Caesar Ariovista, aby se dostavil na konferenci. Ariovistus toto předvolání odmítl na základě toho, že jestli chce Caesar s ním mluvit, měl by přijít on k němu. Caesar proto poslal vyslance s podmínkami, které Ariovistus odmítl splnit a na dobytá území si činil nárok, jako právo dobyvatele. Také se chlubil germánskou neporazitelností, ale přecenil sílu své pozice. Věřil, že když ho římský senát prohlásil za \"krále a přítele\", tak je Římu rovný a nevěřil, že by ho Caesar napadl. Ve stejné době, kdy Caesar obdržel Ariovistovu zprávu, tak získal i informace o tom, že 100 jednotek Charudů pod vedením bratrů Nasua a Cimberia se chystají překročit řeku Rýn a obsadit další území v Galii, což ohrožovalo římské zájmy v Galii. V reakci na tyto germánské provokace se Julius Caesar rozhodl zmobilizovat své legie.\n\nJulius Caesar nebyl v té době daleko, pravděpodobně v blízkosti Bibracte, kde porazil kmen Helvéců a kmen Bójů, proto okamžitě začal pochodovat směrem k údolí řeky Saôny. Ariovistus vybral jako klíčové strategické místo oppidum Vesontio v údolí řeky Doubs a vydal se k němu, ale Caesar tam dorazil první a udělal si zde hlavní základnu. Ariovistus se pravděpodobně dozvěděl o římské přítomnosti ve Vesontiu, protože přestal mít zájem o toto oppidium, přestal postupovat vstříc Caesarovi a vyčkával pod Vogézami nedaleko dnešního města Mylhúzy. Proto Caesar s pomocí Diviciaca pokračoval dál k Rýnu, nejprve k Belfortu a následně k Mylhúzám. Jeho legie se pohybovaly po otevřené krajině západně od řeky Doubs přes pozemky keltských spojenců. Bylo to bezpečnější, protože je pravděpodobné, že v té době od oppidia Vesontiem směrem k Belfortu a Mylhúzám v horském pásmu Vogézy nebyly žádné římské silnice. Po příchodu Caesara vyslal Ariovistus do jeho tábora vyslance, kteří sjednali schůzku. Bylo ujednáno, že se setkají na kopci mezi tábory, doprovázeni pouze kavalérií. Julius Caesar do koní posadil vojáky z X. legie. Legionáři mezi sebou vtipkovali, že Caesar povýšil X. legii do jezdeckého stavu. Následně došlo k setkání na vysokém kopci mezi tábory pouze s doprovodem. Oba prezentovali a obhajovali své pohledy a názory. Caesar se soustředil na římskou politiku. Ariovistus se snažil tvrdit, že Aeduové napadli jeho kmen a nikoliv naopak. Ariovistus označil oficiální římské přátelství za podvod a prohlásil, že by mohl získat opravdové přátelství mnoha vlivných Římanů, kdyby Caesara zabil. Caesar musel nakonec se svými tělesnými strážci uniknout, protože germánská kavalérie se snažila vyvolat bitku. Příští den Ariovistus pozval Caesara na další jednání. Caesar nedůvěřoval a tak poslal dva mladší důstojníky, Gaia Valeria Procilla a Marca Mettia, kteří byli Ariovistem zajatí a odvlečení v řetězech. \n\nV římských legiích byla vojenská disciplína a organizovanost, zatímco germánské kmeny tvořili různé etnické skupiny Charudů, Markomanů, Triboků, Vangionů, Nemétů a Svébů. Ariovistus si toho byl vědom a tak v následujících několika dnech došlo mezi oběma tábory jen k drobným potyčkám. Julius Caesar ve svých spisech tvrdil, že germánská strana neútočila v plné síle, protože jejich moudré ženy věštily, že by se neměly účastnit bitvy před novým měsícem. Caesar nakonec zaútočil na nejslabší část germánského postavení. Germáni na to reagovali tak rychle, že Římané proti nim nestačili ani odhodit pilum a ihned museli přejít na boj muže proti muži. Římané byli úspěšnější a tak se Germáni stočili do falangy a začali tlačit Římany zpět. Důstojník kavalérie Publius Licinius Crassus měl výhodné postavení a pochopil co se děje. Z vlastního podnětu nařídil pěchotě v záloze k útoku. Germánské postavení bylo rychle rozbito a Germáni se dali na útěk k Rýnu, který byl vzdálený přibližně 20 kilometrů. Některým Germánům, včetně samotného Ariovista, se podařilo uprchnout a lodí přeplout nebo přeplavat na druhý břeh řeky Rýn. Zbývající Germáni byli dostižení a zabití římskou jízdou, včetně obou Ariovistových žen a jedné z jeho dcer. Druhá dcera padla do římského zajetí. Oba Caesarovi vyslanci byli osvobození bez úhony. Později Caesara informovali o Germánech, kteří v jejich přítomnosti diskutovali.\n\nDalší Svébové, kteří plánovali překročit Rýn a vstoupit do Galie, se vrátili zpět do vnitrozemí Germánie. Po bitvě se germánští spojenci Ariovista od Svébů distancovali a následně si kupovali od Římanů mír tím, že se zavázali postavit se proti Svébům a případně na ně zaútočit. Za pouhých pár dnů byla Svébům znemožněna jakákoliv možnost se vrátit k Rýnu a tak se uchýlili snad na území Schwarzwaldu. Ariovistovi se podařilo uniknout, ale je nepravděpodobné, že si zachoval vedoucí postavení mezi Svéby. Když byli Usipetové a Tencterové v roce 55 př. n. l. vyhnáni z území Svébů, tak o Ariovistovi nepřinesli žádné zprávy. Koncem roku 54 př. n. l. byl pravděpodobně již mrtvý. Jeho úmrtí způsobili rozhořčení Germáni. Jak zemřel není známo. Tacitus poznamenal, že uprchlíci, kteří v bitvě opustili svůj kmen, byli mezi Germány považováni za hanebné zrádce a dezertéry, tací byli většinou pověšení a zbabělci utopení.\n"}
{"id": "1359808", "url": "https://cs.wikipedia.org/wiki?curid=1359808", "title": "Eva Švíglerová", "text": "Eva Švíglerová\n\nEva Švíglerová (* 13. července 1971) je bývalá československá tenistka. Vyhrála spolu s Andreou Strnadovou juniorskou čtyřhru na Australian Open 1989, ve stejném roce byly spolu ve finále Wimbledonu. Ve dvouhře postoupila do finále juniorky na French Open 1989, kde prohrála s Jennifer Capriatiovou. Na okruhu WTA byl jejím největším úspěchem titul ve dvouhře na WTA Auckland Open 1991 a ve čtyřhře na Brasil Open 1991 spolu s Argentinkou Bettinou Fulcovou. Vyhrála také pět turnajů ITF. Jejím nejlepším umístěním na světovém žebříčku bylo 33. místo. S fedcupovým týmem Československa postoupila v roce 1991 do semifinále soutěže.\n\n"}
