{"id": "1245251", "url": "https://cs.wikipedia.org/wiki?curid=1245251", "title": "Dějiny Drnholce", "text": "Dějiny Drnholce\n\nTento článek obsahuje soupis dějin obce Drnholec v okrese Břeclav dle pramenů uvedených v závěru.\n\nS počátky Drnholce souvisí Hradisko (\"Burgstall\"), nacházející se asi 2 km západně od Drnholce. Poměrně nedávno, v roce 1991, tato lokalita poodhalila své tajemství. Zásluhou archeologa – amatéra Jaromíra Štětkaře zde byly provedeny dvě sondy, jejíž výsledky vyhodnotili archeologové Regionálního muzea Mikulov Josef Unger a Jaroslav Peška. Bylo konstatováno, že tato lokalita zřejmě náleží do skupiny poměrně málo známých mladohradištních opevnění, převážnou většinu nalezené keramiky lze datovat do 12. století. Podle zatím zjištěné situace se zdá, že zde osídlení ve 13. století nepokračovalo. Proč tomu tak bylo, lze se zatím pouze domýšlet. Pravděpodobně obyvatelé tohoto místo našli vhodnější místo k vybudování opevněného hradu, tj. v místě, kde stojí nyní zámek. Jsou známy nálezy i z jiných míst drnholeckého katastru a z různých období, avšak dosud nebyly systematicky zpracovány a vyhodnoceny.\n\n\n\n\"Kromě městečka se 40 lány či jejich díly je zde uvedena ještě německá ves (Deutschndrum) s 29 a česká (Behemdrum) s 11 lány a půllány. To naznačuje, že obyvatelstvo Drnholce tvořili jak Češi, tak i Němci. Kromě již uvedených láníků a pololáníků zde žili domkáři, celkem bylo v Drnholci 134 usedlostí. Jeden svobodný lán náležel k drnholeckému mostu, kounický probošt vlastnil dvůr se čtyřmi lány, Lichtenštejni dvůr se dvěma lány a mlýnem, vedle toho 6 podsedků náleželo kounickému proboštství. Současně urbář uvádí povinnosti obyvatel. Například z celolánu se odvádělo o Jiřím (24. dubna) a o Václavu (28. září) po 32 groších. Kromě toho musel po celý rok dva dny týdně pracovat na panských polích a o žních svážet obilí do vrchnostenského dvora. Dále v tehdejším Drnholci bychom nalezli lázeň, masné a pekařské krámy, rybářství a rychtu. Městečko se uzavíralo dvěma branami: Horní (směrem k Litobratřicím) a dolní (směrem k Dyji). Vybíralo se tu mostné a pod drnholeckým hradem se vyvinulo tržiště. Drnholec těžil ze své polohy, neboť jím procházela důležitá obchodní cesta spojující Moravu s Rakouskem. Současně to znamenalo, že hrad i městečko trpěly vpády četných vojsk.\"\n\nZaniklé vesnice v okolí Drnholce:\n\n\n\nDo životních osudů potomků Kryštofa z Teuffenbachu významně zasáhla třicetiletá válka. Fridrich se v roce 1608 postavil na stranu arciknížete Matyáše (pozdějšího císaře), když v srpnu téhož roku táhl přes Drnholec do Brna a v roce 1611 se zúčastnil tažení proti císaři Rudolfu II. Byl též předním iniciátorem odboje moravských stavů (půjčil peníze na vyplácení žoldu stavovskému vojsku, za což mu byly dány do držení olomoucké biskupské statky ve Vyškově a Pustiměři) a přispěl k vítězství Moravanů nad vojsky císařského generála Dampierra u Dolních Věstonic 5. srpna 1619. V únoru 1620 dobyl Mikulov, kde zpustošil sídlo kardinála Dietrichsteina. Po dobytí Mikulova se Fridrich, jenž trpěl těžkým revmatismem, odebral na léčení do švýcarských lázní Pfeftern. Byl zde zajat vojáky katolických kantonů, dopraven do Innsbrucku, kde byl jako úhlavní nepřítel císaře popraven 27. května 1621. Jeho bratr Zikmund, jež byl majitelem panství Veveří, byl za českého povstání proti Habsburkům zvolen na zemském sněmu zahájeném v Brně 9. prosince 1619 stavovským defensorem a 15. června 1620 zmocněncem k pečetění zápisů, které vydával zemský sněm na vypůjčené peníze. Proto po porážce stavů na Bílé hoře dolehly na něj těžkosti. Byl dokonce odsouzen k smrti a ztrátě statků, ale poněvadž jeho druhou manželkou byla Bohunka, dcera Karla st. ze Žerotína, dostal na přímluvu svého tchána u císaře milost. Po omilostnění se Zikmund věnoval správě svých statků a veřejného života se stranil, přesto jej v létě 1626 navštívil Jan Amos Komenský, který dával v sázku vlastní svobodu a život, aby zachránil bohaté žerotínské knihovny v Náměšti a v Rosicích a připravil převoz bratrské tiskárny v Kralicích na bezpečnější místo. O rok později vychází v Amsterodamu mapa Moravy, jež zachycuje strategicky významná místa včetně říčních brodů. Nebyla však již vojensky využita při moravském tažení dánských vojsk. Lze se dohadovat, že návštěva Komenského v Drnholci mohla mít i význam výzvědný.Dne 9. března 1628 bylo s konečnou platností nařízeno pánům, rytířům měšťanům královských měst, kteří nechtěli přestoupit ke katolictví, aby prodali své statky a vystěhovali se ze země. Po vydání tohoto patentu se Zikmund, podobně jako jeho tchán Karel st. ze Žerotína chystal odejít z Moravy, poněvadž ani on, ani jeho manželka Bohunka nechtěli přestoupit ke katolictví. Žerotín odešel v roce 1629 do Vratislavi a byl by rád viděl, aby jeho zeť a dcera se tam uchýlili. Ale ti se rozhodli pro Bratislavu a opustili rodnou Moravu. Nemuseli však prodat své statky a byli svědky utrpení poddaného lidu. Oba neustále udržovali styky s emigranty. Při jedné návštěvě v Drnholci se Bohunka roznemohla, 5. dubna 1636 nechala napsat poslední vůli a o den nebo dva dni poté zemřela. Ve své závěti pamatovala na bratrské kněze v Uhrách i na všechno služebnictvo. Její manžel i otec ji chtěli pochovat v rodinné hrobce Teuffenbachů v Drnholci, ale kardinál Dietrichstein ani císař to nepovolili. Proto byla teprve v červenci 1636 pohřbena v Dürnkrutě (odkaz!) v Dolních Rakousích ve staré hrobce pánů z Landau, kde Zikmundův bratr, v tu dobu již císařský polní maršálek, si mohl dovolit vykázat své švagrové místo posledního odpočinku bez ohledu na církevní úřady. Do roka zemřel bez dědiců i manžel Bohunky Zikmund a Rudolf z Teuffenbachu zdědil kromě jiného i drnholecké panství. Pravým opakem se vyvíjely životní osudy Rudolfa. Ten bojoval na Bílé hoře v prvních řadách jako velitel pravého křídla císařského vojska, potom sloužil pod Valdštejnem na Moravě jako důstojník, kde bojoval proti Bethelenovi. Roku 1623 přestoupil ke katolictví a podporoval pak násilnou protireformaci na Moravě. Po Valdštejnově propuštění byl jmenován polním maršálkem a působil v armádě Tillyho. Pak bojoval proti Sasům pod Arminem, roku 1631 předal velení Valdštejnovi. Po roce 1634 byl činný pouze u císařského dvora jako jeden z dvorních válečných radů a náležel k nejvlivnějším osobnostem vídeňského dvora. Měl dokonce právo udílet šlechtictví a razit vlastní minci. Jeho chtivost po penězích byla uspokojena mimořádnou císařovou laskavostí, neboť získal četné statky.\n\nPovinnosti poddaných: Dolní Dunajovice platily 468 zl. jako finanční náhradu místo roboty, ze které se Dunajovičtí vykoupili v roce 1580 za stálý roční poplatek. Celkový výnos panství z peněžních dávek obcí činil 1720 zl., kromě nejméně stejného výnosu z robotních povinností poddanských obcí na panských polích a různých hospodářství na panství (lesy, rybníky, pivovar cihelna). Další platby byly v naturáliích. Např. Drnholec dodával na zámek o masopustu 120 slepic, o Velikonocích 120 vajec a beránka. Další příjmy měla vrchnost z poplatků z vinic, z výnosu pěti panských ovčínů a také z piva z drnholeckého panského pivovaru. Výstav jedné várky se pohyboval od 40 do 60 věder piva (1 vědro = 56 litrů). Pivo museli poddaní povinně odebírat. K jeho vaření se používalo převážně divokého chmele, rostoucího na březích Dyje, pod kotli se topilo rákosím z panských rybníků, které poddaní nad rámec polní roboty sekali a dováželi v zimních měsících, stejně jako museli dovážet led do zámeckých sklepů. O devět panských rybníků se starali stálí zaměstnanci, kteří dostávali za den práce 7 krejcarů a dva mázy piva (1 máz = 1,4 litru). Denní mzda poddaného nad roboty činila 6 krejcarů a máz piva. Drnholecké panství bylo - pokud se týče počtu vesnic - poměrně malé, ale výnosné.\nV Drnholci bylo 78 sedláků a 70 podruhů, asi 750 obyvatel. U vsí drnholeckého panství lánský rejstřík vykazuje ve srovnání s ostatními obcemi na jihu Moravy nejméně ztrát. Přesto však byla třetina gruntů pustých a další čtvrtina neosedlých. Z panství odcházeli z obavy před pronásledováním nekatolíci, počet obyvatelstva byl ale doplňován chorvatskou kolonizací.\n\nZ 26 790 měřic a 3,5 achtlu půdy obhospodařovali poddaní 87,33%, při vrchnostenských dvorech v Drnholci, Brodu nad Dyjí, Březí a Dolních Dunajovicích pak zbylých 12, 67%. Na dominikální půdě (panská půda, spravovaná a obdělávaná ve vlastní režii feudální vrchností nebo pronajímaná za určitý poplatek poddaným.Byla to půda, jež nepodléhala berni (k jejímu zdanění došlo až koncem 18. století) a představovala 55,76% orné půdy; téměř třetinu zabíraly lesy podél Dyje (29,37%). Z celkové výměry půdy však lesní půda zabírala pouhých 3,74%. Na rustikálním hospodářství (půda propůjčená do užívání poddaným, kteří z ní byli povinni odvádět feudální rentu) byl podíl orné půdy výraznější a činil 70,67%. Na druhém místě byly pak vinice s 15,11%, které však výraznější podíl měly jen v Dolních Dunajovicích, kde drželi poddaní 1740 měřic 4,5 achtlu vinic z 3723 měřic 5 achtlů na celém panství (tj. 46,74%), tedy téměř polovinu. Celkem byly vinice vysázeny na 13,9% veškeré půdy. Pokud se živočišné výroby týče, ta měla k dispozici 6,05% výměry v pastvinách a z luk bylo sklízeno 1238,25 for sena a otavy. K pastvě nepochybně sloužila i lada, kterých bylo na panství relativně hodně (5,9% celkové výměry), a to zejména na rustikální půdě s 1558 měřicemi a 3,5 achtly ( tj. 6,66% výměry poddanské půdy). Na dominikální půdě leželo ladem jen 21 měřic a 4 achtly (tj.0,63%). K pastvě mohla být používána i půda pustá, které bylo na poddanském hospodářství 1,33%, Tj. 310 měřic a 5,25 achtlu. Tento údaj, i když je poměrně zanedbatelný, je však zajímavý. Drnholecké panství třicetiletou válkou téměř neutrpělo na počtu poddaných a jejich počet činil 96,95% předválečného stavu. Přesto je na panství přes 310 měřic pusté půdy. Velmi důležitým zdrojem příjmů na drnholeckém panství bylo rybníkářství. Celých 1340 kop kaprů bylo získáváno z rybníků, což byl více než dvojnásobek výnosu rybníků na sousedním panství mikulovském. V městečku napočítáno 36 měšťanských domů, 72 předměstských a 10 chalup. Bydlelo zde na 248 rodin, to jest asi 1240 obyvatel, z nichž bylo 38 rodin sedláků a 40 rodin vinařů. Na náměstí se napočítalo 45 domů, na předměstí, k němuž se počítala ulice u Dyje a vesnička (Dörfl) bylo 90 domů, většinou podsedníků, a 10 chalup. Vedle zemědělců a vinařů tu pracovalo 12 stolařů, tesařů, zedníků, 1 zámečník, 1 provazník, 2 pekaři, 2 řezníci, 2 kováři, 2 bednáři, 1 tkadlec, 1 sklenář, 1 barvíř Tito byli seskupeni v cechy, z nichž přímo v Drnholci kvetl cech obuvnický, bednářský a krejčovský. Řezníci příslušeli cechem do Mikulova.\n\nZůstaly jim však tyto povinnosti:\nZa vyžadované práce panství platilo:\n\nByla plánována stavba železnice přes Drnholec. Obecní zastupitelstvo proti výstavbě protestuje a v roce 1866 ji zamítá s odůvodněním, že Drnholec má své ovocné trhy, týdenní trhy každou středu a formani by ztratili práci. Osudové rozhodnutí, počátek úpadku Drnholce, neboť se mu vyhnula trasa tehdy moderního dopravního prostředku, průmysl zde je v podstatě zanedbatelný.\nNa polích v okolí městyse se pěstuje ječmen, oves, žito i kukuřice, avšak pouze pro vlastní spotřebu. Velmi významné bylo pěstování čočky, která byla hojně prodávána na týdenních trzích. Cukrová řepa nebyla produkována jen ze selských usedlostí, ale byla pěstována smluvně pro cukrovar. Střídavé hospodaření se stalo běžným. Pěstování zeleniny následkem jarních mrazíků a jiných škodlivých atmosférických vlivů během roku nedává žádoucí výnosy. V níže položených zahradách velmi trpí v posledních letech ovocné stromy kvůli vysokému stavu spodní vody. Významné je i vinařství.Rozšířen byl i chov koní, dobytek zůstával v zimě i v létě ve stájích. Chov dobytka byl nadproduktivní, je prodáván na zdejších trzích. Na pečlivém ošetřování skotu si dával záležet zvláště nadační velkostatek. kde bylo chováno více než 200 kusů hovězího dobytka a mléko bylo posíláno denně do Vídně.\nZ tohoto roku uvádíme i údaje o ulovené zvěři: 32 kusů srnčí zvěře, 1200 zajíců, 29 bažantů, 745 koroptví a 17 divokých kachen. Jako škodná padlo lovcům za oběť 33 tchořů, 26 lasic kolčav, 3 výři, 8 krahujců, 4 volavky a 72 vran.\n\nZaloženo \"Milchgenossenschaft\" (mlékárenské družstvo). Vklad byl 60 rakouských korun, později se o dvě třetiny zvýšil. Mléko se sváželo denně na železniční stanici do Novosedel, odtud se dopravovalo do Vídně. Po vzniku Československé republiky se vozilo nákladním autem do Brna.\nNa víno byla uvalena spotřební daň ve výši 1,80 Kč za litr, druhák však zdaněn nebyl, a tak bylo možno finanční stráž podvádět.\nPamátník obětem první světové války byl slavnostně odhalen v neděli 28. června. Drnholec byl elektrifikován..Dne 7. prosince byla uzavřena úmluva mezi československou a rakouskou vládou ohledně majetku Tereziánské akademie v Drnholci. Správou drnholeckého velkostatku bylo pověřeno Ministerstvo školství a národní osvěty v Praze.\nNa místním velkostatku byla prováděna první pozemková reforma, a to tak, že z 1429,67 ha veškeré půdy se dostalo drobným přídělcům 76 ha a jednomu majiteli zbytkového statku 102 ha půdy. Zbývajících 1251,67 ha veškeré půdy, z toho 837,53 ha zemědělské půdy, bylo nadaci propuštěno ze záboru podobně jako zámek s cihelnou.\nV srpnu byli v Drnholci internováni čelní němečtí představitelé, včetně starosty Sogla jako rukojmí, propuštěni byli až 6. října, o dva dny později vstoupilo do Drnholce německé vojsko, které bylo nadšeně vítáno obyvatelstvem. České rodiny (četníci, pohraniční stráž, zaměstnanci nadačního velkostatku) odjeli přes Novou Ves do vnitrozemí. Jihomoravské pohraničí zabrané Německem bylo správně přičleněno ke Gau Niederdonau a rozděleno mezi nově vzniklé landráty Mikulov a Znojmo. Drnholec byl přičleněn k landrátu Mikulov. Adolf Hitler podnikl demonstrativní jízdu obsazeným jihomoravským pohraničím 28. října, v den, kdy si těžce zkoušená Československá republika připomínala výročí svého vzniku. V prosinci se uskutečnily volby, v nichž všech 100% hlasů dostala Hitlerova NSDAP. Anton (zatím Josef) Sogl byl jmenován okresním vedoucím v Mikulově, v Drnholci jmenován nový starosta. Po dobu první republiky byly v Drnholci tyto veřejné funkce: 4 obecní strážníci, 3 polní hlídači, 2 obecní poslové, 1 ponocný, 2 krmiči obecních býků, 2 ohledači masa, 3 zprostředkovatelé prodeje vína, 5 cestářů, 3 poštovní doručovatelé a 4 porodní báby.\n\nPrvní český kronikář o závěru války v Drnholci uvádí: \"Když 7. května 1945 vojska Rudé armády po tuhých bojích na řece Dyji vstoupila do Drnholce, byl městys dělostřelbou a leteckým bombardováním nesmírně poškozen. Jen málo bylo domů, které zůstaly úplně nepoškozeny. Poměrně nejlépe zůstala zachována jižní část obce, a to ulice Hrušovanská, Hornická, Polní, Palackého a uličky kolem mlýna. Budova radnice zůstala beze škod. Nepoškozena zůstala i škola na Hrušovanské ulici (dnešní mateřská škola). Těžce byl poškozen kostel, zvláště obě jeho věže a dílo zkázy dokonala prudká vichřice. Také zámek byl válečnými událostmi zle poškozen. Zvláště těžce byla postižena ulice Brněnská, stejně i budova školy. Při bojích byly vyhozeny do povětří mosty přes ramena řeky Dyje, zachován zůstal most přes hlavní tok a starobylý most cihlový. Drnholec byl Němci do poslední chvíle houževnatě bráněn, v pondělí 7. května byl silně bombardován. Bombardování začalo asi v 9 hodin ráno zároveň s dělostřeleckým ostřelováním, po krátké přestávce po poledni vzplanul boj znovu. Kolem páté hodiny odpolední vstoupili první ruští vojáci do Drnholce, když asi půl hodiny předtím ujížděly poslední německé tanky směrem k Hrušovanům.\"\n\nBoje o Drnholec si vyžádaly značné lidské oběti, přes 200 německých vojáků a stejné ztráty jsou uváděny z Pasohlávek na straně sovětské. Ztráty na civilním obyvatelstvu byly poměrně vysoké. Německé prameny uvádějí přes 30 mrtvých, kteří zahynuli buď v době bombardování, nebo v neklidné poválečné době. Dělostřeleckou palbou a leteckým bombardováním od 27. dubna až do 7. května 1945 byl Drnholec nesmírně poškozen, jen málo bylo domů, které zůstaly úplně nepoškozeny. Všude se kupily trosky, ze střech smetené křidlice, rozbité okenní tabule, ohořelé trámy, vypálené a zřícením hrozící domy a zdi, hluboké jámy po pumách a granátech. Drnholec patřil k nejvíce válkou postiženým obcím na Mikulovsku, úplně zničeno bylo 145 domů, těžce poškozeno bylo 250 obytných objektů. Málo poškozena zůstala jižní část obce (ulice Hrušovanská, Hornická, Polní, Palackého a okolí mlýna). Největší škody byly způsobeny na Brněnské ulici a v jejím nejbližším okolí, kde podle tabelárního přehledu škod způsobených válkou bylo úplně zničeno 65 domů. Podobný obraz zkázy skýtala i ulice Husova (64 domů). Zámek byl poškozen ze 30%, zničeny byly i obě věže kostela. Byly vyhozeny mosty přes ramena řeky Dyje, jen most přes hlavní tok a barokní most cihlový zůstaly zachovány.\n\nObranu Mikulovska před postupem sovětských vojáků organizoval Josef Sogl, bývalý starosta Drnholce, který po roce 1938 se stal kreisleiterem Mikulovska. Klade se mu za vinu, že údajně s jinými SS-many zapálil v dubnu 1945 mikulovský zámek. Již druhého dne po příchodu jednotek sovětské armády se utvořil v obci revoluční národní výbor, jehož předsedou se stal Karel Novák, jeho zástupcem Julius Krupica. Výbor doplněn ještě o pět dalších osob českého původu, které prožily dobu osvobození v Drnholci, nebo přišly se sovětskými vojáky. Kronikář Eibel podává svědectví, že se mnohdy jednalo o osoby s pochybným charakterem. Bezpečnost v obci zajišťovala skupina asi 12 partyzánů. Během několika měsíců se vystřídalo ve funkci předsedy národního výboru několik osob. Současně s ustanovením tohoto výboru se v Drnholci začali objevovat první noví přistěhovalci, neboť na výzvu vlády Československé republiky přicházejí osidlovat lidé z vnitrozemí i reemigranti ze zahraničí, převážně českého a slovenského původu,\n\nJe připravován odsun německého obyvatelstva. Z Drnholce bylo vystěhováno v několika transportech celkem 1595 Němců (z toho 444 mužů, 763 žen a 388 dětí). První transport odjel 6. března 1946, poslední byl vypraven 27. září téhož roku. K tomuto číslu je nutno připočítat válečné ztráty (117 padlých vojáků na frontách druhé světové války, 34 nezvěstných), dále se jedná o vojáky, kteří skončili v zajetí, též odsun nařízený německými úřady před příchodem fronty na jaře 1945 a konečně odchod některých před nařízením povinného odsunu. Jen malý počet občanů zůstal po odsunu v obci. Jednalo se převážně o osoby žijící ve smíšených manželstvích (24 rodin). Z celkem 774 rodin, které opustily Drnholec, našlo nový domov 249 rodin v Bavorsku, 236 rodin v Badensku-Würtenbersku, 127 v Rakousku, zbývající v různých jiných částech Německa.\n\n\"Zvolna se začal rozvíjet hospodářský život v Drnholci a sílil proud přistěhovalců, nových usedlíků, kteří se stávali národními správci na zemědělských usedlostech\", uvádí kronikář Drnholce v prvních poválečných letech. Mnozí z nich se s obcí jen seznámili a odešli, jiní po počátečních potížích obec opustili, mnozí však vytrvali a spojili své osudy s novým domovem. A že to byly potíže nemalé, dokumentuje zápis prvního ředitele měšťanské Dobroslava Babáka ve školní kronice. Když byl pověřen otevřením a správou školy, shledal, že dveře do kabinetu v prvním poschodí byly vypáčeny, valná většina pomůcek byla rozbita, mnohé byly odcizeny. Po tomto zjištění byl kabinet uzamčen visacím zámkem, avšak po třech dnech byly dveře vypáčeny a část pomůcek vrácena. Po této události se někdo do kabinetu dobýval násilím ještě čtyřikrát. Obdobné situace s odcizením se objevovaly i v rodinných domcích.Zápisy z jednání MNV, vzpomínky německých obyvatel, publikované v následných letech usvědčují některé tehdejší nové obyvatele z nedobrého jednání až šikanování původních německých obyvatel.\n\nOd 1. července do konce srpna 1945 bylo obsazeno asi 80 hospodářských usedlostí, do 15. listopadu se zvýšil jejich počet na 260, z toho 32 živností. Do konce roku 1945 bylo v obci podle údajů z kroniky evidováno 360 národních správců. Do obce se přistěhovalo do konce roku 1947 245 rodin, z nichž 200 obdrželo příděly zemědělské půdy a 45 živnostenské a dělnické rodiny. Nově příchozí se stávali národními správci na zemědělských usedlostech, či převzali drobné řemeslnické podniky a živnosti.\n\nV roce 1946 byla v Drnholci provozována tato řemesla: stolař /1/, kolář /1/, kovář /2/, krejčí /2/, obuvník /1/, sklenář /1/, cementář /1/, kominík /1/, holič /2/, cukrář /1/, pekař /3/, zahradník /1/, malíř pokojů /2/, zámečník /2/, klempíř /1/, sedlář /1/, pokrývač /1/, bednář /1/, mechanik /1/, radiomechanik /1/. V městečku byly v provozu 3 hostince, 3 obchody smíšeného zboží a 1 obchod s obuví.V Drnholci bylo přiděleno celkem 324 přídělů podle paragrafu 22 zákona č.90/1947. Od tohoto čísla je nutno však odpočítat ty rodiny, které z obce odešly v letech 1946-1949, kdy jich odešlo 73. Toto číslo je po Mikulově (136) a Troskotovicích (88) nejvyšší na Mikulovsku. Dekrety o vlastnictví zkonfiskované půdy byly většině zemědělců předány na slavnosti konané 17. května 1946, jíž se zúčastnili zástupci ministerstva zemědělství, Zemského národního výboru v Brně a ONV v Mikulově.\n\nNaprostá většina rodin (211) se přistěhovala z moravských okresů. Jádro těchto přistěhovalců tvořily rodiny z okresu Uherské Hradiště /70/. Nejvíce rodin pocházelo z Horního Němčí /26/, z ostatních 13 vesnic již podstatně méně /Kudlovice 11, Hluk 7, Halenkovice 6, Spytihněv 6, tři rodiny přišly z Louky a Suchova, jedna či dvě rodiny z Těmic, Nedakonic, Bořic a Ostrožské Nové Vsi./ Z okresu Hodonín se přistěhovalo 42 rodin, převládali osídlenci z Vnorov (26), Lipova (4), ze zbývajících 10 obcí po jedné či dvou rodinách (Sudoměřice, Rohatec, Petrov, Žeraviny, Strážnice, Nová Lhota, Dubňany, Ratíškovice, Čejkovice, Moravská Nová Ves).\n\nOkres Vyškov se podílí na osídlení obce 21 rodinami, nejvíce z Kobeřic u Slavkova (9), z Nížkovic (5), z Letonic (3). Z Nesovic, Slavkova u Brna, Hodějic, Ivanovic na Hané a Kojátek po jedné rodině.Šestnáct rodin přichází do Drnholce z 12 různých obcí tehdejšího okresu Hustopeče (Měnín, Křepice, Nosislav, Uherčice, Boleradice, Kobylí, Uherčice, Blučina aj.).\nOkres Brno-venkov je zastoupen 13 rodinami z různých obcí (Troubsko, Nové Bránice po dvou, dále Rosice, Popůvky, Bystrc, Líšeň aj.).Z okresu Kyjov odchází osidlovat Drnholec 9 rodin (Násedlovice 5, Žarošice 3, Věteřov 1).Další moravské okresy se podílí na osídlení Drnholce menším počtem rodin: Zlín 7 (z Malenovic 3, po jedné rodině z Hvozdné, Tlumačova, Lukova a Štípy), Kroměříž 5 (Morkovice 2, po jedné rodině z Kroměříže, Chropyně a Slížan), Brno-město 5, Boskovice 4 (Lažany 3, Bořitov 1), Holešov 3, Uherský Brod 2, Třebíč 2, Moravský Krumlov 2, Mikulov 2, Velké Meziříčí 2, Tišnov 2, Olomouc, Židlochovice, Dačice, Znojmo po jedné rodině. Z Čech se přistěhovaly 2 rodiny z okresu Pardubice.\nSlovensko je zastoupeno v poválečném osídlení Drnholce poměrně výrazně, celkem 20 rodin, nejvíce z okresu Senica /11/, všichni z obce Borský Mikuláš. Zbývající rodiny přišly přišly z okresů Skalica (3), Trnava (2), Malacky (2), Nové Mesto nad Váhom a Piešťany po jedné rodině. Reemigranti jsou zastoupeni 12 rodinami, a to z Rakouska 8 rodin (z okresu Gansendorf, z obcí Lasse, Obersulz, Fuchsenbiegel), tři rodiny z Bulharska (z Mitropolje a Plevna), jedna rodina z Kanady. Celkově počet obyvatel poklesl oproti roku 1930 /2896 obyvatel/ o 46,2% v roce 1947 /1558 obyvatel/.V následujících letech se usazovaly v obci další rodiny. Nejvýraznější změnou byl v roce 1950 příchod 16 rodin reemigrantů z Bulharska, vesměs z obce Vojvodovo, pro které byly připraveny volné domky. Jak uvádí místní kronika, domky byly opraveny, noví obyvatelé se stali většinou zaměstnanci státního statku. Část z nich přísluší k církvi metodistické a v Drnholci si upravili ze starého domku modlitebnu, stojící na Tyršově ulici. Tu v roce 2008 prodali.\n\nV Drnholci se také usadilo několik rodin slovenských reemigrantů z Rumunska, kteří se v obci většinou trvale usadili až po určité době pobytu v Československu (především z jižních Čech), nikoliv přímo. Dnes po více než padesáti letech, která uplynula od příchodu předků podstatné části dnešních obyvatel Drnholce, málokterý z jejich potomků ví, odkud pocházejí jeho prarodiče.\n\nByl zřízen místní rozhlas, vystřídal obecního bubeníka. Místní mlýn se stal součástí Jihomoravských mlýnů a pekáren\nV březnu bylo ministerstvem zemědělství rozhodnuto o revizi první pozemkové reformy. Vlastníkem objektu bylo ministerstvo školství, které nesouhlasilo s revizí. Tak majetek drnholeckého statku přešlo pod rezort zemědělců až na podzim. Jednalo se celkem o 1247 ha, z toho lesní, rybničné a jiné plochy bylo 423 ha, zemědělské půdy 824 ha, ze záboru propuštěno 50 ha, celkem k převzetí bylo určeno 1197 ha půdy\nPři prvním poválečném sčítání bylo zjištěno, že zde žije 324 rodin, bylo zde 364 domovních čísel, 164 rolníků (výměra polí více než 2 ha), 43 domkařů, 25 živnostníků, 60 dělníků, a 32 zaměstnanců.\nPo tomto roce z Drnholce zmizelo: pila, dvě cihelny, výrobny cementového zboží a taky místní lékárenské družstvo. Nadační velkostatek se stal státním statkem\nUstanoveno spotřební a výrobní družstvo JEDNOTA se sídlem v Drnholci, do působnosti družstva spadaly vsi Pasohlávky, Dobré Pole, Jevišovka, Nový Přerov a Novosedly\nDnes úsměvná informace: V Drnholci je telefonní ústředna, která zajišťuje spojení 32 místních účastníků.\nÚnorové mrazy toho roku dosáhly -30C, Dyje byla pokryta až 60 cm ledem, který v jarních měsících ohrožoval bezpečí obyvatel\nV Drnholci je na 400 rozhlasových přijímačů, objevují se první televizory. První si pořídil Josef Plass, místní učitel. Poprvé se mohli v Drnholci podívat na televizní vysílání 13. února 1957.\nByla opravena silnice na Novou Ves, v délce 7 km vyasfaltována, byl navážen kámen na opravu Lidické ulice, byly upravovány a zpevňovány oba břehy Dyje od splavu k mostu. Písek na výrobu cementových dlaždic a na úpravu byl získáván přímo z Dyje\nZanikl místní mlýn a byla zrušen pobočný závod Družstevních vinařských podniků\nPodle místní kroniky byl Drnholec prohlášen za částečnou městskou rezervaci, avšak toto rozhodnutí, pokud je zápis v kronice pravdivý, nebylo nikdy uvedeno v život, neboť v následujících letech byly v podstatě zbourány dva památkově chráněné domy na náměstí, zmizely sochy Herkula Prométhea, zničen bez dlouhého přemýšlení byl barokní cihlový most z konce 17. století, ze slepých ramen pod zámkem byla za souhlasu vedení statku i MNV zřízena černá skládka, macešsky se zachovali místní funkcionáři i k jiným památkám, především radnici a sýpce\nJZD končí, jeho členové se většinou stávají zaměstnanci státního statku, větrolamy o rozloze asi 3,5 ha jsou po 15 letech existence zrušeny a převedeny na ornou půdu\nNájemné za byty v Drnholci se pohybovalo mezi 40 -60 Kč měsíčně\nKrádeže a vloupání na denním pořádku, proto ochranný dohled nad některými mladistvými\nZačal geologický průzkum pro projekt Vodního díla Nové Mlýny\nDokončuje se výstavba hřiště a kabin (současné hřiště TJ Dynama), sokolovna (Turnhalle – budova z roku 1934, dnešní kulturní dům) podle kroniky nevyhovuje po stránce hygienické. Je až s podivem, jak dokázali místní zničit i ten poměrně nový(v té době pouhých 32 let starý) kulturní dům\nSprávcem farnosti se stává P: Josef Souchop, jehož práce byla jednoznačně kladně hodnocena.\nZačal jezdit autobus Mikulov – Brno přes Drnholec\nDokončena oprava kulturního domu po pěti letech tak mají Drnholečtí příležitost kulturního vyžití\nZačíná „konec starých časů“ Nenávratně je zlikvidována technická památka barokní cihlový most z roku 1690, začíná přeměna původní krajiny ve Vodní dílo Nové Mlýny.\nPředsedkyní VO KSČ zvolena Eva Milošová, později též ředitelka ZŠ Drnholec (do konce roku 1989)\nUskutečnil se první ročník automobilové orientační soutěže, organizovanou AMK Drnholec, jehož vůdčí osobností byl MUDr. Jan Vanýsek. V zajímavých a hodnotných doprovodných kulturních akcích vystupovali různé osobnosti té doby. Za všechny bych chtěl jmenovat známého brněnského siláka a recesisty Frantu Kocourka\nKopii renesančního kování na studnu na náměstí zhotovil Jaroslav Stavarič\nMístní družstvo mladých požárníků (dnes hasičů) bylo velmi úspěšné na mistrovství republiky v požárním sportu, o rok později byli úspěšní na mezinárodním poli, kdy Rakousku vyhráli\nMístní organizace ČSOZ připravil pro místní občany soutěž Rozkvetlá ulice\nByla zahájena přístavba tělocvičny, byl otevřen Klub důchodců\nNa počest 10. výročí založení ženského pěveckého sboru se uskutečnil za účasti pěveckých sborů z okolí Svátek písní, v srpnu se uskutečnila návštěva občanů z bulharského Podemu, odkud pochází část obyvatel Jevišovky\nKostel dostal novou střechu z měděného plechu, byla zahájena výstavba nákupního střediska Jednoty\nSedmého února prošel Drnholce masopustní maškarní průvod. Tento rok byl vyhlášen Rokem životního prostředí.\nZákladní školu navštěvovalo 490 žáků\nV létě se uskutečnila výměna správců římsko katolické farnosti. Po téměř deseti letech svého působení v Drnholci odchází R. D. Pavel Posád, na jeho místo nastupuje R. D. Pavel Procházka, přeložený do Drnholce z trestu. R. D. Posád v následujících letech stoupá v církevní hierarchii vzhůru, je jmenován biskupem v Litoměřicích, posléze přeložen do Českých Budějovic.\nPo událostech 17. listopadu se scházejí zhruba o dva týdny později občané Drnholce v místním kině, kde diskutují o problémech.\nJe to rok zvratu, kdy po 40 letech vlády jedné strany KSČ, dochází k hlubokým změnám ve společnosti. Dnes, v roce 2009, jsou mnozí lidé na rozpacích ze společenského vývoje. Přesto jsem přesvědčen, i když mnozí jsou zklamáni, tak klady vývoje společnosti a vztahů v ní převažují nad zápory.\n\nOtevřen hotel na náměstí\nNa konci druhého tisíciletí žilo v Drnholci 1736 občanů (847 mužů a 889 žen, narodilo se 11 dětí zemřelo 12\nI když počet obyvatel Drnholce se snižuje, přesto se zde staví nové domy v lokalitách Pod Sýpkou, na Husové a na Výsluní. I když je zde nedostatek pracovních příležitostí, je zde poměrně levné bydlení a relativní blízkost Brna, Rakouska a také Pasohlávek a LVA a Mikulova, činí z Drnholce místo ke spokojenému žití. I zde si začínají uvědomovat, že rozvoj vinařství, především doprovodných služeb je jednou z možností rozvoje turistiky a tím i příležitostí pracovních míst.\n\n\n"}
{"id": "1245253", "url": "https://cs.wikipedia.org/wiki?curid=1245253", "title": "Children's online privacy protection act", "text": "Children's online privacy protection act\n\nChildren's online privacy protection act (zkratka COPPA) je federální zákon Spojených států amerických, který byl schválen 21. října 1998 (účinnost získal 21. dubna 2000).\n\nTento zákon se týká sbírání osobních informací lidmi anebo společnostmi pod americkou jurisdikcí od dětí mladších 13 let. Popisuje, co musí správce webových stránek zahrnout v zásadách o ochraně osobních údajů, kdy a jak musí získat ověřitelný souhlas od rodiče či opatrovníka a jaké povinnosti má správce webových stránek pro zajištění soukromí a bezpečnosti dětí. Zároveň také obsahuje omezení využívání údajů pro reklamní účely.\n\nVzhledem k tomu, děti pod 13 let mohou legálně předat soukromé údaje o sobě pouze s výslovným svolením svých rodičů, mnoho médií, zejména sociální sítě, zcela zakazují těmto dětem využívat jejich služby kvůli náročnosti práce spojené s vyhověním tomuto zákonu.\n\nAčkoliv je COPPA americký zákon, Federal Trade Commission ujasnila, že požadavky tohoto zákona se aplikují i pro weby spravované cizími státními příslušníky, pokud tyto weby jsou směřované na děti ve Spojených státech amerických anebo záměrně shromažďují informace od dětí z USA. Vzhledem k tomu, že se jedná o federální zákon, je použitelný pouze na:\n\nTento zákon je kontroverzní a byl kritizován jako neefektivní a potenciálně protiústavní odborníky a massmédii.\n\nZpoždění způsobené získáváním souhlasu rodičů často ústí v to, že se děti přesouvají k jiným aktivitám, které jsou pro jejich věk méně vhodné. \n\nNavíc je pro děti jednoduché věková omezení a proces souhlasu rodičů obejít a rodiče často napomáhají svým dětem v lhaní o jejich věku. \n\nPokuty způsobené tímto zákonem (16 000$, tedy asi 400 000 Kč) mohou být pro malé společnosti katastrofické, což podrývá jejich obchodní model. Ačkoliv některé velké společnosti mají dost peněz, aby zaplatily pokutu anebo implementovaly mechanismus zajišťující souhlas rodičů, malé společnosti si toto často nemohou dovolit.\n"}
{"id": "1245254", "url": "https://cs.wikipedia.org/wiki?curid=1245254", "title": "Centrální inteligence", "text": "Centrální inteligence\n\nCentrální inteligence (v anglickém originále Central Intelligence) je americký komediální film z roku 2016. Režie snímku se ujal Rawson Marshall Thurber, který také spolupracoval na scénáři s Ike Barinholtzem a Davidem Stassen. Ve snímku hrají hlavní role Dwayne Johnson a Kevin Hart.\n\nFilm měl premiéru v Los Angeles 10. června 2016 a do kin byl oficiálně uveden 17. června 2016. Film získal pozitivní kritiku a vydělal přes 216 milionů dolarů.\n\nSpolečnosti Warner Bros. a Universal Pictures ohlásily film v roce 2015. Thurber byl vybrán jako režisér a společně s Ike Barinholtzem a Davidem Stassenem začali pracovat na scénáři. Ten samý rok byli do hlavních rolí vybráni Dwayne Johnson a Kevin Hart.\n\nNatáčení začalo 6. května 2015 ve státě Massachusetts a skončilo v červenci 2015.\n\nFilm vydělal přes 127 milionů dolarů v Severní Americe a přes 87 milionů dolarů v ostatních oblastech, celkově tak vydělal přes 215 milionů dolarů po celém světě. Rozpočet filmu činil 50 milionů dolarů. Za první víkend docílil druhé nejvyšší návštěvnosti, kdy vydělal 35,5 milionů dolarů. Na první místě se umístil animovaný film \"Hledá se Dory\", který utržil 135,1 milionů dolarů.\n"}
{"id": "1245260", "url": "https://cs.wikipedia.org/wiki?curid=1245260", "title": "Possessed", "text": "Possessed\n\nPossessed je americká thrash/deathmetalová skupina založená roku 1983. Vyznačují se rychlým stylem hraní a hrdelním zpěvem Jeffa Becerry, čili jsou běžně nazývání první deathmetalovou kapelou. Po rozpadu v roce 1987 a krátké obnově mezi lety 1990 a 1993, se skupina sešla v roce 2007 pod původním baskytaristou/zpěvákem Jeffem Becerrou a ohlásila práci na novém albu.\n\n\n"}
{"id": "1245261", "url": "https://cs.wikipedia.org/wiki?curid=1245261", "title": "Jaroslav Drábek", "text": "Jaroslav Drábek\n\nJaroslav Drábek (6. května 1901, Chrudim – 11. prosince 1996 Washington, D.C.) byl český právník a publicista. Za německé okupace byl činný v odboji a posléze vězněn v koncentračním táboře Auschwitz. Po druhé světové válce byl vrchním veřejným žalobcem Mimořádného lidového soudu pro potrestání německých válečných zločinců a kolaborantů. Po únoru 1948 emigroval, usadil se v Americe a pracoval jako redaktor Hlasu Ameriky. Byl členem komise pro Památník holocaustu zřízené prezidentem Carterem.\n\nNarodil se v rodině chrudimského advokáta Jaroslava Drábka. Matka pocházela z rodiny zámožného pekaře Hrabánka. V roce 1905 se s rodiči přestěhoval do Ústí nad Orlicí, kde otec koupil advokátní kancelář po zemřelém dr. Veselém. V roce 1911 nastoupil na Jiráskovo gymnázium v Žitné ulici v Praze. Ještě před maturitou se v roce 1918 přihlásil jako dobrovolník do sokolských jednotek a v hodnosti svobodníka jel na Slovensko bojovat proti Maďarům. Nakrátko se vrátil složit maturitní zkoušky a na jaře 1919 odjel opět na Slovensko bojovat proti maďarským bolševikům. Po návratu se vydal ve šlépějích otce a nastoupil na Právnickou fakultu Univerzity Karlovy. Po získání doktorátu práv (1923) společně s Prokopem Drtinou založili debatní politicko-kulturní klub Přítomnost a po Drtinově odchodu do služeb prezidenta Beneše se stal předsedou tohoto klubu, jehož členy bylo až 200 českých osobností.\n\nOženil se s Jarmilou Kučerovou z Ústí nad Orlicí a měli spolu dva syny, Jaroslava a Jana.\n\nVe 30. letech jako advokát často hájil zájmy lidí, které pronásledoval nacistický režim a kteří emigrovali do Československa (například Helmuta Hirsche nebo Carla von Ossietzky). \n\nNa podzim 1936 se v bytě Jaroslava Drábka začala scházet skupina převážně mladých politiků, kteří chtěli zmenšit vliv a moc agrární strany. Jádro skupiny tvořili P. Zenkl, H. Ripka, V. Krajina, J. Jína, Z. Chytil, P. Drtina, H. Masařík, A. Kinkal, ke schůzkám se občas připojili i F. Hála, A. Procházka, J. J. Rückl, J. Scheinost a B. Stašek. \n\nBěhem mobilizace v září 1938 nastoupil službu u vojska v Hradci Králové. Po abdikaci prezidenta byl Drábek jeden z prvních, kdo Beneše v listopadu 1938 navštívil v londýnském exilu.\n\nZa protektorátu se stal členem odbojové organizace Politické ústředí. Společně s Drtinou na konci roku 1939 zvažoval emigraci, ale s ohledem na rodinu (žena a dva nezletilí synové) se rozhodl zůstat doma. Byl blízkým spolupracovníkem doc. Krajiny, jednoho z čelných představitelů odbojové organizace ÚVOD, který již v té době působil v ilegalitě. Pro své předválečné protinacistické aktivity a přátelství s lidmi z okruhu Edvarda Beneše byl Drábek sledován gestapem a v roce 1942 dostal ultimátum: buď se stane konfidentem gestapa a pomůže odhalit místo úkrytu doc. Krajiny, nebo bude zatčen. Spolupráci odmítl a tak byl v lednu 1943 zatčen a poslán do Osvětimi.\n\nProtože gestapo se domnívalo, že by Drábek mohl být užitečný v přesvědčování mezitím již také dopadeného Krajiny ke spolupráci, v květnu 1943 byl z Osvětimi převezen zpět do Prahy a uvězněn na Pankráci. Většinu času trávil na cele se svým přítelem Zdeňkem Dohalským.\n\nPo osvobození Drábek obdržel od prezidenta republiky Československý válečný kříž 1939 a medaili Za zásluhy. Stal se národním správcem Národní banky československé. Jeho nejvýznamnější funkcí však bylo jmenování vrchním veřejným žalobcem Mimořádného lidového soudu v Praze. Původně mu ministr spravedlnosti nabízel funkci žalobce u Národního soudu, ale to Drábek odmítl neboť tuto instituci považoval za čistě politickou.\n\nPrvním nacistickým zločincem, kterého Drábek přivedl na šibenici, byl bývalý náměstek pražského primátora, Josef Pfitzner. Dále vedl žalobu například proti bývalému státnímu ministrovi K. H. Frankovi, protektorovi Daluegovi, pachatelům lidického masakru nebo zrádci Augustinu Přeučilovi.\n\nBěhem přípravy procesu s K.H. Frankem Drábek překazil pokus komunistického zpravodajce Bedřicha Pokorného podstrčit Frankovi výpověď, která by měla dokazovat kolaboraci doc. Krajiny s nacisty.\n\nVe Varšavě a v Krakově Drábek vystoupil jako svědek při procesu s velitelem a dozorci osvětimského koncentračního tábora.\n\nKrátce po únoru 1948 Drábek s rodinou emigroval do americké okupační zóny v Bavorsku a v září téhož roku pokračovali do USA. Drábek se stal komentátorem českého a slovenského vysílání rádia Hlas Ameriky, pro které pracoval až do roku 1971, kdy odešel do důchodu.\n\nVe druhé polovině 70. let Drábka požádal jeho dávný přítel Prokop Drtina, aby se v zahraničí postaral o vydání jeho trojdílných pamětí, které nebylo možné publikovat v komunistickém Československu. Paměti se podařilo propašovat do Paříže k Pavlu Tigridovi, ale žádný západní vydavatel o ně neměl zájem, protože byly příliš obsáhlé a finanční návratnost byla nejistá. Editorskou péčí Jaroslava Drábka byl text pamětí zkrácen a nakonec byl publikován ve Škvoreckého vydavatelství Sixty-Eight Publishers.\n\nV roce 1978 se americký prezident Carter rozhodl ve Washingtonu vybudovat památník pro studium holocaustu. Jeho součástí se měla stát rada složená z význačných amerických morálních vůdců, která by shromažďovala zprávy o probíhajících nebo hrozících genocidách kdekoli na světě a svým vlivem na politiky a světovou veřejnost přispěla k zastavení takových činů. Mezi jinými byl členem této rady jmenován také Jaroslav Drábek, coby přeživší koncentračního tábora a právník, který stíhal válečné zločince.\n\n"}
{"id": "1245262", "url": "https://cs.wikipedia.org/wiki?curid=1245262", "title": "Emma Drobná", "text": "Emma Drobná\n\nEmma Drobná (* 24. března 1994, Nové Mesto nad Váhom) je slovenská zpěvačka a vítězka čtvrté řady pěvecké soutěže Česko Slovenská SuperStar. Své první album s názvem \"Emma Drobná\" vydala v roce 2016.\n\nDo svých 17 let vyrůstala v Novém Mestě nad Váhom se svojí matkou, babičkou a sestrou. Potom se rozhodla odjet na rok do Dánska, kde vystudovala střední školu s hlavním oborem \"design\". Poté se odstěhovala na dva roky do Londýna, kde se živila prací za barem. Během svého pobytu v Londýně si zahrála v klipu Hlavolam české kapely Chinaski. Ve známost na veřejnosti vděčí účasti a výhře v soutěži Česko Slovenská SuperStar (4. řada) v roce 2015. V roce 2016 účinkovala také v první řadě slovenské show \"Tvoja tvár znie povedome.\" Dále pak v \"Galashow s latinou 2016\", v \"Hviezdne párty\" a do svého pořadu \"Všechnopárty\" si ji pozval i Karel Šíp. Ve slovenské televizi Markíza účinkovala v pořadu \"Dobre vedieť!\" a na STV1 v pořadu \"Milujem Slovensko\". V témže roce vydala svůj první singl \"Smile\", který se probojoval i do rádií. Na tomto videoklipu spolupracoval tým \"Creative Music House\". \n\n\n\n"}
{"id": "1245263", "url": "https://cs.wikipedia.org/wiki?curid=1245263", "title": "Jak přežít single", "text": "Jak přežít single\n\nJak přežit single (v anglickém originále How to Be Single) je americký komediální film z roku 2016. Režie snímku se ujal Christian Ditter a scénáře Abby Kohn a Marc Silverstein. Je inspirován stejnojmennou novelou od Liz Tuccillo. Ve filmu hrají Dakota Johnson, Rebel Wilson, Alison Brie, Leslie Mann, Damon Wayans Jr., Anders Holm, Jake Lacy a Jason Mantzoukas.\n\nFilm měl premiéru v Londýně 9. února 2016 a do kin byl oficiálně uveden 12. února 2016. Film získal pozitivní kritiku a vydělal přes 112 milionů dolarů.\n\nPráva na film byla odkoupena od Liz Tuccillo v roce 2008. Drew Barrymore měla původně film režírovat, ale v roce 2013 byla nahrazena Christianem Ditterem. V únoru 2014 se mluvilo o tom, že si ve filmu zahraje Lily Collins. V lednu 2015 byly obsazené Dakota Johnson, Rebel Wilson a Leslie Mann.\n\nNatáčení filmu začalo 20. dubna 2015 v New Yorku a skončilo v srpnu.\n\nFilm vydělal přes 46 milionů dolarů v Severní Americe a přes 65 milionů dolarů v ostatních oblastech, celkově tak vydělal přes 112 milionů dolarů po celém světě. Rozpočet filmu činil 38 milionů dolarů. Za první víkend docílil třetí nejvyšší návštěvnosti, kdy vydělal 17,9 milionů dolarů. Na prvním místě se umístil \"Deadpool\" (132,8 milionů dolarů) a \"Kung Fu Panda 3\" (19,8 milionů dolarů)\n"}
{"id": "1245264", "url": "https://cs.wikipedia.org/wiki?curid=1245264", "title": "Obchodní model", "text": "Obchodní model\n\nObchodní model představuje základní princip, jak firma vytváří, předává a získává hodnotu. Obchodní model lze popsat pomocí devíti stavebních prvků, které ukazují logiku toho, jak firma chce vydělat peníze. Těchto devět prvků pokrývá čtyři hlavní oblasti firmy: zákazníky, nabídku, infrastrukturu a finanční životaschopnost. Proces vytváření obchodního modelu je součástí obchodní strategie.\n"}
{"id": "1245267", "url": "https://cs.wikipedia.org/wiki?curid=1245267", "title": "Sousedi 2", "text": "Sousedi 2\n\nSousedi 2 (v anglickém originále Neighbors 2: Sorority Rising) je americký komediální film z roku 2016. Režie se ujal Nicholas Stoller, který také spolupracoval na scénáři s Andrewem Jay Cohenem, Brendanem O'Brienem, Evanem Goldbergem a Sethem Rogenem. Hlavní role hrají Seth Rogen, Zac Efron, Rose Byrne, Chloë Grace Moretz, Dave Franco a Ike Barinholtz.\n\nFilm měl premiéru v Los Berlín 2. dubna 2016 a do kin byl oficiálně uveden 20. května 2016. Film získal obecně pozitivní kritiku a vydělal přes 107 milionů dolarů.\n\nFilm vydělal 55,3 milionů dolarů v Severní Americe a 52,6 milionů dolarů v ostatních oblastech, celkově tak vydělal přes 107 milionů dolarů po celém světě. Rozpočet filmu činil 35 milionů dolarů. Za první víkend docílil třetí nejvyšší návštěvnosti, kdy vydělal 21,8 milionů dolarů. Na první místě se umístil film \"Angry Birds ve filmu\" (39 milionů dolar) a na druhém \"\" (33,1 milionů dolarů).\n"}
{"id": "1245269", "url": "https://cs.wikipedia.org/wiki?curid=1245269", "title": "Moroův reflex", "text": "Moroův reflex\n\nMoroův reflex spadá do kategorie tzv. primárních reflexů, které jsou součástí běžného raného vývoje . Každý reflex se však vyskytuje pouze do určitého věku dítěte a poté postupně vymizí. Pokud se reflexy u novorozence či kojence neobjevují, anebo přetrvávají i tehdy, kdy už měly vymizet, může jít u dítěte o nějaký závažný neurologický problém, například na základně abnormálního vývoje mozkových funkcí . \n\nMoroův reflex je jedním z nejzřetelnějších a nejběžnějších reflexů vyskytujících se u novorozenců a kojenců . Tento reflex se skládá z několika pohybů. Nejdříve jde o náhlý, symetrický pohyb rukou nahoru a do stran, dlaně jsou otevřené a dítě se nadechuje. Některé děti na chvíli strnou – zrychluje se tep, zvyšuje krevní tlak a rudne kůže na hlavě . Nakonec přichází postupné vracení rukou k tělu jakoby do objetí, spolu s výdechem a často pláčem či křikem . Reflex může být spuštěn téměř jakýmkoliv intenzivním senzorickým podnětem, avšak dnes se nejčastěji jako spouštěč používá pocit dítěte, že přepadne dozadu. Novorozenci či kojenci se zvedne hlava a část zad a následně se pustí, aby dítě padalo dozadu. Je však samozřejmě potřeba dítě brzo zachytit, aby nenarazilo hlavou na podložku . Dítě má pocit, že padá, a spustí se tak Moroův reflex. Tento způsob je nejúčinnější, ale někdy se používá i hlasitý zvuk či položením dítěte na podložku, se kterou se následně trhne .\n\nReflex je pozorovatelný ihned po narození dítěte a přetrvává většinou do 4 měsíce věku dítěte. Některé studie uvádějí přetrvávání reflexu až do 6 měsíce, kdy jeho výskyt ještě není patologický, ale v pozdějším věku již ano . \n\nAutorem reflexu je Ernst Moro, který se narodil 8. prosince 1874 v Ljublaně, hlavním městě Slovinska. Stal se pediatrem a jeho kariéra začala v Eschrerichově laboratoři, kde zkoumal fyziologii zažívání u novorozenců. V roce 1908 docílil mezinárodní prestiže díky svému kožnímu testu na tuberkulózu. Moroův reflex popsal roku 1918. Byl také habilitován profesorem pediatrie na univerzitě v Heidelbergu. Moro odešel z nemocnice, kde pracoval, roku 1936, kdy se k moci dostali Nacisté, neboť jeho žena byla židovského původu. Provozoval soukromou praxi a v roce 1948 odešel do důchodu \n\nPro Mora byl reflex v první řadě odezvou na strach a cítil, že pohyby rukou dítěte, které se přibližují v jakémsi sevření, představují snahu dítěte o obejmutí matky. Aspekt obejmutí velmi zdůrazňoval, a i proto reflex ve své práci pojmenoval „Umklammerungs-reflex“ (v angličtině „clasping reflex“; clasp = obejmutí, sevření) . \n\nTři roky po první Morově zmínce o tomto reflexu, jej podrobněji popsal Freudenberg E. ve své práci „Der Morosche Umklammerungs- reflex und das Brudzinskische Nachenzeichen als Reflexe des Sauglingsalters,“, kde se zaměřil i na pohyby nohou, které však nejsou natolik zřetelné. Zabýval se také otázkou původu reflexu a zkoumal, v jakém věku je přítomný .\n\nAbsence Moroova reflexu u novorozence a mladšího kojence může být v důsledku komplikací při porodu, přidušení, nitrolebečního krvácení, infekce, vrozené deformace mozku a dalších aspektů. Asymetrická reakce často značí lokální poškození, například poškození skupiny nervů vedoucí do jedné z paží . Naopak přehnaná reakce dítěte na podnět může být způsobena užíváním drog matkou během těhotenství . Reflexy v současnosti slouží jako kontrola normálního vývoje mozkových funkcí.Autoři některých studií však popisují asymetrickou reakci i u zdravých novorozenců a kojenců. A naopak například u žádného z novorozenců se zlomeninou klíční kostí nebyl Moroův reflex asymetrický . Moroův reflex je tedy ohledně zkoumání zdravotního stavu dítěte důležitý, ale neměl by být diagnosticky přeceňován .\n\nJak bylo zmíněno výše u popisu Moroova reflexu, reflex se skládá z extenze a abdukce paže, ale také následně z její flexe a přitažení k tělu. Extenze byla u předčasně narozených dětí přítomná již ve 25 týdnech PCA (PCA = post-conceptual age: součet věku dítěte v týdnech v době narození a týdnů od narození). Druhá část reflexu se objevovala od 28 týdnů PCA a kompletní Moroův reflex byl u více než poloviny předčasně narozených dětí přítomný od 37 týdnů PCA . \n\nDlouho přetrvávající primitivní reflexy mohou, ale také nemusí, být spojeny s určitými neuropsychiatrickými onemocněními. Co se týče propojení primitivních reflexů nebo Moroova reflexu konkrétně s ADHD (Attention Deficit Hyperactivity Disorder, hyperkinetická porucha), tak zde nenajdeme příliš vědeckých poznatků. V několika málo provedených studiích však najdeme, že diagnóza ADHD může být opravdu blízce spojena s přetrváváním Morova reflexu . Může se tak dít proto, že přetrvávající reflex negativně ovlivňuje zrání kognitivních a motorických funkcí, a prostřednictvím rozvinutí ADHD jsou kompenzována některá nedokončená vývojová stádia v těchto oblastech. Ve výzkumech tohoto tématu se však stále nacházejí velké mezery a pro potvrzení spojení mezi ADHD a přetrváváním Moroova reflexu je potřeba jich uskutečnit více . \n\nVe své práci Moro zdůrazňoval objímací aspekt reflexu a tvrdil, že je to primitivní pohyb podobný tomu, jaký můžeme pozorovat u primátů, kteří instinktivně objímají své matky a chytají se jich . Někteří autoři zase zdůrazňují fázi extenze paží . Pravý význam reflexu zůstává stále neobjasněn, ale nejčastěji bývá vysvětlován jako fyziologická reakce těla na náhlé nebo potenciální nebezpečí .\n"}
{"id": "1245274", "url": "https://cs.wikipedia.org/wiki?curid=1245274", "title": "Kostel Nejsvětější Trojice (Drnholec)", "text": "Kostel Nejsvětější Trojice (Drnholec)\n\nKostel Nejsvětější Trojice je římskokatolický chrám v městysi Drnholec, okres Břeclav. Pozdně barokní stavba dle návrhu architekta Františka Antonína Grimma byla vystavěna v letech 1750–1757. Nahradila starší gotický kostel, následně přebudovaný na faru. Chrám slouží jako farní kostel farnosti Drnholec a je chráněn jako kulturní památka České republiky.\n\nPůvodní farní kostel v Drnholci byl zasvěcen svatému Martinovi, poprvé je písemně zmiňován roku 1237. Románský jednolodní chrám s věží stál severně od nynějšího kostela. Vzhledem k tomu, že již kapacitně nevyhovoval, nahradil jej stávající chrám. Po jeho dokončení byl starý kostel adaptován na faru.\n\nProjekt stávajícího kostela Nejsvětější Trojice ve stylu francouzského klasicizujícího baroka vytvořil architekt František Antonín Grimm. K položení základního kamene došlo 12. května 1750, dokončen byl roku 1757, kdy proběhlo i jeho vysvěcení. Náklady na jeho výstavbu nesl městys Drnholec spolu se sousedními obcemi Brod nad Dyjí a Novosedly, částečně přispěli také majitelé panství. Do věží nového kostela byly zavěšeny zvony z původního chrámu.\n\nKostelní varhany utrpěly během napoleonských válek. Později byl chrám těžce poničen během přechodu fronty roku 1945. Válečné škody napravila rekonstrukce v letech 1950–1951.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 100 000 Kč.\nKostel Nejsvětější Trojice je jednolodní orientovaná stavba půdorysu kříže, s obdélnou lodí po stranách mírně rozšířenou krátkými rameny. Východní stranu lodi uzavírá segmentové kněžiště, po stranách doplněné čtyřbokými stavbami sakristie a kaple, s oratořemi v patře. Západní část lodi uzavírá průčelí s hlavním vstupem, po stranách doplněné dvojvěžím se zvonicemi. Fasádu západního průčelí pokrývají pilastry nesoucí rizalit zakončený trojúhelníkovým štítem. Nad vstupním portálem je balkónové okno. Další okna jsou prolomena v bočních stěnách lodi a v kněžišti. Fasády chrámu rozčleňují nárožní lizény. V postřešní úrovni obíhá stavbu mohutná dělicí římsa.\n\nKněžiště je zaklenuto plackou a konchou, rozčleněnou pasy. Zaklenutí lodě je taktéž plackou mezi zdvojenými pasy. Sakristie a kaple nesou valenou klenbu. Severní oratoř má klenbu křížovou, jižní nese plochý strop. V západní části lodě stojí hudební kruchta, podklenutá plackou mezi pasy.\n\nHlavní oltář kostela je soudobý, se sochařskou výzdobou od Ondřeje Schweigla. Uprostřed něj je umístěn obraz svaté Trojice od Josefa Sterna, po stranách sochy svatého Cyrila a Metoděje. V lodi jsou umístěny dva protějškové retabulární oltáře s obrazy od Josefa Sterna. Původní je i přízední kazatelna, křtitelnice a varhanní skříň. Ve věžích visí velký zvon z roku 1829, a dále dva menší zvony z roku 1919.\n\nPřed západním průčelím kostela stojí barokní socha svatého Floriána z 20. let 18. století, původně se nacházející vedle radnice. Dále vedle kostela stojí barokní socha svatého Jana Nepomuckého z druhé čtvrtiny 18. století, původně umístěná na mostě přes Dyji.\n"}
{"id": "1245280", "url": "https://cs.wikipedia.org/wiki?curid=1245280", "title": "Marie Františka Falcko-Sulzbašská", "text": "Marie Františka Falcko-Sulzbašská\n\nMarie Františka Falcko-Sulzbašská (\"Maria Franziska, Pfalzgräfin von Sulzbach;\" 15. června 1724 – 15. listopadu 1794) z rodu Wittelsbachů, sňatkem falckraběnka a vévodkyně ze Zweibrücken-Birkenfeld.\n\nNarodila se ve Schwetzingen jako páté dítě/čtvrtá dcera ze sedmi potomků Josefa Karla ze Sulzbachu a Alžběty Augusty Falcko-Neuburské. Ze všech sourozenců se dospělosti dožila pouze ona a její dvě starší sestry Alžběta Augusta a Marie Anna. Její otec byl jmenován nástupcem svého tchána Karla III. Filipa Falckého, nikdy však dědictví nepřevzal kvůli své předčasné smrti v roce 1729. Starší sestra Marie Františky, Alžběta Augusta, se později stala manželkou dalšího falckého dědice Karla Teodora Bavorského.\n\nKdyž Karel Teodor v roce 1799 zemřel bez legitimních potomků, zdědil Bavorsko i Falc nejmladší syn Marie Františky, Maxmilián Josef. Marie Františka je tedy předkem všech bavorských králů vládnoucích až do roku 1918 a stále žijících členů rodu Wittelsbachů.\n\nDne 6. února 1746 se Marie Františka provdala za Fridricha Michaela ze Zweibrücken-Birkenfeld. Z manželství se narodilo pět dětí, tři synové a dvě dcery, druhý chlapec však již v útlém věku zemřel. \n\n\nPo roce 1760 začal vztah Marie Františky s manželem upadat. Podle svých vlastních slov \"byla svedena špatným příkladem dvora\" a začala si románek s hercem z Mannheimu. Když otěhotněla, byla vykázána od dvora. Ve Štrasburku porodila syna a následně byla držena v klášteře – nejprve v klášteře voršilek ve městě Mety, posléze v klášteře augustiniánek v Bonnevoye v Lucemburském vévodství. Po manželově smrti v roce 1767 se Marie Františka směla usadit na zámku Sulzbach.\n\nNa svém sídle v Sulzbachu také Marie Františka roku 1794 zemřela. K poslednímu odpočinku byla uložena v místním farním kostele. V roce 1983 bylo její srdce na žádost rodu Wittelsbachů odděleno a uloženo v Milostné kapli (\"Gnadenkapelle\") v Altötting.\n"}
{"id": "1245281", "url": "https://cs.wikipedia.org/wiki?curid=1245281", "title": "Lichtenau im Waldviertel", "text": "Lichtenau im Waldviertel\n\nLichtenau im Waldviertel je městys v Rakousku ve spolkové zemi Dolní Rakousy v okrese Krems-Land. Žije v něm 2 061 obyvatel (podle sčítání z roku 2016).\n\nLichtenau im Waldviertel se nachází ve spolkové zemi Dolní Rakousy v regionu Waldviertel. Leží 18 km severozápadně od okresního města Kremže. Plocha území městyse činí 58,28 km, z nichž 33,6% je zalesněných.\n\nÚzemí městyse Lichtenau im Waldviertel se skládá z osmnácti částí (v závorce je uveden počet obyvatel k 1. 1. 2016):\n\n\nPrvní písemná zmínka pochází z roku 1101 ve tvaru \"Lichtenowe\". Zdejší farnost je doložena od roku 1332. Mezi lety 1755 a 1757 byl vybudován nynější barokní farní kostel pod vedením faráře Adama Hiesingera. Městys Lichtenau im Waldviertel vznikl v roce 1968 sloučením obcí Lichtenau, Allentsgschwendt, Ladings, Loiwein a Taubitz. Roku 1971 se připojily ještě obce Brunn am Wald, Großreinprechts s Gloden, Jeitendorf, Obergrünbach a Pallweis.\n\n\n"}
{"id": "1245283", "url": "https://cs.wikipedia.org/wiki?curid=1245283", "title": "Paul Thiry", "text": "Paul Thiry\n\nPaul Albert Thiry (11. září 1904 Nome, Aljaška, Spojené státy – 27. června 1993 Seattle, Washington) byl americký modernistický architekt a urbanista, který působil převážně v oblasti státu Washington. Je znám jako organizátor a hlavní architekt světové výstavy 1962 v Seattlu.\n\nThiry se narodil 11. září 1904 ve městě Nome na Aljašce. Jeho otec i matka pocházeli z Paříže a do Ameriky přišli v roce 1903. Když byly Thirymu dva roky tak se jeho rodina přestěhovala do San Francisca, avšak po zemětřesení v roce 1906, během kterého byl zbořen jejich dům, se vrátili zpět na Aljašku. V roce 1909 strávil Thiry několik měsíců v Paříži, kde si jeho matka založila společnost vyvážející francouzské oblečení pro zámožné rodiny v Nome a Seattlu. V návaznosti na odchod Thiryho otce na frontu během první světové války v roce 1914, ze které se už nikdy nevrátil, se Thiry se svou matkou přestěhovali do Seattlu.\n\nZačal studovat na internátní škole Saint Martin's v Lacey, z níž je dnes univerzita. Studia dokončil v roce 1920 a ještě ve stejném roce nastoupil na medicínu na Washingtonské univerzitě. Po roce, ale přestoupil na katedru architektury, kterou úspěšně dokončil v roce 1928. V roce 1927 také několik měsíců studoval na École nationale supérieure des beaux-arts v Paříži.\n\nPo studiích vyjel Thiry na rok cestovat. Navštívil Čínu, Indii, Egypt nebo Střední Ameriku, avšak většinu svého času strávil ve Francii a Japonsku, kde spolupracoval s Le Corbusierem a Antonínem Raymondem. Zpět do Seattlu se vrátil v roce 1935. Po svém příjezdu Thiry pracoval na několika menších projektech, valnou většinu z nich tvořily domy a soukromé rezidence. Během druhé světové války byl zapojen do projektování mnoha vojenských staveb, včetně obytných komplexů na základnách v Port Orchardu a Tacomě dohromady určených až pro šest tisíc osob.\n\nV roce 1940 si vzal Mary Thomasovou, s níž měl později dva syny, Pierrea Thiryho a Paula Thiryho Jr., který se stal také architektem.\n\nVelký zlom v Thiryho kariéře nastal roku 1957, kdy byl jmenován organizátorem a hlavním architektem světové výstavy v Seattlu. Tuto funkci zastával až do jejího konce v roce 1962. Během tohoto období se podílel na návrhu několika staveb, jako např. pavilonu státu Washington nebo společnosti Ford, a zároveň inicioval finální místo pořádání výstavy.\n\nThiry zemřel 27. června 1993 v důsledku srdečního selhání.\n\n\"(výběr)\"\n\n"}
{"id": "1245284", "url": "https://cs.wikipedia.org/wiki?curid=1245284", "title": "Élodie Clouvelová", "text": "Élodie Clouvelová\n\nÉlodie Clouvelová (* 14. ledna 1989 Saint-Priest-en-Jarez) je francouzská moderní pětibojařka. Její matka Annick Clouvelová i otec Pascal Clouvel byli francouzskými reprezentanty v atletice. Élodie začínala jako plavkyně, roku 2008 se rozhodla přeorientovat na moderní pětiboj a vstoupila do tréninkového střediska INSEP. Stala se trojnásobnou mistryní Francie, získala bronzovou medaili na mistrovství světa juniorů v moderním pětiboji 2010. Na mistrovství světa v moderním pětiboji 2013 vyhrála s Valentinem Belaudem smíšenou štafetu, v roce 2016 byla druhá v individuálním závodě žen. V roce 2015 se stala vicemistryní Evropy v individuálním závodě. Na olympiádě 2012 skončila na 31. místě, v roce 2016 obsadila druhé místo za Chloe Espositovou z Austrálie a stala se tak první francouzskou olympijskou medailistkou v tomto sportu.\n\n"}
{"id": "1245285", "url": "https://cs.wikipedia.org/wiki?curid=1245285", "title": "Michal Sáček", "text": "Michal Sáček\n\nMichal Sáček (* 19. září 1996) je český fotbalový záložník a mládežnický reprezentant, v současné době hráč klubu AC Sparta Praha. Pochází z Hustopečí.\n\nJeho přednostmi jsou technika, kreativita, rychlost, poctivost a disciplína. Jeho oblíbenými kluby jsou od mala AC Sparta Praha a Arsenal FC.\n\nMalého Michala dovedl na jeho první trénink jeho dědeček. Bylo mu tehdy 5 let. Do 7 let hrál kromě fotbalu i házenou, z časových důvodů se ale musel rozhodnout jen pro jeden z nich a zvolil si kopanou. Z Hustopečí, odkud pochází, postupně před přestupem do Sparty prošel ještě mládeží Břeclavi, Bohunic a Hodonína.\n\nDo Sparty Praha byl v roce 2014 doporučen jeho tehdejším trenérem z FK Hodonín, Mariem Rossim. Na testech zaujal a tak začal nastupovat za sparťanský dorost a později i juniorku.\n\nNa jaře 2016 začal Michal trénovat s A-týmem a tehdejší trenér Zdeněk Ščasný mu dal poprvé šanci v pohárovém zápase s Slovanem Liberec (2:0). V posledním kole ročníku 2015/16 si poprvé zahrál i prvoligové utkání, a sice celý druhý poločas proti Vysočině Jihlava (5:0). V létě už s týmem absolvoval kompletní letní přípravu, ale poprvé nastoupil až v polovině září, kdy nečekaně nastoupil v základní sestavě v 1. zápase základní skupiny Evropské ligy na půdě anglického Southamptonu (0:3). Podruhé v sezóně pak nastoupil až v dalším zápase Evropské ligy proti Interu Milán (3:1), to už pod novým trenérem Davidem Holoubkem, který ho do Sparty přivedl a vedl ho i v dorostu. Odehrál i následující ligové utkání 2. 10. v Brně (3:3). Pak však přišlo zranění a na trávník se vrátil až 3. 12. v závěrečném podzimním kole proti Teplicím (2:1).\nSáček debutoval v české mládežnické reprezentaci U20 1. září 2016 proti Nizozemsku U20 (porážka 1:4, vstřelil jediný gól českého týmu).\n\nV české jedenadvacítce debutoval 24. března 2017 v přátelském utkání proti Slovensku (výhra 4:1).\nTrenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\n\nPoznámka: Zápasy v sezóně 2016/17 jsou aktuální k 26.2.2017 (včetně zápasu v Jablonci).\n\n"}
{"id": "1245289", "url": "https://cs.wikipedia.org/wiki?curid=1245289", "title": "Kaple svaté Máří Magdalény (Tašov)", "text": "Kaple svaté Máří Magdalény (Tašov)\n\nPoutní kaple svaté Maří Magdalény v Tašově z roku 1707 stojící na skalnatém bezejmenném úbočí vrchu jihovýchodně za obcí u silnice směrem na Rýdeč. Duchovní správou spadá pod farnost Proboštov. Od 5. března 1996 je kaple chráněna jako kulturní památka České republiky.\n\nJedná se o pětibokou centrální stavbu s obdélnou sakristií, která je zevně členěná lizénovými rámci. Má polokruhová okna a uvnitř koutové zalomené pilastry. Je sklenuta kupolí. Je kryta pětibokým jehlanem s polygonální lucernou ve vrcholu. Na místě, kde by měl být v lucerně zavěšen zvon se nacházejí dva ampliony. Po vysídlení německy mluvícího obyvatelstva v roce 1945 zpustla a zařízení kaple bylo zničeno. Kaple byla v roce 1996 zrekonstruována a slouží k příležitostným bohoslužbám. Vedle kaple se nachází otevřená útulna.\n\nDalší kaple nacházející se v obci na návsi pochází z 19. století. V padesátých letech 20. století přestavěna na hasičskou zbrojnici.\n\n"}
{"id": "1245292", "url": "https://cs.wikipedia.org/wiki?curid=1245292", "title": "Sirotčinec slečny Peregrinové pro podivné děti", "text": "Sirotčinec slečny Peregrinové pro podivné děti\n\nSirotčinec slečny Peregrinové pro podivné děti (v anglickém originále Miss Peregrine's Home for Peculiar Children) je americký fantasy film z roku 2016, režírovaný Timem Burtonem, inspirovaný stejnojmenným románem od Ransoma Riggse.\n\nVe filmu hrají Eva Greenová, Asa Butterfield, Chris O'Dowd, Allison Janney, Rupert Everett, Terence Stamp, Ella Purnell, Judi Denchová a Samuel L. Jackson.\n\nFilm měl premiéru v Austinu 25. září 2016 a do kin byl oficiálně uveden 17. června 2016. Film získal pozitivní kritiku a utržil přes 216 milionů dolarů.\n\nPráva na natočení filmu koupilo studio 20th Century Fox od spisovatele Ransoma Riggse 17. května 2011. V listopadu toho roku se začalo mluvit o Timovi Burtonovi jako režisérovi filmu. Natáčení mělo začít v srpnu roku 2014 v Londýně, místo toho začalo v únoru roku 2015 v oblasti Tampa Bay. Je to druhý film, který Tim Burton natočil na Floridě, prvním byl \"Střihoruký Edward\" v roce 1989.\n\nFilm utržil 85,2 milionů dolarů v Severní Americe a přes 172,9 milionů dolarů v ostatních oblastech, celkově tak utržil přes 258 milionů dolarů po celém světě. Rozpočet filmu činil 110 milionů dolarů. Za první víkend docílil první nejvyšší návštěvnosti, kdy utržil 28,9 milionů dolarů.\n"}
{"id": "1245294", "url": "https://cs.wikipedia.org/wiki?curid=1245294", "title": "Giuseppe Tricarico", "text": "Giuseppe Tricarico\n\nGiuseppe Tricarico (25. června 1623 Gallipoli – 14. listopadu 1697 tamtéž) byl italský hudební skladatel.\n\nGiuseppe Tricarico se narodil v Gallipoli do místní šlechtické rodiny. Počáteční hudební vzdělání získal v rodném městě, kde se naučil hrát na varhany a patrně zpíval ve sboru katedrály Sant'Agata. Studoval v Neapoli a v letech 1740 a 1754 žil v Římě, kde publikoval několik prací o hudbě pod názvem \"Concertus ecclesiastici duarum trium et quatuor vocum\" věnovaných Carlu, vévodovi di Montenero. Práce jsou z větší části ztraceny. V roce 1654 přišel do služeb kardinála Giovanni Battisty Spada a stal se kapelníkem hudební akademie \"Accademia dello Spirito Santo\". V témže roce byla také ve Ferraře provedena jeho první opera \"L'Endimione\".\n\nV roce 1657 odcestoval se svým bratrem, zpěvákem Antoniem Tricarico, do Vídně, kde se ujal funkce kapelníka v nově zřízené dvorní kapely císařovny Eleonory Magdaleny Gonzagové. Tuto funkci zastával do roku 1662, kdy ho vystřídal Pietro Andrea Ziani. Tricarico vrátil do svého rodného města, kde zůstal až do své smrti a věnoval se výhradně k výuce hudby.\n\nMezi jeho díla patří opery, oratoria a duchovní i světská vokální díla, z nichž některá jsou věnována císaři Leopoldu I.\n\n\n\n\n"}
{"id": "1245297", "url": "https://cs.wikipedia.org/wiki?curid=1245297", "title": "Vysoká pec Karol", "text": "Vysoká pec Karol\n\nVysoká pec Karol (Karlova huť) je pobočkou Slovenského technického muzea v Košicích. Nachází se v katastru obce Vlachovo při soutoku Dobšinského potoka a řeky Slaná. Vysoká pec patřila do širšího hutního komplexu, ve kterém se nacházela i slévárna. Dokladuje historickou technologii výroby surového železa na dřevěném uhlí a zaujme i její architektonické provedení. Karlovu huť eviduje Sheffieldská Univerzita jako jednu z nejvýznamnějších historických vysokých pecí v Evropě. Je to slovenská národní kulturní památka v rejstříku ÚZPF pod č. 2484/1.\n\n\n\n\n\n\n"}
{"id": "1245298", "url": "https://cs.wikipedia.org/wiki?curid=1245298", "title": "Deepwater Horizon: Moře v plamenech", "text": "Deepwater Horizon: Moře v plamenech\n\nDeepwater Horizon: Moře v plamenech (v anglickém originále Deepwater Horizon) je americký životopisný katastrofický film z roku 2016. Režie se ujal Peter Berg a scénáře Matthew Michael Carnahan a Matthew Sand. Ve snímku hrají Mark Wahlberg, Kurt Russell, John Malkovich, Gina Rodriguez, Dylan O'Brien a Kate Hudson. Film je inspirovaný skutečnou událostí z dubna 2010, kdy došlo k havárii ropné plošiny Deepwater Horizon v Mexickém zálivu.\n\nFilm měl premiéru na filmovém festivalu v Torontu a do kin byl oficiálně uveden 30. září 2016. Získal pozitivní kritiku a vydělal přes 104 milionů dolarů. Česky jej uvedla společnost Freeman Ent. od 29. září 2016.\n\nFilm vydělal 60,6 milionů dolarů v Severní Americe a 43,6 milionů dolarů v ostatních oblastech, celkově tak utržil přes 104 milionů dolarů po celém světě. Rozpočet filmu činil 110 milionů dolarů. Za první víkend docílil druhé nejvyšší návštěvnosti, kdy vydělal 20,2 milionů dolarů. Na první místě se umístil film \"Sirotčinec slečny Peregrinové pro podivné děti\".\n\n"}
{"id": "1245299", "url": "https://cs.wikipedia.org/wiki?curid=1245299", "title": "Kaple Navštívení Panny Marie (Teplá-Třebenice)", "text": "Kaple Navštívení Panny Marie (Teplá-Třebenice)\n\nKaple Navštívení Panny Marie v Teplé u Třebenic je sakrální stavba. Duchovní správou patří pod farnost Sutom.\n\nPůvodní barokní kaple byla postavena nad léčivým železitým pramenem, který byl objeven v roce 1710. Kaple se brzy stala oblíbeným poutním místem. Původní dřevěná kaple byla v roce 1768 stržena a nahrazena zděnou kaplí. Pramen byl využíván k léčebným koupelím do roku 1850. Současná podoba kaple pochází z roku 1854.\n\nJedná se o obdélnou stavbu s trojbokým závěrem. Kaple má hladké stěny s opěrnými pilíři, obloučkový vlys a polokruhově uzavřená okna. Nad závěrem kaple se nachází sanktusník. Loď i presbytář jsou sklenuty plackou. Triumfální oblouk je hladký, polokruhový.\n\nUvnitř se nacházela kopie obrazu tzv. \"Klatovské Madony\", uctívané coby ochránkyně před dobytčím morem. Kopie byla namalována v 18. století. Tato barokní kopie byla však v roce 1993 ukradena a nahrazena posléze věrnou kopií původního obrazu. Dále je uvnitř barokní busta sv. Víta z 18. století.\n\n"}
{"id": "1245300", "url": "https://cs.wikipedia.org/wiki?curid=1245300", "title": "Hamr v Medzevu", "text": "Hamr v Medzevu\n\nHamr v Medzevu je pobočkou Slovenského technického muzea v okrese Košice–okolí. Hamr STM, též i Tischlerův hamr, je typem jednokladivového dvouohniskového hamru. Budova hamru je kombinovaná stavba z kamene a dřeva, pocházející z druhé poloviny 19. stol. Jelikož se nachází v centru městečka Medzev, byl nazýván i městský hamr. Přívod vody na kolo je dokladem jeho archaického charakteru. Od roku 1967 je vlastnictvím Technického muzea Košice, které ho rekonstruovalo, opakovaně v roce 2010. Hamr a jeho technické vybavení je národní kulturní památka v rejstříku ÚZPF pod č. 4380 / 1,2.\n\n\n\n\n\n"}
{"id": "1245301", "url": "https://cs.wikipedia.org/wiki?curid=1245301", "title": "Zázraky z nebe", "text": "Zázraky z nebe\n\nZázraky z nebe (v anglickém originále Miracles from Heaven) je americké filmové drama z roku 2016. Režie se ujala Patricia Riggen a scénáře Randy Brown. Film je inspirován knihou \"Miracles from Heaven\" od Christy Beam, která popisuje pravdivý příběh své dcery. Hlavní role hrají Jennifer Garner,Martin Henderson, John Carroll Lynch, Eugenio Derbez a Queen Latifah.\n\nFilm byl uveden do kin 16. března 2016. Film získal pozitivní kritiku, především výkon Jennifer Garner a vydělal přes 73 milionů dolarů.\n\nFilm vydělal 61,7 milionů dolarů v Severní Americe a 12,2 milionů dolarů v ostatních oblastech, celkově tak vydělal přes 73 milionů dolarů po celém světě. Rozpočet filmu činil 13 milionů dolarů. Za první víkend docílil třetí nejvyšší návštěvnosti, kdy vydělal 14, 8 milionů dolarů. Na první místě se umístil animovaný film (37,2 milionů dolarů) a \"Aliance\" (29 milionů dolarů)\n"}
{"id": "1245302", "url": "https://cs.wikipedia.org/wiki?curid=1245302", "title": "Adelaida Marie Anhaltsko-Desavská", "text": "Adelaida Marie Anhaltsko-Desavská\n\nAdelaida Marie Anhaltsko-Desavská (německyː \"Adelheid-Marie;\" francouzskyː \"Adélaïde-Marie\" ; 25. prosince 1833 – 24. listopadu 1916), anhaltsko-desavská princezna z rodu Askánců. Jako manželka Adolfa Lucemburského byla v letech 1851 až 1866 nasavskou vévodkyní a v letech 1890 až 1905 lucemburskou velkovévodkyní.\n\nAdelaida Marie se narodila v Dessau v anhaltsko-desavském vévodství 25. prosince 1833 jako dcera Fridricha Augusta Anhaltsko-Desavského a Marie Luisy Šarloty Hesensko-Kaselské.\n\n23. dubna 1851 se v Dessau stala druhou manželkou Adolfa, nasavského vévody a později lucemburského velkovévody. Měli spolu pět dětí, z nichž jen dvě se dožily dospělostiː\n\n\nVévoda Adolf v roce 1866 podpořil Rakouské císařství v Prusko-rakouské válce. Po porážce Rakouska, Pruské království anektovalo Nasavsko a 20. září 1866 přišel Adolf s Adelaidou Marií o trůn.\n\nV roce 1890 zemřel Vilém III. Nizozemský. Jeho jediná dcera Vilemína po něm nastoupila na nizozemský trůn, ale z následnictví Lucemburska byla smlouvou mezi oběma nasavskými větvemi vyloučena. Velkovévodství, které bylo od roku 1815 spojeno s Nizozemskem, přešlo na vzdáleného příbuzného královské nizozemské rodiny – nemajetného Adolfa – 23. listopadu 1890, v souladu s nasavským paktem. Adelaida Marie se tak stala lucemburskou velkovévodkyní.\n\nAdelaida Marie zemřela 24. listopadu 1916 ve městě Königstein im Taunus v Německém císařství.\n"}
{"id": "1245303", "url": "https://cs.wikipedia.org/wiki?curid=1245303", "title": "Robert D. Ballard", "text": "Robert D. Ballard\n\nRobert Duane Ballard (* 30. červen 1942 Wichita, Kansas, Spojené státy) je důstojník amerického námořnictva a profesor oceánografie na Univerzitě na Rhode Islandu. Je známý svou prací v oblasti podmořské archeologie a zkoumání lodních vraků. Proslavil se hlavně objevem vraku lodi Titanic v roce 1985, válečné lodě Bismarck v 1989 a letadlové lodě Yorktown v 1998. V roce 2002 objevil vrak torpédového člunu John F. Kennedyho, \"PT-109\" a navštívil Biuku Gasa a Eron Kumana, kteří zachránili posádku tohoto člunu. Ballard vedl své expedice na lodi Nautilus, která je vybavena 4 dálkově ovládanými plavidly \"Hercules, Argus, Diana a Echo.\"\n\nBallard je synem matky s německými a otce s britskými kořeny. Vyrůstal v San Diegu, v části \"Pacific Beach.\" Svůj brzký zájem o podmořský průzkum získal již z knihy Julese Verna, \"Dvacet tisíc mil pod mořem\" a samozřejmě i tím, že žil v \"San Diegu\", které leží při Tichém oceánu. Také se velmi zajímal o expedice batyskafu \"Trieste\", se kterým se Don Walsh a Jacques Piccard ponořili na dno Marianského příkopu.\nV roce 1965 promoval na University of California v Santa Barbaře, kde získal bakalářský titul z chemie a geologie. Téhož roku narukoval do armády prostřednictvím tréninkového programu armádních rezerv, díky čemuž získal hodnost důstojníka armádní rozvědky. V roce 1966 získal titul Mgr. z geofyziky na ústavu geofyziky University of Hawaii, kde cvičil sviňuchy a velryby. Následně se oženil a vrátil se do skupiny Andrease Rechnitzera do North American Aviation. Do roku 1967 pracoval na University of Southern California na doktorátu z mořské geologie. V tomto období však byl povolán do armády. Titul PhD. nakonec získal později z mořské geologie a geofyziky na University of Rhode Island.\n\nPo ukončení aktivní služby v roce 1970, byl Ballard přesunut mimo službu do Námořních rezerv. Povolán byl pouze na povinné cvičení a speciální úkoly. Do výslužby odešel jako námořní kapitán druhé třídy v roce 1995 po dovršení zákonného limitu pro výkon služby.\n\nZatímco Ballard se od malička zajímal o moře, jeho práce pro institut oceánografie Woods Hole a nezkušenost s potápěním mu ztížila jeho zájem o lodní vraky a jejich průzkum. Jeho práce v námořnictvu vyústila v spolupráci při vývoji malého ponorného plavidla bez posádky, které mohlo být uvázáno a ovládáno z lodi na hladině. Plavidlo bylo vybaveno světly, kamerami a ovládacíma rukama. Tento způsob považoval Ballard za možnost, jak objevit vrak Titanicu. V 1977 vedl svou první expedici, která ale byla neúspěšná.\n\nV létě 1985 byl Ballard na palubě francouzské lodi Le suro, která používala side-scan sonar na hledání vraku Titaniku. Když byla francouzská loď odvolána, přesunul se Ballard na loď institutu oceánografie Woods Hole, Knorr. Málokdo ale věděl, že plavba byla financována Americkým námořnictvem, s cílem tajně prozkoumat dva vraky nukleární poháněných útočných ponorek, USS Scorpion a USS Tresher, potopených v roce 1960, a nikoli s cílem pátrat po Titaniku. Zpětně v 1982, Ballard přišel za námořnictvem se svým novým podmořským plavidlem, \"Argo-m\", a plánem hledání Titanicu. Námořnictvo ale nemělo zájem o financování pátrání po zaoceánském parníku. Ale měli zájem zjistit, co se stalo s jejich ztracenými ponorkami a hlavně předpokládali, že \"Argo\" byla jejich nejlepší šance jak tak učinit. Námořnictvo souhlasilo, že bude financovat Ballardovo hledání Titanicu, pouze pokud bude nejprve pátrat po dvou potopených ponorkách. Měl zjistit stav jejich nukleárních reaktorů poté, co byly dlouhou dobu zaplaveny pod vodou a zda má jejich radioaktivita vliv na prostředí. Ballard byl v námořnictvu dočasně zařazen do aktivní služby, pověřen nalezením a přezkoumáním vraků. Jakmile byly tyto dvě mise úspěšné, mohl Ballard využít čas a finanční zdroje na pátrání po Titaniku.\n\nPo svých misích pro námořnictvo zastavila 22. srpna 1985 loď R / V Knorr na místě určení a vypustila \"Argo\". Když Ballard se svým týmem pátral po dvou ponorkách, tak zjistili, že v důsledku obrovského tlaku v hloubce implodovaly. Imploze rozházela tisíce kousků sutě po mořském dně. Sledování velké stopy suti z ponorky přivedlo Ballarda a jeho tým přímo k nim. Takto bylo pro ně mnohem snazší ponorky najít, jako kdyby pátrali přímo po jejich trupech. Ballard věděl, že Titanic implodoval v důsledku tlaku, stejně jako ponorky, a předpokládal, že také za sebou nechal stopu z trosek a suti. Využitím tohoto ponaučení, Ballard a jeho tým nasměrovali \"Argo\" k mořskému dnu, pátrajíce po stopě z Titanicu. Celý tým se střídal při sledování videozáznamu z \"Arga\", který prohledával monotónně podmořské dno dvě míle pod hladinou.\n1. září 1985, v časných ranních hodinách si pozorovatelé všimli anomálie na jinak hladkém mořském dně. Nejprve bylo dno poseté malými krátery po impaktu. Po chvíli spatřili první trosky, později natrefili na kotel a chvíli poté konečně na samotný trup.\nBallardův tým udělal celkový průzkum exteriéru lodi a jejího stavu. Nejpodstatnější bylo potvrzení, že \"Titanic\" se rozlomil na dvě části, a že zadní část byla v mnohem horším stavu než zbytek lodi. Ballardův tým neměl mnoho času na průzkum, jelikož již další čekali na loď \"Knorr\", aby s ní mohli vyrazit na vědecké výpravy. Jeho sláva ale již tímto byla zajištěna. Ballard původně plánoval utajit přesnou polohu vraku, aby zabránil komukoliv něco odtud odnést. Toto místo považoval za pohřebiště a odmítl jeho znesvěcení odnášením artefaktů z vraku.\n12. července 1986 se Ballard a jeho tým vrátili na palubě lodi \"Atlantis II\" aby udělali svůj první detailní průzkum vraku. Tentokrát měli s sebou \"Alvina\", malé podmořské plavidlo, které mohlo mít i malou posádku. \"Alvin\" byl doprovázen \"Jasonem Juniorem\", malým, dálkově ovládaným plavidlem, které mohlo proniknout přes malé otvory a prozkoumat interiér. Přestože první ponor (trvalo asi dvě hodiny ponořit se až dolů) provázely technické problémy, následující ponory již byly mnohem úspěšnější a přinesli detailní fotografické zpracování vraku a jeho stavu.\n\nBismarck byla jedna ze dvou bitevních lodí třídy Bismarck německého vojenského námořnictva Kriegsmarine.\n"}
{"id": "1245308", "url": "https://cs.wikipedia.org/wiki?curid=1245308", "title": "Sully: Zázrak na řece Hudson", "text": "Sully: Zázrak na řece Hudson\n\nSully: Zázrak na řece Hudson (v anglickém originále Sully) je americký  životopisný dramatický film z roku 2016. Režie se ujal Clint Eastwood a scénáře Todd Komarnicki. Snímek je inspirován biografickou knihou \"Highest Duty\", kterou napsal kapitán Chesley Sullenberger a Jeffrey Zaslow (hlavně o letu US Airways 1549). Hlavní roli hraje Tom Hanks a vedlejší Aaron Eckhart, Laura Linney, Anna Gunn, Autumn Reeser, Holt McCallany, Jamey Sheridan a Jerry Ferrara.\n\nFilm měl premiéru na filmovém festivalu v Telluride v Coloradu. Do kin byl oficiálně uveden 9. září 2016. V České republice měl premiéru o den dříve. Film získal pozitivní kritiku a vydělal přes 238 milionů dolarů.\n\nPráva na natočení filmu byla odkoupena v roce 2010. V červnu 2015 bylo oznámeno, že Tom Hanks si zahraje hlavní roli. Další obsazení bylo oznámeno v srpnu (Aaron Eckhart, Laura Linney, Holt McCallany a Jamey Sheridan), v září (Jerry Ferarra) a v říjnu (Max Adler, Sam Huntington a Wayne Bastrup). Natáčení začalo v září 2015 v New Yorku a v říjnu v Atlantě. Později se natáčelo i v Severní Karolíně, Los Angeles, na Hollomanově letecké základně a v Kerney v New Jersey.\n\nFilm vydělal přes 125 milionů dolarů v Severní Americe a přes 109,8 milionů dolarů v ostatních oblastech, celkově tak vydělal 234,8 milionů dolarů po celém světě. Rozpočet filmu činil 60 milionů dolarů. Za první víkend docílil první nejvyšší návštěvnosti, kdy vydělal 35 milionů dolarů. Pro režiséra Eastwooda to byl druhá nejvyšší návštěvnost jeho snímku, prvním byl \"Americký sniper,\" který vydělal 89 milionů.\n\nFilm získal pozitivní recenze od kritiků. Na recenzní stránce Rotten Tomatoes získal z 247 započtených recenzí 85 procent s průměrným ratingem 7,2 bodů z deseti. Na serveru Metacritic snímek získal z 74 recenzí 74 bodů ze sta. Na Česko-Slovenské filmové databázi snímek získal 85%.\n"}
{"id": "1245310", "url": "https://cs.wikipedia.org/wiki?curid=1245310", "title": "Binny a duchové", "text": "Binny a duchové\n\nBinny a duchové (v německém originále Binny und der Geist) je německý televizní sitcom stanice Disney Channel. Jeho první díl měl v Německu premiéru 23. března 2013. Seriál vypráví o nových majitelů Naumanových a jejich dceři Binny, která ve staré vile potkává přátelského ducha jménem Melchior. Později se ale společně vydají na společné dobrodružství, kde řeší záhady v okolí. Na konci první řady ale Binnyina nejlepší kamarádka Luca zjistí Binnyino tajemství – že vidí ducha Melchiora. Luca ale její tajemství udrží a ve druhé řadě se k nim přidává a pomáhá jim řešit záhady.\n\n\n\n"}
{"id": "1245319", "url": "https://cs.wikipedia.org/wiki?curid=1245319", "title": "Robbie Shakespeare", "text": "Robbie Shakespeare\n\nRobbie Shakespeare (* 27. září 1953 Kingston) je jamajský baskytarista a hudební producent, představitel stylu reggae, známý z působení v duu Sly & Robbie.\n\nNa basovou kytaru ho učil hrát Aston Barrett, zpočátku vystupoval se skupinami The Aggrovators a The Revolutionaries, v roce 1974 založil spolu s bubeníkem Sly Dunbarem rytmické duo Sly & Robbie, známé také jako Riddim Twins, které během své existence nahrálo okolo 200 000 skladeb. Spojovali původní reggae s aktuálními trendy americké rockové a populární hudby, doprovázeli Boba Marleyho, Petera Toshe, skupiny Mighty Diamonds nebo Black Uhuru. \n\nJako renomovaní studioví hudebníci hostovali na albech Boba Dylana (\"Infidels\", \"Down in the Groove\"), Micka Jaggera (\"She's the Boss\") nebo Joe Cockera (\"Sheffield Steel\"). Spolupracovali také se Sinéad O'Connor, Madonnou, Yoko Ono a skupinou No Doubt, Serge Gainsbourg s nimi nahrál skandální reggae verzi Marseillaisy. Spolu s Chakou Demusem začali v devadesátých letech propojovat reggae s elektronickou hudbou. Shakespeare a Dunbar založili také vlastní nahrávací firmu TAXI Records a vydali vlastní alba \"Rhythm Killers\" (1987), \n\"Friends\" (1998), \"Rhythm Doubles\" (2006) a \"Dubrising\" (2014), za \"Friends\" získali Grammy Award. Společně složili a nahráli hudbu k jamajskému akčnímu filmu \"Third World Cop\" (1999).\n\nRobbie Shakespeare hraje na baskytary Fender Jazz Bass, PRS Guitars a Shecter.\n\n"}
{"id": "1245320", "url": "https://cs.wikipedia.org/wiki?curid=1245320", "title": "Kostel svatého Prokopa (Touchořiny)", "text": "Kostel svatého Prokopa (Touchořiny)\n\nŘímskokatolický farní kostel sv. Prokopa v Touchořinách je zaniklá sakrální stavba na pozemku p.č. 1/1 v k.ú. Touchořiny a obci Lovečkovice. Duchovní správou patřil do farnosti Touchořiny.\n\nKostel pocházel z roku 1788. V roce 1869 k němu byla přistavěna věž. Jednalo se o jednoduchou podélnou stavbu s odsazeným polygonálním presbytářem, severní sakristií a hranolovou věží v západním průčelí. Uvnitř byly ploché stropy.\n\nHlavní oltář byl nový z roku 1891. Byl ozdoben sochami sv. Petra a sv. Pavla. Titulní obraz byl starší a pocházel z roku 1810. Jeho autorem byl Fr. Kutschera z Litoměřic. V kostele se nacházely cínové rokokové svícny. Byly zde také dva rokokové boční oltáře z 1. poloviny 18. století s řezbami a obrazy: \"Rodina Kristova\", barokní obraz z 1. poloviny 18. století; obraz sv. Josefa, obraz \"Sedmi zakladatelů servitského řádu\" od J. Q. Jahna, který byl získán z pražského řádového kostela sv. Michala a barokní obraz sv. Ludvíka z Toulouse, který pocházel z bývalého dominikánského kostela v Litoměřicích. Kazatelna byla barokní s řezbami z 1. poloviny 18. století. Barokní lavice pocházely ze 2. čtvrtiny 18. století. Měly bohatě řezaná čela. Kamenná křtitelnice byla klasicistních tvarů (koule) a pocházela z roku 1789.\n\nKostel byl zbořen v roce 1978 spolu s dalšími kostely litoměřické diecéze v okolí Verneřic, které byly dle představitelů tehdejšího režimu ve špatném stavu, tzv. \"Verneřický případ\" (kostely: sv. Františka Serafinského v Mukařově, farní kostel sv. Kateřiny v Merbolticích, farní kostel sv. Bartoloměje v Rychnově, farní kostel sv. Barbory ve Valkeřicích, poutní kostel Nejsvětejší Trojice na Božím vrchu ve Verneřicích a kostel povýšení sv. Kříže v Býčkovicích). Nedaleký hřbitov východně za vsí, u silnice na Klínky nese nyní jméno hřbitov Lovečkovice. Ve farnosti Touchořiny se nyní bohoslužby slouží pouze nepravidelně v kapli v Dolním Šebířově.\n\n"}
{"id": "1245321", "url": "https://cs.wikipedia.org/wiki?curid=1245321", "title": "The Snake (píseň)", "text": "The Snake (píseň)\n\n„The Snake“ je píseň, kterou v roce 1963 napsal americký zpěvák Oscar Brown. Proslavil ji v roce 1968 zpěvák Al Wilson. Singlu, na jehož B-straně se nacházela píseň „Willoughby Brook“, se v USA příliš velkého úspěchu nedostalo, hitem se však stal ve Spojeném království. V září 1975 se vyšplhal na 41. příčku zdejší hitparády UK Singles Chart. Podnikatel Donald Trump četl v rámci své prezidentské kandidatury text této písně, aby objasnil svůj názor na uprchlickou krizi v souvislosti s Občanskou válkou v Sýrii.\n"}
{"id": "1245322", "url": "https://cs.wikipedia.org/wiki?curid=1245322", "title": "Maria Laach am Jauerling", "text": "Maria Laach am Jauerling\n\nMaria Laach am Jauerling je městys v Rakousku ve spolkové zemi Dolní Rakousy v okrese Krems-Land. Žije v něm 932 obyvatel (podle sčítání z roku 2016).\n\nMaria Laach am Jauerling se nachází ve spolkové zemi Dolní Rakousy v regionu Waldviertel. Leží 22 km jihozápadně od okresního města Kremže. Plocha území městyse činí 36,35 km, z nichž 55,3% je zalesněných.\n\nÚzemí městyse Maria Laach am Jauerling se skládá z dvaceti částí (v závorce je uveden počet obyvatel k 1. 1. 2016):\n\n\nPočátky obce nejsou přesně známy. První zmínka o této oblasti pochácí z doby Karlovců. Darovací listina kláštera Niederaltaichu v Bavorsku mluví o \"Bohbachu\", dnes Buchbachu a hoře \"Ahornic\", později \"Ahornberg\", dnes Jauerling.\n\nRoku 1193 byla obec \"Lo(h)\" vzpomenuta v životopisu svatého Altmana \"Vita Altmanni\", kde nemocný muž z Lo putuje k jeho hrobu do kláštera Göttweig, kde je ze své nemoci uzdraven.\n\nZmínění o obci je i v souvislosti s krádeží melkského kříže, který byl ukryt za \"Marienaltarem\". \"Marienaltar\" může ukazovat na bývalé poutní místo Maria Laach, což je možné, neboť poutní místo zde bylo už skoro před tisíci lety.\n\n\n"}
{"id": "1245325", "url": "https://cs.wikipedia.org/wiki?curid=1245325", "title": "Markéta Břežská", "text": "Markéta Břežská\n\nMarkéta Břežská ( \"Margaretha van Brieg\", 1342 – únor 1386, Haag) byla vévodkyně dolnobavorská a hraběnka holandská a henegavská z dynastie Piastovců.\n\nByla nejstarší ze šesti dětí břežského knížete Ludvíka a Anežky, dcery hlohovského knížete Jindřicha VI. a zcela jistě obdržela jméno po své české babičce.\n\n28. července 1353 byla v Praze v den korunovace Anny Svídnické provdána za dolnobavorského vévodu Albrechta. Sňatek byl výsledkem dynastické politiky Karla IV., který bojoval s nedostatkem vlastního potomstva a proto si častěji vypomáhal dětmi svých slezských příbuzných. Cílem bylo upevnění vztahů s dolnobavorskými Wittelsbachy, které potřeboval pro podporu svých nároku v Horní Falci. Vzájemná podpora byla znovu zpečetěna spojeneckou smlouvou z 13. června 1370. Markétina nejstarší dcera Johana se z popudu císaře stala nevěstou malého Václava IV.\n\nSama Markéta zemřela v únoru 1386 a byla pohřbena v knížecí kapli v Binnenhofu pod dnes již ztraceným bohatě zdobeným náhrobkem, jemuž jako inspirace posloužil náhrobek Albrechtovy matky ve Valenciennes.\n\n"}
{"id": "1245326", "url": "https://cs.wikipedia.org/wiki?curid=1245326", "title": "Alenka v říši divů: Za zrcadlem", "text": "Alenka v říši divů: Za zrcadlem\n\nAlenka v říši divů: Za zrcadlem (v anglickém originále Alice Through the Looking Glass) je americký fantasy film z roku 2016, sequel filmu \"Alenka v říši divů\" (2010). Režie se tentokrát ujal James Bobin a scénáře opět Linda Woolverton. Hlavní role hrají Johnny Depp, Anne Hathaway, Mia Wasikowska, Rhys Ifans, Helena Bonham Carter a Sacha Baron Cohen a své hlasy propůjčili Stephen Fry, Michael Sheen, Timothy Spall a Alan Rickman,\n\nFilm měl premiéru v Londýně 10. května 2016 a do kin byl oficiálně uveden 27. května 2016. Film získal negativní kritiku.\n\nFilm byl oznámen v prosinci 2012. V červenci 2013 bylo oznámeno, že Johnny Depp se vrátí jako Kloboučník a návrat Mii Wasikowské byl oznámen v listopadu. V lednu 2014 se k obsazení připojil Sacha Baron Cohen a v květnu Rhys Ifans.\n\nNatáčení začalo 4. srpna 2014 v Sheppertonských studiích. V srpnu 2014 se natáčelo v docích v Gloucesteru. Natáčení skončilo 31. října 2014.\n\nFilm vydělal přes 77 milionů dolarů v Severní Americe a přes 222 milionů dolarů v ostatních oblastech, celkově tak vydělal 299,3 milionů dolarů po celém světě. Rozpočet filmu činil 170 milionů dolarů. Za první víkend film vydělal 27 milionů dolarů, což je oproti prvnímu filmu, který vydělal 116 milionů propad o 70%.\n"}
{"id": "1245327", "url": "https://cs.wikipedia.org/wiki?curid=1245327", "title": "Římskokatolická farnost Slavoňov", "text": "Římskokatolická farnost Slavoňov\n\nŘímskokatolická farnost Slavoňov je územním společenstvím římských katolíků v rámci náchodského vikariátu královéhradecké diecéze.\n\nVes Slavoňov byla založena zřejmě v roce 1167. V roce 1553 byl vystavěn dřevěný farní kostel, zasvěcený svatému Janu Křtiteli. V přifařené Rokoli vzniklo poutní místo, a od roku 1939 se Rokole stala duchovním centrem tzv. Schönstattského hnutí. Později se zde usadila komunita řeholních sester.\nFarnost má sídelního duchovního správce, který má na starosti pouze tuto jedinou farnost. V letech 2001– 2017 jím byl R. D. František Šotola. V letech 2017–2019 byla spravována ex curendo odjinud. Od roku 2019 jím místním farářem Mons. Vladimír Hronek. Řeholní sestry působí v Rokoli stále.\n\n"}
{"id": "1245329", "url": "https://cs.wikipedia.org/wiki?curid=1245329", "title": "Krematorium Olšany", "text": "Krematorium Olšany\n\nZrušené Krematorium na Olšanech v Praze se nacházelo v Nové obřadní síni na 1. obecním hřbitově, v jihovýchodní části Olšanských hřbitovů na rohu ulic Vinohradská a Jana Želivského.\n\nRoku 1919 po vzniku Československé republiky byly zákonem povoleny kremace zemřelých. Praha řešila problém výstavby krematoria okamžitě a po návrzích umístit jej na Vyšehrad, nový hřbitov v Ďáblicích nebo Chodov bylo rozhodnuto o jeho dočasném zřízení na Olšanských hřbitovech. Zdejší obecní kaple (novorenesanční obřadní budova) byla roku 1921 přestavěna na krematorium podle návrhu Františka Xavera Nevoleho. Dne 23. listopadu 1921 zde byla provedena první kremace, a to zesnulého MUDr. Františka Adamce.\n\nDál však pokračovalo jednání o výstavbě nového krematoria, které by vyhovovalo všem moderním požadavkům. Dne 4. června 1926 byl Pohřební ústav hlavního města pověřen Městskou radou úkolem krematorium postavit. Pohřební ústav vybral pozemek ve Strašnicích vedle Vinohradského hřbitova a nechal vypsat soutěž, ze které jako vítězný vzešel návrh arch. Aloise Mezery. Roku 1929 stavba započala a slavnostně byla otevřena primátorem JUDr. Karlem Baxou dne 23. ledna 1932. Téhož roku byly ukončeny kremace v olšanském krematoriu a budova byla upravena opět na Obřadní síň.\n\n"}
{"id": "1245332", "url": "https://cs.wikipedia.org/wiki?curid=1245332", "title": "Tajný život mazlíčků", "text": "Tajný život mazlíčků\n\nTajný život mazlíčků (v anglickém originále The Secret Life of Pets) je americký animovaný film z roku 2016. Režie se ujali Chris Renaud a Yarrow Cheney a scénáře Brian Lynch, Cinco Paul a Ken Dario. V původním znění postavy namluvili Louis C.K., Eric Stonestreet, Kevin Hart, Steve Coogan, Ellie Kemper, Bobby Moynihan, Lake Bell, Dana Carvey, Hannibal Buress, Jenny Slate a Albert Brooks.\n\nFilm měl premiéru na Mezinárodním festivalu animovaného filmu 16. června 2016 a do kin byl oficiálně 8. července 2016. Film získal pozitivní kritiku a vydělal přes 872 milionů dolarů a stal se nejvýdělečnějším animovaným filmem, který neprodukovaly společnosti Disney nebo Pixar.\n\nV roce 2019 bylo vydáno pokračování, \"Tajný život mazlíčků 2\".\n\nFilm vydělal přes 367 milionů dolarů v Severní Americe a přes 872 milionů dolarů v ostatních oblastech, celkově tak vydělal přes 872 milionů dolarů po celém světě. Rozpočet filmu činil 75 milionů dolarů. Za první víkend docílil nejvyšší návštěvnosti, kdy vydělal 104,4 milionů dolarů.\n"}
{"id": "1245334", "url": "https://cs.wikipedia.org/wiki?curid=1245334", "title": "Mistrovství Československa v krasobruslení 1964", "text": "Mistrovství Československa v krasobruslení 1964\n\nMistrovství Československa v krasobruslení 1964 se konalo 4. a 5. ledna 1964 v Brně.\n\n\n"}
{"id": "1245340", "url": "https://cs.wikipedia.org/wiki?curid=1245340", "title": "V zajetí démonů 2", "text": "V zajetí démonů 2\n\nV zajetí démonů 2 (v anglickém originále The Conjuring 2) je americký filmový horor z roku 2016, sequel filmu \"V zajetí démonů\" z roku 2013. Režie se opět ujal James Wan a scénáře Chad a Carey W. Hayesovi, James Wan a David Leslie Johnson. Hlavní role hrají Vera Farmiga, Patrick Wilson, Frances O'Connor, Madison Wolfe, Simon McBurney a Franka Potente.\n\nFilm byl oficiálně uveden do kin 10. června 2016. Získal obecně pozitivní kritiku a vydělal přes 320 milionů dolarů.\n\nPo premiéře filmu \"V zajetí démonů\" se hned mluvilo o výrobě sequelu. Natáčení začalo 21. září 2015 v Los Angeles. V listopadu se produkce přesunula do Londýna. Produkce trvala 50 dní, kdy 40 dní se natáčelo v LA a 10 dní v Londýně.\n\nV zajetí démonů se stal velice výnosným filmem, i přes to že ve Spojených státech a Kanadě vydělala méně než jeho předchůdce, mezinárodně film vydělal o 0,5% více. Film vydělal přes 102 milionů dolarů v Severní Americe a přes 217 milionů dolarů v ostatních oblastech, celkově tak vydělal 320,2 milionů dolarů po celém světě. Rozpočet filmu činil 40 milionů dolarů. Za první víkend docílil nejvyšší návštěvnosti, kdy vydělal 40,4 milionů dolarů.\n"}
{"id": "1245342", "url": "https://cs.wikipedia.org/wiki?curid=1245342", "title": "Dívka ve vlaku", "text": "Dívka ve vlaku\n\nDívka ve vlaku (v anglickém originále The Girl on the Train) je americký mysteriózní thrillerové drama z roku 2016. Režie snímku se ujal Tate Taylor a scénáře Erin Cressida Wilson. Film byl inspirován stejnojmennou knihou od Pauly Hawkins. Ve filmu hrají Emily Blunt, Rebecca Ferguson, Haley Bennett, Justin Theroux, Luke Evans, Allison Janney, Édgar Ramírez a Lisa Kudrow.\n\nFilm měl premiéru v Londýně 20. září 2016 a do kin byl oficiálně uveden 7. října 2016. Film získal smíšené kritiky a vydělal přes 172 milionů dolarů.\n\nV roce 2014 studio DreamWorks Pictures koupilo práva na film od Pauly Hawkins k její debutové knize \"Dívka ve vlaku\". V lednu 2015 byla Erin Cressida Wilson najata, aby napsala scénář. V květnu 2015 DreamWorks najali Tata Taylora na post režiséra. V červnu 2015 The Wrap potvrdil, že Emily Blunt byla nabídnuta hlavní role. V srpnu bylo potvrzeno, že Rebecca Ferguson byla obsazena do role Anny, společně s Blunt v hlavní roli. V září se mluvilo o Jaredovi Letovi a Chrisovi Evansovi, kdy Leto měl hrát manžela ze sousedního domu a Evans Rachelina exmanžela.\n\nNatáčení začalo 4. listopadu 2015 v New Yorku, na konci listopadu se natáčení odehrávalo ve městech White Plains, Hastings-on-Hudson a Irvingtonu v New Yorku. Natáčení skončilo 30. ledna 2016.\n\nFilm vydělal přes 73 milionů dolarů v Severní Americe a přes 82 milionů dolarů v ostatních oblastech, celkově tak vydělal 156,2 milionů dolarů po celém světě. Rozpočet filmu činil 45 milionů dolarů. Za první víkend docílil nejvyšší návštěvnosti, kdy vydělal 37,5 milionů dolarů. Druhý víkend získal třetí nejvyšší návštěvnost, kdy vydělal 12 milionů dolarů.\n\n"}
{"id": "1245344", "url": "https://cs.wikipedia.org/wiki?curid=1245344", "title": "Mantelovití", "text": "Mantelovití\n\nMantelovití (Mantellidae) je čeleď žab, kterou popsal Raymond Ferdinand Laurent v roce 1946. Vyskytuje se pouze na ostrovech Madagaskar a Mayotte. K životu mantelovité dávají přednost vlhkým až bažinatým lesům, ale žijí také v blízkosti pobřeží.\n\nČeleď mantelovití je rozdělena na tři ekologicky odlišné podčeledi: Mantellinae je podčeleď především zemní, část života mohou žít u vody, Laliostominae jsou velké zemní žáby a Boophinae stromové druhy. Nejasné je postavení rodu \"Tsingymantis\", na ostrově Mayotte navíc žijí dva nepopsané druhy mantelovitých. K 30. listopadu 2018 bylo popsáno 224 druhů, řada z nich je stále nepopsána. Čeleď na ostrovy dostala z Asie před 76 až 87 miliony lety a rozrůznila se zde; tvoří nejrozmanitější žabí čeleď na Madagaskaru.\n\nMantelovití jsou obyčejně malé žáby o velikosti 1,5 až 5 cm, některé druhy jsou však výrazně větší; mohou měřit 10 až 12 cm. Mají zářivé zbarvení kůže, které poukazuje na jed. Způsob rozmnožování mantel závisí na druhu. U některých jsou vajíčka umístěna do vody, u jiných naopak na zem nebo na listy. Podrod \"Pandanusicola\" klade vejce do nádržek z rostlin, případně do pomalu tekoucích vodních toků. Čeledi Boophinae a Laliostominae se páří přímo, Mantellinae ne. U několika druhů, například \"Mantidactylus argenteus\", se vyvinula rodičovská péče.\n\nŘada druhů v čeledi je ohrožena ničením přirozeného prostředí společně s tím, že tyto žáby žijí na malých územích; například celý rod \"Mantella\" je zapsán na Úmluvu o mezinárodním obchodu s ohroženými druhy volně žijících živočichů a rostlin, příloha II.\n\n"}
{"id": "1245346", "url": "https://cs.wikipedia.org/wiki?curid=1245346", "title": "Nerve: Hra o život", "text": "Nerve: Hra o život\n\nNerve: Hra o život (v anglickém originále Nerve) je americký filmový thriller z roku 2016. Režie snímku se ujali Henry Joost a Ariel Schulman. Scénář zpracovala Jessica Sharzer. Film je inspirován stejnojmennou novelou od Jeanne Ryan. Ve filmu hrají Emma Roberts, Dave Franco a Juliette Lewis.\n\nFilm byl oficiálně do kin uveden 27. července 2016. Film získal mix kritiky a vydělal přes 80 milionů dolarů.\n\nFilm vydělal přes 38 milionů dolarů v Severní Americe a přes 41 milionů dolarů v ostatních oblastech, celkově tak vydělal 80,4 milionů dolarů po celém světě. Rozpočet filmu činil 20 milionů dolarů. Za první víkend docílil osmé nejvyšší návštěvnosti, kdy vydělal 9,4 milionů dolarů.\n"}
{"id": "1245350", "url": "https://cs.wikipedia.org/wiki?curid=1245350", "title": "Markéta Aldobrandini", "text": "Markéta Aldobrandini\n\nMarkéta Aldobrandini (29. března 1588 – 9. srpna 1646) byl parmskou vévodkyní a v letech 1626-1628 regentkou Parmy.\n\nNarodila se jako první dítě Giovanniho Franceska a Olimpie Aldobrandiniových, vnoučat papeže Klementa VIII. Dne 7. května 1600 se kvůli uzavření míru mezi rodinami Aldobrandini a Farnese v Římě provdala za Ranuccia I. Farnese. Obřad řídil sám papež. Sňatek zaručil Ranucciovi bohaté věno a nezávislost jeho vévodství. V době sňatku jí bylo 12 a ženichovi 30 let. Vzhledem k tomu, že manželství bylo po svatbě stále bezdětné, se začala projevovat manželova pověrčivá povaha. Byl přesvědčený, že jeho manželka je pod kletbou čarodějnic. Po krátkém šetření se dospělo k závěru, že bývalá Ranucciova milenka Claudia Colla a její matka známá jako 'le Romane' jsou čarodějnice, proto byly soudem odsouzeny za čarodějnictví. Jejich první potomek se narodil až 10 let po svatbě. Novorozený syn Alessandro byl hluchý. Dva roky na to v roce 1612 se narodil Eduard, následován roku 1615 Marií, 1618 Viktorií a 1619 Františkem Mariou.\n\nI toto politické manželství, stejně jako většina sňatků rodu Farnese, se ukázalo jako nešťastné. Markéta neoplývala krásou, byla oddaná svému manželovi, zlostnému a zhýralému muži, který měl několik afér a nemanželských potomků. Když Ranuccio 5. března 1622 zemřel, nebyl jejich syn Eduard ještě schopen vládnout, a tak se regentství ujal kardinál Eduard, po jehož smrti se sama stala regentkou Parmy, a to až do synových šestnácti let.\n\nMarkéta a Ranuccio spolu měli pět dětíː\n\n"}
{"id": "1245351", "url": "https://cs.wikipedia.org/wiki?curid=1245351", "title": "Očista: Volební rok", "text": "Očista: Volební rok\n\nOčista: Volební rok(v anglickém originále The Purge: Election Year) je americký akční a hororový film z roku 2016. Režie a scénáře se ujal James DeMonaco. Ve snímku hrají hlavní role Frank Grillo, Elizabeth Mitchell a Mykelti Williamson. Film je sequelem filmu \"\" a \"Očista\"\n\nFilm byl oficiálně uveden do kin 7. července 2016. Film získal mix kritiky a vydělal přes 118 milionů dolarů a stal se tak nejvýdělečnějším filmem série.\n\nV říjnu 2014 James DeMonaco potvrdil, že se vrátí ke scénáři a režii třetího filmu. V srpnu 2015 bylo potvrzeno, že Frank Grillo se vrátí do sequelu jako Leo Barnes.Natáčení začalo 16. září 2015. Několik scén bylo natáčeno ve Washingtonu D.C., ale většina scén z filmu pochází z Rhode Islandu.\n\nFilm vydělal 79 milionů dolarů v Severní Americe a přes 39 milionů dolarů v ostatních oblastech, celkově tak vydělal přes 118,4 milionů dolarů po celém světě. Rozpočet filmu přitom činil pouhých 10 milionů dolarů. Za první víkend docílil třetí nejvyšší návštěvnosti, kdy vydělal 31,4 milionů dolarů. Na prvním místě se umístil animovaný film \"Hledá se Dory\" (41,4 milionů dolarů) a \"Legenda o Tarzanovi\" (38,6 milionů dolarů). \n\nDne 17. února 2017 bylo tvůrcem série Jamesem DeMonacoem oznámeno, že na \"Očistě 4\" pracuje Universal Studios. Tyto domněnky byly potvrzeny, jakmile se čtvrtý díl - První očista, který je zároveň prequelem k prvnímu dílu - dostal 4. července 2018 do kin. Společně s ní i stanice USA Network začala v létě 2018 vysílat seriál The Purge.\n"}
{"id": "1245354", "url": "https://cs.wikipedia.org/wiki?curid=1245354", "title": "Mělčiny", "text": "Mělčiny\n\nMělčiny (v anglickém originále The Shallows) je americký thrillerový film z roku 2016. Režie snímku se ujal Jaume Collet-Serra a scénáře Anthony Jaswinski. Film sleduje surfařku (Blake Lively), která se 200 yardů od pobřeží narazí na bílého žraloka a s pomocí svých smyslů se odhodlá přežít jeho útok.\n\nNatáčení filmu začalo v říjnu 2015 v Austrálii.Do kin byl oficiálně uveden 24. června 2016. Film získal pozitivní kritiku a vydělal přes 119 milionů dolarů.\n\nFilm vydělal přes 55 milionů dolarů v Severní Americe a 61 milionů dolarů v ostatních oblastech, celkově tak vydělal přes 116 milionů dolarů po celém světě. Rozpočet filmu činil 17 milionů dolarů. Za první víkend docílil čtvrté nejvyšší návštěvnosti, kdy vydělal 16,7 milionů dolarů. Na první místě se umístil animovaný film \"Hledá se Dory\" (73,2 milionů dolarů), na druhém \"\" (41,6 milionů dolarů) a na třetím \"Centrální inteligence\" (18,4 milionů dolarů).\n"}
{"id": "1245356", "url": "https://cs.wikipedia.org/wiki?curid=1245356", "title": "Tŕnie", "text": "Tŕnie\n\nTŕnie je obec na Slovensku v okrese Zvolen v Banskobystrickém kraji.\n\nPrvní písemná zmínka o obci je z roku 1393. V obci je římskokatolický kostel svatého Martina.\n\n"}
{"id": "1245359", "url": "https://cs.wikipedia.org/wiki?curid=1245359", "title": "Wu-chan čung-sin", "text": "Wu-chan čung-sin\n\nWu-chan čung-sin (, ) je rozestavěný mrakodrap ve Wu-chanu, hlavním městě provincie Chu-pej v Čínské lidové republice. Ve výstavbě je od roku 2009 a plánované dokončení je roku 2017. Stavba dosáhla své výšky 16. dubna 2015. Nyní je nejvyšší budovou ve Střední Číně a jedinou budovou ve Wu-chanu, která přesahuje hranici 400 metrů.\n\n"}
{"id": "1245360", "url": "https://cs.wikipedia.org/wiki?curid=1245360", "title": "Turová", "text": "Turová\n\nTurová je obec na Slovensku v okrese Zvolen v Banskobystrickém kraji ležící na úpatí Kremnických vrchů.\n\nPrvní písemná zmínka o obci je z roku 1424. V obci je římskokatolická kaple Sedmibolestné Panny Marie.\n\n"}
{"id": "1245363", "url": "https://cs.wikipedia.org/wiki?curid=1245363", "title": "Marie Kateřina Farnese", "text": "Marie Kateřina Farnese\n\nMarie Kateřina Farnese (18. února 1615 - 25. července 1646), členka vévodského rodu Farnese. Marie Kateřina byla jako první manželka Františka I. d'Este vévodkyní z Modeny. V některých pramenech je známá spíše jako \"Maria Farnese\".\n\nNarodila se v Parmě jako dcera Ranuccia I. Farnese a jeho manželky Markéty Aldobrandini.\n\nJejí starší bratr Eduard byl pozdějším parmským vévodou. Její matka Markéta Aldobrandini, dcera Olimpie Aldobrandini, byla členkou rodu Aldobrandini a jedinou dědičkou rodinného majetku.\n\nMarie Kateřina byla navrhovanou nevěstou pro Karla II. Stuarta, ke sňatku však nikdy nedošlo, Karel se oženil s Kateřinou z Braganzy.\n\nStala se tedy snoubenkou Františka I. d'Este, syna Alfonsa III. d'Este a Isabely Savojské. Ke sňatku došlo 11. ledna 1631 v Parmě.\n\nMarie Kateřina zemřela v červenci 1646 při porodu syna, ve vévodském paláci Sassuolo, letním sídle modenských vévodů.\n\nJejí synovec Ranuccio II. se dvakrát oženil s jejími dcerami, v roce 1664 s Isabelou, v roce 1668 s Marií. František I. d'Este se ještě dvakrát oženil, poprvé se sestrou Marie Kateřiny, Viktorií, podruhé s Lukrécií Barberini.\n\n\n"}
{"id": "1245364", "url": "https://cs.wikipedia.org/wiki?curid=1245364", "title": "Tesla Model X", "text": "Tesla Model X\n\nTesla Model X je čistě elektrické luxusní SUV vyráběné automobilkou Tesla Motors. Je vybaveno tzv. \"falcon wing\" dveřmi pro přístup do druhé a třetí řady sedadel. Prototyp byl představen na akci \"Tesla’s design studios\" v Los Angeles 9. února 2012. Model X má maximální oficiální dojezd podle cyklu EPA 414 kilometrů a ekvivalent kombinované spotřeby paliva/spotřeby energie pro model AWD P90D byl ohodnocen na 89 mpg-e (ekvivalent mil na galon).\n\nModel X byl vyvinut na základě platformy pro sedan Model S; oba jsou vyráběny v Tesla Factory ve Fremontu v Kalifornii. První dodávky Modelu X začaly v září 2015. Celosvětové prodeje dosáhly počtu 10 000 kusů v srpnu 2016 z čehož většina bylo dodaných ve Spojených státech. Do září 2016 bylo celosvětově dodáno více než 16 000 těchto vozů.\nPůvodně Tesla plánovala první dodávky Modelu X na začátek roku 2014. Nicméně v únoru 2013 společnost oznámila, že dodávky budou odloženy na konec roku 2014 za účelem dosažení jejího cíle produkce 20 000 Modelů S během roku 2013. V listopadu 2013 Tesla oznámila, že očekává vysoký objem výroby Modelu X až ve druhém čtvrtletí roku 2015. V listopadu 2014 však Tesla oznámila další odložení s tím, že dodávky Modelu X začnou ve třetím čtvrtletí roku 2015. Dodávky nakonec začaly 29. září 2015. Mezi důvody pro zpoždění patřily problémy s dveřmi falcon-wing a s chlazením motorů při tahání přívěsů.\n\nV roce 2016 podala společnost žalobu proti firmě Hoerbiger kvůli neuspokojivé kvalitě dveří \"falcon-wing\" pro Model X. Tesla tvrdila, že dveře trpěly úniky oleje a přehříváním. Mnozí věří, že to byl hlavní z důvodů pro zdržení Modelu X. Žaloba byla urovnána v září 2016.\n\n29. července 2015 Tesla oznámila tzv. \" referral program\" (program doporučení) platný do 31. října 2015, podle něhož může každý stávající majitel Modelu S, který získá 10 nových kupujících, koupit Model X \"Founder Series\" za cenu základního modelu. První osoba v každém ze tří regionů – v Americe (severní i jižní), Evropě a Asii-Pacifiku – dostane po dosažení 10 doporučení tento model zdarma.\n\n13. července 2016 Tesla představila Model X 60D, který začíná na ceně $74 000,- před dotacemi. Pro srovnání začínala původně cena Model X na $80 000,-. Model X 60D má dojezd 200 mil, umí zrychlit z nuly na 100 km/h za šest sekund a dosáhnout nejvyšší rychlosti 209 km/h. Kapacitu baterie v tomto modelu lze softwarovými prostředky zvýšit na 75 kWh.\n\nTesla plánuje použít platformu Modelu X pro Tesla Minibus.\n\nV srpnu 2016 Tesla představila variantu P100D s \"ludicrous mode\" (v překladu směšný, hravý). Tento nový nejlepší Model X P100D má 100 kWh baterii, zrychlení 0-100 km/h za 2,9 sekundy a dojezd více než 450 km. V říjnu 2016 Tesla ukončila výrobu verz 60D a zároveň zavedla \"Smart Air Suspension\" (chytré vzduchové odpružení) jako standard místo vinutých pružin, přičemž zvýšila základní cenu na $85 000,-.\n\nVerze vozidla pro sériovou výrobu byla představena 29. září 2015 a má panoramatické čelní sklo. Podle ředitele Tesly Elona Muska, je to nejbezpečnější SUV z hlediska čelního a bočního nárazu, přičemž je více než dvakrát bezpečnější než další nejbližší SUV v testech převrácení. Model X obsahuje Autopilot Tesla, standardně s radarem na bázi AEB a stranovým protisrážkovým systémem na bázi ultrazvuku, který má předcházet bočním kolizím. Tesla vyvinula ultrazvukové snímače, které fungují i skrz kov. Před tím mnoho světových výrobců ultrazvukových snímačů tvrdilo, že to není možné. O reálnosti funkčnosti takové aplikace komunikovali zástupci Tesly s firmou APRI v Rožnově pod Radhoštěm. Tyto senzory umožňují, že dveře \"falcon wing\" nenarážejí do okolních objektů při otevírání nebo zavírání. Musk tvrdí, že toto auto má první skutečný HEPA filtr, který umožňuje čistotu vzduchu srovnatelnou s požadavky na operační sál v nemocnicích. Tesla tvrdí, že pokud má auto aktivovanou maximální schopnost ochrany (aktivace tlačítkem \"Bioweapon Defense Mode\" – režim obrany proti biologickým zbraním), tak v kabině nemohou být detekovány žádné viry, bakterie ani spóry.\n\nModel X má dveře \"falcon wing\" s dvojitým závěsem, takže při otvírání se hrana dveří pohybuje blízko vnějšího obrysu vozidla – na rozdíl od tradičních křídlových dveří (gull-wing). Tesla tvrdí, že falcon dveře umožňují jednodušší přístup do vozidla. Model X nabízí prostor pro sedm dospělých a jejich zavazadla ve třech řadách sedadel s předním a zadním kufrem.\n\nModel X váží zhruba o 8% více než Model S a používá 30% shodných dílů, oproti očekávaným 60% když začal vývoj. U Modelu X je v současnosti standardně na výběr ze tří lithium-ionových baterií, s kapacitou 75, 90 nebo 100 kWh – téměř stejné možnosti jako u Modelu S (kde je v nabídce stále i 60 kWh varianta).  Nejvýkonnější verze Modelu X -  P100D zrychlí z 0 na 100 km/h za 2,9 sekundy a 400 m pod 11,6 sekund, čímž překonává nejrychlejší SUV i některé sportovní vozy. Model X k pohonu všech kol používá dva motory (jeden pro přední a druhý pro zadní nápravu), na rozdíl od konvenčních AWD systémů, které mají jeden (spalovací) motor. Dle oficiálního EPA hodnocení má Tesla Model X 90D dojezd 413 km, což podle valuewalk.com přibližně odpovídá 500 km dle specifikace Evropského testovacího cyklu NEDC. Nejvýkonnější P100D se  zatím prodává pouze s odhadovaným dojezdem 465 km dle EPA.\n\nTesla zprvu plánovala i variantu pouze s pohonem zadních kol, ale vzhledem k malému zájmu o tuto variantu se společnost nakonec rozhodla pro pohon všech kol jako standard Modelu X. Standardní Model X je vybaven motory s maximálním výkonem 193 kW na obou nápravách, ale nejvýkonnější varianta Performance má 193 kW vpředu a 375 kW vzadu. S volitelným tažným zařízením může Model X táhnout přípojné vozidlo až do hmotnosti 2300 kg. Při tažení vozíku o hmotnosti 1043 kg, v Kalifornii maximální povolenou rychlostí 88 km/h, se normovaný dojezd sníží zhruba o 30 %.\n\nNásledující tabulka ukazuje oficiální hodnocení pro spotřebu paliva dle EPA v ekvivalentu mil na galon benzínu (MPGe) a odhad nákladů na palivo pro varianty Modelu X hodnocených 30. září 2015 jak je uvedeno na štítku \"Monroney\". \n\nTesla začala přijímat rezervace na Model X v únoru 2012 aniž by oznámila cenu. Pro standardní Model X je potřebná záloha US$ 5,000 a pro variantu \"Signature\" (již není v nabídce) byla potřeba záloha US$ 40,000 od roku 2013. Do září 2014 bylo rezervováno více než 20 000 Modelů X. V srpnu 2015 kolovaly mezi fanoušky odhady předobjednávek 30 000 pro Model X a 12 000 pro Model S.\n\nPrvních šest \"Founder Series\" byly dodány během oficiálního ceremoniálu v továrně Fremont 29. září 2015. první Signature Edition byla doručena 18. prosince 2015. Ceny za limitovanou Signature edici Modelu X se pohybovaly mezi $132 000,- a $144 000,-. Standardní výrobní verze Modelu X měla být za cenu asi o 5000 dolarů vyšší než srovnatelně vybavený AWD Model S – ten se tehdy prodával za $75 000,- za základní Model 70D.\n\nV prvním čtvrtletí roku 2016 se všechny Tesla Model X dodaly na severoamerický trh. Nicméně, v lednu 2016 bylo \"Tesla auto jiné než Model S\", registrováno v Německu a konkrétně Tesla Model X byl spatřen s poznávací značkou z Ingolstadtu. Vzhledem k tomu, že v Ingolstadtu sídli Audi, vedlo to ke spekulacím, že Audi získala Tesla Model X jako součást svého úsilí při rozvoji vlastního elektrického SUV.\n\nTesla vyrobila 507 kusů Modelu X se ve čtvrtém čtvrtletí roku 2015, z nichž 206 bylo dodáno zákazníkům. Tržby Modelu X činily více než 2400 kusů během prvního čtvrtletí roku 2016. Podle Tesla Motors, byly dodávky nižší, než se očekávalo, protože výroba byla ovlivněna vážným nedostatkem dílů od subdodavatelů v prvních dvou měsících roku 2016. Také byla údajně Tesla příliš ambiciózní a chtěla pokročilé funkce. První Model X, který nepotřeboval opravy byl vyroben v dubnu 2016.\n\nProdeje během druhého čtvrtletí roku 2016 činily 4 638 kusů. Protože byla produkce až o 20 % vyšší oproti předchozímu čtvrtletí, byl počet vozidel \"v tranzitu\" na konci června 2016 mnohem vyšší, než se očekávalo (5,150 včetně Modelu S), což znamenalo 35,8% z celkového počtu vozů dodaných v prvním čtvrtletí (14,402 vozidel, včetně Modelu S). Celosvětové tržby dosáhly 10 000 kusů v srpnu 2016. Bylo dodáno 8 774 kusů ve třetím čtvrtletí roku 2016 a celkově se prodalo 15 812 kusů Modelu X během prvních devíti měsíců roku 2016. V září 2016 (rok po záhájení) dosáhly prodeje 16 024 kusů. Spojené státy byly hlavním trhem se 13 536 kusů dodaných do října 2016.\n\nModel X byl nejprodávanějším plug-in elektromobilem v Norsku, v září 2016. Nicméně registrace vozidel Volkswagen Golf byly rozčleněny podle jednotlivých variant pohonu – čistě elektrického e-Golfu bylo registrováno 392 kusů, Golf GTE plug-in hybridů 358, a čistě spalovací Golf jen 242 jednotek. Proto se Model X také umístil jako nové auto s nejvyššími prodeji v září 2016. Norsko bylo první zemí na světě mající prodeje čistě elektrických vozidel opakovaně vyšší než prodeje spalovacích vozů v daném měsíci. Dříve byl čtyři měsíce nejprodávanějším novým autem Tesla Model S a Nissan Leaf dvakrát.\n\nPodle Tesly se 5 428 kusy prodanými ve třetím čtvrtletí roku 2016 Model X činil 6% podílu trhu v segmentu luxusních SUV, překonávající Porsche a Land Rover, ale za sedmi modely SUV, které vyrábí Mercedes, BMW, Cadillac, Volvo, Audi a Lexus. Prodeje během prvních tří čtvrtletí roku 2016, které se odhadují na 12 328 kusů Modelu X jež byly dodány v USA, činí toto elektrické SUV třetí nejprodávanější plug-in na Americkém trhu po vozech Tesla Model S a Chevrolet Volt.\n\n11. dubna 2016 Tesla dobrovolně svolala 2 700 kusů Modelu X kvůli bezpečnosti. Během kolizních testů, bylo zjištěno, že třetí řada sedadel se může odjistit a složit do druhé řady. Tesla vyzvala zákazníky, aby do opravy nepoužívali třetí řadu sedadel.\n\nFalcon-wing dveře se někdy nemusí otevřít nebo se nedovřou při zavření a občas nelze zcela otevřít nebo zavřít okna. Tesla vyřešila tyto otázky po několika aktualizacích a nejsou žádné známé problémy po aktualizaci firmware na verzi 8.0.\n\n27. června 2016 se urovnala žaloba o obavách na použitelnost a to tak, že Tesla potvrdila, že výroba Modelu X byla zahájena předčasně – tedy před tím než byla opravdu připravena pro tzv. \"prime-time\". Do října 2016 byly problémy sníženy o 92 %.\n\nDne 8. listopadu 2016 byl Model X oceněn Zlatým Volantem (), jednou z nejprestižnějších automobilových ocenění na světě, v kategorii velkých SUV. Kandidáti na tuto cenu jsou nominováni stovkami tisíc lidí v celé Evropě za vynikající výsledky v šesti kategoriích. Porota Zlatého Volantu, složená z profesionálních řidičů závodních vozů, úspěšných techniků, redaktorů, návrhářů, experty na digitální připojení a dalších odborníků pak strávila tři dny a hodnotili Model X.\n\n"}
{"id": "1245365", "url": "https://cs.wikipedia.org/wiki?curid=1245365", "title": "SKP Slovan Moravská Třebová", "text": "SKP Slovan Moravská Třebová\n\nSportovní klub Policie Slovan Moravská Třebová je moravský policejní fotbalový klub z Moravské Třebové, který byl založen roku 1945 jako \"SK Moravská Třebová\". Od sezony 2014/15 hraje Přebor Pardubického kraje (5. nejvyšší soutěž). Klubovými barvami jsou modrá a bílá.\n\nNejznámějšími odchovanci jsou bývalí prvoligoví hráči Libor Soldán a Miloš Kudyn. Odchovanci jsou i Martin Aberle (mj. TJ Svitavy 1993–2000) a Martin Potáček (mj. II. liga 1993/94). V žákovském věku hrál v klubu i Martin Abraham.\n\nMoravskotřebovští se pohybovali nejvýše ve 4. nejvyšší soutěži (Spartak 2 sezony 1955–1956, Slovan 8 sezon 1957/58–1964/65), v novodobé historii je největším úspěchem účast v nejvyšší župní (krajské) soutěži (Hanácká župa: 1991/92, 1993/94 – 2000/01, Pardubický kraj: prve 2002/03).\n\nZdroje: \n\n\n\nZdroj: \n\nSK Moravská Třebová zahájil na podzim 1945 ve IV. třídě BZMŽF (Bradova západomoravská župa footballová), během dvou ročníků se probojoval až do II. třídy. Roku 1947 byl v Moravské Třebové založen další klub s názvem Sandrik Moravská Třebová, který byl zařazen rovněž do II. třídy.\n\nPo únoru 1948 byly v souvislosti s reorganizací tělovýchovy oba sportovní kluby zrušeny a nahrazeny jednotami při rozhodujících průmyslových podnicích ve městě – Jiskra (při Hedvě) a Spartak (při Sandriku). Oba oddíly hrály i nadále v okresní soutěži, úspěšnější byl Spartak, který roku 1949 postoupil do I. B třídy a odtud v roce 1954 do I. A třídy (tehdy 4. nejvyšší soutěž). Mužstvo Jiskry se roku 1953 probojovalo do I. B třídy.\n\nV srpnu 1956 došlo ke sloučení obou moravskotřebovských oddílů pod \"TJ Slovan Moravská Třebová\". A-mužstvo převzalo místo Spartaku v I. A třídě, ze záložních mužstev Spartaku a Jiskry byly vytvořeny dva rezervní týmy Slovanu, které oba nastupovaly ve II. třídě. Ročník 1959/60 byl pro klub na 31 rok posledním v rámci moravských soutěží, po územní reorganizaci bylo mužstvo zařazeno do fotbalových soutěží nově vzniknuvšího Východočeského kraje, kde hrálo až do sezony 1990/91. Následujících 11 sezon klub působil opět na Moravě, s výjimkou dvou sezon v I. A třídě (1992/93 a 2001/02) zde hrál v Hanáckém župním přeboru. Od sezony 2002/03 působí v soutěžích Pardubického kraje.\n\n\nPoznámky:\n\nSKP Slovan Moravská Třebová „B“ je rezervním týmem Moravské Třebové, který se pohybuje mezi okresní a krajskou úrovní. Od sezony 2017/18 hraje I. B třídu Pardubického kraje (7. nejvyšší soutež).\n\nPoznámky:\n\nSKP Slovan Moravská Třebová „C“ byl druhým rezervním týmem Moravské Třebové, který se pohyboval na okresní úrovní. Vznikl roku 2007 a od roku 2015 hraje ve Starém Městě.\n\nPoznámky:\n\n\n"}
{"id": "1245366", "url": "https://cs.wikipedia.org/wiki?curid=1245366", "title": "Seznam vrcholů v Šumavském podhůří", "text": "Seznam vrcholů v Šumavském podhůří\n\nSeznam vrcholů v Šumavském podhůří obsahuje pojmenované podšumavské vrcholy s nadmořskou výškou nad 900 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz a Tisícovky.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 900 m. Celkem jich je 38, z toho 10 s výškou nad 1000 m a 19 s výškou nad 950 m. Nejvyšší horou je Libín s nadmořskou výškou 1093 m, který se nachází v geomorfologickém okrsku Libínská hornatina.\n\nSeznam vrcholů podle prominence obsahuje všechny podšumavské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 42. Nejprominentnějším vrcholem je Kleť (430 m) v geomorfologickém okrsku Blanský les. Nejvyšší Libín má prominenci 268 m a v pořadí je druhý.\n\n"}
{"id": "1245367", "url": "https://cs.wikipedia.org/wiki?curid=1245367", "title": "Marina 101", "text": "Marina 101\n\nMarina 101 je mrakodrap v Dubaji ve Spojených arabských emirátech. Původní termín dokončení byl naplánován na rok 2012, nicméně budova byla ještě stále ve výstavbě. Další termín byl odhadnut na rok 2014, ale stavba byla hotova pouze z 80%. Nakonec byla Marina 101 se svými 101 patry otevřena v roce 2016. Mrakodrap byl navržen firmou National Engineering Bureau a stavba byla provedena tureckým konglomerátem TAV construction.\n\nV prvních 33 patrech se nachází pětihvězdičkový Hard Rock hotel s 281 pokoji a od 34. do 100. patra jsou byty. Patro 101 má funkci klubu a restaurace a je zde obchod Rock Shop.\n"}
{"id": "1245368", "url": "https://cs.wikipedia.org/wiki?curid=1245368", "title": "Virginie Medicejská", "text": "Virginie Medicejská\n\nVirginie Medicejská (29. května 1568 – 15. ledna 1615) byla nemanželskou dcerou Cosima I. Medicejského a jeho milenky, později manželky Kamily Martelli. Sňatkem s Cesarem d'Este se stala vévodkyní z Modeny a Reggia.\n\nNarodila se 29. května 1568 dva roky před svatbou svých rodičů. Byla jejich jediným dítětem. V roce 1581 jí bylo slíbeno manželství s Francescem Sforzou di Santa Fiora, ale on místo toho raději od papeže Řehoře XIII. přijal kardinálský klobouk.\n\n6. února 1586 se Virginie provdala z Cesara d'Este, syna Alfonsa d'Este a Giulie della Rovere. Měli spolu deset dětí.\n\nVirginie zemřela 15. ledna 1615, spekuluje se, že byla otrávena svým manželem.\n\n"}
{"id": "1245374", "url": "https://cs.wikipedia.org/wiki?curid=1245374", "title": "Čarodějnice (film)", "text": "Čarodějnice (film)\n\nČarodějnice (v anglickém originále The Witch: A New Englad Folktale) je americko-kanadský hororový film z roku 2015. Režie se ujal Robert Eggers, byl to jeho debut. Hlavními hvězdami filmu jsou Anya Taylor-Joy, Ralph Ineson, Kate Dickie, Harvey Scrimshaw, Ellie Grainger a Lucas Dawson.\n\nFilm měl premiéru na Filmovém festivalu Sundance 22. února 2015 a do kin byl oficiálně uveden 19. února 2015. Film získal pozitivní kritiku a vydělal 40 milionů dolarů.\n\nFilm vydělal přes 25 milionů dolarů v Severní Americe a přes 15 milionů dolarů v ostatních oblastech, celkově tak vydělal 40,4 milionů dolarů po celém světě. Rozpočet filmu činil 3 miliony dolarů. Za první víkend docílil čtvrté nejvyšší návštěvnosti, kdy vydělal 8,8 milionů dolarů. Na prvním místě se umístil \"Deadpool\" (56,5 milionů dolarů), \"Kung Fu Panda 3\" (12,5 milionů dolarů) a na třetím místě \"Ve jménu Krista\" (11,8 milionů dolarů).\n"}
{"id": "1245388", "url": "https://cs.wikipedia.org/wiki?curid=1245388", "title": "Franz Damasus Deworezky", "text": "Franz Damasus Deworezky\n\nFranz Damasus Deworezky (25. listopadu 1816 Třeboň – 1. června 1891 Český Krumlov) byl jihočeský stavitel a architekt, působící především na stavbách Schwarzenbergů. Byl synem městského stavitele v Třeboni Johanna Deworezkého.\n\nPo studiu stavitelství na pražské polytechnice u Karla Wiesenfelda byl přijat do schwarzenberské stavební kanceláře, kde postupně dosáhl pozice ředitele.\n\nPodle projektu vídeňského architekta Franze Beera postavil novogotický zámek v Hluboké nad Vltavou (1861–1871). S vlastními úpravami pro místní základové poměry postavil podle projektu Friedricha Schmidta (autora regotizace hradu Karlštejna) rovněž novogotickou osmibokou schwarzenberskou hrobku v Domaníně u Třeboně (1874–1877). Pro Hlubokou i další objekty navrhoval nábytek v různých historizujících slozích a architektonické prvky. Projektoval i kovové součásti staveb, např. jižní terasu zámku v Hluboké.\n\nPodle vlastního projektu postavil úřednický dům Štekl u zámku Hluboká a např. kostel sv. Jana Nepomuckého v Zadní Zvonkové (1878–1880). Dále realizoval řadu reprezentačních, obytných a hospodářských staveb na schwarzenberských panstvích v jižních Čechách.\n\nVedl též stavební práce na rodovém paláci Schwarzenbergů ve Vídni. Řídil výstavbu zemědělských budov v Protivíně a na Poříčské louce u Hluboké. Navrhl hudební kruchtu pro kostel v Blanici.\n\nV roce 1875 vydal publikaci \"Vyměřování povinností pro zemní, zednické, pokrývačské, tesařské a kamenické práce, pak pro ruční výrobu, jakož i správné zjištění potřeby materiálu pro uvedené řemeslné práce\".\n\n\n"}
{"id": "1245390", "url": "https://cs.wikipedia.org/wiki?curid=1245390", "title": "V srdci moře", "text": "V srdci moře\n\nV srdci moře (v anglickém originále In the Heart of the Sea) je americko-španělský dramatický film z roku 2015. Režie se ujal Ron Howard a scénáře Charles Leavitt. Byl inspirován stejnojmennou knihou Nathaniela Philbricka, která se zabývá ztroskotáním lodi Essex po útoku vorvaně. Ve filmu hrají Chris Hemsworth, Benjamin Walker, Cillian Murphy, Tom Holland, Ben Whishaw a Brendan Gleeson.\n\nFilm měl premiéru v New Yorku 7. prosince 2015 a do kin byl oficiálně uveden 11. prosince 2015. Film získal smíšené recenze od kritiků. Jeho rozpočet byl 100 milionů dolarů, ale vydělal pouze 93,9 milionu dolarů.\n\nFilm vydělal 25 milionů dolarů v Severní Americe a 68,7 milionu dolarů v ostatních oblastech, celkově tak vydělal 93,8 milionu dolarů po celém světě. Rozpočet filmu však činil 100 milionů dolarů. Ve Spojených státech a Kanadě měl film premiéru 11. prosince 2015 a hrál se ve 3 103 kinech, včetně několika 3D a IMAX kin. Za první víkend vydělal 11,1 milionu dolarů, stránka Box Office Mojo předpovídala, že film za první víkend vydělá 18 milionů.\n"}
{"id": "1245391", "url": "https://cs.wikipedia.org/wiki?curid=1245391", "title": "Beatrix Portugalská (1504–1538)", "text": "Beatrix Portugalská (1504–1538)\n\nBeatrix Portugalská (\"Beatriz\", 31. prosince 1504 – 8. ledna 1538) byla sňatkem savojskou vévodkyní a v letech 1531 až 1538 svrchovanou hraběnkou z Asti.\n\nNarodila se jako dcera Manuela I. Portugalského a jeho druhé manželky Marie Aragonské.\n\nDne 8. dubna 1521 se ve Villefranche-sur-Mer provdala za Karla III. Savojského. Od roku 1504 byl vévodou, a tak se z Beatrix stala ve chvíli sňatku savojskou vévodkyní.\n\nBeatrix je popisována jako krásná, oslnivá a ctižádostivá. V roce 1531 získala jako léno od svého bratrance a švagra Karla V. hrabství Asti, které po její smrti zdědil její syn a trvale ho začlenil do savojského dědictví.\n\nV roce 1534 uvítala Kristinu Dánskou, schovanku švagra Karla V., na její cestě na svatbu s milánským vévodou. Když Kristina v roce 1535 ovdověla, milánský hrabě Stampa navrhl sňatek mezi Kristinou a Beatrixiným nejstarším synem Ludvíkem, savojským dědicem, ve snaze chránit Miláno od císařské svrchovanosti. Beatrix plán podporovala, a když Ludvík zemřel, navrhla, aby ho nahradil její další syn. Nicméně, nestalo se tak. V dubnu 1536 Beatrix prchla z Francouzi dobytého Savojska ke Kristině do Milána ve společnosti svých dvou nejstarších dosud žijících dětí a s rubášem sv. Josefa z Arimatie z Chambéry. V květnu s Kristinou navštívila císaře v Pavii, ale bez politického úspěchu. Žila pak jako host v Miláně s Kristinou, se kterou byla dobrou přítelkyní. V listopadu 1537 byla Beatrix doprovázena císařským místodržícím v Miláně k císaři do Janova, setkání však opět nepřineslo kýžený výsledek. Pokračovala tedy do Nice, kde se setkala se svým manželem. Tam také v lednu 1538 zemřela.\n\nBeatrix měla s Karlem devět dětíː\n\n\nPo smrti bezdětného krále Sebastiána I. Portugalského (Beatrixina prasynovce), její syn bojoval za svá práva na portugalský trůn, nicméně se mu to nezdařilo a království získal syn portugalské princezny Isabely, Filip.\n"}
{"id": "1245395", "url": "https://cs.wikipedia.org/wiki?curid=1245395", "title": "Seznam kardinálů zemřelých ve 14. století", "text": "Seznam kardinálů zemřelých ve 14. století\n\nToto je neúplný seznam kardinálů zemřelých ve 14. století:\n\n\n"}
{"id": "1245396", "url": "https://cs.wikipedia.org/wiki?curid=1245396", "title": "Seznam kardinálů zemřelých v 15. století", "text": "Seznam kardinálů zemřelých v 15. století\n\nToto je neúplný seznam kardinálů zemřelých v 15. století:\n\n\n"}
{"id": "1245397", "url": "https://cs.wikipedia.org/wiki?curid=1245397", "title": "Seznam kardinálů zemřelých v 16. století", "text": "Seznam kardinálů zemřelých v 16. století\n\nToto je seznam kardinálů zemřelých v 16. století:\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1245398", "url": "https://cs.wikipedia.org/wiki?curid=1245398", "title": "Seznam kardinálů zemřelých v 17. století", "text": "Seznam kardinálů zemřelých v 17. století\n\nToto je seznam kardinálů zemřelých v 17. století:\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1245399", "url": "https://cs.wikipedia.org/wiki?curid=1245399", "title": "Seznam kardinálů zemřelých v 18. století", "text": "Seznam kardinálů zemřelých v 18. století\n\nToto je seznam kardinálů zemřelých v 18. století:\n\n\n\n\n\n\n\n\n\n\n"}
{"id": "1245418", "url": "https://cs.wikipedia.org/wiki?curid=1245418", "title": "Krematorium Motol", "text": "Krematorium Motol\n\nKrematorium v Motole v Praze 5 se nachází v Plzeňské ulici na louce pod zalesněným návrším. Je ve vlastnictví hlavního města Prahy a provozováno Pohřebním ústavem hl. m. Prahy. Má vlastní hřbitov s urnovým hájem.\n\nJiž roku 1937 vznikl návrh na výstavbu krematoria v Motole od architekta Aloise Mezery, nebyl však přijat. Vzrůstající počet kremací v Praze přiměl radní se k myšlence výstavby druhého krematoria na levém břehu Vltavy vrátit. Pozemky v Motole byly získány a město vyhlásilo soutěž na projekt. Z pěti posouzených získal cenu návrh architekta Josefa Karla Říhy. Výstavba započala roku 1951, provoz byl zahájen roku 1954. Zároveň byl založen urnový háj koncipovaný jako lesní hřbitov s loučkou rozptylu okolo rybníka.\n\nDokumentační středisko Konfederace politických vězňů nalezlo roku 1999 dokument o ukládání popela popravených politických vězňů z padesátých let v urnovém háji. Tyto informace byly uchovány v evidenci o společných hrobech a z nich bylo zjištěno, ve kterém společném hrobě byl popel uložen. Rada Zastupitelstva hlavního města Prahy poté finančně zajistila vybudování čestného pohřebiště. Dne 20. května 2000 Konfederace politických vězňů uspořádala jeho otevření a vysvěcení, kterého se zúčastnili představitelé státu, zástupci hlavního města Prahy a velké množství bývalých spoluvězňů.\n\n\n"}
{"id": "1245425", "url": "https://cs.wikipedia.org/wiki?curid=1245425", "title": "Správní chlapi", "text": "Správní chlapi\n\nSprávní chlapi (v anglickém originále The Nice Guys) je americká akční thrillerová komedie z roku 2016. Režie se ujal Shane Black, který také spolupracoval na scénáři s Anthonym Bagarozzim. Ve snímku hrají hlavní role Russell Crowe, Ryan Gosling, Angourie Rice, Matt Bomer, Margaret Qualley, Keith Davis a Kim Basinger. Děj se odehrává v roce 1977 v Los Angeles, kdy soukromí detektivové vyšetřují zmizení dívky.\n\nFilm měl premiéru na Filmovém festivalu v Cannes 15. května 2016 a do kin byl oficiálně uveden 20. května 2016. Film získal pozitivní kritiku a vydělal přes 57 milionů dolarů.\n\nPoté co Black dokončil film \"Iron Man 3\" v roce 2013, Silver se ho zeptal, co by chtěl jako další projekt a on vyjádřil zájem o \"Správní chlapi\". Scénář byl zaslán Ryanovi Goslingovi a Russellovi Crowemu a oba roli přijali.Film byl oficiálně oznámen v červnu roku 2014.\n\nNatáčení začalo 27. října 2014 v Atlatně a Decaturu v Georgii. Natáčení se také konala v Los Angeles.\n\nFilm vydělal přes 36 milionů dolarů v Severní Americe a 21 milionů dolarů v ostatních oblastech, celkově tak vydělal přes 57 milionů dolarů po celém světě. Rozpočet filmu činil 50 milionů dolarů. V Severní Americe byl oficiálně uveden do kin 20. května 2016, společně s filmy \"Sousedi 2\" a \"Angry Birds ve filmu\". Za první víkend docílil čtvrté nejvyšší návštěvnosti, kdy vydělal 11,3 milionů dolarů. Na prvním místě se umístil animovaný film \"Angry Birds ve filmu\" (39 milionů dolarů), na druhém \"\" (33,1 milionů dolarů) a na třetím \"Sousedi 2\" (21,8 milionů dolarů).\n"}
{"id": "1245427", "url": "https://cs.wikipedia.org/wiki?curid=1245427", "title": "Scott Derrickson", "text": "Scott Derrickson\n\nScott Derrickson (* 16. července 1966 Denver, Colorado) je americký režisér, scenárista a producent.\n\nV roce 2000 napsal společně s Paulem Harrisem Boardmanem scénář k filmu \"Temná legenda 2\". Téhož roku režijně debutoval snímkem \"\", ke kterému vytvořil i scénář. Také v dalších letech točil převážně horory, kromě toho napsal i scénář pro kriminální film \"Devil's Knot\" a horor \"Sinister 2\".\n\n\n"}
{"id": "1245428", "url": "https://cs.wikipedia.org/wiki?curid=1245428", "title": "Věra Waldesová", "text": "Věra Waldesová\n\nVěra Waldesová, později Hromádková, (*3. června 1914 Drážďany - 24. listopadu 1995, Yverdon-les-Bains, Švýcarsko) byla česká bioložka a účastnice protinacistického odboje v Paříži během druhé světové války.\n\nNarodila se v roce 1914 v Drážďanech do bohaté židovské rodiny českého továrníka Zikmunda Waldese, který řídil zahraniční obchod továrny Waldes a spol. (Koh-i-noor Waldes). Rodině se během studií na universitě v Heidelbergu odcizila kvůli svým sympatiím k marxismu. Brzy po nástupu Hitlera k moci v roce 1933 uprchla celá rodina z Německa do Prahy, kde Věra pokračovala ve svých studiích biologie na Německé univerzitě. Kvůli svým aktivitám v protihenleinovském hnutí musela po Mnichovu ČSR opustit.\n\nI přes nebezpečí, které ji hrozilo, odmítla emigrovat s rodinou do Spojených států, uprchla do Francie a na universitě v Montpellier studovala mořskou biologii. Po obsazení Francie odjela do Paříže a zapojila se do aktivit československé protinacistické skupiny. Později se stala členkou vedení této skupiny a od roku 1941 také členkou partyzánského útvaru FTP-MOI. Účastnila se diverzních akcí proti strategickým cílům německých jednotek a francouzské policie. Na konci války byla francouzskou vládou povýšena do hodnosti poručíka a oceněna vojenským válečným vyznamenáním.\n\nBěhem konspirační akce v Paříži, při které pomáhala utéci československým občanům transportovaným z koncentračního tábora do Německa, se seznámila se svým pozdějším mužem, interbrigadistou Otakarem Hromádkem. V červenci 1945 se spolu vrátili do Československa, kde se Hromádko v 50. letech stal obětí stranických čistek. Po sovětské invazi do Československa v roce 1968 manželé emigrovali do Švýcarska, kde Věra Hromádková v roce 1995 zemřela. \n\nPo Sametové revoluci v roce 1989 se její potomci pokusili získat zpět její část rodinného majetku v České republice.\n"}
{"id": "1245430", "url": "https://cs.wikipedia.org/wiki?curid=1245430", "title": "Želvy Ninja 2", "text": "Želvy Ninja 2\n\nŽelvy Ninja 2  (v anglickém originále Teenage Mutant Ninja Turtles: Out of the Shadows) je sci-fi akční komediální film z roku 2016, založen na postavách Mirage Studios Želvách Ninja. Je to již šestý film z filmové série \"Želvy Ninja\" a sequel filmu z roku 2014 \"Želvy Ninja\". Režie se ujal Dave Green a scénáře Josh Applebaum a André Nemec.Ve snímku hrají hlavní role Megan Fox, Stephen Amell, Will Arnett, Brian Tee, Tyler Perry, Brittany Ishibashi a Laura Linney a své hlasy zapůjčili Pete Ploszek, Alan Ritchson, Noel Fisher, Jeremy Howard, Tony Shalhoub, Gary Anthony Williams, Stephen \"Sheamus\" Farrelly a Brad Garrett.\n\nFilm byl uveden do kin oficiálně 3. června 2016. Film získal mix kritiky a vydělal přes 245 milionů dolarů.\n\nPo úspěších s prvním filmem Paramount a Nickelodeon oznámil sequel, který bude uveden do kin 3. června 2016. V prosinci 2014 bylo oznámeno, že by se režie ujal Dave Green. Natáčení začalo v dubnu v New Yorku a v Buffalu. Na konci dubna se natáčení přesunulo do Brazílie do Foz do Iguaçu. Natáčení skončilo v srpnu.\n\nFilm vydělal přes 82 milionů dolarů v Severní Americe a přes 136 milionů dolarů v ostatních oblastech, celkově tak vydělal 245,6 milionů dolarů po celém světě, což je o 50% méně než první film. Rozpočet filmu činil 135 milionů dolarů. Za první víkend docílil nejvyšší návštěvnosti, kdy vydělal 35,3 milionů dolarů. První film však vydělal 65,6 milionů dolarů.\n\nV roce 2016 uvedl prezident Paramount Pictures, že třetí pokračování neplánuje. Ovšem v červnu roku 2017 řekl, že na rok 2019 plánuje film \"Želvy Ninja 3\".\n"}
{"id": "1245438", "url": "https://cs.wikipedia.org/wiki?curid=1245438", "title": "Želvy Ninja (film)", "text": "Želvy Ninja (film)\n\nŽelvy Ninja (v anglickém originále Teenage Mutant Ninja Turtles) je americký akční film z roku 2014, založen na postavách Mirage Studios Želvách Ninja. Je to pátý film z filmové série \"Želvy Ninja.\" Režie se ujal Jonathan Liebesman a scénáře Josh Applebaum, André Nemec a Evan Daugherty. Ve snímku hrají hlavní role Megan Fox, Will Arnett, William Fichtner, Minae Noji, Whoopi Goldberg, Abby Elliott a Tohoru Masamune a své hlasy propůjčili Johnny Knoxville, Alan Ritchson, Noel Fisher, Jeremy Howard a Tony Shalhoub.\n\nFilm měl premiéru v Mexico City 29. července 2016 a do kin byl oficiálně uveden 8. srpna 2016. Film získal pozitivní kritiku a vydělal přes 493 milionů dolarů a stal se tak nejvýdělečnějším filmem série. Film získal Zlatou malinu na 35. ročníku Zlaté maliny v kategorii nejhorší herečka ve vedlejší roli a také získal nominace v kategoriích nejhorší film, nejhorší prequel, nejhorší remake, nejhorší režisér a nejhorší scénář. Také získal nominaci na Kids' Choice Award v kategorii nejlepší film, nejlepší herec, nejlepší herečka. Sequel \"Želvy Ninja 2\" měl premiéru 3. června 2016.\n\nV roce 2004 prováděl Dr. O'Neill a Eric Saxs výzkum na želvách a kryse. Vpravoval jim do krve mutagen, který uměl mutovat. Jeho dcera April O'Neillová želvy pojmenuje: Leonardo, Donnatelo, Raffaelo a Michelangelo. Krysu pojmenuje Tříska. V laboratoři však vypukne požár, při kterém sice 8letá April zachrání želvy, ale její otec zemře.\n\nV současnosti April pracuje pro kanál 6 jako reportérka a pracuje na další loupeži klanu Food. Pozdě večer je nikým nepozorována svědkem loupeže klanu Food. Ovšem jakýsi hrdina loupež překazí. Na místě najde pouze japonský znak. Druhý den April zjistí, že tento znak používali nindžové. Poté je při další loupeži zajata ale osvobozena. Tajně sleduje své zachránce, ale ti si jí všimnou a ona zjišťuje, že jsou to čtyři dvoumetrové želvy vyzbrojené japonskými zbraněmi. Zjišťuje, že umějí nindžicu a také že se jmenují: Leonardo, Donnatelo, Raffaelo a Michelangelo. Ta jména odněkud zná a zjišťuje, že se tak jmenovaly želvy, které byli testovacími vzorky v laboratoři v roce 2004.\n\nVyhodí jí z práce kvůli tomu, že jí nikdo nevěří, že viděla mluvící želvy. Přijde na návštěvu k Ericovi Saxsovi. Ten jí vysvětlí, že mutagen je schopen vyléčit téměř všechnu nemoc. Eric se dozví, že želvy žijí a hned po odchodu April informuje velitele klanu Food Trhače o tom, že želvy žijí. Jakmile se to Trhač dozvídá, dá rozkaz klanu Food chytit želvy. Želvy unesou April a Tříska jí vysvětlí, že Eric Saxs chtěl na New York vypustit toxid a pak ho zachránit. Její otec to však zjistil a zapálil laboratoř a zničil toxid. Eric ho však pak zastřelil.\n\nV tu chvíli klan Food napadne želvy a Trhač v kovovém obleku Třísku. Tříska po souboji padá polomrtvý k zemi a Trhač poráží i želvy kromě Raffaela (toho zasypala zeď). Klan Food želvy zajme a ve svém bunkru jim začne odčerpávat krev, ve které je mutagen.\n\nRaffaelo, který se zvedá, ošetřuje Třísku a s April jde zachránit bratry. Po vysvobození April omráčí Erica Saxe a želvy jdou bojovat s Trhačem. Toho nakonec poráží, Trhačův oblek je zničen a jde do vězení. Tříska se uzdraví a končí příběh.\n\nFilm vydělal přes 191 milionů dolarů v Severní Americe a přes 302 milionů dolarů v ostatních oblastech, celkově tak vydělal přes 493 milionů dolarů po celém světě. Rozpočet filmu činil 125 milionů dolarů. Za první víkend docílil nejvyšší návštěvnosti, kdy vydělal 65,6 milionů dolarů. Na prvním žebříčku se udržel i druhý víkend, kdy vydělal 28,5 milionů dolarů. Třetí víkend se stal docílil druhé nejvyšší návštěvnosti, kdy vydělal 16,7 milionů dolarů. Na první místo se dostal film \"Strážci Galaxie\".\n"}
{"id": "1245439", "url": "https://cs.wikipedia.org/wiki?curid=1245439", "title": "Dalian Eton Center", "text": "Dalian Eton Center\n\nDalian Eton Center je komplex mrakodrapů ve městě Ta-lien (Dalian) v Číně. Nejvyšší budova je vysoká 388 m a má 81 pater. Byla dokončena v roce 2015.\n\n"}
{"id": "1245441", "url": "https://cs.wikipedia.org/wiki?curid=1245441", "title": "Kostel svaté Barbory (Pyšel)", "text": "Kostel svaté Barbory (Pyšel)\n\nKostel svaté Barbory je farní kostel římskokatolické farnosti Pyšel. Kostel se nachází v Pyšeli na východním okraji obce při rozcestí cest do Vanče a do Zahrádky. Kostel je jednolodní barokní stavbou z roku 1788, součástí stavby je vysoká hranolová věž se třemi zvony a kostelními hodinami, v kostele je hlavní oltář původně zasvěcený svaté Barboře a později Panně Marie Lurdské, presbytář a boční vedlejší oltář. Kostel je chráněn jako kulturní památka České republiky.\nKostel byl postaven v roce 1788 primárně s přispěním mecenáše hraběte Karla Haugvice. Kostel byl vysvěcen 1. července 1788 a to biskupem Janem křtitelem Lachenbauerem. Kostel byl v roce 1876 lehce rekonstruován a jeho hlavní oltář v té době zasvěcený svaté Barboře byl přenesen do nově vzniklého bočního oltáře a nový oltář byl zasvěcen Panně Marii Lurdské. V roce 1905 pak byl rekonstruován i přesbytář, ten už byl obnoven za přispění hraběte Jindřicha z Haugvic. Farnost příslušná pod kostel vznikla až v roce 1859. Mezi lety 1903 a 1907 byla rekonstruována budova fary. \n\nRoku 1893 nedaleko obce mělo dojít ke zjevení Panny Marie. Stalo se to nedaleko lesa Stráž, posléze v roce 1893 byla na tzv. Stráži postavena dřevěná kaplička a v roce 1903 kaplička byla zvětšena a oplechována. Roku 1934 kaplička byla zbořena a byla místo ní vystavěna zděná Kaple Panny Marie. Dne 1. června 1936 byla vysvěcena. Nedaleko pak byla ze zbylého materiálu vystavěna malá lurdská jeskyňka. \n\nV kostele je umístěna vzácná socha Panny Marie Lurdské, která by měla patřit k nejvzácnějším na Moravě, do kostela byla umístěna v roce 1876, kdy ji darem získal tehdejší farář. Socha byla vytvořena v Paříži. Kolem sochy byla zřízena lurdská jeskyně z vosku, ta však byla zrušena v roce 1968.\n\nKostel byl v roce 2008 rekonstruován, byly opraveny fasády na původní barvy dle historických pramenů.\n\n\n"}
{"id": "1245444", "url": "https://cs.wikipedia.org/wiki?curid=1245444", "title": "Lovec: Zimní válka", "text": "Lovec: Zimní válka\n\nLovec: Zimní válka(v anglickém originále The Huntsman: Winter's War) je americký fantasy akční film z roku 2016. Režie se ujal Cedric Nicolas-Troyan a scénáře Evan Spiliotopoulso a Craig Mazin. Z prvního filmu se znovu objevili Chris Hemsworth, Charlize Theron, Nick Frost a Sam Claflin a nově se objevili Emily Blunt, Rob Brydon a Jessica Chastain.\n\nFilm měl premiéru v Hamburgu 29. března 2016 a do kin byl oficiálně uveden 22. dubna 2016. Film získal negativní kritiku a vydělal přes 164 milionů dolarů.\n\nSequel byl plánován s Rupertem Sandersem jako režisérem a s Kristen Stewart jako Sněhurkou, kvůli skandálu se ani jeden z nich nevrátil a film tak změnil své soustředění na lovce.Natáčení začalo 6. dubna 2015 v Anglii.\n\nFilm vydělal 48 milionů dolarů v Severní Americe a přes 116 milionů dolarů v ostatních oblastech, celkově tak vydělal 164,6 milionů dolarů po celém světě. Rozpočet filmu činil 115 milionů dolarů. Za první víkend vydělal 19,4 milionů dolarů, což je o 64% méně než první film.\n"}
{"id": "1245445", "url": "https://cs.wikipedia.org/wiki?curid=1245445", "title": "Krematorium Richard", "text": "Krematorium Richard\n\nKrematorium Richard v Litoměřicích se nachází na západním předměstí jižně od cihelny, v bývalém areálu koncentračního tábora a podzemních továren a dolů Richard. Spolu s tímto areálem je chráněno jako nemovitá kulturní památka České republiky.\n\nV litoměřickém koncentračním táboře zemřelo za jediný rok kolem 4 500 vězňů, kdy v období zimy 1944 a jara 1945 zde propukla tyfová epidemie. Mrtví byli zpočátku zpopelňováni v krematoriích v Ústí nad Labem a Terezíně. To však při tak velkém počtu zemřelých nestačilo, proto bylo rozhodnuto o stavbě krematoria poblíž tábora.\nByl vybrán jeden z objektů litoměřické cihelny – bývalá sušárna cihel, od tábora vzdálená přibližně jeden kilometr. Stavba byla zahájena v únoru 1945, její plán byl připraven firmou architekta Naumanna. Stavbu prováděla pracovní skupina firmy BSA složená z totálně nasazených civilních dělníků a vězňů litoměřického tábora. Výstavba budov trvala od začátku února do poloviny března 1945, kdy bylo krematorium uvedeno do zkušebního provozu. Poté byl v dubnu 1945 zahájen trvalý provoz.\n\nV malé, nenápadné stavbě byl při spalování mrtvých zajatců kouř odváděn podzemním kanálem do komína cihelny a smíchán s jejím kouřem. Vedle místnosti s pecemi byla v menší místnosti ukládána těla mrtvých. Tyto prostory měly betonovou obdélníkovou plochu s mírně skloněnou podlahou, na kterou byla těla rovnána. Bylo uvažováno zřídit zde také pitevnu, ale záměr nebyl dokončen.\n\nV krematoriu dohlížel velitel SS Obersturmführer Huber z velitelství KT Litoměřice. Dozorci obsluhujícímu krematorium bylo přiděleno komando pěti vězňů. Po válce se z jeho soukromých zápisků zjistilo, že zde bylo spáleno přibližně 405 těl. Poslední zpopelnění zde proběhlo 2. a 3. května 1945 po velké popravě v terezínské Malé pevnosti. Popel zemřelých byl venku před budovou drcen na drobnější části, zpočátku vysypáván na cestu u krematoria a později sypán do jámy vedle krematoria.\n\n"}
{"id": "1245446", "url": "https://cs.wikipedia.org/wiki?curid=1245446", "title": "44. lehký motorizovaný prapor", "text": "44. lehký motorizovaný prapor\n\n44. lehký motorizovaný prapor „Generála Ereta“ sídlící v Jindřichově Hradci je součástí 4. brigády rychlého nasazení (4. BRN) Armády České republiky. Prapor vznikl pod velením podplukovníka Romana Náhončíka 1. dubna 2008 (činnost zahájil 1. října 2008) a nahradil svého předchůdce, 153. záchranný prapor Jindřichův Hradec.\n\nHlavním úkolem jednotky je zejména doprovod konvojů, boj v zastavěných oblastech a boj v horách. Ve výzbroji praporu se nacházejí vozidla Tatra T810, Iveco LMV a také několik vozidel Pandur II.\n\nZa dobu své dosavadní existence se mnoho příslušníků vystřídalo v zahraničních misích v Afghánistánu - \"Provinční rekonstrukční tým\", OMLT (\"Operational Mentoring and Liaison Team\", \"Operační výcvikový a styčný tým\"), MAT (\"Military Advisory Team\", \"Vojenský poradní tým\"), nebo také v 7. ÚU EUTM – Mali (\"European union training mission\"). \n\nNa třešňově červeném, pětiúhelníkovém štítě s modro-žlutě (zlatě) polceným lemem jsou položeny dvě zkřížené pušky s nasazenými bodáky v přirozených barvách. Znak odkazuje barvou lemu na sídlo jednotky kde byla založena - tradiční posádkové město Jindřichův Hradec.\n\nZkříženými puškami (symbolicky podobnými československým puškám vz. 24) a barvou štítu (třešově červená - tradiční barva pěchoty) odkazuje znak na tradice pěších jednotek československé armády.\n"}
{"id": "1245447", "url": "https://cs.wikipedia.org/wiki?curid=1245447", "title": "Filippo Acciaiuoli", "text": "Filippo Acciaiuoli\n\nFilippo Acciaiuoli (1637 Řím – 8. února 1700 tamtéž) byl italský básník, libretista, vynálezce, tanečník a hudební skladatel.\n\nFilippo byl synem Ottaviana a Marie Donato Acciaiuoliových. Studoval s vynikajícím prospěchem v římském semináři (\"Seminario Romano\"). Léta 1657–1667 strávil na cestách. Navštívil Německo, Maďarsko, Čechy a země severní Evropy. Nějakou dobu žil v Nizozemí. S vlastní lodí pak odplul do Anglie, Francie a Španělska. Navštívil většinu hlavních středomořských přístavů včetně afrických a asijských a patrně doplul až do Ameriky. \n\nPo návratu do Itálie se opět věnoval studiu, zejména studiu matematiky a mechaniky a zajímal se o vše, co nějak souviselo s divadlem. Obzvláště se zabýval loutkovým divadlem. Pro toskánského velkovévodu Ferdinanda II. vytvořil loutkové divadlo se 120 postavami a umožňující důmyslným zařízením změny 24 scén. Pro loutkové divadlo psal texty i režíroval loutková představení. Nepsal však pouze pro loutkové divadlo. Byl autorem několika operních libret a sám také komponoval. (Opera \"Chi è cagion del suo mal pianga se stesso\" měla premiéru v Římě v roce 1682.) Kromě toho zkonstruoval řadu divadelních mechanismů a strojů pro jevištní techniku té doby.\n\nAcciaiuoli byl prvním obchodním manažerem divadla Teatro Tordinona v Římě. Později řídil Teatro Capranica a byl členem \"L’Academia degli Immobili\". Příležitostně vystupoval i jako tanečník. V roce 1658 tančil ve Florencii v interludiu opery \"Hipermestra\" Francesco Cavalliho.\n\nZemřel v Římě 7. nebo 8. února 1700. \n\n\n\n"}
{"id": "1245448", "url": "https://cs.wikipedia.org/wiki?curid=1245448", "title": "SPYDER", "text": "SPYDER\n\nSPYDER (Surface-to-air PYthon and DERby) je izraelský mobilní protiletadlový raketový systém krátkého až středního dosahu, vyvinutý společností Rafael Advanced Defense Systems ve spolupráci s Israel Aerospace Industries (IAI). Ve vztahu k programu SPYDER je Rafael hlavním dodavatelem a IAI hlavním subdodavatelem.\n\nSPYDER je protiletadlový raketový systém schopný působit proti nízkoletícím cílům v podobě letounů, vrtulníků, bezpilotních prostředků a přesně naváděné munice. Zajišťuje protivzdušnou obranu stacionárních objektů i mobilních jednotek na bojišti. Systém může být instalován na podvozku nákladních automobilů Tatra, Mercedes-Benz Actros, MAN TGS, Scania nebo Dongfeng. Výzbroj představují protiletadlové řízené střely země-vzduch typu Python (konkrétně Python-5 a Derby), které jsou prakticky shodné se střelami vzduch-vzduch stejného typu.\n\nSPYDER je nabízen ve dvou základních provedeních: SPYDER-SR (Short Range – krátký dosah) a SPYDER-MR (Medium Range – střední dosah). Oba systémy se vyznačují krátkou reakční dobou a schopností působit za každého počasí v rámci propojené informační sítě několika samohybných odpalovacích zařízení. Typická baterie sestává z ústředního místa velení a řízení, šesti odpalovacích zařízení a zásobovacího vozidla. SPYDER-SR využívá radar EL/M-2106 ATAR, zatímco v případě SPYDER-MR se jedná o typ EL/M-2084 MMR (který používá izraelská armáda v rámci systému Iron Dome).\n"}
{"id": "1245449", "url": "https://cs.wikipedia.org/wiki?curid=1245449", "title": "Wiesław Myśliwski", "text": "Wiesław Myśliwski\n\nWiesław Myśliwski (* 25. března 1932, Dwikozy pod Sandoměří) je polský prozaik, dramatik a scenárista.\n\nPo maturitě v roce 1951 studoval polskou filologii na Katolické univerzitě v Lublinu, kterou ukončil roku 1956.\n\nJeho literární prvotinou byl roku 1967 román \"Nagi sad\". Za svoji literární činnost obdržel řadu ocenění, je např. dvojnásobným laureátem polské literární ceny Niké (polsky \"Nagroda Literacka „Nike”\") za dílo \"Widnokrąg\" (1997) a posléze i za \"Traktat o łuskaniu fasoli\" (2007) etc. \n\n\n\n"}
{"id": "1245451", "url": "https://cs.wikipedia.org/wiki?curid=1245451", "title": "Pearl River Tower", "text": "Pearl River Tower\n\nPearl River Tower je mrakodrap v městě Kanton v Číně. Jeho výška je 309 metrů a má 71 poschodí. Stavba začala 8. září 2006 a byla dokončena roku 2011. Budova je předně určena pro kanceláře, v části mrakodrapu však sídlí firma China National Tobacco Corporation.\n\n"}
{"id": "1245452", "url": "https://cs.wikipedia.org/wiki?curid=1245452", "title": "Fraize", "text": "Fraize\n\nFraize je francouzská obec v departementu Vosges v regionu Grand Est. V roce 2013 zde žilo 3 075 obyvatel.\n\nObec leží u hranic departementu Vosges s departementem Haut-Rhin. Sousední obce jsou: Anould, Ban-sur-Meurthe-Clefcy, Le Bonhomme (Haut-Rhin), La Croix-aux-Mines, Mandray, Plainfaing a Saint-Léonard.\n\n\"Počet obyvatel\"\n\n"}
{"id": "1245453", "url": "https://cs.wikipedia.org/wiki?curid=1245453", "title": "Táta je doma", "text": "Táta je doma\n\nTáta je doma (v anglickém originále Daddy's Home) je americký komediální film z roku 2015. Režie snímku se ujal Sean Anders, který také spolupracoval na scénáři s Brianem Burnsem a Johnem Morrisem. Ve snímku hrají hlavní role Will Ferrell, Mark Wahlberg a Linda Cardellini.\n\nFilm měl premiéru v Londýně 9. prosince 2015 a do kin byl oficiálně uveden 21. prosince 2015. Do kin v České republice se dostal až 31. března 2016. Film získal mix kritiky a vydělal přes 240 milionů dolarů.\n\nWill Ferrell získal nominaci na cenu Teen Choice Awards v kategorii nejlepší komediální herec.\n\nV listopadu 2014 bylo potvrzeno, že Will Ferrell a Mark Wahlberg si zahrají hlavní role ve filmu. O pár dní později se k nim připojila Linda Cardellini. Natáčení začalo 17. listopadu 2014 v New Orleans a skončilo 6. února.\n\nFilm vydělal přes 150 milionů dolarů v Severní Americe a 90 milionů dolarů v ostatních oblastech, celkově tak vydělal 240,4 milionů dolarů po celém světě. Rozpočet filmu činil 69 milionů dolarů. V Severní Americe byl oficiálně uveden 25. prosince 2015, společně s filmy \"Bod zlomu\", \"Joy\", \"\" a \"Sázka na nejistotu\". Za první víkend docílil druhé nejvyšší návštěvnosti, kdy vydělal 38,7 milionů dolarů. Na první místě se umístil film \"\", který utržil 149,2 milionů dolarů.\n"}
{"id": "1245455", "url": "https://cs.wikipedia.org/wiki?curid=1245455", "title": "PAZ-3205", "text": "PAZ-3205\n\nPAZ-3205 je ruský autobus s malou obsaditelností. Výroba začala v roce 1984, tehdy ještě v Sovětském svazu. Výrobce původně užíval název Pavlovský autobusový závod ( ), později byl podnik přejmenován na Pavlovský autobus. \n\nPředchůdcem byl typ PAZ-672, po mnoha úpravách se PAZ-3205 vyrábí stále (listopad 2016). Příprava výroby zabrala skoro patnáct let, během kterých bylo vyrobeno několik desítek prototypů a zkušebních vozidel. První zkušební série byla dokončena v roce 1979, sériová výroba začala v roce 1984. Hromadná výroba začala až začátkem prosince 1989, kdy byla úplně ukončena výroba předchozího typu. V červnu 2001 výrobce oslavil vyrobení již 100 000kusu. V roce 2008 proběhla zásadní modernizace, což významně prodloužilo životnost karoserie(z pěti na deset let), do prostoru pro cestující se montuje výkonnější topení a pohodlnější sedadla. Další modernizace spojená s faceliftem proběhla v roce 2014.\n\n\n"}
{"id": "1245456", "url": "https://cs.wikipedia.org/wiki?curid=1245456", "title": "Václav Popel z Lobkowicz", "text": "Václav Popel z Lobkowicz\n\nVáclav Popel z Lobkowicz († 31. prosince 1574) byl příslušník bílinské větve šlechtického rodu Lobkoviců a zakladatel duchcovské pošlosti. Byl císařským radou. V roce 1562 se stal hejtmanem litoměřického kraje.\n\nVlastnil Duchcov, Střekov, Osek a Blatno.\n\nNarodil se jako osmý syn a osmý z devíti potomků Děpolta Popela z Lobkowicz († 3. duben 1527 Bílina) a jeho druhé manželky Anny (Anežky) Mičanové z Klinštejna a Roztok († 1528). Jeho bratři založili peruckou, vlastní bílinskou a tachovskou pošlost.\n\nOženil se 9. února 1545 s Benignou (Bonuší, Bonou) z Weitmile, dcerou Šebestiána z Weitmile na Postoloprtech († 1549) a jeho manželky Anny Glatzové ze Starého Dvora. Narodilo se jim 12 potomků. \n\n\n\n"}
{"id": "1245457", "url": "https://cs.wikipedia.org/wiki?curid=1245457", "title": "Chudobín (přírodní památka)", "text": "Chudobín (přírodní památka)\n\nPřírodní památka Chudobín zaujímá prostor kostela sv. Cyrila a Metoděje Československé husitské církve v centru Chudobína, místní části města Litovel. Předmětem ochrany je biotop netopýra velkého (\"Myotis myotis\"). Přírodní památka je zároveň evropsky významnou lokalitou. Dlouhodobým cílem péče je zachovat existenci letní kolonie netopýra velkého, počet netopýrů tohoto druhu zde kolísá v rozmezí 1 až 234. Kolonie byla objevena v roce 1999.\n\n"}
{"id": "1245459", "url": "https://cs.wikipedia.org/wiki?curid=1245459", "title": "Sloužit a chránit", "text": "Sloužit a chránit\n\nSloužit a chránit (v anglickém originále To Serve and Protect) je americký dvoudílný televizní kriminální film z roku 1999, který natočil Jean de Segonzac podle scénáře Vincenta Patricka. Premiérově byl odvysílán na stanici NBC 14. února 1999.\n\nDallaský detektiv Tom Carr vyšetřuje smrt ženy a dostane se na stopu sériového vraha, který se nebojí zabít ani soudce. V pátrání mu pomáhají i další dva policisté a zároveň příbuzní – otec Howard a sebevědomá a nezávislá dcera Tyler, se kterou se ovšem Tom před několika lety odcizil, když trval na tom, aby se vzdala dítěte, které měla jako svobodná matka. Rodina ale tyto neshody musí překonat a vypátrat nebezpečného zločince, zvláště poté, co vrah získá rukojmí.\n\n\n"}
{"id": "1245463", "url": "https://cs.wikipedia.org/wiki?curid=1245463", "title": "Konečně doma", "text": "Konečně doma\n\nKonečně doma (v anglickém originále Home) je americký animovaný sci-fi komediální film z roku 2015, inspirovaný knihou Adama Rexe \"The True Meaning of Smekday\". Režie snímku se ujal Tim Johnson a scénáře Tom J. Astle a Matt Ember\n\nFilm byl do kin oficiálně uveden 27. března 2015. Film získal pozitivní kritiku a vydělal přes 386 milionů dolarů.\n\nDalší dabing: Stephen Kearin, Lisa Stewart a April Winchell.\n\nDalší dabing: Viktor Dvořák, Radka Stupková, Ludvík Král, Adéla Kubačáková, Jan Köhler, Matěj Převrátil, David Gránský, Roman Hájek, Alena Procházková, Martina Bucková, Tomáš Hospodský, Petr Hrach, Martin Svejštil.\n\nFilm vydělal přes 177 milionů dolarů v Severní Americe a přes 208 milionů dolarů v ostatních oblastech, celkově tak vydělal 386 milionů dolarů po celém světě. Rozpočet filmu činil 135 milionů dolarů. V Severní Americe byl oficiálně uveden 27. března 2015, společně s filmem \"Zocelovací kúra\". Za první víkend docílil nejvyšší návštěvnosti, kdy vydělal 52,1 milionů dolarů.\n"}
{"id": "1245464", "url": "https://cs.wikipedia.org/wiki?curid=1245464", "title": "Valdajský klub", "text": "Valdajský klub\n\nValdajský klub (celým názvem Valdajský mezinárodní diskusní klub, rusky \"Междунарoдный дискуссиoнный клуб Валдaй\", anglicky \"Valdai Discussion Club\"), též Valdajské fórum, je odborně - analytické fórum, oficiálně zaměřené na aktuální otázky mezinárodní politiky, ekonomiky a bezpečnosti ve světě, podle zpravodajského serveru NEWSru.com však ve skutečnosti původně založené s hlavním cílem zlepšit image Ruska v zahraničí. V průběhu dalších let se organizátorům postupně dařilo zvát do Ruska na toto setkání stále více významných zahraničních představitelů politického, společenského a kulturního života.\n\nOrganizace diskusního klubu byla připravována agenturou RIA Novosti, ruskou Radou pro zahraniční a obrannou politiku (\"Совет по внешней и оборонной политике\") a redakcemi The Moscow Times,  Rusko v globální politice (\"Россия в глобальной политике\") a Russia Profile od jara roku 2004.\n\nPrvní konference se uskutečnila počátkem září roku 2004 na břehu Valdajského jezera v Novgorodské oblasti Ruské federace, odtud název \"Valdajský klub\". Hlavním tématem setkání bylo \"Rusko na hranici věků: naděje a realita\" (\"Россия на рубеже веков: надежды и реалии\"). \n\nShodou okolností se tato akce konala právě v době, kdy se odehrávala beslanská tragedie - 3. září 2004, kdy v základní škole v Beslanu po explozi bomby zahynulo téměř 400 lidí, bylo na konferenci na pořadu téma \"Svoboda slova a odpovědnost svobody\", přičemž zahraniční účastníci jednání odbíhali sledovat zpravodajství CNN, BBC či EuroNews, neboť ruská média o aktuálních událostech neinformovala. \n\nSnahou organizátorů bylo zajistit nejen účast předních světových vědců a odborníků na mezinárodně politické otázky, ale i renomovaných žurnalistů. Celkem bylo na první konferenci pozváno 42 účastníků, z nichž většina pozvání přijala. Zástupci ruských médií pozváni nebyli. Mezi zahraničními novináři, kteří si nechali od ruské strany zaplatit veškeré náklady na cestu, včetně letenky v business třídě společnosti Aeroflot, dále luxusní ubytování a stravu, byl například i významný britský novinář a držitel mnoha ocenění Jonathan Steele z listu The Guardian.\n\nRuský prezident Vladimir Putin (v letech 2008 - 2012 předseda vlády Ruské federace) je pravidelným účastníkem setkání Valdajského klubu. Je tomu tak již od první konference u jezera Valdaj, během níž byla 6. 9. 2004 uspořádána tříhodinová beseda prezidenta Putina se zahraničními účastníky setkání. S hosty Valdajského klubu se v době, kdy zastával úřad ruského prezidenta, setkal i Dmitrij Medveděv.\n\nSetkání Valdajského klubu se koná od roku 2004 pravidelně v podzimních měsících, avšak pokaždé v jiném městě Ruské federace. Místy konání byla již například města Kazaň, Rostov na Donu, Groznyj, Kaluga, Jakutsk, Sankt Peterburg, Moskva, Chanty Mansijsk nebo Soči. Druhé setkání v pořadí v roce 2005 se proběhlo dokonce na palubě luxusní lodi \"Alexandr Radiščev\" (\"\"Александр Радищев\"\") během plavby z Moskvy do Tveri a zpět.\n\nK jezeru Valdaj se vrátili účastníci 10. jubilejního setkání Valdajského klubu v roce 2013. Sešel se zde tehdy rekordní počet více než 200 představitelů společenského, kulturního a politického života z Ruska i ze zahraničí. Mezi čestnými hosty byli například předseda italské vlády a bývalý předseda Evropské komise Romano Prodi, François Fillon, francouzský premiér v letech 2007 - 2012, nebo Volker Rühe (CDU), v letech 1992 - 1998 ministr obrany SRN. Ohlasy na toto jednání Valdajského klubu byly zřejmě největší - a také nejbouřlivější - ve Francii, neboť, jak pravil například titulek listu Le Parisien, François Fillon kritizoval v Rusku před Putinem Francii za její postoj v syrské válce. Prezident Putin pak ve svém tříhodinovém vystoupení, živě přenášeném ruskou televizí, kritizoval Západ a jeho kulturu.\n\nOd roku 2014 došlo k určitým změnám v radě Fondu rozvoje a podpory Mezinárodního diskusního klubu Valdaj (Фонд развития и поддержки Международного дискуссионного клуба «Валдай»), který převzal po agentuře RIA Novosti roli hlavního organizátora. Na činnosti fondu se začalo podílet Výzkumné centrum pro mezinárodní otázky MGIMO (МГИМО), Vysoká škola ekonomická, ruská Rada pro zahraniční a obrannou politiku a další státní instituce. Hlavním tématem setkání, které se v roce 2014 konalo v Soči, bylo \"Světové uspořádání: nová pravidla nebo hra bez pravidel?\" (\"\"Мировой порядок: новые\" \"правила или игра без правил?\"\"). \n\nNa setkání Valdajského klubu v říjnu roku 2015 byla hlavním tématem \"Bezpečnost a otázky války\" (\"\"Безопасность и\" \"проблемы войны\"\"), dále \"Úloha státu v současném světě\" (\"\"Государство в современном мире\"\"), \"Globalizace a regionalizace: jak se mění globální prostředí\" (\"\"Глобализация и регионализация: как меняется глобальная среда\"\"), \"Globální alternativy\" (\"Глобальные альтернативы\") a \"Eurasie\" (\"\"Евразия\"\"). Setkání se zúčastnil například bývalý velvyslanec USA v Sovětském svazu a v Československu Jack Matlock a také bývalý prezident České republiky Václav Klaus, který jednání Valdajského klubu navštívil krátce po své účasti na mezinárodním fóru \"Dialog civilizací\" na řeckém ostrově Rhodos. V Soči vystoupil Václav Klaus 22. října 2015 s příspěvkem na téma \"The Threat Is Us” (\"My sami jsme hrozba\").\n\nÚčastníci Valdajského klubu se znovu sešli v Soči koncem října 2016. Tématem, o němž zde diskutovalo 150 účastníků z 35 zemí světa, tenkrát bylo \"\"Budoucnost začíná dnes - rysy zítřejšího světa\"\". Mezi hosty byli např. bývalá prezidentka Finska Tarja Halonenová, rakouský exprezident Heinz Fischer a bývalý prezident Jihoafrické republiky Thabo Mbeki. Setkání Valdajského klubu se zúčastnil ruský prezident Vladimir Putin a ministr zahraničních věcí Ruské federace Sergej Lavrov. Vladimir Putin zde ve svém diskusním vystoupení mimo řady jiných témat zmínil i podmínky obnovení partnerských vztahů Ruska a USA. Podmínky, které zde vyslovil, signalizují určitou změnu poměru sil ve světě. Podle prezidenta Putina je Rusko ochotné obnovit partnerské vztahy s USA, pokud USA a NATO stáhnou vše z východoevropských území, co zde vybudovali po roce 2000, t. j. po rozšíření NATO směrem na východ. Dalšími podmínkami jsou zrušení ekonomických sankcí proti Rusku a náhrada škody způsobená těmito sankcemi a jejich následky.\n\n\n"}
{"id": "1245465", "url": "https://cs.wikipedia.org/wiki?curid=1245465", "title": "Osinák africký", "text": "Osinák africký\n\nOsinák africký (\"Atherurus africanus\") je kryse podobný africký hlodavec z čeledi dikobrazovitých. Jeho domovem je široký pás tropické Afriky od Guineje na západním pobřeží až po Keňu na východě. Přestože ho domorodci loví pro potravu, je díky svému rozšíření považován Mezinárodním svazem ochrany přírody (IUCN) za málo dotčený druh.\n\nOsinák má protáhlé štíhlé tělo s krátkýma nohama a bez ocasu dorůstá délky 40–50 cm. Dospělý jedinec váží asi 3 kg. Na rozdíl od ostatních dikobrazovitých má menší a lehčí ostny, které mu vyrůstají jen na zadní části hřbetu. Zbytek těla pokrývají krátké ploché štětiny. Ocas je dlouhý a šupinatý a je zakončen štětkou tuhých chlupů, které mohou, když jimi zvíře potřásá, vydávat šustivý zvuk.\n\nOsinák africký žije v oblasti tropického deštného lesa na území Beninu Kamerunu, obou konžských republik, Rovníkové Guineje, Gabonu, Gambie, Ghany, Pobřeží slonoviny, Keni, Libérie, Sierry Leone, Jižního Súdánu, Toga a Ugandy, až do výšek 3000 m. n. m.\n\nOsináci obývají obvykle výše položené lesy, kde žijí v malých rodinných seskupeních, jež tvoří rodičovský pár a mláďata, celkem asi osm jedinců. O zdroje potravy se může dělit i několik takových rodin. Zaútočí-li na osináka afrického dravec, naježí ostny, takže vypadá, že je dvakrát větší, začne potřásat ocasem, aby chlupy na jeho konci šustily, a dupe nohama. Stejně jako ostatní dikobrazovití se natočí k útočníkovi zády a pokouší se ho zranit svými bodlinami. Je-li třeba, uchylují se osináci před nebezpečím na stromy, neboť dovedou obratně šplhat a skákat.\n\nTito hlodavci jsou noční tvorové, kteří přes den spí v norách či ve skalních rozsedlinách. Jsou to býložravci, kteří se živí převážně spadanými listy, květy a plody. V případě nutnosti nepohrdnou ani kořínky. Nacházejí-li se políčka kukuřice, manioku či banánovníků blízko lesa, mohou škodit na úrodě.\n\nSamec a samice vytvoří v době říje pár. Samice je březí déle než samice ostatních hlodavců – asi 100–110 dní – a rodí 1–4 dobře vyvinutá mláďata, která dospívají asi po 2 letech.\n\nDomorodci loví osináky ve značném množství jako potravu.\n\nOsinák africký byl na konci roku 2017 v Česku chován v šesti zoologických zahradách. V roce 2018 se stala chovatelem také Zoo Olomouc. Na počátku roku 2020 tak byl chován v sedmi zoo.\n\n\nNa Slovensku tento druh chová od roku 2018 Zoo Bojnice. V celé Evropě byl v roce 2018 chován v necelé dvacítce zařízení, na počátku roku 2020 ve 20 zoo, takže české zoo zaujímají významné postavení, když tvoří přibližně třetinu všech veřejných chovatelů.\n\nHistorie chovu v Zoo Praha se začala psát v roce 2007. Na počátku i konci roku 2018 byl chován pár.\n\n"}
{"id": "1245466", "url": "https://cs.wikipedia.org/wiki?curid=1245466", "title": "Diamantová liga 2016", "text": "Diamantová liga 2016\n\nSamsung Diamantová liga 2016 – sedmá edice závodů Diamantové ligy.\n"}
{"id": "1245469", "url": "https://cs.wikipedia.org/wiki?curid=1245469", "title": "Kirby Buckets", "text": "Kirby Buckets\n\nKirby Buckets je americký komediální televizní seriál stanice Disney XD. Jeho první díl měl v USA premiéru 20. října 2014. Třináctiletý Kirby Buckets zažívá s pomocí své představivosti se svými kamarády různá dobrodružství. Sám se chce stát slavným animátorem.\n\n"}
{"id": "1245474", "url": "https://cs.wikipedia.org/wiki?curid=1245474", "title": "Potravinová alergie", "text": "Potravinová alergie\n\nPotravinová alergie je stav, při kterém pozření určité potraviny vyvolá v těle alergika abnormální aktivaci imunitního systému. Alergická reakce je zprostředkována protilátkami typu IgE. Alergické symptomy jsou způsobeny produkcí histaminu a dalších chemických látek. Potravinovou alergií trpí po celém světě až 6 % populace, ve věkové skupině do 3 let dokonce až 8 %. Ovšem lidé sami se považují za alergické více, než je realita. Alergické symptomy vznikají do jedné hodiny po požití potraviny. K nejčastějším symptomům patří kožní reakce (kopřivkový pupen), edém jazyka a orofaryngu, dušnost, astma, zvracení, průjem, bolesti břicha a křeče. V těžkých případech dochází k hypotenzi a ztrátě vědomí. Závažné stavy mohou končit smrtí.\n\nReakce na potraviny jsou velmi pestré a jsou vyvolány různými příčinami. Obecně je dělíme na:\n\n\nPříznaky mohou být velmi pestré a mohou se týkat řady systémů:\n\nJednou z příčin alergie je předepisování antibiotik. Nadužívání antibiotik, díky kterému se vytváří i antibiotická rezistence, vede k porušení střevní mikroflóry, která je důležitá ke trávení a tak má přímý vztah k alergii.\n\nPro každou věkovou kategorii je typický výskyt jiného druhu alergie:\n\n\n\n\nPotravinová intolerance není (na rozdíl od potravinové alergie) imunitně podmíněná. Je způsobena sníženou aktivitou nebo absencí enzymu, který štěpí určitou součást dané potraviny. Typické jsou gastrointestinální symptomy, způsobené neschopností organismu strávit a vstřebat určitou látku (nausea, zvracení, průjmy, plynatost, bolesti břicha, křeče).\n\nNejběžnějším typem je intolerance laktózy (mléčného cukru), způsobená nedostatkem laktázy (enzym štěpící laktózu).\n\n"}
{"id": "1245475", "url": "https://cs.wikipedia.org/wiki?curid=1245475", "title": "Ruisreikäleipä", "text": "Ruisreikäleipä\n\nRuisreikäleipä je chléb ze žitné mouky, který se peče v západní části Finska. Název pochází v výrazů \"ruis\" (žito), \"reikä\" (díra) a \"leipä\" (chleba). Bochník je kulatý a plochý, o průměru okolo 30 cm a tloušťce 3-4 cm; uprostřed něho je otvor, který slouží k protažení tyče. Chleba se peče do zásoby ve velkém množství a tyč s plackami se zavěšuje ke stropu kuchyně, kde se pečivo v teplém vzduchu stoupajícím z pece skladuje přes zimu: neplesniví a nedostanou se k němu hlodavci. Ruisreikäleipä se peče asi půl hodiny při teplotě okolo 250 °C. Chléb má stejnorodou strukturu bez viditelného rozdílu mezi kůrkou a střídou, je tuhý a musí se dlouho kousat, obvykle se zapíjí mlékem. \n\n\n"}
{"id": "1245480", "url": "https://cs.wikipedia.org/wiki?curid=1245480", "title": "Mühldorf (Dolní Rakousy)", "text": "Mühldorf (Dolní Rakousy)\n\nMühldorf je městys v Rakousku ve spolkové zemi Dolní Rakousy v okrese Krems-Land. Žije v něm 1 386 obyvatel (podle sčítání z roku 2016).\n\nMühldorf se nachází ve spolkové zemi Dolní Rakousy v regionu Waldviertel. Leží 20 km západně od okresního města Kremže. Prochází jím silnice 217, která vede z Ottenschlagu do Spitze. Plocha území městyse činí 28,43 km, z nichž 64,1% je zalesněných.\n\nÚzemí městyse Mühldorf se skládá z devíti částí (v závorce je uveden počet obyvatel k 1. 1. 2016):\n\n\nV Mühldorfu byla 6. prosince 1886 založena první rakouská banka Raiffeisenbank.\n\n\n\n"}
{"id": "1245481", "url": "https://cs.wikipedia.org/wiki?curid=1245481", "title": "Michel Bataille", "text": "Michel Bataille\n\nMichel Bataille (25. března 1926 Paříž – 28. února 2008 Clamart) byl francouzský spisovatel, architekt a umělec.\n\nSpisovatel Michel Bataill se narodil 25. března 1926 v Paříži. Vystudoval architekturu a po nějakém čase začal spolupracovat na projektech se známým švýcarským architektem, urbanistou a teoretikem Le Corbusierem. Po jeho smrti se stal správcem jeho nadace a dědicem jeho díla uloženého v muzeu. Kromě architektury se Bataille od mládí věnoval literatuře. Po třinácti letech tak architekturu opouští a začíná se naplno věnovat psaní. Začal psát ve velmi mladém věku a zanechal za sebou rozsáhlé dílo. Jeho prvotinou je dílo Patrick, které vyšlo již v roce 1947, tedy v jeho jednadvaceti letech. Za román získal v roce 1950 cenu Stendhal. Od té doby mu vyšlo 17 románů, které byly přeloženy do mnoha jazyků a rovněž byly poctěny cenou.\nZemřel 28. února 2008 ve věku 81 let ve městě Clamart.\n\nMichel Bataille si během svého života protrpěl řadu nepříjemností, podstoupil šest operací uší a téměř ohluchl. Má proto hluboké pochopení pro lidské utrpení. V románech vychází z životních zkušeností a hluboké znalosti lidské psychiky. \nLidská tragédie se mu stala ústředním tématem téměř ve všech dílech. Neupadá však do sentimentality, ale snaží se hrdiny svých příběhů povzbudit, vdechnout jim sílu, zmužilost a schopnost přežít i v největším utrpení. Za největší zlo autor považuje válku, kterou sám v mládí prožil. Jeho motivací pro psaní mu tedy bylo varování před absurdnostmi moderní doby. Chtěl poukázat na to, že existence lidí je nepřetržitě ohrožována, a že lidské životy závisí na náhodě, zda se nerozpoutá nezadržitelná síla smrtonosných objevů.\n\n\nDalším inspiračním zdrojem se mu stalo prostředí důvěrně známé – neklidný svět umělců, stavebních koncernů a bank:\nDílo prosazuje Bataillův nesmlouvavý protiválečný postoj. Za nejvyšší hodnotu, kterou lidstvo má, považuje svět zbavený války a lásku člověka k člověku.\nHlavní postavou je francouzský architekt Victorien Sauvage, který byl inspirován Le Corbusierem. Dílo líčí prolínání osudů tohoto architekta s osudy mladého absolventa architektury Amyota, v jehož příběhu se objevuje mnoho Bataillových autobiografických črt.\nS Amyotem se Sauvage setkává v nemocnici, kde se oba podrobili ušní operaci. Autor sám musel během svého života podstoupit šest operací, aby se mu sluch alespoň částečně zlepšil.\nNa osudech Victoriena Sauvage autor poukazuje na těžkosti skutečného umělce, který je obklopen konzumní společností. Architekt musí čelit prostřednosti a závisti lidí, kteří nerozumí jeho tvůrčím myšlenkám, nebo nechtějí rozumět, ale kteří mají bohužel vždy poslední slovo. Sauvageovi se nepodařilo udělat z Paříže „sluneční město“, kde by lidé žili klidně, zdravě, v pohodě a míru. Avšak on se nevzdává a od svých myšlenek nikdy neustoupí. Žije proto samotářsky, věnuje se jen práci a jediné co ho drží nad vodou je oddanost jeho mladého spolupracovníka Amyota, ve kterém vidí svého následovníka a pokračovatele.\nBataille prostřednictvím díla varuje před jednou z hlavních nemocí současného světa- honbou za ziskem, prospěchářstvím a lhostejností.\n\nRomán Vánoční stromek je nejdůraznějším a nejvarovnějším mementem autorovy touhy po odstranění válek. Inspiroval se skutečnou událostí: katastrofou v Palomares. Roztržení pouzdra bomby a jeho následné zákeřné záření zasáhlo desetileté dítě, které během několika měsíců zemřelo na leukemii.\nV Nouvelles littéraires z 21. prosince 1967 Bataille o tom píše. „Na katastrofě v Palomares si celý svět uvědomil, jak fantasticky ničivá síla se ustavičně vznáší nad našimi hlavami. Kdyby byla tenkrát explodovala, radioaktivita by byla zasáhla všechno až po Švédsko. To je nesmírně působivá skutečnost. Kdyby se letadlo zřítilo nebo vybuchlo, mohlo by se pouzdro načasované roztrhnout a to by znamenalo riziko rozšíření radioaktivity po celé Evropě. To byl výchozí fakt mé knihy. Vyneslo mi to zlé spory, které se měnily v polemiku, neboť moji protivníci se dotázali atomových vědců ve snaze dokázat, že se mýlím.“\nHlavní postavou je mladý Pascal, který si uvědomuje blízkost smrti, ale nepodléhá jí. Hrůzu, strach a smutek překonává a mění se ve vyzrálého, svrchovaně moudrého člověka.\nAutor předkládá čtenářům knihu, která nutí k hlubokému zamyšlení nad údělem člověka a lidstva, knihu, která varuje a rozechvívá.\nKniha se stala podkladem pro zfilmování.\n\n\n\n\n\n"}
{"id": "1245482", "url": "https://cs.wikipedia.org/wiki?curid=1245482", "title": "Whiplash (film, 2014)", "text": "Whiplash (film, 2014)\n\nWhiplash (v anglickém originále Whiplash) je americký nezávislý dramatický film z roku 2014. Režie a scénáře se ujal Damien Chazelle. Ve snímku hrají hlavní role Miles Teller, J. K. Simmons a Paul Reiser.\n\nFilm měl premiéru na Filmovém festivalu Sundance 16. ledna 2014 a do kin byl oficiálně uveden 10. října 2014. Film získal pozitivní kritiku a vydělal přes 49 milionů dolarů.\n\nNa 87. ročníku udílení Oskarů získal cenu za nejlepší střih, nejlepší zvuk a J. K. Simmons získal ocenění v kategorii nejlepší herec ve vedlejší roli.\n\nRight of Way Films a Blumhouse Productions produkovali krátkometrážní film s Johnny Simmonsem a J. K. Simmonsem v hlavních rolích. 18 minutový film měl premiéru na Filmovém festivalu Sundance v roce 2013. Díky úspěchu krátkého filmu vznikla kompletní verze scénáře a projekt získal rozpočet 3,3 milionů dolarů. V srpnu 2013 získal roli Miles Teller a J.K. Simmons se znovu vrátil do role učitele. Film se natáčel 19 dní, s rozvrhem 14 hodin natáčení za den. Přesto, že se děj odehrává v New Yorku, natáčel se v Los Angeles.\n\nFilm vydělal přes 13 milionů dolarů v Severní Americe a 35,9 milionů dolarů v ostatních oblastech, celkově tak vydělal přes 49 milionů dolarů po celém světě. Rozpočet filmu činil 3,3 miliony dolarů. V Severní Americe byl film uveden pouze v šesti kinech. Za první víkend vydělal 135 388 dolarů.\n\nFilm získal ocenění poroty na Filmovém festivalu v Sundance v roce 2014. Hlavní cenu získal na 40. ročníku Deauville American Film Festival. Na 87. ročníku udílení Oskarů získal cenu za nejlepší střih, nejlepší zvuk a J. K. Simmons získal ocenění v kategorii nejlepší herec ve vedlejší roli. Nominován byl film v kategoriích nejlepší film a nejlepší adaptovaný scénář. V roce 2015 film získal nominaci na Grammy v nominaci na NME Award v kategorii nejlepší film.\n"}
{"id": "1245483", "url": "https://cs.wikipedia.org/wiki?curid=1245483", "title": "Peter James", "text": "Peter James\n\nPeter James (* 22. srpna 1948 Brighton) je anglický spisovatel, scenárista a producent. Je jedním z nejprodávanějších autorů detektivek.\n\nNarodil se v Brightonu 22. srpna 1948. Jeho matka Cornelia James byla proslulá svou výrobnou rukaviček pro královnu Alžbětu II., kterou řídila společně s jeho otcem Petera Jamese, který pracoval také jako účetní. Po vystudování filmové školy v Ravensbourne strávil několik let v Kanadě a ve Spojených státech amerických, kde pracoval jako scenárista a producent. V 70. letech 20. století založil vlastní nezávislou produkční společnost, která se brzy stala jednou z významných ve Spojených státech amerických. Později svůj podíl ve společnosti prodal a vrátil se do Anglie. Zde spoluzaložil v roce 1993 jednu z prvních britských internetových společností. O čtyři roky později spoluzaložil první filmovou společnost a v roce 2001 druhou, na které působil po tři roky jako generální ředitel. V Anglii patří mezi uznávané bestselerové autory a filmové producenty. Na svém kontě má kolem dvaceti filmů a seriálů, z těch novějších to je Kupec benátský s Al Pacinem v hlavní roli. Všechny jeho práce prozrazují mimo jiné, hluboký zájem o medicínu, přírodu a paranormální jevy. Díky svým hororům bývá někdy nazýván jako „\"britský Stephen King\"“. Má svůj rozhlasový pořad na BBC.\n\nV současné době žije v Sussexu. Zabývá se nejen filmovou a literární tvorbou, ale i studiem prožitků mimo vlastní tělo, například při klinické smrti. K jeho koníčkům patří sbírání starých luxusních aut a závodění.\n\nPeter James má na svém kontě již více než 15 000 000 prodaných výtisků a v současné době se připravuje televizní seriál podle jeho detektivek.\n\n\n\n\n\n"}
{"id": "1245484", "url": "https://cs.wikipedia.org/wiki?curid=1245484", "title": "Martin Kumžák", "text": "Martin Kumžák\n\nMartin Kumžák (* 11. listopadu 1966) je český hudebník, dirigent a skladatel.\n\nStudoval na Konzervatoři Jaroslava Ježka, poté skladbu na Pražské konzervatoři. Hudbu studoval také na bostonském Berklee College of Music v USA. Absolvent Matematicko - fyzikální fakulty Univerzity Karlovy v Praze.\n\nJe autorem například aranží českých verzí muzikálů West Side Story, Hair, Rusalka, Chicago ad., které také a dirigoval. Je spoluautorem českých autorských muzikálů Hamlet a Galileo, na kterých spolupracoval s Jankem Ledeckým. Je autorem hudbu k filmu Panství Martina Dejdara a k představením Peer Gynt a Hrdina Západu v pražském Národním divadle.\n\nV roce 2000 zastupoval ve skupině Olympic za Jiřího Valentu na klávesové nástroje během jeho hospitalizace. Působil jako člen skupiny Trik s Petrem Kotvaldem. V témže roce založil skupinu Pajky Pajk, se kterou doprovázel různé interprety a v roce 2006 založil orchestr Moondance Orchestra, se kterým doprovází mj. český zábavný pořad StarDance, aneb když hvězdy tančí s vokalisty Nadou Wepperovou, Dušanem Kollárem, Dashou a Michalem Cermanem. Je rovněž autorem aranžmá písní.\n\nMartin Kumžák je autorem například skladeb:\n\n"}
{"id": "1245485", "url": "https://cs.wikipedia.org/wiki?curid=1245485", "title": "Moropus", "text": "Moropus\n\nMoropus (\"pomalá noha\") je rod dávno vyhynulého lichokopytníka žijícího na území Severní Ameriky v průběhu spodního miocénu, asi před 23 až 13 miliony let. Tento mohutný býložravec byl vzdáleně příbuzný současnému tapírovi, koni nebo nosorožcům.\n\nDnes je rozeznáváno celkem sedm druhů tohoto rodu, všichni se pohybovali poměrně těžkopádně a pomalu po všech čtyřech. Na předních končetinách měli dlouhé drápy, při chůzi zahnuté dozadu. U největších jedinců činí odhadovaná výška hřbetu asi 2,4 metru a jejich hmotnost činila kolem 300 kilogramů. Příbuzným rodem bylo známější a rozšířenější \"Chalicotherium\", známé i z Evropy.\n\n"}
{"id": "1245494", "url": "https://cs.wikipedia.org/wiki?curid=1245494", "title": "Hon na lišku (film, 2014)", "text": "Hon na lišku (film, 2014)\n\nHon na lišku (v anglickém originále Foxcatcher) je americký životopisný dramatický film z roku 2014. Produkce a režie se ujal Bennet Miller. Scénář napsali E. Max Fye a Dan Futterman. Hlavní role hrají Steve Carell, Channing Tatum a Mark Ruffalo.\n\nFilm měl premiéru na Filmovém festivalu v Cannes 19. května 2014 a do kin byl oficiálně uveden 14. listopadu 2014.\n\nFilm získal pět nominací na Oscara, tři nominace na Zlatý glóbus.\n\nBennet Miller začal pracovat na projektu v roce 2010, poté co získal práva od Michaela Colemana a Toma Hellera. Megan Ellison zafinancovala film díky Annapurna Pictures. Sony Pictures Classics se stal distributorem, převzal tak film od Columbia Pictures, který film také zafinancoval. Natáčení začalo v říjnu v Pittsuburghu a poté pokračovala Sewicku v Pensylvánii, Sewickley Heights a Edgeworthu.\n\nFilm vydělal 12,1 milionů dolarů v Severní Americe a 1,5 milionů dolarů v ostatních oblastech, celkově tak vydělal přes 13,6 milionů dolarů po celém světě. Rozpočet filmu však činil 24 milionů dolarů. V Severní Americe byl oficiálně uveden 14. listopadu 2014, pouze do 6 kin, kde vydělal 270 877 dolarů. Do více kin se film dostal 16. ledna 2015, kdy se promítal v 759 kinech a vydělal 980 tisíc dolarů.\n\nNa 87. ročník udílení Oscarů film získal nominace v kategoriích nejlepší režisér (Bennett Miler), nejlepší herec (Steve Carell), nejlepší herec ve vedlejší roli (Mark Ruffalo), nejlepší původní scénář (E. Max Frye a Dan Futterman), nejlepší make-up (Bill Corso a Dennis Liddiard).\n"}
{"id": "1245496", "url": "https://cs.wikipedia.org/wiki?curid=1245496", "title": "Eusthenopteron", "text": "Eusthenopteron\n\nEusthenopteron je rod dávno vyhynulého devonského nozdratého obratlovce, dříve označovaného za možného předchůdce suchozemských čtvernožců. Patří k známým představitelům tzv. \"evolučních článků\" ve vývoji prvních suchozemských čtvernožců.\n\nZatímco u raných rekonstrukcí býval zobrazován jako lalokoploutvá ryba vynořující se z vody na souš, dnes se vědci domnívají, že šlo o čistě vodního tvora, který na souši vůbec nepobýval. Byl vědecky popsán roku 1881 Josephem F. Whiteavesem podle množství fosilních jedinců objevených na lokalitách v kanadské provincii Quebec. Tento rybovitý obratlovec měl množství anatomických znaků společných s nejstaršími tetrapody (\"praobojživelníky\") a dosahoval délky až kolem 1,8 metru. Nejspíš se jednalo o dravce, který lovil kořist (malé vodní obratlovce) ve vodním prostředí za pomoci svých ostrých zoubků, které lemovaly jeho čelisti. V současnosti jsou rozeznávány dva druhy tohoto rodu, \"E. foordi\" a \"E. savesoderberghi\".\nV roce 2018 byl ze svrchního devonu kanadského Ellesmere Island (Nunavut) popsán nový druh tohoto rodu, pojmenovaný \"E. jenkinsi\".\n\n"}
{"id": "1245497", "url": "https://cs.wikipedia.org/wiki?curid=1245497", "title": "Annabelle", "text": "Annabelle\n\nAnnabelle (v anglickém originále Annabelle) je americký hororový film z roku 2014. Režie snímku se ujal John R. Leonetti a scénáře Gary Dauberman. Film je inspirován příběhem panenky jménem Annabelle, který vyprávěl Ed a Lorraine Warren.Hlavní role hrají Annabelle Wallis, Ward Horton a Alfre Woodard.\n\nFilm byl do kin oficiálně uveden 3. října 2014. Film získal mix kritiky a vydělal přes 256 milionů dolarů.\n\nFilm je spin-off filmu \"V zajetí démonů\". V říjnu bylo oznámeno, že Annabelle Wallis a Ward Horton si zahrají hlavní role, později v měsíci byli oznámeni Eric Ladinn Brian Howie a Alfre Woodward. Natáčení začalo 27. ledna 2014 v Covině.\n\nFilm se stal velice výdělečným, kdy vydělal přes 84 milionů dolarů v Severní Americe a přes 172 milionů dolarů v ostatních oblastech, celkově tak vydělal 256,9 milionů dolarů po celém světě. Rozpočet filmu činil 6,5 milionů dolarů. V Severní Americe byl oficiálně uveden do 3 185 kin 3. října 2014. Za první den vydělal 15,4 milionů dolarů. Za první víkend docílil druhé nejvyšší návštěvnosti, kdy vydělal 37,1 milionů dolarů. Na první místě se umístil film \"Zmizelá\", který získal 37,5 milionů dolarů.\n"}
{"id": "1245498", "url": "https://cs.wikipedia.org/wiki?curid=1245498", "title": "Mantela", "text": "Mantela\n\nMantela (\"Mantella\") je rod žab patřící do čeledi mantelovití (Mantellidae). Popsal jej George Albert Boulenger v roce 1882. Mantely žijí na ostrově Madagaskar, většinou obývají deštné pralesy, některé druhy dávají přednost savanám či loukám. Vejce kladou většinou na zem do blízkosti vody. Jsou to většinou denní tvorové.\n\nMantely jsou malé žáby, dosahují velikosti 15 až 35 mm a mají široké prsty. Vzhledem se podobají pralesničkovitým (Dendrobatidae), jsou obyčejně pestře zbarvené, kůže má například žluté, oranžové či modré odstíny. Barva upozorňuje potenciální predátory, že jsou některé druhy z rodu jedovaté; neškodné žáby pak využívají zbarvení jako mimikry a napodobují jedovaté druhy.\n\n"}
{"id": "1245501", "url": "https://cs.wikipedia.org/wiki?curid=1245501", "title": "Sousedi (film, 2014)", "text": "Sousedi (film, 2014)\n\nSousedi (v anglickém originále Neighbors nebo Bad Neighbours) je americký komediální film z roku 2014. Režie se ujal Nicholas Stoller a scénáře Andrew J. Cohen a Brendan O'Brien. Hlavní role hrají Seth Rogen, Zac Efron, Rose Byrne, Christopher Mintz-Plasse a Dave Franco.\n\nFilm měl premiéru na South by Southwest 8. března 2014 a do kin byl oficiálně uveden 9. května 2014. Film získal pozitivní kritiku a vydělal přes 270 milionů dolarů. Sequel \"Sousedi 2\" měl premiéru 20. května 2016.\n\nFilm vydělal přes 150 milionů dolarů v Severní Americe a přes 120 milionů dolarů v ostatních oblastech, celkově tak vydělal 270,7 milionů dolarů po celém světě. Rozpočet filmu činil 18 milionů dolarů. Za první víkend docílil nejvyšší návštěvnosti, kdy vydělal 49 milionů dolarů.\n"}
{"id": "1245503", "url": "https://cs.wikipedia.org/wiki?curid=1245503", "title": "Bloodborne", "text": "Bloodborne\n\nBloodborne je akční RPG videohra z pohledu třetí osoby vytvořena japonskou video herní společností FromSoftware a vydaná společností Sony Interactive Entertainment. Hra byla vydána v březnu 2015, jakožto exkluzivní hra na PS4.\n\nHra provádí hráče fiktivním městem Yharnam, jehož architektonický design je inspirován skutečnými místy, jako Rumunsko nebo Česká republika. Celý svět by se dal zařadit pravděpodobně do viktoriánského období.\n\nHráčovým hlavním cílem je najít a zničit zdroj nákazy, která dělá z lidí bestie. Bloodborne je další hra z tak zvané Soulsborne série, která proslula svojí velkou obtížností.\nBloodborne má velmi mnoho společných prvků se sérií Dark Souls. Hráč musí nalézat zkratky, které mu usnadňují pohyb ve světě. Taktéž systém rychlého cestování je velmi podobný. Je zde ale několik rozdílů. Ve hře je daleko menší paleta zbraní, místo štítu hráč používá pistoli, pušku, či jinou střelnou zbraň. Jednou z největších změn je, že když hráč utrpí zranění, má krátký čas na protiútok aby mohl získat zdraví zpět, to dělá souboje daleko akčnější a rychlejší, než-li u Dark Souls.\n"}
{"id": "1245504", "url": "https://cs.wikipedia.org/wiki?curid=1245504", "title": "Benjamin Rush", "text": "Benjamin Rush\n\nBenjamin Rush (4. ledna 1746 - 19. dubna 1813) byl americký psychiatr. Byl nejznámější lékař v době války za nezávislost, možná i jeden z nejvýznamnějších psychiatrů vůbec. Byl také znám jako \"Mistr pouštěč žilou\". Tvrdil, že šílenství je způsobeno velkým množstvím krve v hlavě. Proto své pacienty zaškrcoval, na hlavu jim pouštěl studenou vodu, pouštěl žilou nebo pacienty strašil. V roce 1812, rok před svou smrtí, vydal učebnici, kde detailně popisoval své, často smrtící, postupy. Ta se poté stala zdrojem pro psychiatry na dalších 70 let. Zemřel ve věku 67 let, 19. dubna 1813.\n\nV roce 1965 byl Rush zvěčněn jako otec americké psychiatrie na pečeti americké psychiatrické asociace.\n\n"}
{"id": "1245505", "url": "https://cs.wikipedia.org/wiki?curid=1245505", "title": "Henry Cotton", "text": "Henry Cotton\n\nHenry Andrew Cotton (18. května 1876 Norfolk – 8. května 1933) byl americký lékař, psychiatr. V letech 1907 až 1930 byl ředitelem New Jersey State Hospital v Trentonu (\"Trenton Psychiatric Hospital\").\n\nPropagoval teorii, że psychické choroby jsou výsledkem neléčených lokálních zánětů v organismu. Jejich léčbu proto praktikoval chriurgickým nebo stomatologickým zákrokem – odstraněním příslušného orgánu, zubu, mandlí a dalších. \n\nV případě, že se nedostavil kýžený výsledek, tvrdil, že pacient své šílenství polkl a proto dále odřezával žaludek, slezinu a střeva.\n"}
{"id": "1245506", "url": "https://cs.wikipedia.org/wiki?curid=1245506", "title": "Infantilní amnézie", "text": "Infantilní amnézie\n\nInfantilní amnézie je neschopnost dítěte vědomě si vybavit cokoliv, co se událo před 3. rokem věku. Příčinou je fyziologická nezralost některých částí mozku, především hipokampu a prefrontální kůry. Souvisí s tím také jiné způsoby zpracovávání a ukládání informací. Infantilní amnézie, zvaná také dětská amnézie, je neschopnost dospělých oživit epizodické vzpomínky na konkrétní události – časy, místa, emoce a další kontextuální co, kdo, kdy a kde – před dosažením věku 2 až 4 let. Stejně tak pod pojem spadá i období před dosažením 10 let věku, z něhož si dospělí uchovají v paměti méně vzpomínek, než by se jinak dalo očekávat vzhledem k plynutí času.\n\nNěkteré výzkumy ukázaly, že děti si mohou pamatovat události od 1 roku, ovšem s přibývajícím věkem vzpomínky slábnou. Psychologové se v definování věkového ohraničení dětské amnézie liší. Někteří definují jako období, ve kterém se oživují první vzpomínky, věk 3 až 4 roky. Období se ale může pohybovat i v rozmezí od 2 do 8 let.\n\nNěkteří odborníci říkají, že děti si mohou vybavovat autobiografické vzpomínky pouze z doby, v níž byly schopny užívat jazyk. Díky tomu, že vzpomínky bylo možné verbálně uchopit, si je mohly zapamatovat. Děti od 21 do 27 měsíců si byly schopny vybavit, kde jsou určité věci. Starší si pak vybavovaly jednotlivé události.\n\nPři přemýšlení o dětské amnézii je zapotřebí vzít v úvahu změny v kódování, ukládání a vybavování si vzpomínek.\n\nNěkteré další výzkumy ukazují rozdíly mezi pohlavím a kulturou, která se podílí na vývoji jazyka. O infantilní amnézii je zvláště důležité uvažovat ve vztahu k falešným vzpomínkám a vývoji mozku v raných létech. Navrhovanými vysvětleními dětské amnézie jsou Freudova teorie traumat, neurologický vývoj, vývoj kognitivního self, emocí a jazyka.\n\nO infantilní amnézii poprvé referovala psycholožka Caroline Miles ve svém článku \"A study of individual psychology\", který byl zveřejněn v roce 1893 v časopisu American Journal of Psychology. O pět let později Henri a Henri zveřejnili průzkum, který ukázal, že nejranější vzpomínky se u většiny respondentů vyskytovaly mezi dvěma a čtyřmi lety věku.\n\nJeden z nejznámějších a nejkontroverznějších popisů a vysvětlení dětské amnézie představil v roce 1910 Sigmund Freud. S použitím psychoanalytické teorie postuloval, že časné životní události byly potlačovány kvůli jejich nevhodné sexuální povaze. Freud žádal své pacienty, aby si vybavili své nejranější vzpomínky, a zjistil, že pacienti měli problémy se zapamatováním si událostí z doby před 6-8 rokem života. Freud razil termín „infantilní“ nebo „dětská amnézie“ a diskutoval tento jev ve svém díle \"Tři pojednání k teorii sexuality\".\n\nV roce 1972 publikovali Campbell a Spear v \"Psychological Sciences\" vlivný přehled o dětstké amnézii. Výzkum se zabýval pochopením tohoto tématu z hlediska neurologických a behaviorálních perspektiv na lidských a zvířecích modelech.\n\nMnožství časných vzpomínek z dětství, které si člověk dokáže vybavit, závisí na mnoha faktorech. A to včetně emocí spojených s událostí, věku v době zapamatování si události a věku, ve kterém byli lidé požádáni o vybavení si časných vzpomínek. Ačkoliv lidé předpokládají, že nevybavení si a raných vzpomínek znamená, že událost zapomněli, je tady rozdíl mezi dostupností (\"availability\") a přístupností (\"accessibility\"). Dostupnost vzpomínek je myšlenka, že vzpomínka je neporušena a je v paměťovém úložišti. Přístupnost vzpomínek je určována okamžikem v čase, který si osoba snaží vyvolat z paměti. J. A. Usher a U. Neisser (1993) uvedli, že některé události, jako je narození sourozence či plánovaná hospitalizace, mohou být snadněji zapamatovatelné, pokud k nim došlo ve věku 2 let. Přesto data, která byla v jejich výzkumu sesbírána, nemusí svědčit o skutečné epizodické paměti. Je možné, že tyto zdánlivé vzpomínky jsou výsledkem kvalifikovaných odhadů, všeobecné znalosti o tom, co muselo být, nebo externí informace získané po dosažení věku 2 let.\n\nPodle studie Westa a Bauera mají rané vzpomínky menší emocionální obsah než pozdější vzpomínky a jsou méně osobně smysluplné, jedinečné nebo intenzivní. Také se zdá, že se dřívější vzpomínky neliší v perspektivě. Nicméně, jisté životní události mohou mít za následek jasnější a dřívější vzpomínky. Dospělí snadněji vypátrají zapamatované vzpomínky osobní spíše než veřejné. To znamená, že si člověk bude spíše pamatovat okamžik, kdy dostal psa, než vzhled Halleyovy komety.\n\nDěti si mohou tvořit vzpomínky v mladším věku, než z jaké doby si v dospělosti mohou vzpomínky vyvolat. Zatímco účinnost kódování a ukládacích procesů umožňuje starším dětem pamatovat si víc, malé děti si mohou pamatovat akci sekvencí, objekty používané k jejich výrobě a pořadí, ve kterém k akcím docházelo. To naznačuje, že mají prekurzory potřebné k autobiografické paměti. Děti také vykazují schopnost neverbálně připomenout události, které nastaly předtím, než měly slovní zásobu k jejich popisu, zatímco dospělí ne. Tyto nálezy iniciovaly další výzkum o tom, kdy a proč lidé ztrácejí dříve přístupné vzpomínky.\n\nNěkteří výzkumníci říkají, že v raném věku děti ztrácejí schopnost vyvolat preverbální vzpomínky. Jedno vysvětlení proto tvrdí, že i po objevení jazykové znalosti, vzpomínky, které nebyly zakódovány verbálně, se v mysli ztratí. Tato teorie také vysvětluje, proč jsou rané vzpomínky mnoha jednotlivců tak roztříštěné – neverbální komponenty byly ztraceny. Nicméně, jedno zjištění naznačuje, že děti si v základním (\"elementary\") věku pamatují větší množství přesných podrobností o událostech než děti v mladším věku a šesti- až devítileté děti mívají slovně přístupné vzpomínky z raného dětství. Tato zvýšená schopnost dětí vzpomenout si na své dětské období nezačne slábnout, až děti ve svém věku dosáhnou dvoumístných čísel. Ve věku 11 let děti vykazují úroveň dětské amnézie mladých dospělých. Toto zjištění může znamenat, že je zde nějaký aspekt adolescentního mozku nebo neurobiologické procesy dospívání, které se stanou výzvou pro rozvoj dětské amnézie.\n\nFenomén dětské amnézie není specifický pouze pro člověka. V počátcích byl fenomén zkoumán na potkanech. Bylo zjištěno, že mladší potkani „zapomenou“ podmíněnou vyhýbací odpověď na šoky rychleji než starší potkani. Tyto poznatky také byly replikovány na řadě různých druhů s různými naučenými paradigmaty. Význam zvířecích modelů by neměl být podceňován, jelikož studie přinesly neurobiologické poznatky o dětské amnézii. Tyto poznatky by nebylo možné eticky získat z experimentů na lidech. Samozřejmě hlavní kritikou zvířecích modelů je argument, že vývoj a poznání se u lidí a zvířat ostře liší. Výzkumníci se to pokusili řešit tím, že vytvořili lhůty pro vývoj živočichů vyplývající ze změn v učení a paměti, vývoji mozku a hormonů.\n\nPaměť u lidí ovlivňuje mnoho faktorů, včetně pohlaví a kultury. Rozdíly v rané paměti mezi těmito skupinami nám mohou říci o možných příčinách a důsledcích dětské amnézie. Individuální rozdíly popsané níže nám říkají, že rozvíjející se rodičovské styly a důraz kulturní historie při výuce dětí mohou mít za následek vzpomínku na dřívější vzpomínky z dětství. To naznačuje, že dětská amnézie je modifikovaná o rodičovství a učební styly, a není tedy jen biologicky určena. \n\nJe-li nesoulad mezi pohlavími nalezen ve věku prvních vzpomínek, obvykle platí, že ženy mají dřívější vzpomínky než muži. To může být vysvětleno faktem, že matky mají obecně více rozvíjející se, hodnotící a emočně připomínající vztah s dcerami než se syny, což se ukázalo jako důsledek detailnějších vzpomínek z dětství. Tento fenomén platí i napříč různými kulturami. Ženy v různých kulturách vykazují tendenci mít informačně-hustší vzpomínky. Ženy mají také ve svých raných vzpomínkách tendenci odkazovat se na druhé spíše než na sebe. Na druhé straně muži se ve svých časných vzpomínkách zaměřují spíše na jejich individuální já. U mužů bylo také zjištěno častější zmiňování negativních vzpomínek. Protikladná studie však ukázala, že traumatické a přechodné události si pamatují spíše ženy, zatímco muži si vybavují okamžiky, které trávili hrou.\n\nMacDonald a ostatní zjistili, že u čínských participantů se první vzpomínky objevovaly později než u maorských participantů nebo respondentů z evropského Nového Zélandu (Pakehy). Tento efekt byl způsoben čínskými ženami, u nichž se první vzpomínky objevovaly průměrně v 6,1 letech. Liší se tak od obecných zjištění, kdy dřívější vzpomínky mají právě ženy a ne muži. Výzkumníci si tuto výjimku vysvětlují tím, že v čínské kultuře jsou mnohem více ceněni synové než dcery. Rodiče tak mohou mít složitější poměrové a emoční vztahy s chlapci.\n\nMezi americkými subjekty bylo zjištěno, že ženy černé pleti mají pozdější vzpomínky, než černí muži a bílé ženy. Ženy černé pleti mají také tendenci vykazovat nízký podíl osobní zkušenosti. Je možné, že rodiče v černošské americké kultuře při komunikaci s dcerami používají častěji direktiva.\n\nZjištění, že korejští jedinci si vybavují své vzpomínky z pozdějšího věku než američtí jedinci, přineslo původně myšlenku, že je tento fenomén způsoben kolektivistickou povahou asijských kultur. Ovšem nedostatek věkového rozdílu mezi čínskými muži a evropskými jednotlivci na Novém Zélandu tuto teorii zpochybňuje. Navíc v černošské americké populaci, které je považována za více kolektivistickou společnost, nebyly nalezeny pozdější první vzpomínky. Ovšem bylo prokázáno, že děti ze západních kultur líčí propracovanější, podrobnější a citové příběhy než děti z východních kultur. \n\nI když si dětské události nelze pamatovat epizodicky, lze ji je zapamatovat implicitně. To je nejdůležitější z hlediska emocionálních traumat. Dospělí si obecně vybaví události z 3 až 4 let. Ovšem u některých dospělých, kteří zažili traumatické dětství či byli zneužiti, se amnézie posune. Tito dospělí si nevybaví vzpomínky před 5. až 7. rokem. Může to být způsobeno tím, že stresující zážitky poraní paměťová centra a možná ztěžují vytvoření vzpomínek.\n\nVelmi málo dospělých má vzpomínky z doby před 2,5. rokem života. Ti, kteří je mají, obvykle nepoznají rozdíl mezi osobním zapamatováním si události a jednoduchými vědomostmi o této události, které pochází z jiných zdrojů. Tedy například je rozdíl, jestli si pamatujeme, že jsme jako malí ulovili rybu, nebo nám o této události vyprávěla rodina a my si v důsledku toho mysleli, že si tuto událost pamatujeme sami. Události z doby před dosažením 10 let jsou relativně snadno správně zapamatovatelné, zatímco vzpomínky před dosažením 2 let jsou častěji zmatené falešnými obrazy a vzpomínkami. Studie ukázaly, že lidé s větší pravděpodobností budou věřit, že se nějaká událost z dětství, kterou si pouze představili, skutečně stala ve srovnání s událostmi, které si nepředstavovali. Dále se také ukázalo, že lidé, kterým byla ukázána zfalšovaná fotografie jich samých v dětských letech a s ní se pojila nějaká událost, ke které ovšem nikdy reálně nedošlo, si vytvářeli falešné vzpomínky o této události. Z toho důvodu není vhodné využívat vzpomínek na fyzické a sexuální zneužívání z doby před 2. rokem života při soudním řízení.\n\nFreud se infantilní amnézií zabýval ve svém díle \"Tři pojednání k teorii sexuality\". Jeho teorie říká, že dětská amnézie je výsledkem pokusu mysli o potlačení vzpomínek na traumatické události, k nimž došlo v psychosexuálním vývoji každého dítěte. To pravděpodobně vedlo k potlačení většiny vzpomínek z prvních let života, kdy byly podle Freuda děti posedlé poznáváním své sexuality. Kolem období 6 až 12 let je sexualita zdánlivě uspána. Dítě se v té době soustředí na školu. Dřívější zážitky jsou potlačeny infantilní amnézií. Právě k těmto zážitkům se snaží vrátit psychoanalytická léčba, aby s nimi mohla dále pracovat. Freud sám tuto teorii opustil.\n\nFreudova teorie byla kritizována za využívání nepřímých důkazů namísto vědeckého výzkumu. Zkoumání účinků emocionálních traumat v souvislosti s dětskou amnézií ukazuje, že stresující zážitky narušují paměť a může dojít k poškození centrální části paměťového systému, jako je hipokampus a amygdala. Dospělí, kteří byli v dětství zneužiti nebo traumatizováni, ukazují také značné problémy s vizuální, obrazovou a obličejovou pamětí ve srovnání s netraumatizovanými jedinci.\n\nAmygdala a hipokampus jsou obecně nezávislé. Amygdala se týká především emocí a emocionálního obsahu paměti a hipokampus autobiografických vzpomínek. Ovšem emoce a amygdala hrají roli v kódování paměti, která je obvykle spojena s hipokampem. Výzkum zjistil, že pozdější vzpomínky na dětství mají více výrokový a emocionální obsah než dřívější vzpomínky a jsou hodnoceny jako mnohem smysluplnější a živější. Toto, tedy rozdíl v emocích, by mohlo být vysvětlením dětské amnézie.\n\nRůzné nálezy ukázaly, že události jako hospitalizace a narození sourozence jsou spojeny s posunem dětské amnézie do dřívějšího věku, což může být způsobeno tím, že události jsou lépe citově zapamatovatelné. Nicméně jiné emocionální událost jako například smrt člena v rodině nemusely žádný posun způsobit. Možná proto, že pro dítě nebyly tak významné.\n\nJedním z možných vysvětlení pro dětskou amnézii je nedostatečný neurologický vývoj mozku kojence. Ten zabraňuje tvorbě dlouhodobé nebo autobiografické paměti. Hipokampus a prefrontální kortex, dvě důležité struktury v neuroanatomii paměti, dozrávají až kolem 3 nebo 4 let. Tyto struktury jsou spojeny s tvorbou autobiografické paměti.\n\nVýzkum nervových substrátů infantilní amnézie za použití zvířecích modelů ukázal, že hlavní inhibiční neurotransmiter, gama-amino kyselina máselná (GABA), se může podílet na regulaci vyhledávání infantilních vzpomínek u dospělých. Vědci předpokládali, že zvýšená aktivita GABA ve vývoji má vliv na vzpomínání si v pozdějším věku. GABA pomáhá při zapomínání vzpomínek na dětství spojených se strachem. Zajímavé je, že psychiatrické léky, které zvyšují expresi GABA, mají na svědomí anterográdní amnézii.\n\nExistuje myšlenka, že na kódování a ukládání předčasných vzpomínek, má vliv vývoj kognitivního self, tedy sebe sama. Jak batolata rostou, rozvíjejí si povědomí o sobě. Uvědomují si, že jsou osoby s jedinečnými a určujícími charakteristikami a mají individuální myšlenky a pocity. Jakmile získají povědomí o sobě, mohou začít s organizováním autobiografických zkušeností a udržet si tak vzpomínky na minulé události.\n\nNeúplný vývoj jazyka je u malých dětí považován za kritickou příčinu dětské amnézie. Malé děti ještě nemají potřebné jazykové schopnosti k zakódování autobiografických vzpomínek. Úkoly pro verbální i neverbální paměť ukázaly, že děti s pokročilejšími jazykovými schopnostmi vykazují vyšší neverbální paměť ve srovnání s dětmi méně jazykově pokročilými. Pokud děti nemají potřebné jazykové schopnosti, nemohou popsat vzpomínky z dětství, protože neznají slova, kterými by je mohly vysvětlit. Jazyk umožňuje dětem organizovat osobní minulé a současné zkušenosti a sdílet je s ostatními. Tato výměna dialogů umožňuje dětem vědomí vlastní minulosti a povzbuzuje je k úvahám o vlastním já.\n"}
{"id": "1245507", "url": "https://cs.wikipedia.org/wiki?curid=1245507", "title": "William Battie", "text": "William Battie\n\nWilliam Battie (1. září 1703 – 13. června 1776) byl anglický psychiatr. Jako první na světě prohlásil, že jeho ústavy jsou schopny léčit psychicky postižené. I přes to, že nikdy nevyléčil ani jednoho ze svých pacientů, stal se jedním z nejbohatších mužů v Anglii. Díky jeho zbohatnutí nastartoval prudký rozvoj psychiatrie a zájmu o ústavy. Jako první vydal knihu o léčbě psychických nemocí. A Tratise on madness, v překladu pojednání o šílenství. Zemřel 13. června 1776 ve věku 72 let.\n"}
{"id": "1245511", "url": "https://cs.wikipedia.org/wiki?curid=1245511", "title": "Benjamin Čumpelík", "text": "Benjamin Čumpelík\n\nBenjamin Čumpelík (31. května 1845 Horní Krupá - 11. července 1909 Praha-Staré Město), byl český lékař, psychiatr.\n\nBenjamin Čumpelík se narodil v rodině pojezdného Václava Čumpelíka. Po ukončení základní školy absolvoval mladoboleslavské gymnázium a studium medicíny na pražské Karlo-Ferdinandově univerzitě. Lékařskou praxi zahájil roku 1872 v pražském ústavu choromyslných. V roce 1879 se stal primářem a v roce 1889 i ředitelem na tomto ústavu. Po roce 1886 stál Čumpelík u vzniku první české psychiatrické kliniky. Stal se také jejím prvním přednostou. Založil psychiatrickou léčebnu v Kosmonosech, byl jejím prvním ředitelem a zasloužil se o její rozšíření o objekt bývalého piaristického kláštera a o zámek v Horních Beřkovicích. V roce 1904 se významnou měrou zasloužil o výstavbu nové psychiatrické léčebny v Bohnicích. Zde se v roce 1907 stal vrchním ředitelem. O dva roky později, 11. února 1909 v Praze po dlouhé nemoci zemřel.\n\n"}
{"id": "1245512", "url": "https://cs.wikipedia.org/wiki?curid=1245512", "title": "Joy (film)", "text": "Joy (film)\n\nJoy (v anglickém originále Joy) je americký životopisné komediální drama z roku 2015. Režie a scénáře se ujal David O. Russell. Ve sním hraje hlavní roli Jennifer Lawrence.\n\nFilm měl premiéru v New Yorku 13. prosince 2015 a do kin byl oficiálně uveden 25. prosince 2015. Film získal různé ohlasy, které kritizovali scénář a styl filmu, ale pozitivně hodnotili Lawrence, která za roli získala nominaci na Oscara a získala cenu Zlatý glóbus. Film vydělal přes 101 milionů dolarů.\n\nFilm vydělal přes 56 milionů dolarů v Severní Americe a přes 44 milionů dolarů v ostatních oblastech, celkově tak vydělal 101,1 milionů dolarů po celém světě. Rozpočet filmu činil 60 milionů dolarů. V Severní Americe a Kanadě byl oficiálně uveden 25. prosince 2015, společně s filmy \"Bod zlomu\", \"Táta je doma\", \"\" a \"Sázka na nejistotu\". Za první víkend docílil třetí nejvyšší návštěvnosti, kdy vydělal 17 milionů dolarů. Na první místě se umístil film \"\" (149,2 milionů dolarů) a na druhém \"Táta je doma\" (38,7 milionů dolarů).\n"}
{"id": "1245520", "url": "https://cs.wikipedia.org/wiki?curid=1245520", "title": "Kamil Vladislav Muttich", "text": "Kamil Vladislav Muttich\n\nKamil Vladislav Muttich, křtěný Vladislav Jan, používal pseudonym \"Camil Orfano - Muttich\" (10. února 1873 Praha - 6. listopadu 1924 Nymburk), byl český akademický malíř a ilustrátor.\n\nNarodil se v Praze. V letech 1892–1894 studoval Akademii výtvarných umění v Praze u profesora Maxmiliána Pirnera. Studijní cesta jej zavedla do Itálie, kde se projevil jeho zájem o romantická orientální témata. V roce 1899 ilustroval časopis \"Podřipská Střela\". Na počátku první světové války pobýval jako válečný invalida ve vojenské nemocnici ve Vysokém na Jizerou. V letech 1915–1916 byl ředitelem tamějšího divadelního spolku, stal se hercem, maskérem i malířem divadelních dekorací. Na počátku 20. let 20. století žil v Mladé Boleslavi, kde byl zakladatelem lyžařského spolku \"Himalaja\". Je autorem krkonošského hřebenového značení, takzvaných němých značek. Ty slouží od roku 1923 do dnešních dnů. Pro \"Ski klub Vysoké nad Jizerou\" navrhl vlajku a odznak. Maloval podobizny, krajiny a orientální motivy. Kromě toho ilustroval časopisy, maloval plakáty, reklamy, pohledy a divadelní dekorace. Pracoval pro větší litografické závody nejenom v Čechách, ale i v Německu. Byl kmenovým ilustrátorem časopisu Zlatá Praha. Ilustroval mimo jiné Babičku od Boženy Němcové (rok 1897), nebo \"Barončinu závět\" od Elišky Krásnohorské (rok 1925).\n\nZemřel v listopadu 1924. Je pohřben na olšanském hřbitově na Vinohradech v Praze.\n\n"}
{"id": "1245522", "url": "https://cs.wikipedia.org/wiki?curid=1245522", "title": "Mario Zenari", "text": "Mario Zenari\n\nMario kardinál Zenari (* 5. ledna 1946, Villafranca di Verona) je italský římskokatolický duchovní, papežský diplomat, arcibiskup a kardinál. Dne 19. listopadu 2016 jej papež František jmenoval kardinálem.\n\n\n"}
{"id": "1245528", "url": "https://cs.wikipedia.org/wiki?curid=1245528", "title": "Johann Jakob Kaup", "text": "Johann Jakob Kaup\n\nJohann Jakob Kaup (10. dubna 1803 Darmstadt - 4. července 1873 Darmstadt) byl německý paleontolog, zoolog, ornitolog a přírodovědec, zastánce přírodní filozofie a myšlenky jistého skrytého matematického řádu v přírodě. Proslul zejména jako badatel na poli paleontologie, když vědecky popsal velké množství fosilních druhů obratlovců (zejména ryb, obojživelníků, plazů a savců). V některých ohledech se ale mýlil, například když zcela odmítl Darwinovu myšlenku evoluce přírodním výběrem. V roce 1834 pojmenoval skupinu druhohorních létajících plazů pod jménem ptakoještěři. V roce 1854 zakoupil fosilii mastodonta, objeveného již roku 1799 na území Orange County v New Yorku. Jednalo se o jednu z prvních zrekonstruovaných koster vyhynulého živočicha vůbec.\n"}
{"id": "1245531", "url": "https://cs.wikipedia.org/wiki?curid=1245531", "title": "Christoph Hein", "text": "Christoph Hein\n\nChristoph Hein (* 8. dubna 1944, Heinzendorf, Horní Slezsko, Německo; dnešní Jasienica) je německý spisovatel, překladatel a esejista.\n\nChristoph Hein vyrůstal v Bad Dübenu u Lipska. Kvůli „špatnému“ třídnímu původu – otec byl farář – nemohl navštěvovat všeobecnou střední školu v NDR, a tak chodil až do postavení berlínské zdi na gymnázium v Západním Berlíně. Po vybudování zdi se živil mnoha povoláními, mj. jako montážní technik, knihkupec, číšník či asistent režie. V roce 1964 si dodělal maturitu na večerní škole. Mezi léty 1967–1971 vystudoval v Lipsku a Berlíně filozofii a logiku. Poté působil jako dramaturg a dramatik ve Volksbühne ve východním Berlíně. Od roku 1979 se živí jako spisovatel na volné noze.\n\nV letech 1998–2000 byl prezidentem německého PEN-Clubu.\n\n\nZa své dílo obdržel mnoho cen mj. Rakouskou státní cenu za evropskou literaturu, Eichendorffovu cenu a Solothurnskou literární cenu. \n\n\n"}
{"id": "1245536", "url": "https://cs.wikipedia.org/wiki?curid=1245536", "title": "Magdalena Tulli", "text": "Magdalena Tulli\n\nMagdalena Tulli (* 20. října 1955, Varšava) je polská spisovatelka a překladatelka z francouzštiny (např. Marcel Proust) a italštiny (např. Italo Svevo).\n\nJejí matka přežila koncentrační tábor Auschwitz. Se svými dcerami žila ve Varšavě. Magdalena trávila coby školačka každoročně letní prázdniny u prarodičů svého italského otce v Miláně. Po maturitě vystudovala biologii a polonistiku na Varšavské univerzitě.\n\n\n\n"}
{"id": "1245537", "url": "https://cs.wikipedia.org/wiki?curid=1245537", "title": "Edward Whymper", "text": "Edward Whymper\n\nEdward Whymper (27. dubna 1840 Londýn – 16. září 1911 Chamonix) byl anglický cestovatel a horolezec, který jako první zdolal vrchol Matterhornu. Byl také renomovaným výtvarníkem, který si své cestopisné knihy sám ilustroval.\n\nByl druhým z jedenácti dětí dřevorytce Josiaha Wooda Whympera, v uměleckém světě se prosadili i jeho bratři Frederick Whymper a Charles H. Whymper. Když bylo Edwardovi dvacet let, vyslalo ho nakladatelství Longman do Alp kreslit horské scenérie. V roce 1861 vystoupil na vrchol Mont Pelvoux, v následujících letech si připsal prvovýstupy na Barre des Écrins, Aiguille d'Argentière, Mont Dolent a Grandes Jorasses, kde se jeden z vrcholků podle něj jmenuje Pointe Whymper. Jeho hlavním cílem byl ale Matterhorn, na který se sedmkrát neúspěšně pokusil vystoupit. Podařilo se mu to až 14. července 1865 se skupinou, v níž byli kromě něho Francis Douglas, Douglas Hadow, Charles Hudson, Michel Croz, Peter Taugwalder otec a Peter Taugwalder syn. Těsně tak předstihli výpravu, kterou vedl Jean Antoine Carrel, při návratu se však přetrhlo lano a Hadow, Croz, Douglas a Hudson zahynuli po pádu do propasti.\n\nV letech 1867 a 1872 podnikl Whymper dvě cesty do Grónska, kde se neúspěšně pokusil přejít Grónský ledovec. Roku 1879 odcestoval do Jižní Ameriky, kde sbíral přírodniny pro Britské muzeum, George Albert Boulenger podle něj pojmenoval druh žáby \"Hyloxalus whymperi\". Během cesty Whymper vystoupil na Chimborazo, Cotopaxi a Tupungato. Roku 1901 pobýval v Kanadě, kde podnikl prvovýstup na Stanley Peak, je podle něj pojmenována hora Mount Whymper (2844 m) – druhá hora téhož jména, Mount Whymper (1539 m) na ostrově Vancouver, je pojmenována podle jeho bratra Fredericka. \n\nWhymper o svých cestách vydal knihy \"Scrambles amongst the Alps\" (1871) a \"Travels Amongst the Great Andes of Ecuador\" (1892), ilustroval také spis Johna Tyndalla \"Hours of Exercise in The Alps\". Vydal vědecké práce o vlivu nadmořské výšky na používání aneroidu a o výškové nemoci, zabýval se také alpinistickým vybavením: vynalezl jisticí háček a Whymperův stan. \n\n\n"}
{"id": "1245539", "url": "https://cs.wikipedia.org/wiki?curid=1245539", "title": "Dítě Bridget Jonesové", "text": "Dítě Bridget Jonesové\n\nDítě Bridget Jonesové (v anglickém originále Bridget Jones's Baby) je romantická komedie z roku 2016. Režie se ujala Sharon Maguire a scénář napsali Helen Fielding, Dan Mazer a Emma Thompson. Je to třetí film z filmové série o Bridget Jonesové, navazující na snímek \"\". Bridget, ztvárněná herečkou Renée Zellweger, si ve filmu není jistá, zda otěhotněla s Markem Darcym (Colin Firth) nebo Jackem Qwantem (Patrick Dempsey).\n\nFilm byl do kin byl oficiálně uveden 5. října 2016. Film získal pozitivní recenze od kritiků a vydělal přes 207 milionů dolarů.\n\nV červenci 2009 magazín Variety oznámil, že se plánuje třetí díl filmů o Bridget Jonesové. Společnost Working Title Films potvrdila, že děj filmu se nezakládá na knize od Helen Fiedling, a místo toho bude inspirován jejími sloupky, které v roce 2005 napsala pro britský deník The Independent.V srpnu 2011 dali Universal Studios a Working Title filmu zelenou. Film se na chvilku začal natáčet v červenci 2015 v Dublinu, kde byly natáčeny první scény filmu na koncertě Eda Sheerana koncertě v Croke Parku. Další scény se začaly natáčet 2. října 2015 v Londýně. Natáčení skončilo 27. prosince 2015, některé scény se však musely přetáčet a to od 8. ledna.\n\nFilm vydělal přes 207,2 milionu dolarů v Severní Americe a přes 87 milionů dolarů v ostatních oblastech, celkově tak vydělal přes 215 milionů dolarů po celém světě. Rozpočet filmu činil 50 milionů dolarů. V Severní Americe film za první víkend vydělal 8,2 milionu dolarů.\n"}
{"id": "1245541", "url": "https://cs.wikipedia.org/wiki?curid=1245541", "title": "Michael Shannon", "text": "Michael Shannon\n\nMichael Shannon (* 7. srpna 1974) je americký herec, zpěvák a kytarista. Do širšího povědomí se dostal díky své roli ve filmu \"8. míle\" z roku 2002. V letech 2010 až 2014 hrál jednu z hlavních postav v historickém kriminálním seriálu \"Impérium – Mafie v Atlantic City\" (v prvních sériích hrál roli prohibičního agenta Nelsona Van Aldena, později se skrýval pod jménem George Mueller). Rovněž hrál ve všech pěti filmech režiséra Jeffa Nicholse (k roku 2016). Mezi další filmy, v nichž hrál, patří například \"Nouzový východ\" (2008), \"Jonah Hex\" (2010) a \"Muž z oceli\" (2013). Rovněž zpívá a hraje na kytaru ve skupině Corporal. Spolu se svou přítelkyní, herečkou Kate Arrington, má dvě děti.\n\n\n\n\n"}
{"id": "1245550", "url": "https://cs.wikipedia.org/wiki?curid=1245550", "title": "Hacksaw Ridge: Zrození hrdiny", "text": "Hacksaw Ridge: Zrození hrdiny\n\nHacksaw Ridge: Zrození hrdiny (v anglickém originále Hicksaw Ridge) je americko-australský životopisný válečný film z roku 2016. Režie se ujal Mel Gibson a scénáře Andrew Knight a Robert Schenkkan. Hlavní role hrají Andrew Garfield, Sam Worthington, Luke Bracey, Teresa Palmer, Hugo Weaving, Rachel Griffiths a Vince Vaughn.\n\nFilm měl premiéru na Benátském filmovém festivalu 4. září 2016 a do kin byl oficiálně uveden 3. listopadu 2016 v Austrálii a 4. listopadu 2016 ve Spojených státech amerických. Film obdržel pozitivní kritiku a vydělal přes 100 milionů dolarů. Na 89. ročníku Academy Awards proměnil dvě z šesti nominací (v kategoriích střih a zvuk).\n\nFilm je inspirovaný skutečným příběhem Desmonda Dosse, který jako Adventista sedmého dne odmítal kohokoliv zabít nebo nosit zbraň. Doss sloužil v americké armádě jako neozbrojený zdravotník během bojů o Guam, Filipíny a Okinawu, a jako první a jediný odpírač vojenské služby za druhé světové války obdržel nejvyšší americké vojenské vyznamenání, Medaili cti.\n\nFilm vydělal přes 61 milionů dolarů v Severní Americe a přes 39,9 milionů dolarů v ostatních oblastech, celkově tak vydělal přes 100,9 milionů dolarů po celém světě. Rozpočet filmu činil 40 milionů dolarů. V Severní Americe byl oficiálně uveden 4. listopadu 2016, společně s filmy \"Doctor Strange\" a \"Trollové\". Za první víkend docílil třetí nejvyšší návštěvnosti, kdy vydělal 15,2 milionů dolarů. Za druhý víkend film vydělal 10,8 milionů dolarů a získal pátou nejvyšší návštěvnost.V Číně film vydělal za čtyři promítací dny 16 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 172 započtených recenzí 87 procent s průměrným ratingem 7,2 bodů z deseti. Na serveru Metacritic snímek získal z 48 recenzí 71 bodů ze sta. Na Česko-Slovenské filmové databázi snímek získal 89% a drží se na 39. místě žebříčku nejlepších filmů.\n"}
{"id": "1245551", "url": "https://cs.wikipedia.org/wiki?curid=1245551", "title": "Petr Vaníček", "text": "Petr Vaníček\n\nPetr Vaníček (* 18. července 1935 Sušice, Československo) je český geodet a teoretický geofyzik, žijící v Kanadě. Učinil významné objevy v teorii spektrální analýzy a výpočtů geoidu.\n\nInicioval založení Kanadské geofyzikální unie () v roce 1974 a byl jejím prezidentem v letech 1986 a 1988.\n\nByl prvním předsedou výboru OSN pro geodetické aspekty námořního práva (, GALOS), který byl založen v Edinburghu, Skotsko Mezinárodní asociací geodézie (, IAG) v roce 1989.\nJeho kniha \"Koncepty vyšší geodézie\", () byla přeložena do několika jazyků, jedná se o základní text pro výuku vyšší geodézie po celém světě. Působil také jako šéfredaktor a recenzent několika vědeckých časopisů. Dále byl členem mnoha vědeckých rad a výborů.\n\nJeden z jeho hlavních příspěvků obecného významu je spektrální analýza frekvenčního spektra metodou nejmenších čtverců, která se také nazývá \"Vaníčkova metoda\" (). Tuto výpočetní metodu publikoval v roce 1969 a 1971. Metoda je založena na vyrovnání sinusoid údajů vzorků metodou nejmenších čtverců a snižuje nevýhody použití Fourierovy transformace pro analýzu dlouhých neúplných záznamů dat, jako je většina přírodních datových souborů.\n\nJeho objevy v oboru teoretické geofyziky, shrnuté v díle \"Přesné řešení geoidu\" () výrazně zpřesnily předchozí řešení.\n\nV roce 1996 mu byla udělena Medaile J. Tuzo Wilsona za vynikající příspěvky pro kanadskou geofyziku. Je členem Mezinárodní unie geodézie a geofyziky, Americké geofyzikální unie, a Czechoslovak Society of Arts & Sciences (SVU).\n\nByl prvním kanaďanem oceněným členstvím ve Společenství významných vědců nadace Alexandera von Humboldta, a byl vedoucím hostujícím vědcem Národní Akademie Věd Spojených států amerických.\n\nV průběhu své kariéry vyučoval a prováděl výzkum na univerzitách a laboratořích na šesti kontinentech, včetně Royal Institute of Technology a USGS.\n\nV roce 1954 maturoval na Střední průmyslové škole zeměměřické v Praze. Poté vystudoval geodézii na ČVUT (absolvoval v roce 1959). Od roku 1967 pracoval jako hlavní vědecký pracovník na Universitě v Liverpoolu. V roce 1968 obhájil disertační práci a získal titul kandidát matematicko-fyzikálních věd (CSc.) na Geofyzikálním ústavu Československé akedmie věd v Praze. \n\nTěsně před vpádem komunistických armád do Československa za ním odešel do Velké Británie zbytek jeho rodiny. V roce 1969 se přestěhovali do Kanady. Má jednu dceru a dva syny.\n\nV roce 1993 mu byla Českou akademií věd udělen nejvyšší vědecký titul v České republice: doktor matematicko fyzikalních věd (DrSc) na základě jeho knihy \"Koncepty vyšší geodézie\", ().\n\nV roce 2002, po více než třiceti letech působení na University of Toronto a University of New Brunswick odešel do důchodu jako emeritní profesor. Žije ve městě Fredericton v Kanadě.\n\n\n\n"}
{"id": "1245552", "url": "https://cs.wikipedia.org/wiki?curid=1245552", "title": "Michajlovský palác (rozcestník)", "text": "Michajlovský palác (rozcestník)\n\nMichajlovský palác odkazuje na více komplexů v Petrohradě:\n\n"}
{"id": "1245553", "url": "https://cs.wikipedia.org/wiki?curid=1245553", "title": "Noční zvířata (film)", "text": "Noční zvířata (film)\n\nNoční zvířata (v anglickém originále Nocturnal Animals) je americký psychologický thriller z roku 2016. Režie a scénáře se ujal Tom Ford. Snímek je inspirován románem \"Tony and Susan\" od Austina Wrighta. Hlavní role hrají Amy Adams, Jake Gyllenhaal, Michael Shannon, Aaron Taylor-Johnson, Isla Fisher, Armie Hammer, Laura Linney, Andrea Riseborough a Michael Sheen.\n\nFilm soutěžil o Zlatého lva na Benátském filmovém festivalu, kde získal cenu Grand Jury Prize. Film byl oficiálně uveden do kin 18. listopadu 2016 ve Spojených státech amerických, v České republice o týden později .\n\nV březnu 2015 společnost Smoke House Pictures oznámila, že George Clooney a Grant Heslow budou produkovat thriller \"Noční zvířata\", inspirovaný románem \"Tony and Susan\". Oslovili Toma Forda aby film režíroval a napsal k němu scénář. Brzy poté byli Jake Gyllenhaal a Amy Adams do hlavních rolí. Natáčení začalo 5. října 2015 v Los Angeles a skončilo 5. prosince 2015.\n"}
{"id": "1245555", "url": "https://cs.wikipedia.org/wiki?curid=1245555", "title": "Black Mass: Špinavá hra", "text": "Black Mass: Špinavá hra\n\nBlack Mass: Špinavá hra (v anglickém originále Black Mass) je americký životopisný dramatický film z roku 2015. Režie se ujal Scott Cooper a scénáře Mark Mallouk a Jez Butterworth. Film je inspirován knihou \"Black Mass: The True Story of an Unholy Alliance Between the FBI and the Irish Mob\" od Dicka Lehra a Gerardda O'Neilla.\n\nHlavní role hrají Johnny Depp, Joel Edgerton, Benedict Cumberbatch, Kevin Bacon, Jesse Plemons, Peter Sarsgaard, Rory Cochrane, Adam Scott, Dakota Johnson a Corey Stoll.\n\nFilm měl premiéru na Benátském filmovém festivalu 4. září 2015 a do kin byl oficiálně uveden 18. září 2015.\n\nFilm vydělal přes 62 milionů dolarů v Severní Americe a přes 37 milionů dolarů v ostatních oblastech, celkově tak vydělal 99,8 milionů dolarů po celém světě. Rozpočet filmu činil 53 milionů dolarů. Za první víkend docílil druhé nejvyšší návštěvnosti, kdy vydělal 22,6 milionů dolarů. Na první místě se umístil film \"\" s výdělkem 30,3 miliony dolarů.\n"}
{"id": "1245557", "url": "https://cs.wikipedia.org/wiki?curid=1245557", "title": "Agrona", "text": "Agrona\n\nAgrona je v keltské mytologii bohyně války, porážky a masakru. Někdy je považována za příbuznou bohyně Morrígan.\n\nHypoteticky bylo Agrona název skotské řeky Ayr, později i řeky Aeron. Toto tvrzení poprvé objevil William J. Watson’s ve své knize The History of the Celtic Place-names of Scotland (1926). Proto byla Agrona považována za patronku této řeky. \n\nPozději, se jméno Aeron maskulinizoval.\n\n"}
{"id": "1245561", "url": "https://cs.wikipedia.org/wiki?curid=1245561", "title": "Afagddu", "text": "Afagddu\n\nAfagddu či Morfran je v keltské mytologii syn bohyně Cerindwen a Tegida. Když byl chlapec, byl škaredý a nebyl atraktivní. Myslel si, že by poezie mohla přitahovat dívky, a jeho matka pro něj míchala ve svém kotli byliny inspirace. \n\nMladík jménem Gwion, usrkl z kotlíku a stal se velkým básníkem Taliesinem. \n\n"}
{"id": "1245562", "url": "https://cs.wikipedia.org/wiki?curid=1245562", "title": "Sázka na nejistotu", "text": "Sázka na nejistotu\n\nSázka na nejistotu (v anglickém originále The Big Short) je americké komediální drama z roku 2015. Režie se ujal Adam McKey, který také spolupracoval na scénáři s Charlesem Randolphem. Film byl inspirován knihou \"The Big Short: Inside the Doomsday Machine\" od Michaela Lewise o finanční krizi během let 2007 a 2008. Ve filmu hrají Christian Bale, Steve Carell, Ryan Gosling, Brad Pitt, Melissa Leo, Hamish Linklater, John Magaro, Rafe Spall, Jeremy Strong, Finn Wittrock a Marisa Tomei.\n\nFilm byl oficiálně do kin uveden 23. prosince 2015. Film získal pozitivní reakce od kritiků a vydělal přes 133 milionů dolarů.\n\nFilm získal pět nominací na Oscara, proměnil však pouze jednu a to v kategorii nejlepší adaptovaný scénář. Christian Bale získal cenu Critics' Choice Movie Awards v kategorii nejlepší herec ve filmové komedii. Film také získal čtyři nominaci na Zlatý glóbus.\n\nFilm vydělal přes 70 milionů dolarů v Severní Americe a přes 63 milionů dolarů v ostatních oblastech, celkově tak vydělal 133,3 milionů dolarů po celém světě. Rozpočet filmu činil 28 milionů dolarů. V Severní Americe byl oficiálně uveden 23. prosince 2015. Za první víkend docílil šesté nejvyšší návštěvnosti, kdy vydělal 10,5 milionů dolarů.\n"}
{"id": "1245565", "url": "https://cs.wikipedia.org/wiki?curid=1245565", "title": "Papaloapan", "text": "Papaloapan\n\nPapaloapan je řeka protékající mexickými státy Oaxaca a Veracruz. Vzniká u města Tuxtepec soutokem řek Río Santo Domingo a Río Valle Nacional a je dlouhá 354 kilometrů, celková vzdálenost od pramene nejdelší zdrojnice k ústí činí 900 kilometrů. Významnými přítoky jsou Río Tonto zleva a Tesechoacán a San Juan zprava. Vlévá se nedaleko města Tlacotalpan do laguny Alvarado, která je propojena s Mexickým zálivem. Název pochází z jazyka nahuatl a znamená „motýlí řeka“.\n\nŘeka protéká rovinatou krajinou a vytváří četné meandry. V roce 1944 došlo na Papaloapanu k velkým povodním, bylo proto rozhodnuto o stavbě přehrad Temascal a Cerro de Oro na horním toku, které stav vody regulují. Břehy byly původně porostlé tropickým pralesem, po jeho vykácení a vysušení bažin se začala pěstovat cukrová třtina a kukuřice, nárůst populace v povodí řeky přináší větší znečistění. Typickými rybami žijícími ve vodách Papaloapanu jsou mečovka, anténovka, krásnotělka a endemický charax catemacký. Řeka je splavná do vzdálenosti 240 kilometrů od ústí.\n\n"}
{"id": "1245566", "url": "https://cs.wikipedia.org/wiki?curid=1245566", "title": "Drnholec (zámek)", "text": "Drnholec (zámek)\n\nZámek Drnholec se nachází ve východní části městyse Drnholec v okrese Břeclav. Jednokřídlý dvoupatrový renesanční zámek stojí na skalní ostrožně vybíhající nad levý břeh řeky Dyje. Vznikl přestavbou staršího hradu během 16. století za panství Tiefenbachů a následně stavební úpravou ve 30. letech 19. století. Zámek je chráněn jako kulturní památka.\n\nSkalní ostroh nad (po regulaci řeky zaniklým) meandrem řeky Dyje při moravsko-rakouské hranici byl významným strategickým bodem, kde pravděpodobně již ve 40. letech 13. století stával hrad. V polovině 13. století náležel Vilémovi a Oldřichu z Drnholce. Hrad je výslovně písemně zmiňovaný roku 1277. Následně prodělal časté změny majitelů, až ho koncem 14. století získali Lichtenštejnové. Ti v 16. století započali jeho přestavbu, která se nesla v duchu posílení obranyschopnosti proti tureckým nájezdům. Dobové prameny ho však již v polovině 16. století uvádějí jako zámek.\n\nV roce 1578 koupil drnholecké panství císařský vojevůdce a diplomat Kryštof z Tiefenbachu. Ten kolem roku 1585 nechal pevnost přebudovat do podoby dvoupatrového renesančního zámku půdorysu L. Na přestavbě se podíleli italští kameničtí mistři Antonio Silva a Elia Canevale. S úpravami zámku pokračovali Kryštofovi potomci pravděpodobně až do první třetiny 17. století. Rudolf z Tiefenbachu, poslední člen této větve rodu, nechal vytvořit fideikomis, který po jeho smrti převedl drnholecké panství na šlechtickou vojenskou nadaci. \n\nRoku 1708 získal panství rod Trautmansdorffů. Během jejich držení zámek pravděpodobně nebyl nijak výrazněji upravován. Po vymření Trautmansdorffů přešlo panství do vlastnictví Ferdinandova šlechtického konviktu v Olomouci a následně roku 1828 do správy Tereziánské vojenské akademie ve Vídeňském Novém Městě. Roku 1837 podstoupil rozsáhlou přestavbu, při které došlo k ubourání severního křídla s věží. Severní strana byla následně znovu dostavěna do podoby odpovídající jižnímu křídlu a zámek tím získal svoji dnešní podobu. Tereziánské akademii patřil zámek i s panstvím až do roku 1918, poté připadl do vlastnictví československého státu. Následně zde získalo sídlo ředitelství státních statků, které zde hospodařilo až do 90. let. Zámek využíval také MNV. \n\nPo roce 1989 získal zámek soukromý majitel. Chátrající zámek vyžadující nákladnou rekonstrukci je již několik let neúspěšně nabízen k prodeji.\n\nZámek Drnholec se nachází na skalní ostrožně vybíhající nad levý břeh řeky Dyje, na východním okraji městyse Drnholec. Jedná se o dvoupatrovou stavbu palácového typu a nepravidelného obdélného půdorysu. Severovýchodní průčelí situované do nádvoří nese uprostřed nízký trojosý rizalit, členěný pilastry a završený trojúhelníkovým štítem. Protější jihozápadní průčelí má uprostřed odskočení v šíři pěti okenních os. Boční průčelí mají západní rohy zaoblené do nárožních rizalitů. Klasicistní fasádu člení kordonové římsy. Fasádu přízemí tvoří vodorovná bosáž, fasády pater jsou hladké. Okna přízemí a prvního patra mají protáhlý tvar, v patře jsou zakončená nadokenními římsami. \n\nHlavní vstup je z nádvoří a ústí do mohutného čtyřramenného schodiště. V přízemí se nacházejí neckovitě zaklenuté místnosti, zdobené cennými pozdně renesančními štukaturami z konce 16. století. \n\nPřístup k zámku je přes cihlový renesanční most, překonávající příkop. Za mostem stojí trojosá renesanční brána z let 1578–1582, jejími autory jsou pravděpodobně mistři Antonio Silva a Elia Canevale.\n"}
{"id": "1245567", "url": "https://cs.wikipedia.org/wiki?curid=1245567", "title": "Brooklyn (film)", "text": "Brooklyn (film)\n\nBrooklyn (v anglickém originále Brooklyn) je britské, kanadské a irské romantické drama z roku 2015. Režie se ujal John Crowley a scénáře Nick Hornby. Snímek byl inspirován stejnojmenným románem od Colma Tóibína. Hlavní role hrají Saoirse Ronan, Emory Cohen, Domhnall Gleeson, Jim Broadbent a Julie Walters.\n\nFilm měl premiéru na Filmovém festivalu Sundance 26. ledna 2015. Do kin byl uveden 4. listopadu 2015 ve Spojených státech a 6. listopadu 2015 ve Spojeném království. Film získal nominace na Oscara v kategoriích nejlepší film, nejlepší herečka a nejlepší adaptovaný scénář.\n\nFilm vydělal přes 38 milionů dolarů v Severní Americe a přes 23 milionů dolarů v ostatních oblastech, celkově tak vydělal 62,1 milionů dolarů po celém světě. Rozpočet filmu činil 11 milionů dolarů.\n"}
{"id": "1245568", "url": "https://cs.wikipedia.org/wiki?curid=1245568", "title": "Radim Nováček", "text": "Radim Nováček\n\nRadim Nováček (21. března 1905 v Ústí nad Orlicí – 13. února 1942 v KT Mauthausen) byl český prvorepublikový mineralog, vysokoškolský pedagog a publikující odborník. Za druhé světové války byl účastníkem protiněmeckého odboje. Přispěl k širšímu uplatnění chemie ve výzkumu nerostů a hornin.\n\nRadim Nováček se narodil v Ústí nad Orlicí 21. března 1905 jako jediný syn vedoucího úředníka Okresního úřadu v Ústí nad Orlicí Karla Nováčka. Matku ztratil ve svých čtrnácti letech ještě jako školák (zemřela v roce 1919). Radim Nováček maturoval na gymnáziu ve Vysokém Mýtě. Ve studiu přírodopisu a chemie pokračoval na Přírodovědecké fakultě Univerzity Karlovy v Praze. Doktorem přírodních věd byl promován 30. srpna 1928. \n\nOd roku 1929 působil jako asistent v Mineralogickém ústavu prof. Dr. Františka Slavíka. Před druhou světovou válkou (v letech 1929 až 1939) pracoval Radim Nováček v Mineralogickém ústavu Přírodovědecké fakulty Univerzity Karlovy v Praze. Po úspěšném absolvování vysokoškolských studií a vykonání státních zkoušek a rigoróza se v roce 1936 habilitoval pro obor mineralogie. Spolu se svým kolegou mineralogem z Národního muzea \"Karlem Tučkem\" napsal knihu \"Naše nerosty, jejich sběr a určování\". (Kniha vyšla nejprve v roce 1941 ale druhého vydání těsně po druhé světové válce v roce 1946 se dožil už jen první z autorů - Karel Tuček.) Po uzavření českých vysokých škol (po 17. listopadu 1939) se Radim Nováček stal pracovníkem Národního muzea v Praze. (Působil zde od listopadu 1939 do začátku října 1941.)\n\nRadim Nováček zavedl (a zdokonalil) na tehdejší dobu moderní mikrochemické metody analýzy nerostů a minerálů. (Zabýval se kvantitativní mikrochemickou analýzou zvláště druhotných uranových nerostů.) Metodu chemické analýzy dokázal aplikovat i v případech, kdy měl k dispozici jen miligram zkoumaného vzorku. Stejně dobře zvládal sledování morfologie a optických vlastností krystalů. Stanovil například chemický vzorec vzácného minerálu johannitu a vzorec uranopilitu. Po Radimu Nováčkovi byly (po jeho smrti) pojmenovány i dva minerály nováčekit a metanováčekit (viz níže).\n\nJeho publikované vědecké články, ve kterých detailně popisoval výsledky svého výzkumu, se staly jedním ze základních kamenů nejen pro mineralogii a krystalochemii minerálů uranu, ale i pro obecnou mineralogii. Nováček také provedl revizi jáchymovských uranových minerálů a zabýval se mineralogií hrubozrnných magmatických hornin - pegmatitů. Jeho výzkumné dílo má vysokou vědeckou hodnotu - bylo a je citováno v odborné mineralogické literatuře. Soupis publikovaných odborných prací Radima Nováčka obsahuje 39 položek. Řada výzkumů však zůstala nedokončena. Jeho postoj k nacistické okupaci a útlaku české inteligence po 15. březnu 1939 jej logicky dovedl až do řad domácího protiněmeckého odboje.\n\nPo obsazení Československa v roce 1939 se Radim Nováček zapojil do ilegální práce v rámci domácího odboje.\n\nIlegální organizace Politické ústředí (PÚ) vznikla již v létě 1939, byla tvořena příslušníky prvorepublikových politických stran a jejím cílem bylo udržování zpravodajských kontaktů s exilovou vládou v Londýně a se zahraničním odbojem. Radim Nováček se začlenil do ilegální práce v této odbojové organizaci. Docent Vladimír Krajina patřil k vedení Politického ústředí. To on měl na starosti ilegální vysílačku Sparta I., která obstarávala styk se zahraničním odbojem. Po sloučení Politického ústředí, Obrany národa a Petičního výboru Věrni zůstaneme (PVVZ) do zastřešujícího Ústředního vedení odboje domácího (ÚVOD) na jaře 1940 byl Vladimír Krajina jedním ze šesti členů jeho koordinačního orgánu.\n\nJením z nejdůležitějších úkolů domácího odboje bylo již od začátku protektorátu udržování ilegálního radiotelgrafického spojení mezi Prahou a Londýnem. Již v letních měsících roku 1939 toto spojení organizovali major Jaroslav Hájíček a podplukovník generálního štábu Štěpán Adler. Prvními radiotelegrafisty, kteří obsluhovali ilegální vysílačku s krycím označením Sparta I byl štábní kapitán Karel Divina a rotmistr František Franěk. Nedostatek odborníků na šifrování a dešifrování radiových depeší vyřešil Jaroslav Hájíček přijetím nabídky přírodovědce docenta Vladimíra Krajiny. Spojení s londýnským exilem bylo navázáno na podzim roku 1939, ale na konci roku 1939 rozbilo gestapo tyto ilegální struktury tak, že poslední depeše odešla 13. prosince 1939 a \"ilegálové\", kteří radiové spojení zajišťovali byli buď zatčeni nebo přinuceni emigrovat z protektorátu. Šifrovací klíč zůstal v rukou Vladimíra Krajiny. Krátce se vysílalo ještě v únoru 1940, ale to už musel domácí odboj svoji činnost v tomto směru utlumit. Podplukovník Josef Balabán se pokusil na jaře roku 1940 obnovit fungování radiotelegrafické skupiny a to jej logicky přivedlo ke spolupráci s Krajinou. Oboustranné radiové spojení Londýn - Praha bylo opět navázáno 6. dubna 1940 a zhruba za měsíc (30. dubna 1940) pověřil ministr národní obrany exilové vlády - generál Sergěj Ingr podplukovníka Josefa Balabána k převzetí odpovědnosti za radiotelegrafickou službu. Druhá garnitura vojenské ilegální organizace Obrana národa usilovala dostat radiové spojení pod svoji kontrolu, ale Krajina v tom pociťoval vyjádření nedůvěry k jeho \"civilní\" osobě. Londýn jej sice nezbavil čelního postavení v radiotelegrafické skupině, ale konflikty mezi občanskou a vojenskou složkou Ústředního vedení odboje domácího (ÚVODu) přetrvávaly a v personální rovině se projektovaly do vztahu Balabán x Krajina.\n\nÚkolem Vladimíra Krajiny bylo šifrovat odesílané depeše a přijaté dešifrovat. Příval několika desítek depeší denně si vynutil vytvoření skupiny několika Krajinových spolupracovníků. Kromě Krajinovy manželky se na této činnosti podíleli: docent mineralogie Radim Nováček; Jaroslav Štěpán; Míla Šebková; botanik RNDr. Miloš Deyl; Jaroslav Hrabánek a selesián Štěpán Trochta. Přijaté a dešifrované zprávy se dopravovaly k adresátům, kteří si je vyzvedávali v ilegálních sběrnách (nejčastěji v knihkupeckých obchodech). Za Obranu národa byli adresáty podplukovník Josef Balabán nebo plukovník Josef Churavý.\n\nKoncem dubna 1941 zahájila ilegální odbojová skupina \"Julek\" provoz dvou (dosud ukrývaných) radiostanic fungujících v éteru pod krycím označením \"Har\" a \"Magda\" (podle manželky majora Josefa Jedličky - viz níže). Dešifrováním pokynů od řídící centrály GRU (viz níže) a šifrováním připravených zpravodajských depeší určených pro GRU byl Josefem Jedličkou pověřen právě Radim Nováček. (Kódování a dekódování zpráv bylo prováděno pomocí sovětského šifrového klíče, jenž se \"opíral\" o knihu českého spisovatele, literárního kritika a publicisty Vojtěcha Martínka - \"Než se kořeny uchytí\".)\n\nRadim Nováček vykonával obdobné šifrovací a dešifrovací práce i pro depeše, které \"procházely\" zpravodajskou skupinou docenta Vladimíra Krajiny. Tyto depeše ale byly určeny československým zpravodajcům, vedeným Františkem Moravcem, kteří pracovali v Anglii ve prospěch exilové vlády Dr. Edvarda Beneše.\n\nZatýkací akce pražského gestapa, provedená v noci z 8. října 1941 na 9. října 1941 (přesněji: v sobotu 9. října 1941 kolem 02:30 nad ránem) cílila na docenta Vladimíra Krajinu. Zátah se odehrál na Letné v konspiračním bytě . klempíře \"Josefa Rozuma\", kde se měl Krajina údajně tou dobou vyskytovat. Místo Vladimíra Krajina však gestapo v bytě překvapilo neznámou a podezřelou osobu. Ta byla zasahujícími příslušníky gestapa ihned zatčena. Jednalo se o sovětského zpravodajského rezidenta (vedoucí agent cizí rozvědky v protektorátu) - doktora přírodních věd (RNDr.) majora letectva Josefa Jedličku. Při zatčení se chtěl Josef Jedlička zastřelit, ale v tom mu pohotově zabránil jeden z příslušníků zatýkacího komanda - kriminální tajemník Klaus Petereit. V tomto bytě se měl Josef Jedlička setkat s přiděleným šifrantem od Politického ústředí (tj. Radimem Nováčkem), kterému měl předat k zakódování další zpravodajské informace určené jako radiové depeše pro centrálu sovětské vojenské rozvědky GRU.\n\nPři brutálním výslechu major Josef Jedlička prozradil, že působí v protektorátu jako sovětský zpravodajský rezident a že se večer (tj. 9. října 1941) má na vltavském nábřeží setkat s důležitou osobou v domácím odboji - s \"Kaprem\" (plukovníkem Josefem Churavým). Tato informace spolu s dalšími výpověďmi Jedličky doplněnými informacemi (podvodnou lstí vylákanými) od Jedličkovy manželky Magdy a následné zatčení dalších osob, měly tragický dopad na členy ilegální odbojové organizace \"Julek\", \"Radiotelegrafické skupiny Obrany národa (ON) - východ\" a rovněž na další odbojové spolupracovníky. Mezi prozrazenými nechyběl ani Radim Nováček.\n\nRadim Nováček byl zatčen gestapem druhého dne po zatčení Jedličky, tj. v neděli 10. října 1941. V průběhu akce zatýkací komando gestapa jeho byt zcela zdemolovalo. Mnoho jeho rukopisů tak bylo zničeno, některé byly zcizeny a následně \"přemístěny\" do Německa.\n\nByl vězněn na Pankráci a podroben výslechům v Petschkově paláci. Ještě před svým zatčením získal Nováček pro zpravodajskou činnost i kolegu mineraloga z Národního muzea \"Karla Tučka\". (Při brutálních výsleších jej nevyzradil.) Stejně tak nevyzradil další odbojáře ze své skupiny: mineralogy \"Františka Slavíka\" - krycí jméno \"Pták\" (náhradník Radima Nováčka) a ani \"Ludmilu Slavíkovou\". Ti pak pokračovali v Nováčkově práci (hlavně v šifrování zpráv).\n\nZ vězení posílal Radim Nováček svým příbuzným a spolupracovníkům motáky se zprávami. Ty psal slámou ze slamníku na listy toaletního papíru. Místo inkoustu používal rozpuštěné tabletky proti zácpě nebo i vlastní krev. Motáky byly vynášeny z prostor věznice vložené do tunýlků pro tkanici v pase prádla, které bylo předáváno k vyprání jeho rodinným příslušníkům.\n\nZ Pankráce byl Nováček 15. listopadu 1941 převezen do Terezína. Stanným soudem v Praze byl pak následně za dva měsíce (19. ledna 1942) odsouzen za velezradu k trestu smrti. Začátkem února 1942 (6. února 1942) byl (spolu s dalšími 645 Čechy) deportován do koncentračního tábora Mauthausen. V pátek dne 13. února 1942 byl Radim Nováček (ve věku 36 let) v odpoledních hodinách popraven v KT Mauthausen. (Úřední zpráva, která byla zaslána jeho otci konstatovala úmrtí na zápal plic.)\n\n\n\nV pátek dne 13. února 1942 bylo v KT Mauthausen popraveno celkem jedenáct Čechů. Jednalo se o vůbec první takovouto hromadnou popravu Čechů v tomto koncentračním táboře. Všech jedenáct obětí bylo (za značných bolestí) přesně v tříminutových intervalech postupně usmrcováno vpichem benzinové injekce do srdeční krajiny. Jejich těla byla následně zpopelněna v krematoriu uvnitř koncentračního tábora. Jejich popel byl poté vynesen v sudech a nepietně vysypán z náspu do prostoru mimo koncentrační tábor.\n\nZde je chronologický seznam popravených Čechů:\n\n\nInformace o těchto zdrojích převzaty z pramene Osobnosti regionů:\n"}
{"id": "1245569", "url": "https://cs.wikipedia.org/wiki?curid=1245569", "title": "Jitka Osička", "text": "Jitka Osička\n\nJitka Osička, (* 19. března 1987 Klatovy) \n\nje česká divadelní a filmová herečka, zpěvačka, improvizátor a básnířka. \n\nVystudovala JAMU v Brně, obor Muzikálové herectví. Absolvovala v roce 2013 v roli královny \"Alžběty I. v\" muzikálu \"Pokrevní sestry\" v Divadle na Orlí.\n\nPo absolvování JAMU se rozhodla zůstat na volné noze a nechat se životem vést.\n\nPůsobila na různých divadelních scénách v Brně, Praze i Liberci.\nV letech 2015-2017 učila na KJJ v Praze hlavní obor Muzikál. \n\nSmysl tvorby našla v \"improvizaci\", které se věnuje ve všech oblastech vyjádření sebe sama (herecky, pěvecky, tanečně). \n\nOd roku 2018 prezentuje autorský projekt s názvem - Pohybové obrazy - jedná se o ztvárnění obrazů, soch, kaligrafií aj. do prostoru s následným výkladem za pomoci zpěvu, tance a herectví na různých vernisážích a IMPRO Woo večery ve stylu \"One woman show\" za doprovodu bubeníka.\n\n\n\n\n"}
{"id": "1245572", "url": "https://cs.wikipedia.org/wiki?curid=1245572", "title": "Horní Ves (Chomutov)", "text": "Horní Ves (Chomutov)\n\nHorní Ves () je bývalá vesnice, která stávala na severozápadním okraji Chomutova. Počet obyvatel původně malé vesnice se v devatenáctém století rozrostl na sedm tisíc a vesnice se urbanisticky proměnila na sídlo městského typu. Postupným rozšiřováním splynulo se zástavbou Chomutova, a proto byla obě sídla v roce 1928 administrativně sloučena.\n\nPůvodní vesnice stávala na levém břehu Chomutovky přibližně v prostoru Bezručovy ulice. V severozápadní části návsi stával panský dvůr, na jehož místě byl postaven výškový dům Merkur. Architektonickou dominantou se stal kostel svaté Barbory u silnice do Křimova. Vesnice se postupně rozrůstala a hlavními osami rozvoje se staly budoucí Kadaňská a Blatenská ulice.\n\nNázev vesnice se v historických pramenech vyskytuje ve například tvarech Oberdorff (1468), Oberdorf (1497), Oberndorff (1571) nebo Horní ves a Oberdorf (1854).\n\nPrvní písemná zmínka o vesnici pochází z roku 1281, kdy patřila řádu německých rytířů z chomutovské komendy.\n\nV polovině devatenáctého století zde hraběnka Gabriela Buquoyová nechala otevřít hnědouhelný hlubinný důl Milosrdenství (někdy též Gabriela). Zaměstnával dvacet až třicet horníků, kteří v hloubce okolo dvaceti metrů těžili až šest metrů mocnou uhelnou sloj. Roční produkce uhlí se pohybovala od pěti do deseti tisíc tun. V roce 1872 podnik získal Uhelný průmyslový spolek, ale jeho plány na intenzivní těžbu se nezdařily. Požár poškodil starou šachtu, a přestože byly brzy otevřeny nové těžné jámy vybavené parními stroji, nedokázal se podnik vyrovnat s poklesem poptávky koncem sedmdesátých let devatenáctého století a důl byl uzavřen. Jeho celková produkce se odhaduje na 100 až 120 tisíc tun uhlí.\n\nPrvní úvahy o sloučení Horní Vsi s Chomutovem se objevily v roce 1923. Jednání probíhala dalších pět let až do 6. března 1928, kdy ministerstvo vnitra spojení obcí odsouhlasilo. Součástí Chomutova se Horní Ves se svými osmi tisíci obyvatel stala dne 1. srpna 1928.\n"}
{"id": "1245576", "url": "https://cs.wikipedia.org/wiki?curid=1245576", "title": "Devilment", "text": "Devilment\n\nDevilment je britská groovemetalová hudební skupina založená v roce 2011 Danielem Finchem. Na post zpěváka se k ní připojil zakladatel skupiny Cradle of Filth, Dani Filth. Svůj debut \"The Great and Secret Show\" vydali v roce 2014 přes vydavatelství Nuclear Blast a o dva roky později vydali další desku, \"\". Po vydání prvního alba skupinu opustil její kytarista a zakladatel Daniel Finch.\n\n\n\n"}
{"id": "1245579", "url": "https://cs.wikipedia.org/wiki?curid=1245579", "title": "Krematorium v Nymburce", "text": "Krematorium v Nymburce\n\nKrematorium v Nymburce se nachází na západním okraji města na Drahelickém předměstí. Je chráněno jako kulturní památka a v roce 2017 bylo prohlášeno národní kulturní památkou.\n\nNymburské krematorium bylo postaveno v letech 1922 až 1924 podle plánů architekta Bedřicha Feuersteina a Bohumila Slámy. Jedná se o jednu z mála jeho realizací na území České republiky a zároveň o jednu z prvních českých puristických staveb.\n\nStavba je jednoduchá, soustředěná na elementární geometrické formy. Půdorys obřadní budovy přechází z obdélníku v přízemí do oválu v patře. Vnitřní prostor je charakteristický svými elementárními tvary, které nejsou dekorativní, nýbrž funkční. Obřadní síň je prosvětlena okny souměrně umístěnými po čtyřech jejích stranách.\n\nVzhled krematoria byl ovlivněn revoluční architekturou Boulaého a Ledouxe a osvícenskými idejemi, které zapůsobily na celou devětsilskou avantgardu – racionalitou a pravdivostí, ke které se puristé přikláněli.\n\n"}
{"id": "1245582", "url": "https://cs.wikipedia.org/wiki?curid=1245582", "title": "Košický potok (přítok Vrchlice)", "text": "Košický potok (přítok Vrchlice)\n\nKošický potok je levostranný přítok říčky Vrchlice v okrese Kutná Hora ve Středočeském kraji. Délka jeho toku činí 7,4 km. Plocha povodí měří 10,2 km².\n\nPotok pramení v polích jižně od Nepoměřic v nadmořské výšce okolo 470 m. Na horním toku směřuje převážně na sever, protéká výše zmíněnou obcí, kde napájí dva místní rybníky. Odtud dále pokračuje severním směrem k obci Košice. V tomto úseku zadržuje jeho vody rybník \"Podskalák\". U východního okraje Košic se Košický potok postupně obrací na východ k Albrechticím. Zde se na potoce nachází vodní nádrž a o něco níže po proudu ještě jeden bezejmenný rybník. Na dolním toku, pod ústím Bedřichovského potoka, se údolí potoka více prohlubuje. Do Vrchlice se vlévá jihovýchodně od Polánky na 18,4 říčním kilometru v nadmořské výšce okolo 360 m.\n\n"}
{"id": "1245590", "url": "https://cs.wikipedia.org/wiki?curid=1245590", "title": "Kaple svatého Josefa (Rybniště)", "text": "Kaple svatého Josefa (Rybniště)\n\nKaple svatého Josefa v Rybništi je římskokatolická orientovaná kaple, často nesprávně označovaná jako kostel. Secesní stavba pochází z let 1909–1912. Autorem návrhu kaple byl varnsdorfský architekt Anton Möller. Poslední rekonstrukcí prošla stavba v roce 2011.\n\nVes Rybniště byla od svého založení na počátku 18. století farně příslušná k sousední Chřibské, kam místní věřící docházeli na pravidlené bohoslužby. Přípravy na stavbu vlastního svatostánku začaly v Rybništi až na počátku 20. století v návaznosti na velký rozvoj obce ve druhé polovině 19. století. Stavební pozemek odkázala ve své závěti pražskému Spolku svatého Bonifáce vdova Teresia Elstnerová z domu čp. 30. Plány kaple zhotovil architekt Anton Möller (1864–1927) z nedalekého Varnsdorfu. Výstavba začala roku 1909, o dva roky později ji na svátek svatého Petra a Pavla dne 29. června 1911 slavnostně vysvětil 15. litoměřický biskup Josef Gross (1866–1931). Kaple byla dokončena až dostavbou věže v roce 1912. Prostředky na výstavbu zajistil především Spolek svatého Bonifáce, dále přispěli farníci a průmyslové podniky. I přes odpor místních sociálních demokratů a učitelského sboru přispěla na stavbu také obec.\n\nV období po druhé světové válce se nenašel dostatek finančních prostředků na potřebnou údržbu, kaple tak zchátrala. Celkovou rekonstrukci v letech 1989–1990 zorganizovali Marcel Hrubý a jiřetínský administrátor Stanislav Havlas. Opravenou kapli požehnal 18. litoměřický biskup Josef Koukl (1926–2010). V následujících letech prošel chrám řadou dílčích oprav. V roce 2004 byly do veže osazeny dva nové zvony, roku 2011 proběhla kompletní rekonstrukce fasády.\n\nKaple svatého Josefa je ve vlastnictví Římskokatolické farnosti Chřibská a není památkově chráněna. Patří k nemnoha secesním sakrálním stavbám v Česku a zároveň je jednou z nejmladších kaplí okresu Děčín. Pravidelné bohoslužby slouží v neděli od 14.00 hodin administrátor farnosti P. Antonín Sedlák.\n\nJednolodní orientovaná kaple stojí na obdélném půdorysu s odsazeným pětibokým presbytářem. Na jižní stěnu navazuje hranolová věž, průčelí doplňuje předsíň. Původní žluto-bílá fasáda je po poslední rekonstrukci zeleno-modrá. V kapli jsou osazena okna různých tvarů a velikostí, vitrážová okna presbytáře byla restaurována. Štít zdobí nika se sochou patrona kaple, svatého Josefa. Loď je zaklenuta plackou, presbytář valenou klenbou. Mobiliář pochází z doby výstavby kostela. Hlavní oltář zdobí socha svatého Josefa s malým Ježíšem v náručí, po jeho stranách stojí sochy svatého Petra a Pavla. Boční oltáře zdobí sochy Ježíše Krista a Madony. Varhany pocházejí z dílny pražského Heinricha (Jindřicha) Schifnera (1853–1938), který je instaloval pravděpodobně roku 1914. Disponují dvěma manuály s devíti rejstříky a pedálem s dalšími dvěma rejstříky.\n\nVe věži jsou osazeny tři zvony. Nejstarší zvon se jmenuje svatý Hermann a vyrobila jej v roce 1926 chomutovská zvonařská dílna Richarda Herolda. Jako jediný přežil válečné rekvizice z roku 1942, váží 340 kg, v průměru měří 840 mm a je laděný do tónu b1. Dne 22. května 2004 instalovala firma Boroko dva nové zvony. Svatý Josef o průměru 1005 mm váží 620 kg a je laděn do tónu gis1, svatý Bonifác o průměru 765 mm váží 280 kg a je laděn do tónu cis2.\n\nKolem kaple prochází červená turistická trasa, která směřuje k Farské kapli (vzdálená vzdušnou čarou přibližně 1 300 m na severozápad). Jihozápadním směrem stojí kaple Tří králů dostupná po modré turistické trase. Farní kostel svatého Jiří ve Chřibské se nachází ve vzdálenosti přibližně 3 kilometry jihozápadním směrem.\n\n\n"}
{"id": "1245591", "url": "https://cs.wikipedia.org/wiki?curid=1245591", "title": "Arthropteris", "text": "Arthropteris\n\nArthropteris je rod kapradin řazený do samostatné čeledi Arthropteridaceae. Jsou to pozemní nebo epifytní kapradiny s dlouze plazivými oddenky a jednoduše zpeřenými listy. Rod zahrnuje asi 20 druhů a je rozšířen v tropech Starého světa.\n\nZástupci rodu \"Arthropteris\" jsou pozemní nebo epifytické kapradiny s dlouze šplhavými nebo plazivými, drátovitými oddenky pokrytými štítovitými šupinami. Listy jsou drobné až středně velké, jednoduše zpeřené s celistvými nebo zpeřeně členěnými úkrojky a vyrůstají z oddenku ve 2 řadách. Žilnatina je tvořena 2x až 3x vidličnatě větvenými, volnými nebo jen řídce se spojujícími žilkami. Výtrusné kupky jsou okrouhlé, kryté ledvinovitou či okrouhlou ostěrou nebo řidčeji bez ostěr. Jsou umístěné v jediné řadě nacházející se mezi hlavním žebrem a okrajem listového segmentu. Výtrusnice jsou dlouze stopkaté a obsahují monoletní, eliptické až kulovité spory.\n\nRod \"Arthropteris\" obsahuje asi 20 druhů. Je rozšířen v tropech Starého světa v oblasti od Afriky a Madagaskaru po východní Asii, Austrálii a Tichomoří. Druh \"A. altescandens\" je endemit ostrovů Juan Fernandez, spadajících pod Chile. Na Novém Zélandu rod zasahuje i do oblastí mírného pásu. Centrum druhové diverzity je v subsaharské Africe (7 druhů) a na Madagaskaru (rovněž 7 druhů). Největší areál má druh \"A. palisotii\", rozšířený od Afriky přes tropickou Asii a Austrálii až po Tichomoří.\n\nPozice rodu \"Arthropteris\" v taxonomii kapradin byla dlouho nejasná. Někteří taxonomové jej řadili do příbuzenstva rodů \"Nephrolepis\" či \"Oleandra\". Podle výsledků molekulárních studií představuje sesterskou větev \"Tectariaceae\". Zprvu byl řazen do této čeledi, v roce 2013 pak byla publikována samostatná čeleď \"Arthropteridaceae\".\n\n"}
{"id": "1245599", "url": "https://cs.wikipedia.org/wiki?curid=1245599", "title": "Zinedin Mustedanagić", "text": "Zinedin Mustedanagić\n\nZinedin Mustedanagić [zinedyn mustedanagič] (* 1. srpna 1998, Bosanska Otoka, Bosna a Hercegovina) je bosenský fotbalový záložník nebo útočník a mládežnický reprezentant, hráč klubu AC Sparta Praha od ledna do června 2017 na hostování v FK Dukla Praha. Jeho oblíbeným fotbalistou je švédský útočník Zlatan Ibrahimović.\n\nMustedanagiće, narozeného 1. srpna 1998 necelý měsíc poté, co se na domácím šampionátu stala poprvé v historii mistrem světa francouzská reprezentace, pojmenoval jeho otec podle francouzského záložníka alžírského původu Zinédina Zidana. S fotbalem začal v místě svého rodiště, v městečku Bosanska Otoka na místním stadionu Bare. Ve svých 11 letech se Zinedin stěhoval do bosenského města Bosanski Novi, kde hrál fotbal za tým Sloboda Bumabara.\n\nV létě 2011 se s otcem a starším bratrem přestěhoval do Prahy (bylo mu tehdy 13 let), kde začal trénovat v týmu AC Sparta Praha. Mládežnické trenéry Sparty zaujal. Trenér David Holoubek se na jeho adresu později vyjádřil: \"„Ve Spartě jsem ještě nezažil takhle talentovaného zahraničního hráče.“\" FIFA však Spartě nepovolila v rámci svého boje proti přestupům dětí Mustedanagiće zaregistrovat, celé 4 roky tak pouze trénoval, hrál přátelské zápasy, na mezinárodních turnajích a nastupoval za bosenské mládežnické reprezentace. V srpnu 2015 registrace proběhla a Mustedanagić podepsal s klubem tříletou smlouvu. Poté mohl oficiálně hrát soutěžní zápasy za starší dorost (U19). V březnu 2016 vstřelil 4 branky a na dalších čtyřech se podílel při vysoké výhře 10:2 proti 1. FK Příbram, po Spartě druhému nejlepšímu týmu dorostenecké ligy U19. Se sparťanským týmem si zahrál i UEFA Youth League (mládežnická obdoba Ligy mistrů UEFA).\n\nV březnu 2016 se poprvé dostal do A-týmu Sparty. V něm debutoval 12. října 2016 v soutěžním utkání českého poháru proti SK Dynamo České Budějovice (výhra 2:1). V 1. české lize debutoval 29. října 2016 pod trenérem Davidem Holoubkem (jenž se stal dočasně koučem A-týmu) v utkání proti 1. FK Příbram (výhra 4:0), dostal se na hřiště v 82. minutě, kdy střídal Bořka Dočkala.\n\nV lednu 2017 odešel ze Sparty na hostování do jiného pražského prvoligového týmu, FK Dukla Praha.\nPoprvé se v dresu Dukly objevil 15. února v 17. kole ePojisteni.cz ligy proti Hradci Králové. Svůj první gól si připsal 11. března 2017 ve 20. kole ePojisteni.cz ligy proti FK Jablonec, které Dukla díky jeho gólu vyhrála 1:0.\n\nV létě 2019 odešel hostovat do Českobudějovického Dynama za které odehrál 5 zápasů\n\nv lednu 2020 odešel ze Sparty na další hostování, tentokrát do F Ksarajevo\n\nZinedin Mustedanagić reprezentoval Bosnu a Hercegovinu v mládežnických kategoriích U16, U17, U18 a U19. V kategoriích do 17 a do 19 let byl kapitánem.\n\n\"Platí k 29. 4. 2017\n\n"}
{"id": "1245605", "url": "https://cs.wikipedia.org/wiki?curid=1245605", "title": "Orlando Cruz", "text": "Orlando Cruz\n\nOrlando Cruz (přezdívaný Fenomén, , * 1. července 1981, Yabucoa, Portoriko) je portorický boxer pérové váhy, reprezentant Portorika na Letních olympijských hrách 2000 v Sydney a první boxer historie, který se během aktivní kariéry přiznal k homosexualitě.\n\nV polovině října 2012 přiznal v 31 letech jako první aktivní boxer historie svou homosexualitu slovy „Jsem hrdý gay.“ Box byl přitom dosud pokládán za doménu heterosexuálních mužů a Cruz se tak vystavil riziku projevů předsudků mezi některými fanoušky, promotéry a odborníky. Podporu mu v souvislosti s tím vyjádřila rodina, portoričtí spoluobčané, a ze známých osobností například portorický boxer Miguel Cotto.\n\n"}
{"id": "1245618", "url": "https://cs.wikipedia.org/wiki?curid=1245618", "title": "Alois Sommer", "text": "Alois Sommer\n\nAlois Sommer (9. března 1946 - 26. září 2008, Malta) byl český fotbalový trenér. Opavu přivedl jako trenér do druhé ligy a několik let zde působil jako ředitel klubu v nejúspěšnějších ligových klubových sezónách. V posledních letech pracoval jako fotbalový agent.\n\n\n\n"}
{"id": "1245621", "url": "https://cs.wikipedia.org/wiki?curid=1245621", "title": "Bohunka Šrámková", "text": "Bohunka Šrámková\n\nBohunka Šrámková v USA žije pod jménem Muki Boltonová (* 8. října 1946 Ostrava) je bývala československá krasobruslařka.\n\nZávodila za TJ VŽKG Ostrava. Nejprve v kategorii žen, ale poté vytvořila sportovní pár se svým bratrem Janem.\n\nProvdala se do New Yorku a žije v USA. V roce 2002 na ZOH v Salt Lake City spolupracovala s českou výpravou jako \"olympijská atašé\". \n\n"}
{"id": "1245630", "url": "https://cs.wikipedia.org/wiki?curid=1245630", "title": "Sędziszowa", "text": "Sędziszowa\n\nSędziszowa (německy \"Röversdorf\") je obec v polském Dolnoslezském vojvodství. Nachází se v okrese Złotoryja a je součástí gminy Świerzawa.\n\nVesnická zástavba Sędziszowé, protažená v délce téměř 3,5 km podél řeky Kačavy \"(Kaczawa)\" a místní silnice, vedoucí ze Świerzawy do Nowého Kościóła, má charakter lesní lánové vsi (polsky \"łańcuchówka\"), což je typ vesnice, jaké se v daném regionu vyskytují poměrně často. Obec leží v Kačavských horách, severovýchodně od Świerzawy, na jejíž zástavbu prakticky bezprostředně navazuje. Nadmořská výška severní části Kačavských hor se v této oblasti pohybuje od 300 až do necelých 500 metrů.\n\nV místě bylo osídlení již ve středověku. Dokladem toho je původně gotická tvrz s hranolovou obytnou věží v místní části Sędziszowa Górna (\"Ober Röversdorf\"), která zde vznikla v první polovině 14. století v době kolonizace údolí Kaczawy. Stavitelem tvrze byl pravděpodobně Lupold de Uchtericz, vazal knížete Jindřicha I. Javorského.\n\nTvrz byla přestavěna v 16. a 17. století a v průběhu 19. století modernizována a doplněna o další prvky, jako je kamenný most se dvěma oblouky, plochá střecha věže a novogotické cimbuří.\n\nPo vysídlení německého obyvatelstva v roce 1945 se obec stala součástí polského Dolního Slezska. V letech 1975 –1998 přináležela Sędziszowa do Jeleniogórského vojvodství.\n\n\nNa severním okraji obce, ve svahu vrchu Wielisławka (375 m n. m.) na pravém břehu Kaczawy se nachází chráněný přírodní výtvor \"Wielisławské varhany\" (\"Organy Wielisławskie\"). Jedná se o opuštěný lom z 19. století, v němž byly těžbou kamene odkryty ryolity s výraznou sloupcovitou odlučností této magmatické horniny, která vznikla během vulkanické činnosti v období spodního permu. Ryolitové sloupce jsou zde uspořádány do tvaru vějíře. \"Wielisławské varhany\" jsou zařazeny na seznam lokalit, přes které vede dálková česko-polská naučná stezka Geotrasa sudetská.\n\n"}
{"id": "1245633", "url": "https://cs.wikipedia.org/wiki?curid=1245633", "title": "Florentská republika", "text": "Florentská republika\n\nFlorentská republika (italsky \"Repubblica Fiorentina\") byl stát v Toskánsku s hlavním městem Florencií. Vznikl roku 1115 vzpourou florentských měšťanů proti Markrabství toskánskému, jež tím skončilo. Republika byla formálně řízena titulárním vládcem (gonfaloniere), voleným každé dva měsíce členy florentských cechů, a jím jmenovanou radou zvanou signorie. V republice se svářelo několik skupin patriciů, které na sebe postupně strhávaly moc. V roce 1434 ovládla Florencii klika Medicejů (jejím vůdcem byl Cosimo Medicejský) a udržela se do roku 1494. Giovanni di Lorenzo de' Medici (pozdější papež Lev X.) opět ovládl Florentskou republiku roku 1512 a roku 1527 byli Medicejové vyhnáni podruhé. Definitivně se rod Medicejů zmocnil vlády nad městem roku 1531 po jedenáctiměsíčním obléhání. Následujícího roku byla republika zrušena a papež Klement VII. jmenoval Alexandra Medicejského dědičným vévodou.\n"}
{"id": "1245649", "url": "https://cs.wikipedia.org/wiki?curid=1245649", "title": "Daya", "text": "Daya\n\nDaya je značka české modní návrhářky Daniely Ettlerové, založená v roce 2009. V roce 2010 byla nominovaná na cenu Czech Grand Design za kolekci „I'm the woman“.\n\nDaniela Ettlerová (rozená Podlešáková) se narodila 20. července 1987 v Březnici. Zde v roce 2002 absolvovala základní školu. Poté studovala obor „Dámská krejčová“ na Integrované střední škole HPOS v Příbrami a oděvnictví na Integrované střední škole živnostenské v Plzni. \n\nPo zakončení studia založila v roce 2009 módní značku Daya. Své první výtvory začala prezentovat na Fleru, který vznikl rok před tím. V roce 2010 byla nominovaná na cenu Czech Grand Design za kolekci „I'm the woman“, která vznikla jako součást společného projektu \"2W & Manua Project feat. Daya\".\n\nPro kolekci „Angélique“ (2011) použila k potisku svých návrhů texty básní od Petra Soukupa, Štěpánky Podlešákové a ze své vlastní tvorby. Od roku 2013 se zaměřila i šití svatebních šatů na míru. Její značka se v současnosti zaměřuje na volnočasovou dámskou módu; v roce 2016 spustila svůj vlastní e-shop.\n\nŽije s manželem a dvěma dětmi (Artur a Sofie) v Březnici.\n\n\n"}
{"id": "1245652", "url": "https://cs.wikipedia.org/wiki?curid=1245652", "title": "Jaguar Land Rover", "text": "Jaguar Land Rover\n\nJaguar Land Rover Limited je britská nadnárodní automobilka se sídlem v obci Whitley na předměstí Coventry ve Velké Británii. Je dceřinou společností indické automobilky Tata Motors. Její hlavní činností je návrh, vývoj, výroba a prodej vozidel značek Jaguar a Land Rover (včetně značky Range Rover). Obě obchodní značky měly před jejich spojením dlouhou a složitou historii, sahající do čtyřicátých let. Poprvé se sešli v roce 1968 jako součást nešťastného konglomerátu British Leyland a později existovaly nezávisle na sobě jako dceřiné společnosti německé automobilky BMW (v případě Land Roveru) a amerického Ford Motor Company (v případě Jaguaru). Po rozpadu bývalého Rover Group v roce 2000, který byl zbytkem zaniklého British Leyland, Ford Land Rover od BMW odkoupil.\n\nJaguar Land Rover je od roku 2008 dceřinou společností Tata Motors, která obě značky získala od Fordu. V průběhu fiskálního roku 2017/2018 činil prodej celkem 614 309 vozů, z čehož 439 749 vozidel bylo značky Land Rover a 174 560 bylo značky Jaguar.<ref name=\"2017/18 Sales Data\"></ref>\n\nJaguar Land Rover v současné době prodává vozidla pod značkami Jaguar a Land Rover. Mimo to vlastní práva na značky Daimler, Lanchester a Rover. Posledně jmenovaný Rover byl získán Land Roverem když byl ještě ve vlastnictví Fordu, který jej koupil od BMW v důsledku kolapsu MG Rover Group. BMW vlastnil značku Rover i po rozpadu Rover Group v roce 2000 a MG Rover Group pouze uděloval licenci jako podmínku prodeje Land Roveru společnosti Ford.\n\n"}
{"id": "1245659", "url": "https://cs.wikipedia.org/wiki?curid=1245659", "title": "Oldřich Felix Popel z Lobkowicz", "text": "Oldřich Felix Popel z Lobkowicz\n\nOldřich Felix z Lobkowicz († 21. března 1604 Bílina) byl příslušník bílinské větve (a její bílinské pošlosti) šlechtického rodu Lobkoviců. Bylo mu dedikováno několik drobných českých katolických tisků na konci 16. století. V roce 1603 mu patřilo 1320 osedlých a byl tak osmým nejbohatším šlechticem v Čechách.\n\nNarodil se jako první syn a první z osmi potomků Kryštofa Popela z Lobkowicz († 26. března 1590 Bílina) a jeho manželky Anny z Bibrštejna (5. listopadu 1523–1593).\n\nV mládí byl svěřen do výchovy jezuitům a v roce 1587 podnikl ještě s několika šlechtici (např. Janem Boreňem Chlumčanským z Přestavlk, Adamem z Vinoře, Václavem Švihovským z Rýzmberka a Václavem Čejkou z Olbramovic) kavalírskou cestu do Itálie (Říma).\n\nVlastnil Bílinu, Kost, Běškovice, Blatnou, Novou Bystřici, Přepeře, Ročov a Horní Bouzov. Většinu majetku zdědil po otci, Novou Bystřici sám koupil. Na žádost Oldřicha Felixe povýšil císař Rudolf II. v roce 1601 Blatnou, která už však dávno měla svého purkmistra, konšely a písaře, na poddanské město. Manželka držela Běškovice po jeho smrti do konce svého života jako vdovský majetek.\n\nOženil se 21. září 1571 v Jindřichově Hradci s Annou Alžbětou z Hradce (16. červenec 1557 – 17. červenec 1596), dcerou tehdy už zesnulého nejvyššího kancléře Českého království Jáchyma z Hradce (14. červenec 1526 – 12. prosinec 1565) a jeho manželky Anny z Rožmberka (26. leden 1530 – 16. prosinec 1580). Narodilo se jim 7 dětí (4 synové a 3 dcery):\n\n\n\n"}
{"id": "1245665", "url": "https://cs.wikipedia.org/wiki?curid=1245665", "title": "Kouzlo přítomného okamžiku", "text": "Kouzlo přítomného okamžiku\n\nKouzlo přítomného okamžiku (v anglickém originále The Spectacular Now) je americké romantické komediální drama z roku 2013. Režie se ujal James Ponsoldt a scénáře Scott Neustadter a Michael H. Weber. Film je inspirovaný stejnojmenným románem od Tima Tharpa. Hlavní role hrají Miles Teller a Shailene Woodley.\n\nFilm měl premiéru na Filmovém festivalu Sundance 18. ledna 2013 a do kin byl oficiálně uveden 2. srpna 2013. V České republice nebyl do kin uveden. Film získal pozitivní kritiku a vydělal přes 6,9 milionů dolarů.\n\nFilm se začal natáčet ve městě Athens v Georgii v červenci 2012 a natáčení skončilo o měsíc později. Natáčelo se ve městě, kde režisér James Ponsoldt vyrostl.\n\nFilm vydělal 6,8 milionů dolarů v Severní Americe a 63 980 dolarů v ostatních oblastech, celkově tak vydělal 6,9 milionů dolarů po celém světě. Rozpočet filmu činil 2,5 milionů dolarů. V Severní Americe byl oficiálně uveden 2. srpna 2013 pouze do 4 kin, ve kterých za první víkend vydělal 197 415 dolarů, později se promítal v 770 kinech.\n\nFilm získal pozitivní kritiku. Na recenzní stránce Rotten Tomatoes získal z 151 započtených recenzí 93 procent s průměrným ratingem 7,8 bodů z deseti. Na serveru Metacritic snímek získal z 42 recenzí 82 bodů ze sta. Na Česko-Slovenské filmové databázi snímek získal 67%.\n"}
{"id": "1245668", "url": "https://cs.wikipedia.org/wiki?curid=1245668", "title": "Kaple svatého Jakuba apoštola (Doubravice)", "text": "Kaple svatého Jakuba apoštola (Doubravice)\n\nKaple svatého Jakuba apoštola v Doubravicích – místní části Homole u Panny je drobná sakrální stavba stojící na návsi nedaleko rybníčka. Duchovní správou patří do farnosti Homole u Panny.\n\nJedná se o pseudogotickou stavbu z poloviny 19. století. Kaple je obdélná se zvoničkovým nástavcem v ose průčelí. Portálek je ve tvaru hrotitého oblouku. Uvnitř je valená klenba a obraz sv. Jakuba.\n\nNedaleko se u silnice na Týniště nachází litinový, částečně poškozený kříž stojící na kamenném podstavci s letopočtem 1868.\n\n"}
{"id": "1245669", "url": "https://cs.wikipedia.org/wiki?curid=1245669", "title": "Ousmane Sembène", "text": "Ousmane Sembène\n\nOusmane Sembène (1. ledna 1923 Ziguinchor – 9. června 2007 Dakar) byl senegalský spisovatel a filmový režisér, jeden z průkopníků kinematografie v subsaharské Africe. Hlavními tématy jeho děl jsou závislost afrických zemí na bývalých koloniálních mocnostech, sociální nerovnost a boj žen za lepší postavení ve společnosti.\n\nPochází z rybářské rodiny žijící v kraji Casamance, v mládí vystřídal řadu manuálních zaměstnání, za druhé světové války sloužil u senegalských střelců. Od roku 1947 pobýval ilegálně ve Francii, kde pracoval v továrně Citroën a v marseillských docích, začal se angažovat v odborovém hnutí a pod vlivem haitského marxistického spisovatele Jacquese Roumaina vstoupil do Parti communiste français. Roku 1956 vydal svůj první román \"Le Docker Noir\", v němž popsal z vlastní zkušenosti život afrických přistěhovalců ve Francii.\n\nPo návratu do Senegalu se Sembène snažil živit jako spisovatel, ale zjistil, že čtenářský ohlas africké literatury je limitován vysokou negramotností obyvatel. Rozhodl se tedy natáčet filmy, počátkem šedesátých let studoval režii v Moskvě u Marka Donského a roku 1963 debutoval krátkometrážním filmem \"Dobrák vozík\". Pro lepší srozumitelnost také začal ve svých knihách a filmech místo francouzštiny používat domorodý jazyk wolofštinu. Mezinárodní ohlas zaznamenaly jeho filmy \"Černoška z...\" (1966) o tragickém osudu Afričanky sloužící u bohaté francouzské rodiny, který získal Cenu Jeana Viga, a \"Peněžní poukázka\" (1968), satira na byrokracii a korupci vládnoucí v postkoloniální Africe. Událostem ze senegalské historie jsou věnovány filmy \"Ceddo\" (1977) a \"Tábor v Thiaroye\" (1987). Osudy svobodné matky zobrazuje snímek \"Faat Kiné\" (2000), feministický námět se objevuje i v posledním Sembènově filmu \"Moolaadé\" (2004), kritizujícím vynucování zvyku ženské obřízky. Tento film vyhrál sekci Un certain regard na festivalu v Cannes a americká Národní společnost filmových kritiků ho vyhlásila nejlepším neanglicky mluveným filmem roku. \n\nV češtině vyšly Sembènovy knihy \"Uhranutí\" (Odeon 1980, společné vydání novel \"Uhranutí\", \"Peněžní poukázka\" a \"Osada v dunách\") a \"Boží dřívka\" (Práce 1983), historický román o velké stávce železničních dělníků, k níž došlo ve Francouzské západní Africe v roce 1947. Obě knihy přeložila Jarmila Ortová. Film \"Xala\", který Sembène natočil ve vlastní produkci podle své knihy \"Uhranutí\", získal v roce 1976 zvláštní cenu poroty na karlovarském filmovém festivalu.\n\n\n \n"}
{"id": "1245671", "url": "https://cs.wikipedia.org/wiki?curid=1245671", "title": "Tomáš Křivánek", "text": "Tomáš Křivánek\n\nTomáš Křivánek (* 4. ledna 1955 Praha) je bývalý člen výboru Jazzové sekce, aktivista a producent koncertů alternativních hudebních skupin.\n\nČlenem a aktivistou Jazzové sekce se Tomáš Křivánek stal v r. 1975 během sekcí pořádaného festivalu Pražské jazzové dny. Následně se na organizaci Pražských jazzových dnů sám podílel, především organizačně a dramaturgicky na Přehlídkách amatérských hudebních skupin. Později byl kooptován do posledního výboru Jazzové sekce.\n\nV letech 1985–1986 společně s Antonínem Raisem vydali tři čísla cyklostylovaného časopisu Druhá strana.\n\nDlouhodobá snaha komunistického režimu o omezení činnosti a likvidaci Jazzové sekce vyvrcholila v letech 1986–1987 zatčením jejího vedení a odsouzením ve vykonstruovaném politickém procesu za jeho údajnou hospodářskou kriminalitu. Tomáš Křivánek byl zatčen 2. září 1986 a byla na něj uvalena vazba (uvězněno bylo celkem sedm osob, včetně celého výboru Sekce – Karel Srp, Joska Skalník, Vladimír Kouřil, Čestmír Huňát, Tomáš Křivánek, Miloš Drda a Vlastimil Drda). Z vazby ve věznici Praha-Ruzyně byl Křivánek propuštěn 22. ledna 1987. Jeho trestní stíhání pokračovalo na svobodě. Přesto se po svém propuštění zapojil do činnosti prozatimního „výboru aktivistů“, který Sekci řídil po dobu věznění členů výboru skutečného a podílel se na kampani proti likvidaci Sekce. Například dne 1. února 1987 společně s Joskou Skalníkem a Čestmírem Huňátem zaslali prezidentu Gustávu Husákovi dopis, kterým jej vyzvali, aby se zasadil o okamžité propuštění vězněných členů Sekce Karla Srpa a Vladimíra Kouřila.\n\nProces s vedením Jazzové sekce proběhl ve dnech 10.–11. března 1987. Tomáš Křivánek trval na tom, že se nedopustil žádného trestného činu ani před svým svědomím, ani před zákonem. Přesto byl za údajnou hospodářskou kriminalitu odsouzen osmiměsíčnímu k podmíněnému trestu. V 1991 byly všechny rozsudky v této kauze zrušeny jako nezákonné a všichni odsouzení, včetně Křivánka, byli rehabilitováni.\n\nV září 1987 vydalo vedení Jazzové sekce prohlášení při příležitosti prvního výročí uvěznění jeho členů, které převzal i zahraniční rozhlas. Několik osob kvůli tomu vyslýchala StB. Tomáš Křivánek byl přímo z pracoviště odveden k výslechu, kde mu bylo vyhrožováno změnou jeho podmíněného trestu na nepodmíněný.\n\nTomáš Křivánek byl velmi aktivní jako manažer a organizátor koncertů amatérských alternativních hudebních skupin. V lednu 1979 Křivánek založil a následně organizačně a dramaturgicky vedl Amatérskou scénu pražského klubu Tesly Karlín U Zábranských.\n\nSpolupracoval se skupinami Extempore, Kilhets, Durman a Posejpal a desítkami dalších. V březnu 1979 doprovázel skupinu Extempore Mikoláše Chadimy do Libouchce na koncert, který měl nahrát na magnetofon. Proti členům Extempore bylo následně vykonstruováno obvinění za údajné vulgárnosti a výtržnosti, ke kterým na zábavě údajně došlo, přičemž i Tomáš Křivánek byl v této souvislosti vyslýchán. Snaha StB o inscenaci druhého procesu s máničkami, po vzoru procesu s Plastic People, však vyzněl do ztracena.\n\nByl manažerem hudební skupiny Kilhets. Hudební skupiny a tiskoviny Jazzové sekce Tomáš Křivánek převážel svým mikrobusem Škoda 1203, nebo v červenci 1981 vozil skupinu Extempore na jejím turné po Maďarsku, které bylo zaroveň jejím prvním zahraničním vystoupením.\n\nTomáš Křivánek přemluvil k prvnímu veřejnému pódiovému vystoupení hudebníka Františka Horáčka alias Jima Čerta Uskutečnil první dvě vystoupení skupiny Psí vojáci Filipa Topola. \n\nByl spoluzakladatelem následnické organizace Jazzové sekce Svazu hudebníků Unijazz.\n\nV lednu 1989 zakládal pražskou kancelář Nadace Charty 77 kde byl do roku 1992 tajemníkem.\n\nPo roce 1989 také pracoval jako ředitel hudebního vydavatelství Globus International a později založil vlastní hudební vydavatelství TomK.\n\nRoku 1995 založil a do roku 2015 vedl sdružení Bratrstvo Keltů s více než 500 členy, které pozdvihlo zájem veřejnosti o keltskou historii našeho národa a jeho kulturu a uspořádalo 20 ročníků festivalu Svátek keltské kultury BELTINE.\n\nV roce 1997 založil Internetové centrum Nadace Open Society Fund Praha kde vykonával funkci ředitele do roku 1999.\n\nV roce 2015 společně s Ivanem Prokopem a Vladimírem Kouřilem připravil výstavu Jazzová sekce 1971–1988 dokumentující činnost Jazzové sekce a její likvidaci komunistickým režimem. Vernisáž výstavy proběhla v lednu 2016 v pražském Café Kampus.\n\nV souvislosti s jeho aktivitami v Jazzové sekci mu bylo v roce 2015 ministerstvem obrany uděleno osvědčení účastníka odboje a odporu proti komunismu.\n\n"}
{"id": "1245674", "url": "https://cs.wikipedia.org/wiki?curid=1245674", "title": "Zákon o Sbírce zákonů a mezinárodních smluv", "text": "Zákon o Sbírce zákonů a mezinárodních smluv\n\nZákon o Sbírce zákonů a mezinárodních smluv, plným názvem \"Zákon o Sbírce zákonů a mezinárodních smluv a o tvorbě právních předpisů vyhlašovaných ve Sbírce zákonů a mezinárodních smluv (zákon o Sbírce zákonů a mezinárodních smluv)\", byl přijat Parlamentem České republiky a vyhlášen ve Sbírce zákonů pod číslem 222/2016 Sb. Tento zákon upravuje tvorbu a vyhlašování zákonů a dalších právních předpisů ve Sbírce zákonů. Tímto zákonem se zrušuje dosavadní zákon o Sbírce zákonů a o Sbírce mezinárodních smluv č. 309/1999 Sb. Nový zákon nabude účinnosti dnem 1. ledna 2022. \n\n"}
{"id": "1245675", "url": "https://cs.wikipedia.org/wiki?curid=1245675", "title": "Computer aided engineering", "text": "Computer aided engineering\n\nComputer aided engineering (CAE) je metoda využití počítačového softwaru k usnadnění inženýrské analýzy. Zahrnuje analýzy metodou konečných prvků (FEA), výpočetní dynamiku tekutin (CFD), soustavy mnoha těles (MBD) a optimalizaci.\n\nSoftwarové nástroje vyvinuté na podporu těchto aktivit se nazývají \"CAE nástroje\". Používají se např. k analýze robustnosti a výkonnosti komponent a sestav. Termín CAE zahrnuje simulace, validace a optimalizace výrobků a výrobních nástrojů. Počítá se, že v budoucnu budou hlavním zdrojem informací pro práci návrhářských týmů právě CAE systémy. Computer-aided engineering se používá v mnoha oblastech, jako je např. automobilový průmysl, letectví, loďařský průmysl a vesmírný výzkum.\n\nV informačních sítích se jednotlivé CAE systémy považují za jeden uzel na celkové informační síti a každý uzel může komunikovat s ostatními uzly v síti.\n\nCAE systémy mohou také poskytovat podporu podnikům. Pro tento účel se využívá referenčních architektur a jejich schopnosti informačního náhledu na obchodní proces. Referenční architektura je základem, od kterého se modelují informace, zejména produktové a výrobní modely.\n\nTermín CAE se v minulosti využíval také pro využití výpočetní techniky v inženýrství v širším smyslu, než jen pro inženýrské analýzy. Termín CAE vytvořil Jason Lemon, zakladatel SDRC, v 70. letech právě v této souvislosti. Tato definice je však dnes lépe známá pod pojmy CAx a PLM.\n\nDo oblastí zahrnutých pod pojem CAE patří:\nObecně se úkon v computer-aided engineering dělí na tři fáze:\nTento cyklus se provádí v iteracích, často mnohonásobně, a to buď ručně, nebo s použitím komerčního optimalizačního software.\n\nCAE nástroje jsou v automobilovém průmyslu velmi rozšířené. Jejich použití přineslo automobilkám snížení nákladů a času na vývoj produktu a zvýšení bezpečnosti, pohodlí a trvanlivosti vyráběných vozidel. Prediktivní schopnosti CAE nástrojů pokročily natolik, že se většina ověření návrhu provádí pomocí počítačové simulace místo testováním fyzického prototypu. I když CAE velmi pokročilo a je v oblasti strojírenství hojně používáno, fyzické testování je stále nutností. Používá se pro ověřování a aktualizaci modelu, pro přesnou definici zatížení a mezních podmínek a pro finální schválení prototypu.\n\nI když si CAE vybudovalo silnou reputaci jako nástroj pro ověřování, řešení problémů a analýzu, stále existuje názor, že dostatečně přesné výsledky přicházejí až poměrně pozdě v cyklu návrhu na to, aby mohly návrh skutečně ovlivnit. To může působit problémy, jelikož moderní výrobky jsou čím dál složitější. Sem patří např. smart systémy, které stále více vyžadují multi-fyzikální analýzy a kontrolní systémy, a obsahují nové lehké materiály, které inženýři ještě tolik neznají. CAE softwarové firmy a výrobci se neustále snaží zdokonalit své nástroje a procesy, aby tuto situaci změnili. Na straně softwaru se neustále snaží vyvíjet výkonnější řešitele, lépe využívat prostředky počítače a zahrnovat znalosti inženýrství v pre- a post-processingu. Na straně procesů se snaží dosáhnout lepší rovnováhy mezi 3D CAE, 1D systémovými simulacemi a fyzickými zkouškami. To by mělo zvýšit realismus modelování a rychlost výpočtu. K tomu se ještě snaží lépe integrovat CAE v celkovém managementu životního cyklu produktu. Mohou tak propojit návrh produktu s jeho využitím, což je pro smart produkty naprostou nutností. Tento proces rozšířeného inženýrství se také označuje jako analytika prediktivního inženýrství.\n\n"}
{"id": "1245683", "url": "https://cs.wikipedia.org/wiki?curid=1245683", "title": "Martina Pachmanová", "text": "Martina Pachmanová\n\nMartina Pachmanová (*21. května 1970, Praha) je česká umělecká kritička a kurátorka. Její specializací je moderní a současné umění z pohledu genderu a feminismu. Je organizátorkou několika desítek výstav a autorkou odborných textů publikovaných v českých i zahraničních periodikách.\n\nVystudovala obor \"Dějiny umění a estetika\" na FF UK. V roce 1998 získala dvouletý výzkumný grant Research Support Scheme pro dizertační práci, v němž se zabývala genderovým aspektem v českém moderním umění. V následujících letech získala Fulbrightovo stipendium, které ji umožnilo studovat v letech 2000–2001 na Harvardově univerzitě.\n\nV letech 1998–1999 působila jako odborná náměstkyně pro Sbírku moderního a současného umění v Národní galerii v Praze. V roce 2002 vedla spolu s Libuší Heczkovou a Petrou Hanákovou na Filozofické fakultě UK seminář „Tělo a narace“. V roce 2003 vedla na pražské pobočce American University kurz „Czech Modern and Contemporary Visual Culture: Art, Photography, Architecture“ a na New York University kurzy „Czech Art and Architecture“ a „Gender and Culture“. V letech 2003–2005 působila jako profesorka pro mezinárodní spolupráci a styk školy s veřejností na VŠUP v Praze. V roce 2012 se stala hostující profesorkou na americké Brownově univerzitě.\n\nV minulosti působila externě na pobočkách amerických univerzit v Praze, jako například University of Washington, New York University V současnosti působí jako odborná asistentka na Katedře dějin umění a estetiky Vysoké školy uměleckoprůmyslové v Praze. Občasně přednáší na FF UK.\n\nV roce 2005 ji Uměleckohistorická společnost udělila Cenu Josefa Krásy za mimořádný počin v oblasti dějin umění. V roce 2014 získala Cenu F. X. Šaldy za uměleckou kritiku za knihu \"Zrození umělkyně z pěny limonády. Genderové kontexty české teorie a kritiky umění\" (2013).\n\n\n"}
{"id": "1245685", "url": "https://cs.wikipedia.org/wiki?curid=1245685", "title": "Kostel Povýšení svatého Kříže (Valeč)", "text": "Kostel Povýšení svatého Kříže (Valeč)\n\nKostel Povýšení svatého Kříže je farní kostel římskokatolické farnosti Valeč u Hrotovic. Kostel se nachází ve Valči na vyvýšeném místě na křižovatce cest. Kostel je jednolodní původně raně gotickou stavbou s přilehlým karnerem, postupně byla stavba renesančně a barokně upravena. Kostel má pětiboký presbytář a hranolovou věž s osmibokou hlavicí věže. V patře nad sakristií je oratoř a vstup do sakristie je ze severní straně presbytáře, pod presbytářem je krypta. Kostel má hlavní oltář z roku 1913, v tu dobu byl vyměněn namísto původního. Kostel je chráněn jako kulturní památka České republiky.\n\nFarnost ve Valči existovala pravděpodobně již v roce 1294 (v tu dobu měla stát zřejmě kostelní loď), kostel je v letech 1382 a 1395 uváděn jako farní, v roce 1396 připadl kostel do majetků benediktinského kláštera ve Vilémově. Kostel získal v 15. století věž. Farnost od roku 1531, kdy připadla spolu s obcí a tvrzí Osovským z Doubravice, byla vedena jako evangelická a během třicetileté války zanikla a obnovena pak byla až v roce 1657. V roce 1593 je kostel uváděn jako opuštěný. Kostel i s věží vyhořel v letech 1678 a 1690. V roce 1729 pak byl kostel rekonstruován, stejně tak byl rekonstruován v roce 1784, kdy byl vydlážděn bílým kamenem a o rok později byl v kostele umístěn obraz umírajícího Krista. Posléze byla v letech 1868 a 1904 rekonstruována věž kostela. \n\nNa kostelní věži jsou tři zvony, největší z roku 1743, další z roku 1717 a z roku 1724.\n\n\n"}
{"id": "1245695", "url": "https://cs.wikipedia.org/wiki?curid=1245695", "title": "Jevgenij Ovčinnikov", "text": "Jevgenij Ovčinnikov\n\nJevgenij Ovčinnikov (, * 1971, Krasnojarsk) je bývalý ruský reprezentant ve sportovním lezení a dvojnásobný vítěz Rock Masteru v lezení na obtížnost.\n\nSvětových závodů se účastnila také jeho žena Jelena Ovčinnikovová, vítězka v celkovém hodnocení světového poháru a mistryně Evropy.\n\nSe sovu ženou patří mezi jediné tři ruské lezce mezi hvězdami světového lezení, o kterých napsal Heinz Zak ve své knize \"Rock Stars\" z roku 1995.\n\n\n\n"}
{"id": "1245696", "url": "https://cs.wikipedia.org/wiki?curid=1245696", "title": "Kano (počítač)", "text": "Kano (počítač)\n\nKano je udělej si sám „počítač navržený tak, aby pomohl lidem všech věkových kategorií sestavit si počítač od nuly, a naučit se základní programátorské dovednosti.“\n\nMěsíc trvající kampaň na Kickstarteru, zahájená v listopadu 2013 získala více než 1 500 000 $ a pomohla zahájit masovou výrobu zařízení. Kano je největší učební vynález zafinancovaný pomocí crowdfundingu a čtvrtý nejvíce financovaný design projekt na Kickstarteru. Mezi přispěvateli byl také spoluzakladatel Apple, Steve Wozniak a spoluzakladatel Kickstarteru Yancey Strickler.\n\nZakladatelem Kano je spisovatel a výtvarník Alex Klein, venture kapitalista, Saul Klein a izraelský podnikatel Yonatan Raz-Fridman Alex a Saul jsou bratranci \n\nV listopadu 2012 se „Alex, Yonatan, a Saul snažili představit jak bude vypadat počítač pro příští generace“ „Chtěl vědět, jestli by bylo možné vytvořit počítačovou soupravu která bude zábavná natolik aby udržela pozornost dětí, ale dost chytrá, aby je něco skutečně naučila.“ Inspiraci čerpali od Saulova 6letého syna Mícha, který jim sdělil, že chce soupravu „tak jednoduchou a zábavnou jako Lego“.\n\nZakladatelé vybrali Kanō Jigorōa, tvůrce judo, protože eponym firmy, kvůli jeho proslulosti jako známého učitele a demokratizéra bojových umění.\n\nV lednu 2013, Yonatan Raz-Fridman a Alex Klein začal pracovat na prvním prototypu Kano, který kombinuje off-the-shelf komponenty s grafickými příběhy „s cílem učinit Raspberry Pi přístupnější“. Zakladatelé spolupracoval s Raspberry Pi a Codecademy, uspořádaly workshop s „rodiči, vychovateli a dětmi po celém světě.“ Představili sady do škol z nízko příjmových oblasti Londýna, kde studenti reagovali nadšeně.\n\nVe fázi vývoje, „Kano vyrobilo 200 sad a prodával je osobně v Londýnských školách a v některých velkých firmách … Firma použila své zdroje aby zlepšila design, vytvořila vlastní operační systém pro Raspberry Pi, hardwarové doplňky, a … plug-and-play design.“\n\nKano bylo testováno také v Africe v Jihoafrické republice, Keni a Sierra Leone. V Sierra Leone, Kano spolupracovalo se samoukem dospívajícím inženýrem Kelvinem Doem\n\nKano kit „obsahuje vše potřebné k vybudování počítačového kromě obrazovky, zahrnuje Raspberry Pi, krabičku, bezdrátovou klávesnicí s trackpadem, kabely, Wi-Fi dongle, a dokonce i reproduktor“. Jednoduchá instruktážní příručka ukazuje uživateli, jak sestavit počítač podobným způsobem, „jako lego“.\n\nPro kódování složky kitu tým Kano vyvinul Kano OS, distribuci Debian GNU/Linuxu, stejně jako Kano blockly, open-source vizuální programovací jazyk, který může dávat výstup v Javascriptu a Pythonu a dalších jazycích. Na Kano OS uživatelé mohou provádět činnosti, jako je skládání hudby, streamování HD videa, přeprogramovat hry jako \"Pong\" a \"Minecraft\", zpracovávat text a prohlížet webové stránky.\n\nPodle \"Metro New York\", „zařízení může plnit mnoho funkcí běžného notebooku - prohlížení webových stránek, korespondence - ale hlavní výzva spočívá ve výuce neodborníků o tom jak počítače pracují \"pod kapotou\"“.\nKano se spojilo s londýnskou kreativní poradní MAP. „Při práci na průmyslovém designu a na tom jak učinit kit více intuitivní a soudržný“.\n\n"}
{"id": "1245704", "url": "https://cs.wikipedia.org/wiki?curid=1245704", "title": "Kahaani", "text": "Kahaani\n\nKahaani je indický filmový thriller v jazyce Hindi; výslovnost [kəˈɦaːni] dle IPA; do češtiny přeloženo jako \"„Příběh\"\". Tento film v roce 2012 natočil režisér Sujoy Ghosh, který jej současně spoluprodukoval a podílel se na scénáři.\n\nHlavní a velmi netradiční hrdina, s nímž se film posouvá vpřed, je mladá žena Vidya Bagchi. Jde o vdanou ženu v pokročilém stupni těhotenství a zpodobnila ji herečka Vidya Balan. Hrdinka přijíždí do Kalkaty, aby našla svého manžela, který se zde ztratil. Její hledání se odehrává ve velkoměstě, které se právě připravuje na festival Durga Puja.\n\nV úvodu filmu pozornost diváků upoutá útok otravným plynem v kalkatském metru, který měl mnoho obětí a nadlouho strachem zcela paralyzoval dopravu třetího největšího města Indie. Dva roky po zmíněném a dosud nevyšetřeném neštěstí se na kalkatském letišti objevuje těhotná Vidya Bagchi. Atraktivní mladá programátorka přiletěla z Londýna hledat svého zmizelého manžela. Už cestou taxíkem z letiště na policejní stanici je vidět, jak se celé město chystá na oslavy náboženského svátku bohyně Durgy, která zosobňuje dobro a rodinné hodnoty. Po sepsání protokolu na policejní stanici se hrdinka ve společnosti policisty s přezdívkou Rana vypraví na místo, kde údajně bydlel její manžel. V ubytovně, kde měl její muž - Arnab Bagchi - bydlet, o něm ale nemají žádné záznamy. Třebaže Vidya tvrdí, že Arnab jel do Kalkaty služebně na žádost Národního datového centra (NDC), člověka s tímto jménem v této instituci nikdy nezaměstnávali. Vedoucí personálního oddělení NDC si podle svatební fotografie, na níž jsou Vidya a Arnab, připomene podobu jiného pracovníka. Jistý Milan Damji v NDC krátce pracoval a těsně po neštěstí v metru záhadně zmizel. Personalistka chce nastávající matce pomoci a tak se snaží získat o tomto bývalém zaměstnanci více detailů, ale interní systém jí je odmítá vydat. Tím na sebe personalistka upozorní. Neznámý protivník, který se cítí ohrožen, vydává signál nájemnému vrahovi Bobovi a ten - v převlečení za pojišťováka - personalistku zastřelí. Vidya a Rana se společně v noci tajně vypraví do archívu NDC a najdou tam záznamy o Milanu Damjim. Jen tak tak se vyhnou setkání s nájemným vrahem Bobem, který tam byl vyslán se stejným zadáním.\n\nMezitím se o událostech v Kalkatě dozvídá velení zpravodajské služby na ústředí v Dillí, vedoucí pracovník Bhaskaran a jeho zástupce Khan. Pro Khana jsou typické agresivní postupy včetně toho, že kouří kdekoliv se mu zachce. Khan se rozhodne odjet do Kalkaty, aby případ konečně vyřešil. Jeho cílem je vypátrat Milana Damjiho. Ten byl původně skvěle vycvičeným agentem rozvědky, ale zradil a po atentátu v metru se po něm slehla země. Vidya se nedá odradit žádným nebezpečím, ani výslovným rozkazem Khana, aby už po Milanovi, který se velice nápadně podobá jejímu zmizelému manželovi, přestala pátrat. Další vloupání, tentokrát do opuštěného bytu, v němž kdysi Milan Damji žil, dovede Vidyu v doprovodu policisty Rany k dalším stopám. Tyto úspěšné kroky mají ovšem za následek další vraždy, protože ten, kdo podporuje teroristu na útěku, nechce být prozrazen a je odhodlán naprosto ke všemu. \n\nVidya v počítačových datech, která získala ne právě legální cestou, objeví spojení mezi  Bhaskaranem, řidícím pracovníkem zpravodajské služby, najatým vrahem i teroristou Milanem Damjim. Vidya telefonuje Bhaskaranovi a žádá po něm, výměnou za informace, kterými by jej mohla usvědčit, pomoc při hledání manžela. Bhaskaran do telefonu sice popírá, že by s tím, z čeho jej Vidya obviňuje, měl cokoliv společného, ale okamžitě povolává Milana Damjiho, aby už konečně zlikvidoval těhotnou Vidyu. Telefonát z neznámého čísla diktuje, aby se Vidya dostavila do parku, ve kterém vrcholí oslavy mateřského principu. Všude je spousta lidí, hluk, hudba, napětí. \n\nV roce 2016 byl natočen a začátkem prosince stejného roku uveden do kin \"Příběh 2\", tj. \"Kahaani 2\", stejný je režisér i hlavní hrdinka filmu. \n\n"}
{"id": "1245707", "url": "https://cs.wikipedia.org/wiki?curid=1245707", "title": "Sylwia Chutniková", "text": "Sylwia Chutniková\n\nSylwia Chutniková (nepřechýleně Sylwia Chutnik; * 1979, Varšava) je polská kulturoložka a spisovatelka.\n\nVystudovala kulturologii a Genderová studia na Varšavské univerzitě. \n\n\n\n"}
{"id": "1245710", "url": "https://cs.wikipedia.org/wiki?curid=1245710", "title": "Hermes-Simplex", "text": "Hermes-Simplex\n\nHermes-Simplex byla německo-alsaská značka automobilů.\n\nObchodník s automobily Émile Mathis a inženýr Ettore Bugatti se seznámili ve společnosti De Dietrich v Niederbronnu. Mathis vlastnil významný odchod s automobily a chtěl zákazníkům nabídnout i drahé a luxusní vozy. Angažoval tedy Bugattiho jako konstruktéra. Vozy byly vyráběny v Société Alsacienne de Construction Mécanique (SACM) v Graffenstadenu. V roce 1906 byla jejich spolupráce ukončena. Mathis vyráběl od roku 1910 vlastní vozy pod značkou Mathis.\n\nVyráběny byly sportovní automobily s velkými čtyřválcovými motory. Typ \"40/50 PS\" měl motor o objemu 7430 cm³, typ \"50/60 PS\" se podle přání zákazníka dodával s motorem o objemu 8480 nebo 8986 cm³. Nejsilnější typ \"80/90 PS\" poháněl agregát o objemu 12 058 cm³. Automobily byly vybaveny zapalováním Simms-Bosch. Vozy značky se účastnily i závodů.\n\nAutomobil značky Hermes-Simplex je vystaven v Cité de l’Automobile v Mylhúzách.\n\n"}
{"id": "1245713", "url": "https://cs.wikipedia.org/wiki?curid=1245713", "title": "Luigi Mancia", "text": "Luigi Mancia\n\nLuigi Mancia (také známý jako Manzo nebo Manza) (1658 Brescia – po roce 1708) byl italský zpěvák a hudební skladatel.\n\nO jeho mládí a hudebním vzdělání nejsou žádné informace. První doložená zpráva je z roku 1658, kdy společně se zpěvákem Ferdinandem Chiaravallem vstoupil do služeb hanoverského kurfiřta Arnošta Augusta, patrona a milovníka umění. Zde uvedl také svou první známou operu, která byla provedena na kurfiřtském dvoře za řízení dvorního kapelníka a skladatele Agostina Steffaniho.\n\nPo návratu do Itálie působil v letech 1695 až 1696 v Římě, kde nastudoval tři opery. V následujícím roce se vrátil do Hannoveru aby představil svá nová díla a jako zpěvák vystoupil i v Berlíně. V letech 1698–1699 pobýval v Neapoli a zkomponoval dvě opery pro španělského místokrále. Na začátku roku 1701 působil jako dvorní poradce v Düsseldorfu ve službách kurfiřta Jana Viléma Falckého.\n\nV roce 1707 doprovázel benátského velvyslance do Londýna, kde i nějakou dobu zůstal. V následující roce zkomponoval pro Benátky svou poslední známou operu Alessandro in Susa. O jeho dalším osudu není nic známo.\n\n\n\n\n\n"}
{"id": "1245715", "url": "https://cs.wikipedia.org/wiki?curid=1245715", "title": "Lenka Ivančíková", "text": "Lenka Ivančíková\n\nLenka Ivančíková (* 26. března 1982 Bratislava, Československo) je původem slovenská výtvarnice, animátorka a režisérka. Její první krátkometrážní loutkové filmy jsou \"Jako se do hory volá (2014)\" a \"První sníh (2015)\", za který získala Cenu za nejlepší animovaný film na Mezinárodním festivalu studentských filmů 2016 v Písku a několik dalších zahraničních ocenění. Vyjma toho spolupracovala na krátkém stop motion filmu \"Hlas z dálky\", režírovaný Yia-Wei Huangem. Kromě prvních filmů se věnuje spolupráci při tvorbě televizních a internetových reklam. \n\nStudovala na britské Brightonské univerzitě. Její práce v Anglii byla zaměřena na experimentální animaci s důrazem na stop motion. Během studia byla úspěšná se svými prvními animovanými filmy a tak se rozhodla v tomto oboru pokračovat na Filmové akademii Miroslava Ondříčka v Písku. Televizní premiéra loutkového filmu \"První sníh\" se uskutečnila 4. prosince 2016 na .\n\n"}
{"id": "1245716", "url": "https://cs.wikipedia.org/wiki?curid=1245716", "title": "Ana Galánová", "text": "Ana Galánová\n\nAna Galánová (* 3. září 1964 Oviedo) je španělská spisovatelka literatury pro děti a mládež a veterinární lekařka. \n\nPochází ze severošpanělského města Oviedo. Od svých třech let žila v Madridu, kam se její rodina odstěhovala za prací. Pochází z velké rodiny, má dva starší bratry a mladší sestru. V dětství se věnovala sportu a baletu. Nejraději trávila čas se zvířaty, proto se rozhodla studovat veterinární lékařství. V roce 1987 získala titul na Universidad de Madrid. Po studiích začala pracovat v jedné madridské veterinární ordinaci. Po dvou letech odcestovala do Spojených států amerických, aby získala postgraduál. Pracovala v New Yorku v Animal Medical Centre. Tady také poznala svého manžela. Po narození syna v době mateřství se začala věnovat dětské literatuře a překladům dětských knih. V současnosti (2016) je matkou tří dětí. Získala zaměstnání v nakladatelství Scholastic, které se věnuje dětské literatuře. Byla editorkou pro španělské překlady. V průběhu její editorské práce začala také s psaním vlastních textů. V roce 2008 ukončila práci pro nakladatelství Scholastic a věnuje se pouze psaní literatury pro děti a mládež.\n\nČást knih vyšla pouze ve španělštině, další knihy byly přeloženy do anglického jazyka, ale jelikož sama autorka vychovávala své děti v bilingvní domácnosti, rozhodla se publikovat přímo dvoujazyčné knihy. Zabývá se přiblížením jazyka dětem, ale také vytvářením vlastních příběhů. \n\nMezi její známé díla patří slovníky pro děti jako je \"NO IS NO. SÍ IS YES\" a \"MIRA IS LOOK. LIBRA IS BOOK\". Mezi její dětské knížky v anglickém jazyce patří např. \"Billy is Bully\" o býkovi Billym, který ztratil všechny své přátele a chce je získat zpět. Nebo knížka \"Friends around the World\" o eskymácké dívce jménem Isabel, která si píše e-maily s dětmi z celého světa, a tak poznává jejich země a zvyky. Ve španělštině napsala knihu pohádek na dobrou noc, která vyšla pod názvem \"Un beso para cada noche\". \n\nVe většině jejich dalších knížek vystupují zvířátka a to především psi, sem patří celá řada příběhů vycházejících pod názvem \"Escuela de cachorritos\". Její knihy byly přeloženy i do českého jazyka.\n\nU nás a na Slovensku vyšla její třídílná série \"Dračí srdce\" (\"Velká zkouška\", \"Páté semínko\", \"Nástrahy labyrintu\").\n\n"}
{"id": "1245718", "url": "https://cs.wikipedia.org/wiki?curid=1245718", "title": "Historie letecké techniky AČR", "text": "Historie letecké techniky AČR\n\nHistorie letecké techniky Armády České republiky se začala psát 1. ledna 1993 v souvislosti se zánikem České a Slovenské Federativní republiky, kdy došlo také k rozdělení letecké techniky československého letectva mezi nástupnické složky – Vzdušné síly Armády České republiky a Vzdušné síly Slovenské republiky.\n\nPo vzniku České republiky zůstalo vojenskému letectvu 9 stíhacích letounů MiG-29A a 1 cvičný MiG-29UB, které sloužily u 1. stíhacího leteckého pluku v Českých Budějovicích. V prosinci 1995 bylo všech 10 strojů vyměněno za 11 polských vrtulníků W-3A Sokol. Hlavním uváděným důvodem tohoto kroku byly vysoké náklady na provoz, které u typu MiG-29 dosahovaly troj- až čtyřnásobku nákladů na MiG-21. Letouny MiG-23BN a MF v počtu 45 kusů byly z výzbroje letectva vyřazeny v roce 1994, 25 strojů verzí ML a U v roce 1998.\n\nKoncem 90. let padlo rozhodnutí o vyřazení všech 24 bitevních letounů Suchoj Su-25K, a to z důvodu značných nákladů na provoz a očekávaného zařazení českých bitevních letounů Aero L-159 Alca. Poslední let tohoto typu se pak uskutečnil v listopadu 2000 a s výjimkou čtyř strojů, které se zachovaly v českých muzeích, byla většina uskladněných Su-25K prodána v roce 2003 do Gruzie. Jediný dvoumístný cvičně-bojový letoun Suchoj Su-25UBK byl vyřazen již v červnu 1999 a poté trvale uskladněn.\n\nStíhací bombardéry Suchoj Su-22M4 českého letectva byly vyřazeny v březnu 2002 a měly být prodány do zahraničí. K tomu došlo v roce 2010, kdy byla většina letounů prodána do Jemenu. Rovněž dvoumístné stroje Suchoj Su-22UM3-K sloužily do roku 2002, přestože jejich technická životnost nebyla, stejně jako u jednomístné varianty, zdaleka vyčerpána. Přednost však dostaly modernější L-159 a všech pět \"spárek\" (přezdívka pro cvičnou verzi bojových letounů) bylo v roce 2005 zakoupeno Vietnamem.\n\nV roce 1997 obdržel podnik Aero Vodochody objednávku na 72 lehkých bojových letounů L-159. Zálet prvního sériového stroje proběhl 20. října 1999, načež byly letouny L-159A dne 29. prosince 2000 zařazeny do výzbroje a celá zakázka byla dokončena v roce 2003. Letouny L-159 provázely zpočátku problémy s provozuschopností a s výcvikem pilotů, protože součástí objednávky nebyly dvoumístné cvičné letouny L-159B. Při zkouškách kanónu Plamen byl navíc zničen jeden stroj, jehož pilot nehodu nepřežil. Provoz zbylých 71 letounů se ukázal jako nákladný a ministerstvo obrany dospělo k závěru, že letectvo bude využívat maximálně 20 jednomístných strojů. Nadpočetné letouny byly přestavěny na dvoumístné L-159T1 či dlouhodobě uskladněny.\n\nV roce 2009 byly výměnou za jeden letoun CASA C-295 odeslány do Španělska tři jednomístné letouny L-159A a dva dvoumístné cvičné L-159T1. Jako kompenzace za technické problémy letounů CASA byl v červenci 2012 do Česka vrácen první dvoumístný L-159 a v srpnu 2013 byl vrácen i druhý L-159T1. České letectvo tak v roce 2014 disponovalo 6 kusy cvičné verze bitevníku, které byly následně zařazeny do výzbroje 213. výcvikové letky. Vláda ČR odsouhlasila dne 9. března 2015 odprodej čtyř aktivně používaných letounů L-159 (součástí kontraktu je též 11 zakonzervovaných strojů), včetně příslušné výzbroje a munice, Irácké republice prostřednictvím společnosti Aero Vodochody. Pro vzdušné síly to znamená dočasné (do listopadu 2017) snížení tabulkových počtů letounů L-159 z 25 na 21 kusů. Z výzbroje českého letectva byly vyřazeny celkem tři jednomístné L-159A a jeden dvoumístný L-159T1. Za peníze utržené při prodeji nepotřebných letounů Aero pro armádu přestaví tři zakonzervované L-159 na cvičné dvoumístné verze. Stav výzbroje českého letectva by se měl poté ustálit na šestnácti jednomístných a osmi dvoumístných „alkách“.\n\nČeskoslovenská lidová armáda obdržela v letech 1985 až 1989 celkem 31 sovětských bitevních vrtulníkůMi-24V, z nichž po rozdělení federace zůstalo 21 na českém území a 10 bylo odesláno na Slovensko.\nRuská federace převzala po zániku Sovětského svazu jeho dluh vůči Československu i nástupnickým státům, České a Slovenské republice.\nV rámci deblokace ruského dluhu měly být české straně mimo jiné dodány tři transportní letouny Antonov An-70, ale tento projekt skončil bez úspěchu na přelomu let 2002 a 2003. Namísto transportních Antonovů Česko v roce 2003 obdrželo 7 nově vyrobených ruských vrtulníků Mi-24V a ministerstvo obrany na doporučení náčelníka generálního štábu Pavla Štefky deklarovalo záměr odebrat další vrtulníky řady Mil Mi-24 a Mil Mi-17 (Mi-171Š). Nepodložené zprávy o dodávkách nejmodernějších bitevních vrtulníků Mi-35M se nepotvrdily, protože exportní označení Mi-35 značilo v případě AČR jen částečně modernizované Mi-24V. České letectvo následně získalo dalších 10 bitevních vrtulníků Mi-24V (Mi-35) a 16 transportních vrtulníků Mi-171Š, přičemž hodnota jednoho Mi-35 se pohybovala kolem 8,88 mil. USD a u Mi-171Š se jednalo o 5,95 mil. USD.\n\nV souvislosti se zavedením nových ruských vrtulníků byly vyřazovány stroje z 80. let a v roce 2007 byla šestice původních Mi-24V (po generální opravě v LOM Praha) darována Afghánistánu, na základě žádosti tamního ministerstva obrany a výzvy Vrchního velitelství spojeneckých sil v Evropě. Dalších sedm vyřazených Mi-24V bylo v roce 2012 odprodáno prostřednictvím LOM Praha Spojeným arabským emirátům, které je navzdory embargu OSN přeprodaly do Libye. Všechny Mi-24V/Mi-35 ruské výroby v počtu 17 kusů byly od 1. října 2008 ve výzbroji 221. vrtulníkové letky. Z tohoto počtu bylo v roce 2014 v provozu udržováno jen 10 vrtulníků, pocházejících z obou dodávek z let 2003 a 2005–2006. Některé novější stroje z druhé dodávky nebyly ve službě z důvodu nepřidělení finančních prostředků na nezbytnou revizi, kterou od roku 2010 prošlo pouze sedm strojů z první dodávky. České letectvo plánovalo modernizaci svých vrtulníků Mi-24V v souladu se standardy NATO, na které se v roce 2002 dohodly státy Visegrádské skupiny, ale vzhledem k neuskutečnění tohoto společného programu byla upřednostněna modernizace transportních Mi-171Š, po jejichž schopnostech byla ze strany spojenců větší poptávka.\n\nV letech 2004 až 2006 bylo v rámci deblokace ruského dluhu do výzbroje vzdušných sil zařazeno 16 transportních vrtulníků Mil Mi-171Š (jedná se o exportní označení verze Mi-8AMTŠ), z nichž bylo osm vybaveno dvojdílnými zadními vraty („krovkami“), zatímco druhá polovina měla hydraulicky sklopnou nájezdovou rampu.\n\nVrtulník Mi-171Š je nejmodernější modifikací vrtulníku typové řady Mi-8/Mi-17. Stroj se vyznačuje použitím výkonných motorů TV3-117VM s vylepšenými charakteristikami při provozu ve velkých výškách nebo v prostředí s vysokou teplotou vzduchu či šesti vnějšími závěsníky pro celou škálu výzbroje. České vrtulníky však namísto podvěsné výzbroje používají pouze přídavné palivové nádrže, které umožňují prodloužit dobu letu až na šest hodin. Vrtulník Mi-171Š je schopen přepravit 24 osob, 19 výsadkářů specialistů s padáky typu křídlo nebo 14 výsadkářů s plnou výzbrojí.\n\nModernizované vrtulníky Mi-171Š (označované též jako Mi-171ŠM) jsou výsledkem programu, který začal v roce 2008 s cílem vytvořit transportní vrtulník, jehož technologická úroveň by odpovídala ozbrojeným silám NATO a Integrovanému záchrannému systému. Vrtulníky byly také dodatečně vyzbrojeny, a sice dvěma kulomety PKM v bočních dveřích a případně i jednou zbraní stejného typu ve střelišti v rampě. K prvnímu operačnímu nasazení těchto strojů došlo v roce 2009, kdy byly první tři modernizované stroje přesunuty do Afghánistánu v rámci Task Force HIPPO. Celkem prošlo touto první modernizací pět vrtulníků Mi-171Š.\n\nNa konci roku 2010 ministerstvo obrany na základě pozitivních zkušeností s modernizací pěti Mi-171Š objednalo modernizaci tří zbývajících vrtulníků se sklopnou nákladovou rampou.<ref name=\"Mi-17/171Š v AČR\"></ref> První dvě etapy modernizace se týkaly především elektronické výzbroje letounu. Úpravy se týkaly například navigačních, komunikačních a přehledových systémů nebo prostředků pasivní obrany a elektronického boje.\n\nSedm modernizovaných vrtulníků z celkového počtu 8 „Mi-171ŠM“ (z 1. a 2. etapy modernizace) bylo do dubna 2015 dále upraveno v rámci programu \"Special Operation Forces II\", realizovaného díky finanční a technické pomoci Spojených států. V obou bočních dveřích se nacházejí nové lafetace pro americké šestihlavňové kulomety Minigun Hybrid M134D-H (celkem dodáno 14 zbraní). V případě potřeby se počítá s použitím kulometů PKM v pravých dveřích, například při slaňování výsadku pomocí tzv. rychlého lana (\"Fast Rope\"), kdy rozměrnější lafetace s Minigunem této technice částečně brání. USA bezplatně poskytly také pět elektrooptických pozorovacích systémů Star Safire III a stejné množství radarů TWR 850. Jeden z těchto strojů havaroval 5. listopadu 2015 v průběhu vojenského cvičení sil NATO Trident Juncture ve Španělsku a byl neopravitelně poškozen. Ministerstvo obrany plánuje do listopadu 2019 modernizovat dva vrtulníky Mi-171Š jako náhradu zničeného stroje. Další fázi modernizace představuje zástavba systému satelitního spojení TACSAT.\n\nČeské letectvo mělo v roce 2002 k dispozici 8 modernizovaných stíhacích letounů MiG-21MFN, 8 původních MiG-21MF a 3 cvičné MiG-21UM. K pomocným stíhacím úkolům bylo možné použít i 17 podzvukových L-159A a 5 L-39ZA. Vláda Miloše Zemana plánovala pořízení 24 stíhacích letounů Saab JAS-39 Gripen za 60 miliard Kč, ale po povodních v roce 2002 premiér Vladimír Špidla rozhodl o pronájmu 14 strojů na 10 let za necelých 20 miliard. V červnu 2004 vláda uzavřela smlouvu na pronájem čtrnácti nadzvukových letounů JAS-39C/D Gripen ze Švédska. Tyto stroje pak od 1. července 2005 nahradily v hotovostním systému zastaralé letouny MiG-21MF, MFN a UM. Tím se uzavřelo 43 let historie služby MiGu-21 v českém, resp. československém letectvu. Celková cena za pronájem Gripenů činila 19,65 mld. Kč, přičemž byla navíc podepsána smlouva o realizaci offsetových programů v hodnotě 130 % hodnoty kontraktu. Letouny byly zařazeny do služby ve vzdušných silách dne 26. dubna 2005 a mají v ní setrvat minimálně do roku 2027, neboť původní desetiletá smlouva byla prodloužena o dalších 12 let.\n\nVláda Bohuslava Sobotky schválila dne 12. března 2014 prodloužení pronájmu švédských stíhaček Gripen do roku 2027. Za pronájem, zahrnující výcvik 25 českých pilotů a 90 techniků a rozšíření schopností letounů pro útoky na pozemní cíle, bude švédské straně uhrazeno celkem 16,4 miliardy korun. Velitel vzdušných sil brig. gen. Libor Štefánik v rozhovoru pro Radiožurnál uvedl, že by armáda kvůli zhoršené bezpečnostní situaci v Evropě a požadovaným úkolům (obrana vzdušného prostoru, podpora pozemních jednotek a spolupráce s leteckými návodčími) potřebovala navýšit počet letounů JAS-39 zhruba o třetinu. Podle mluvčí generálního štábu se však v nejbližších letech s nákupem dalších Gripenů nepočítá. Pro letouny JAS-39 Gripen budou nakoupeny čtyři laserové zaměřovací a průzkumné kontejnery Litening III. Do konce roku 2016 budou pro Gripeny pořízeny také terminály MIDS LVT-4 aliančního datalinku LINK 16, včetně operačního softwaru MS 20, jejichž integrace a vojskové zkoušky jsou naplánovány na rok 2017. Nákupy munice pro Gripeny a L-159 mají dosáhnout řádově stovek laserem naváděných pum GBU-12 a GBU-16.\n\nDruhá vláda Mirka Topolánka vyřešila otázku náhrady dosluhujících transportních letounů Antonov An-26 oslovením konsorcia EADS a nevyhlásila otevřené výběrové řízení. V roce 2008 bylo podepsáno memorandum o porozumění a rok později byla uzavřena smlouva na nákup čtyř letounů CASA C-295, přičemž jeden z nich byl získán výměnou za tři jednomístné letouny L-159A a dva dvoumístné cvičné L-159T1. Akvizici schválila tehdejší ministryně obrany Vlasta Parkanová. První stroj C-295M přistál na kbelském letišti 10. ledna 2010 a do konce roku byly dodány zbývající tři kusy. Rychlé zavedení letounů do výzbroje umožnilo postupné ukončení provozu An-26, které byly dle technické životnosti vyřazeny mezi dubnem 2009 a dubnem 2011. Údajně předražený nákup letounů CASA v hodnotě 3,5 miliardy Kč provázely pochybnosti, které vyústily v policejní vyšetřování kvůli podezření z porušování povinnosti při správě cizího majetku a zneužití pravomoci veřejného činitele. Navzdory kritice procesu pořízení hodnotilo letectvo letouny C-295M jako velice užitečné a plně funkční a velitel vzdušných sil, brigádní generál Libor Štefánik, je považoval za perspektivní.\n\nOproti původním plánům obsaženým v Koncepci dopravního a vrtulníkového letectva se na počátku roku 2015 nepočítalo s náhradou vrtulníků PZL W-3A Sokol šesti novými stroji ve zdravotnické verzi, ale se zachováním alespoň stejného počtu W-3A, plnících úkoly letecké záchranné služby a letecké služby pátrání a záchrany. Z tohoto důvodu měly čtyři Sokoly projít generální opravou, přičemž polský výrobce umožnil prodloužit jejich technickou životnost i na období po roce 2022. Dne 3. listopadu 2015 podepsali zástupci ministerstva obrany a společnosti PZL-Świdnik smlouvu o servisní podpoře všech deseti vrtulníků (včetně provedení generální opravy osmi strojů) s platností do roku 2021 v celkové hodnotě do 991 milionů Kč, která umožní provoz Sokolů podle potřeb armády po dobu až 10 let.\n\nBílá kniha o obraně z roku 2011 hodnotila bitevní vrtulníky Mi-24V jako neperspektivní a doporučila jejich vyřazení bez náhrady. V souladu s Koncepcí dopravního a vrtulníkového letectva z listopadu 2013 mělo být v rámci modernizace vrtulníkového letectva pořízeno 12 víceúčelových ozbrojených strojů pro bojovou podporu pozemních sil. Součástí kontraktu měla být také výzbroj, munice, výstroj, systémy logistické podpory, údržba, servis či výcvik létajícího a pozemního personálu. Armáda požadovala dvoumotorové vrtulníky, které by dokázaly přepravit 6 až 10 osob a zároveň mohly nést hlavňovou i raketovou výzbroj. Rezort upřednostňoval obchod na mezivládní úrovni a počítal s celkovou cenou mezi 5 až 8 miliardami, včetně logistiky a výzbroje. Mezi další požadavky patřilo zapojení českého průmyslu, rychlost dodávek nebo servis ve státním podniku LOM Praha.\n\nMinisterstvo obrany (MO) rozeslalo v polovině roku 2015 žádosti o nabídky, ale seznam zemí i poptávaných výrobců byl v té době neveřejný. V médiích se uváděly například vrtulníky Bell UH-1Y Venom, AgustaWestland AW139, KAI KUH-1 Surion, Sikorsky UH-60M Black Hawk nebo AS565 Panther. Dvanáct víceúčelových vrtulníků UH-1Y nabízených americkou námořní pěchotou by podle kalkulace, kterou v roce 2015 obdrželo MO, stálo 15 miliard korun. Ministerstvo se rozhodlo oslovit vlády „bezpečných zemí“, které jsou členy NATO nebo EU. Nabídku proto dostali výrobci vrtulníků z těchto států, konkrétně americké firmy Bell a Sikorsky, francouzský Airbus a italsko-britský koncern AgustaWestland. V polovině roku 2016 zařadilo MO do marketingového průzkumu i společnost KAI a německou divizi koncernu Airbus.\n\nZpravodajský server Novinky.cz v říjnu 2016 informoval o komplikacích nákupu víceúčelových vrtulníků. Nabízené vrtulníky byly oproti předpokladům podstatně dražší a navíc neodpovídaly armádním požadavkům. Deset bitevních vrtulníků Mi-24/35 má i proto ve výzbroji zůstat minimálně do roku 2021. Podle informací deníku E15 z prosince 2016 byla favoritem zakázky společnost Airbus Helicopters, která nabízela 12 strojů H145M za 5,7 mld. Kč. Společnost Bell Helicopter nabízela stejný počet strojů UH-1Y Venom za 19,3 mld., Sikorsky požadoval za UH-60 Black Hawk 13 mld. a AgustaWestland nabídla své stroje za 9,3 mld. Podle portálu euro.cz zástupci MO 9. února 2017 poslancům oznámili, že počítají s pořízením dvanácti vrtulníků UH-1Y za 12 miliard Kč.\n\nMinisterstvo obrany v dubnu 2017 potvrdilo, že dokončilo průzkum trhu. Finální výběr byl zúžen na americké vrtulníky UH-1Y Venom, jejichž cenu společnost Bell snížila „téměř o polovinu“ (z původních 19 miliard), a italské AW139M nabízené za 6,5 mld. Kč. Kolegium ministra obrany vyřadilo cenově nejvýhodnější nabídku strojů H145M za 5,7 mld. Kč od německé divize Airbusu. Podle ministra Stropnického byly neúspěšné nabídky „vytěsněny přirozeným selektivním způsobem na základě konkrétních dat a údajů,“ přičemž za klíčové aspekty označil cenu, politický rozměr a splnění armádních požadavků.\n\nMinistryně obrany Karla Šlechtová byla ohledně výběru mezi americkými a italskými vrtulníky skeptická a náčelníka generálního štábu Josefa Bečváře požádala o analýzu požadavků a potřeb armády. Vzhledem k neustále odkládanému pořízení nových vrtulníků byla za účelem udržení provozuschopnosti bitevních vrtulníků realizována generální oprava (GO) 10 strojů Mi-24V ve společnosti LOM Praha, přičemž první vrtulník se z GO vrátil v prosinci 2017. Provedení GO umožní zachovat Mi-24V v provozu minimálně do roku 2024.\n\nV prosinci 2018 proběhly pracovní konzultace členů projektového týmu v USA. Podle médií se uvažovalo o vrtulnících Black Hawk, které pořídily členové V4 Slovensko (UH-60M) a Polsko (S-70i). Lubomír Metnar, v pořadí třetí ministr obrany za ANO, avizoval podepsání smlouvy na nákup 12 vrtulníků (bez upřesnění typu) do konce roku 2019. V červnu 2019 nabídla americká strana 12 vrtulníků UH-60M za 13,2 miliardy korun, nebo kombinaci 8 UH-1Y Venom a 4 AH-1Z Viper v ceně 14,5 miliardy korun. Ministr Metnar oznámil dne 22. srpna 2019 výběr druhé varianty s termínem dodání v roce 2023.\n\n"}
{"id": "1245719", "url": "https://cs.wikipedia.org/wiki?curid=1245719", "title": "Alina Gajdamakinová", "text": "Alina Gajdamakinová\n\nAlina Jurjevna Gajdamakinová (: Алина Гайдамакина, * 20. září 1990 Voroněž) je ruská reprezentantka ve sportovním lezení. Mistryně světa, vítězka světového poháru a juniorská mistryně světa v lezení na rychlost.\n\nV letech 2012 a 2013 vyhrála v italském Arcu světový pohár v lezení na rychlost konaný během festivalu Rock Master, u této disciplíny se však nejednalo o prestižní závod pozvaných závodníků, jako v letech 2008-2010. Celkově seriál SP v obou letech vyhrála.\n\n\n\n\n"}
{"id": "1245726", "url": "https://cs.wikipedia.org/wiki?curid=1245726", "title": "Vicente Feola", "text": "Vicente Feola\n\nVicente Ítalo Feola (1. listopadu 1909 São Paulo – 6. listopadu 1975 tamtéž) byl brazilský fotbalový trenér, který dovedl brazilskou reprezentaci k zisku zlatých medailí na mistrovství světa ve fotbale 1958.\nByl potomkem přistěhovalců z Kampánie, v rodném São Paulu hrál jako obránce za Esporte Clube Americano, od roku 1936 trénoval Associação Atlética Portuguesa a později São Paulo FC, s nímž vyhrál Campeonato Paulista v letech 1948 a 1949. Od roku 1950 působil u brazilského národního týmu, zprvu jako asistent a roku 1957 byl jmenován hlavním trenérem. Na MS 1958 ve Švédsku vyhráli Brazilci poprvé v historii titul, ztratili jediný bod a měli skóre 16:4, je to jediné vítězství jihoamerického týmu na šampionátu konaném v Evropě. Feola překvapil využitím služeb psychologa, novým rozestavením 4-2-4 a nasazením teprve sedmnáctiletého Pelého, i když k tomuto kroku ho údajně přemluvili sami hráči. Feola vedl Brazilce také k vítězství na turnaji Taça do Atlântico 1960 a druhému místu na jihoamerickém šampionátu 1959, s olympijským výběrem se zúčastnil olympiády 1960 a olympiády 1964, kde jeho tým vypadl ve skupině. Krátce vedl také argentinský klub CA Boca Juniors. \n\nK reprezentaci byl znovu povolán před mistrovstvím světa 1966, kde však Brazilci jako obhájci titulu vypadli už v základní skupině. Feola byl označen za hlavního viníka neúspěchu, byl kritizován za ústupky velkoklubům, které prosazovaly do týmu svoje hvězdy bez ohledu na formu, takže přípravného kempu se zúčastnilo 46 hráčů, což atmosféře v týmu neprospělo, za vinu se mu kladlo i podcenění evropských soupeřů. K brazilskému vyřazení ovšem přispěla také zranění klíčových hráčů Pelého a Garrinchy, stejně jako přístup rozhodčích, připouštějících velmi tvrdou hru. \n\nPod Feolovým vedením odehráli Brazilci 74 mezistátních zápasů, z toho 55 vítězných. \n\n\n"}
{"id": "1245731", "url": "https://cs.wikipedia.org/wiki?curid=1245731", "title": "Mistrovství světa juniorů v orientačním běhu 2016", "text": "Mistrovství světa juniorů v orientačním běhu 2016\n\n27. Mistrovství světa juniorů v orientačním běhu proběhlo ve Švýcarských městech Engadin a Scuol ve dnech 9. až 15. července 2016. Centrum závodů JMS bylo v horském prostředí kantonu Graubünden při řece Inn ležící na východě země.\n\nProgram Mistrovství světa byl zveřejněn v souladu s Pravidly IOF v Bulletinu číslo čtyři:\n\n"}
{"id": "1245733", "url": "https://cs.wikipedia.org/wiki?curid=1245733", "title": "Roman Brandstaetter", "text": "Roman Brandstaetter\n\nRoman Brandstaetter (3. ledna 1906, Tarnów – 28. září 1987, Poznaň) byl polský spisovatel.\n\nRoman Brandstaetter pocházel z polské židovské rodiny. Na univerzitě ve Varšavě studoval polonistiku. Během druhé světové války žil jako emigrant v Palestině. V letech 1946–1948 působil jako kulturní atašé na polském velvyslanectví v Římě.\n\nV epicentru jeho zájmu stála historická dramata, romány a nábožensky laděná lyrika. Také se věnoval překladu. O svojí konverzi ke katolicismu napsal knihu s názvem \"Kroniki Assyżu\" (1947).\n\n\n\n"}
{"id": "1245735", "url": "https://cs.wikipedia.org/wiki?curid=1245735", "title": "Magdalena Röck", "text": "Magdalena Röck\n\nMagdalena Röck (* 15. března 1994) je rakouská reprezentantka ve sportovním lezení a vítězka Rock Masteru. Juniorská mistryně světa i Evropy a vítězka Evropského poháru juniorů v lezení na obtížnost. Bronzové medaile získala na mistrovství světa i v celkovém hodnocení světového poháru. Trénoval ji Martin Hammerer, sportovnímu lezení se věnuje také její mladší bratr Bernhard Röck (* 1996), juniorský mistr světa.\n\n\n"}
{"id": "1245738", "url": "https://cs.wikipedia.org/wiki?curid=1245738", "title": "Halové mistrovství Československa v atletice 1975", "text": "Halové mistrovství Československa v atletice 1975\n\nHalové mistrovství Československa v atletice 1975 se konalo v Jablonci nad Nisou ve dnech 15. a 16. února 1975.\n\nBěhem mistrovství Helena Fibingerová překonala halový světový rekord ve vrhu kouli výkonem 21,13 m. Jarmila Nygrýnová překonala československý rekod ve skoku do dálky výkonem 652 cm.\n"}
{"id": "1245746", "url": "https://cs.wikipedia.org/wiki?curid=1245746", "title": "Paul D. Miller", "text": "Paul D. Miller\n\nPaul D. Miller je americký akademik, analytik CIA, blogger a bývalý poradce prezidentů George W. Bushe a Baracka Obamy pro oblast Afghánistánu v Radě Národní bezpečnosti USA, který v roce 2012 úspěšně předpověděl ruskou intervenci na Ukrajině, která odstartovala v roce 2014. Je také náměstkem ředitele William P. Clements, Jr. Center pro národní bezpečnost na University of Texas v Austinu, politologem výzkumné instituce RAND Corporation, bývalý důstojník americké zpravodajské služby a veterán z války v Afghánistánu.\n\nPaul D. Miller úspěšně předpověděl v roce 2012 pozdější ruskou intervenci na Ukrajině.\n\nV listopadu 2016 zveřejnil svůj předpoklad, že do dvou let Rusko napadne Pobaltí. Ruský prezident Vladimir Putin má podle něj jasný cíl, dlouhodobou strategii a přesvědčení o nezbytnosti ruské hegemonie v sousedství Ruska. Návratu velikosti Ruska přitom brání i Severoatlantická aliance a Putin se tak bude podle Millera snažit rozložit důvěru v klíčový článek 5 o vzájemné pomoci členských zemí NATO. Expanzi ruského vlivu živí i dnešní mezinárodně-politická atmosféra, kdy je narušena evropská jednota a kolují i obavy o pevnost paktu NATO.\n\nNový americký prezident Donald Trump přitom neskrývá vůči Rusku vstřícnost. Miller tak nastínil možný scénář, kdy Rusko využije ruské menšiny v Pobaltí, které se začnou bouřit a žádat o mezinárodní ochranu, načež se objeví polovojenské jednotky a několik politických vražd a země se ocitnou na pokraji občanské války. Následovat bude dle Millera nabídka Ruska Organizaci spojených národů s pomocí s vyřešením situace, načež Polsko podá žádost o aktivaci ochranného článku 5. Proti se postaví Německo a Francie a rozhodující pro výsledek bude postoj Spojených států.\n\nDonald Trump se tak prý bude muset rozhodnout mezi dvěma závažnými možnostmi. V případě, že se aliance za Pobaltí nepostaví, zhroutí se víra v NATO a geopolitická situace se vrátí do roku 1939. Přitom Polsko začne ještě více zbrojit a některé státy východní Evropy se přikloní k Rusku. Dojde tak k završení Putinovy snahy o rozpad Západu. Pokud se ale aliance za Pobaltí postaví, půjde podle Millerovi předpovědi fakticky o vyhlášení války Rusku a tím dost možná i začátek třetí světové války. \n\n"}
{"id": "1245749", "url": "https://cs.wikipedia.org/wiki?curid=1245749", "title": "Tolerance (technika)", "text": "Tolerance (technika)\n\nTolerance v technickém použití znamená přípustnou odchylku od předepsané nebo jmenovité hodnoty nějaké veličiny, často rozměru. Obvykle se udává jako toleranční pole, tj. rozsah přípustné odchylky v kladném (větší než jmenovitá hodnota) a v záporném smyslu (menší).\n\nTolerance se volí s ohledem na funkci díla a s ohledem na to, aby jeho výroba nebyla zbytečně nákladná – nevyrábí se přesněji, než je nutné. Stanovení tolerancí umožňuje následnou zaměnitelnost sériově vyráběných součástí či materiálů.\n\nMěřicí přístroj nebo měřidlo, kterým se požadovaná hodnota nastavuje či kontroluje, má samozřejmě také omezenou přesnost – své tolerance – a výsledek měření se liší od skutečné hodnoty o chybu. Vztah mezi výsledkem měření a skutečnou hodnotou se vyjadřuje jako nejistota měření. Tato nejistota musí být, zjednodušeně řečeno, výrazně menší než toleranční pole výrobku. Zkoumáním vztahů mezi měřenými a skutečnými hodnotami veličin se zabývá vědní obor metrologie.\n\nU elektrotechnických součástek i veličin se tolerance udávají v procentech jmenovité hodnoty (například 100 Ω ± 1 %; 220 V ± 10 %). V rámci barevného značení elektronických součástek je tolerance značena vlastním pruhem; není-li pruh uveden, je brána tolerance 20 %.\n\nVe strojírenství se pojem tolerance používá jednak v souvislosti s předepisováním přesnosti tvaru (geometrie) a polohy, jednak pro soustavu uložení (lícování), kdy jedna součást má zapadat do otvoru v jiné součásti. Přípustné odchylky obou rozměrů se stanoví tak, aby uložení mělo požadovanou vlastnost – bylo pevné (s přesahem) či volnější.\n"}
{"id": "1245750", "url": "https://cs.wikipedia.org/wiki?curid=1245750", "title": "Mark Forster", "text": "Mark Forster\n\nMark Forster (* 11. ledna 1984, Kaiserslautern, Porýní-Falc, SRN; občanským jménem \"Mark Cwiertnia\") je německý zpěvák a skladatel. \n\nMark Forster se narodil v rodině polské matky a německého otce. Začínal jako pianista, hudebník a skladatel v Berlíně, kde mj. psal znělky pro televizi. Jeho prvním singlem byla píseň \"Auf dem Weg\", vydaná v roce 2012. \n\nStudiová alba:\n\nSingly:\nMark Forster ovládá částečně polštinu a je fanouškem 1. FC Kaiserslautern.\n"}
{"id": "1245751", "url": "https://cs.wikipedia.org/wiki?curid=1245751", "title": "Tolerance (lékařství)", "text": "Tolerance (lékařství)\n\nTolerance v lékařství nebo farmakologii v souvislosti s návykovými látkami (drogami nebo alkoholem) znamená toleranci organismu vůči návykové látce nebo schopnost organismu látku snášet. Tato schopnost s užíváním látky postupně stoupá, takže k dosažení stejného účinku na organismus je třeba stále většího množství látky. \n\nStejný jev může nastat při dlouhodobějším podávání určitých léků: Pro dosažení stejného účinku je třeba zvyšovat jeho dávky.\n\n"}
{"id": "1245753", "url": "https://cs.wikipedia.org/wiki?curid=1245753", "title": "Mladá Bosna", "text": "Mladá Bosna\n\nMladá Bosna ( , \"Mlada Bosna\") byla radikální revoluční organizace jihoslovanské mládeže z Bosny a Hercegoviny před první světovou válkou.\n\nNázev skupiny byl odvozen od díla italského filozofa Giuseppe Mazziniho, který založil vizionářské hnutí Mladá Evropa, jehož mottem bylo: \"„Každému národu jeho stát.“\" Z tohoto politického proudu mj. částečně vycházeli také členové české Národní strany svobodomyslné, tzv. „mladočeši“.\n\nCílem skupiny bylo odtržení od Rakouska-Uherska či jeho rozpad. Člen Mladé Bosny Gavrilo Princip spáchal 28. června 1914 (v den významného pravoslavného svátku Vidovdan) atentát na následníka trůnu Františka Ferdinanda d'Este a jeho manželku Žofii Chotkovou. Tato událost prakticky znamenala záminku k rozpoutání první světové války.\n\nOrganizace spolupracovala s tajnou organizací Černá ruka, napojenou na vojenskou rozvědku Srbského království, nebo také s jinými omladinskými organizacemi v rámci Rakouska-Uherska, v českých zemích tzv. Českoslovanská omladina.\n\n"}
{"id": "1245754", "url": "https://cs.wikipedia.org/wiki?curid=1245754", "title": "EIDAS", "text": "EIDAS\n\neIDAS je zkratka pro nařízení Evropské unie č. 910/2014 o elektronické identifikaci a důvěryhodných službách pro elektronické transakce na vnitřním evropském trhu. Toto nařízení ruší směrnici Evropské unie 1999/93/EC. Aktuální a platná verze eIDAS byla publikována Evropským parlamentem a Evropskou radou dne 23. července 2014. \n\nNařízení dohlíží na elektronickou identifikaci a důvěryhodné služby pro elektronické transakce na vnitřním trhu Evropské unie. Upravuje elektronické podpisy, elektronické transakce, definuje zúčastněné subjekty a procesy, aby zajistila bezpečnost pro uživatele podnikající on-line, například při elektronickém převodu finančních prostředků nebo při komunikaci s veřejnými službami. Nařízení eIDAS umožňuje bezpečně a pohodlně provádět transakce přes hranice bez užití tradičních papírových metod, jako jsou pošta nebo fax.\n\nNařízení vytvořilo standardy pro elektronické podpisy, kvalifikované digitální certifikáty, elektronické pečeti, časová razítka a další způsoby ověření autentizačních mechanismů. Ty umožňují, aby elektronická transakce měla stejné právní postavení jako transakce prováděná na papíře.\n\nNařízení vstoupilo v platnost v červenci 2014 jako prostředek k umožnění bezpečných a hladkých elektronických transakcí v rámci Evropské unie. Členské státy EU jsou povinny uznat elektronické podpisy, které splňují standardy eIDAS.\n\nK nařízení existují Prováděcí nařízení Komise (EU) 2015/1501 a 2015/1502, obě ze dne 8. září 2015.\n\nEvropské komise připravila směrnici eIDAS s cílem urychlit rozvoj digitalizace komunikace v rámci EU.\n\nNařízení vede subjekty k používání vyšší úrovně zabezpečení informací a dodržování nároků na technologii. Navíc se zaměřuje na: \n\nNařízení vytváří právní prostředí pro následující důležité aspekty elektronických transakcí:\n\n\nNařízení se vyvinulo ze směrnice 1999/93/EC, jejímž cílem bylo propojení členských států EU systémem elektronického podpisu. Směrnice učinila evropské členské státy odpovědné za tvorbu zákonů, které by jim umožnily vytvoření systému elektronického podpisu v rámci EU. Požadavky uvedené v eIDAS jsou všechny členské státy povinny dodržovat od 1. července 2016, kdy nařízení vešlo právně v platnost. \n\nEIDAS umožňuje vícestupňovou právní hodnotu. Zaručený elektronický podpis je již právně závazný, uznávaný elektronický podpis má ještě větší právní relevanci.\n\nNařízení eIDAS v ČR v oblasti služeb vytvářejících důvěru doplňuje již platný zákon č. 297/2016 Sb. a doprovodný zákon č. 298/2016 Sb. Zákon o elektronické identifikaci byl přijat pod č. 250/2017 Sb. s účinností od 1.7.2018.\n\nMinisterstvo vnitra pro ověřování certifikátů vůči důvěryhodným seznamům podle eIDAS nechalo vytvořit webovou aplikaci CertIQ.\n"}
{"id": "1245756", "url": "https://cs.wikipedia.org/wiki?curid=1245756", "title": "Gabriel Badilla", "text": "Gabriel Badilla\n\nGabriel Badilla Segura (30. června 1984, San José, Kostarika – 20. listopadu 2016) byl kostarický fotbalový obránce (stoper) a reprezentant, který hrál ve své kariéře za kluby Deportivo Saprissa a New England Revolution. Účastník Mistrovství světa 2006 v Německu.\n\n\nTéměř celou kariéru strávil v kostarickém klubu Deportivo Saprissa s výjimkou let 2008–2009, kdy působil v mužstvu New England Revolution z USA. V červnu 2016 ukončil aktivní hráčskou kariéru. 20. listopadu 2016 zemřel ve věku 32 let na zástavu srdce při běhu na 10 kilometrů.\n\nV A-týmu Kostariky debutoval v roce 2005.\n\nZúčastnil se Mistrovství světa 2006 v Německu.\n\n"}
{"id": "1245757", "url": "https://cs.wikipedia.org/wiki?curid=1245757", "title": "Weißenkirchen in der Wachau", "text": "Weißenkirchen in der Wachau\n\nWeißenkirchen in der Wachau je městys v Rakousku ve spolkové zemi Dolní Rakousy v okrese Krems-Land. Žije v něm 1 474 obyvatel (podle sčítání z roku 2016).\n\nWeißenkirchen in der Wachau se nachází ve spolkové zemi Dolní Rakousy v regionu Waldviertel. Leží 20 km západně od okresního města Kremže. Prochází jím silnice B3, která vede z města Kremže podél Dunaje přes Melk a Perg až do Lince. Plocha území městyse činí 23,34 km, z nichž 63,1% je zalesněných.\n\nÚzemí městyse Weißenkirchen in der Wachau se skládá ze čtyř částí (v závorce je uveden počet obyvatel k 1. 1. 2016):\n\n\nOkolo roku 830 byl poprvé zdejší levý břeh Dunaje označen jako \"Wahowa\", tedy Wachau. První písemná zmínka o Weißenkirchenu pochází z roku 1258 z listiny Albera z Kuenringu ve tvaru \"Liechtenchyrchen\". V době karlovců byly v listině kláštera Niederaltaichu z roku 830 vzpomenuty vinice ve Weißenkirchenu a Wösendorfu.\n\n"}
{"id": "1245762", "url": "https://cs.wikipedia.org/wiki?curid=1245762", "title": "Mull of Kintyre", "text": "Mull of Kintyre\n\nMull of Kintyre je skalnatý mys ve Skotsku. Tvoří jihozápadní výběžek poloostrova Kintyre v oblasti Argyll a Bute, omývaný vodami Severního průlivu. Nejbližším městem je Campbeltown. Název pochází z gaelského výrazu \"Maol Chinn Tìre\", který znamená „okrouhlý výběžek pevniny“ Na mysu se nachází budova majáku z roku 1788, který patří k nejstarším ve Skotsku. V roce 1996 byl jeho provoz automatizován a obydlí strážce majáku bylo adaptováno na turistickou chatu ve správě The National Trust for Scotland. Za jasného počasí je z mysu vidět pobřeží Irska. V 5. století zde přistáli Skotové a založili království Dál Riata.\n\nDne 2. června 1994 havaroval v mlze obklopující mys britský vojenský vrtulník Boeing CH-47 Chinook, všech 29 osob na palubě zahynulo.\n\nNa Mull of Kintyre měl od roku 1966 své venkovské sídlo nazvané \"High Park Farm\" zpěvák a skladatel Paul McCartney. Svůj vztah ke zdejší krajině vyjádřil v písni „Mull of Kintyre“, která vyšla v roce 1977 a stala se nejprodávanějším singlem skupiny The Wings.\n\nPopulární městská legenda hovoří o tom, že k posuzování mravní závadnosti audiovizuálních děl slouží tzv. Mull of Kintyre Test, odvozený od falického tvaru poloostrova. Mužský pohlavní orgán se smí v pořadu ukázat pouze tehdy, pokud směřuje dolů, stejně jako Mull of Kintyre na mapě Skotska.\n\n"}
{"id": "1245767", "url": "https://cs.wikipedia.org/wiki?curid=1245767", "title": "Třezalka pěkná", "text": "Třezalka pěkná\n\nTřezalka pěkná (\"Hypericum pulchrum\") je vytrvalá bylina s drobnými listy a zářivě žlutými květy. Je sice v české krajině původní, ale vždy patřila k vzácnějším druhům české flory. Není to dáno její náročnosti na půdní podmínky, ale spíše požadavkem na chladnější, ale mírné přímořské podnebí, které do České republiky zasahuje pouze okrajově. O tom, jak je vzácná svědčí to, že již byla považována v ČR za vyhynulou.\n\nRoste v Severní, Západní, Jižní Evropě (vyjma jižních středomořských oblasti) a částečně i ve Střední, kde se Česká republika, Polsko a Rakousko nacházejí na samé východní hranici areálu. Byla zavlečena do přírody Nového Zélandu. Patří mezi rostliny rostoucí hlavně v k Atlantiku přilehlé části Evropy s přesahem do Skandinávie. Společným rysem tohoto území je podnebí ovlivňováno vlhkým západním, atlantským prouděním s relativně mírnými mrazy.\n\nZ historických pramenů vyplývá, že se v minulosti vyskytovala v české krajině pouze na třech místech ze kterých postupně vymizela, naposled byla zjištěna v polovině 20. století u Mirošova v okrese Rokycany. Nyní jsou evidovány její dvě nové lokality v severozápadních Čechách u hranic s Německem. První leží ve stinném údolí Dolnožlebského potoka při silnici západně od Dolního Žlebu, městské části Děčína. Druhá, méně početná, je vzdálena severovýchodně asi 1 km, rostliny tam rostou poblíž lesní cesty v prokáceném smrkovém lese.\n\nVápnostřezná rostlina, která upřednostňuje světlé vlhčí lesy kde roste jako součást podrostu, písčité okraje lesních cest, vřesoviště, příkopy i místa kolem chodníků. Vyskytuje se hlavně na částečně zastíněných stanovištích, kde bývá v průběhu roku vyšší vzdušná vlhkost a to do nadmořské výšky až 1000 m.\n\nVytrvalá, často dlouhověká rostlina vysoká 15 až 60 cm. Má silný, bohatě větvený kořenový systém sahající až několik decimetrů hluboko. Z kořene vyrůstají jak přímé či vystoupavé květní lodyhy až 2 mm tlusté, tak i tenčí a poléhavé sterilní výběžky. Lodyha je jednoduchá nebo slabě větvená, u báze hnědofialová, lysá, na průřezu oblá a je v dlouhých internodiích porostlá vstřícnými, poloobjímavými, trojúhelníkovitě vejčitými listy s průsvitnými buňkami se silicí. Listové čepele bývají dlouhé jen 5 až 20 mm, ve spodní třetině jsou nejširší, na svrchní straně jsou tmavozelené a na spodní znatelně světlejší, mívají podvinutým chrupavčitým lem a na bázi lodyhy jsou srdčitě objímavé a vzájemně se překrývají. V úžlabí lodyžních listů vyrůstají sterilní, vzpřímené prýty jenž se dále větví a mnohdy zcela kryjí lodyhu, jejich listy jsou menší, podlouhlé a krátce řapíkaté.\n\nZa příznivých podmínek vytváří rostlina několik vzpřímených plodných lodyh a větší počet neplodných nahloučených hlavně v její dolní části. Protože lodyhy bývají víceleté a ve spodní části postupně tloustnou a dřevnatějí, nabývá rostlina po několika létech vzhled drobného keříku. V konkurenci s jinými druhy nebo při plném zastínění rostlina málo kvete, mívá málo vzpřímených větví, v bazální části se silně větví a poléhavé výběžky v uzlinách často koření.\n\nLatnaté květenství je úzce pyramidální a tvoří jej od dvou do pěti vstřícných větví, každá z nich nese jeden až tři květy velké 1,5 až 2 cm. Květy jsou pětičetné, oboupohlavné. Kališní lístky, asi 3 × 2 mm velké, jsou široce obvejčité, tupě špičaté a po okrajích mají černé žlázky. Korunní lístky, přibližně 9 × 3,5 mm, jsou vejčité, žluté s červenavým nádechem, na ploše mají roztroušené světlé buňky se silicí a taktéž mívají po okrajích černé žlázky. Tyčinek s nitkami dlouhými okolo 7 mm bývá v květu kolem padesáti, jsou trojbratré, srostlé do třech skupinek a nesou oranžově červené prašníky 0,5 mm velké. Kvetou od června do srpna, opylovány jsou hmyzem nebo samosprašně, nemají nektar a opylovačům nabízejí pouze pyl. Ploidie druhu je 2n = 18.\n\nPlodem je hnědá, válcovitá, tlustostěnná tobolka velká 6 × 3 mm. Obsahuje světle hnědá, podlouhlá, drsná semena dlouhá asi 1 mm, každé má hmotnost asi 0,1 gramu; obvykle dobře klíčí. Jejich mřížkované osemení obsahuje vysokou koncentraci fenolu a hypericinu, který působí toxicky na patogenní půdní houby; semena jsou tak schopná zůstávat v půdě po dlouhou dobu životaschopná.\n\nTřezalka pěkná se rozmnožuje semeny, která na jaře vyklíčí a začne vyrůstat hlavní, nevětvená lodyha a z její báze začnou rašit postranní větve. Od jara následného roku se hlavní lodyha i postranní větve prodlužují, většinou jsou poléhavé nebo na konci vystoupavé. V průběhu léta se některé začnou vzpřimovat a mohou zakládat květenství. Tyto napřímené lodyhy, s květenstvím i bez, tvoří v úžlabí spodních a prostředních listů zárodky sterilních postranních lodyh. Na podzim některé nekvetoucí lodyhy opět polehnou a jejich postranní větve se vzpřímí. Při blízkém růstu několika rostlin se občas lodyhy promísí a je obtížné odlišit jednu rostlinu od druhé.\n\nTřezalka pěkná byla ještě v roce 1995 zařazována mezi druhy nezvěstné a mělo se zato, že pravděpodobně vyhynula. Tento stav změnily dvě nové lokality objevené na rozhraní 20. a 21. století. Obě populace jsou však velmi malé a nacházejí se na zranitelných místech, mohou být lehce zničeny následkem turistických aktivit nebo stahováním či skládkováním pokáceného dřeva. Jsou proto zařazeny v \"Červeném seznamu cévnatých rostlin České republiky mezi druhy kriticky ohrožené (C1r).\n\n"}
{"id": "1245769", "url": "https://cs.wikipedia.org/wiki?curid=1245769", "title": "Drakobijce", "text": "Drakobijce\n\nDrakobijce (skloňování jako \"soudce\", nesprávně \"drakobijec\") je označení lidí, kteří z různých důvodů zabíjí draky. Tento hrdina se vyskytuje v mýtech, legendách a pohádkách po celém světě od dávných dob, což dosvědčuje i Aarne–Thompsonův katalog, který drakobijce uvádí jako typ 300. Drakobijce se však objevuje i jako námět moderních knih, filmů, komiksů či počítačových her. Námětem příběhu o zabití draka často bývá i boj s obecně zápornými silami.\n\nZnámým námětem je příběh o Princezně a drakovi, který se objevuje nejen v dětských pohádkách (např. Božena Němcová, bratři Grimmové). Příběh většinou pojednává o výše postavené dívce (většinou princezna či jiná šlechtična), která je zachráněna ze spárů draka či podobné stvůry ctnostným jinochem. Dívka může být první ohroženou, nebo může být několikátou, na kterou přišla řada být uchvácena drakem. Příběh většinou končí svatbou dívky a drakobijce.\n\nTento typ příběhu se objevil již v antickém příběhu o Perseovi, který zachránil princeznu Andromedu. Stejný motiv připomíná i japonský mýtus o drakovi Jamata no Oroti ( ). Dalším příkladem je příběh o Ragnaru Lodbrokovi, vikinském hrdinovi, který zachránil dívku Þóra Borgarhjǫrtr a následně se s ní oženil.\n\nVe staronorském příběhu o prokletém prstenu, závisti a pomstě ze ságy o Vølsunzích drakobijce Sigurd zabíjí draka Fafnira (trpaslík, který se proměnil v draka). Sigurd následně pozře část dračího masa a díky němu porozumí řeči ptáků, a tak je varován před zradou jeho společníka Regina.\n\nSamostatným případem je křesťanská legenda o sv. Jiřím a draku. Zakončení příběhu je však neobvyklé – nekončí svatbou, nýbrž obrácením drakovy oběti na křesťanství.\n\nNámět příběhu s drakobijcem byl často využíván středověkými rytířskými eposy a velký rozmach těchto příběhů přišel v období romantismu a zejména s rozvojem žánru fantasy v 20. a 21. století. Například v díle J. R. R. Tolkiena vystupuje v Silmarillionu Túrin, který zabíjí draka Glaurunga, nebo v Hobitovi Bard Lučištník, který zabíjí draka Šmaka.\n\nMytologové jako Joseph Campbell tvrdí, že mýty o drakobijcích mohou představovat psychologickou metaforu:\nV seznamu se objevují významné osoby a fiktivní osoby, které jsou považovány za drakobijce. Jsou seřazeni podle doby vzniku jejich příběhu.\n\n\n\nNěkdy je mezi drakobijce počítána i svatá Marta, která draka nezabila, ale pouze zkrotila; draka pak zabil vyděšený dav. Také svatý Marcel z Paříže draka jen pokořil a zahnal do moře nebo do pouště; bývá však zobrazován, jak zaráží svou berlu do drakovy tlamy.\n\nVe světě J. R. R. Tolkiena se námět boje s drakem objevuje poměrně často:\n\n\n"}
{"id": "1245771", "url": "https://cs.wikipedia.org/wiki?curid=1245771", "title": "Projekt 1914", "text": "Projekt 1914\n\nProjekt 1914 je třída lodí ke sledování balistických raket postavených pro sovětské námořnictvo za studené války. Dokončena byla dvě plavidla ze tří rozestavěných. Po rozpadu SSSR je převzalo ruské námořnictvo. Od roku 1998 zůstala ve službě pouze druhá postavená loď \"Maršal Krylov\". Ta prochází modernizací, po které bude mimo jiné asistovat při startech kosmických raket z nového ruského kosmodromu Vostočnyj.\n\nSovětská loděnice v Leningradu rozestavěla celkem tři jednotky této třídy. Dokončeny byly pouze první dvě pojmenované \"Maršal Nědělin\" a \"Maršal Krylov\". Do služby byly zařazeny v letech 1983 a 1989. Poslední plavidlo \"Maršal Birjuzov\" nebylo dokončeno.\n\nJednotky projektu \"1914\":\nVýzbroj tvoří šest kanónových kompletů AK-630. Na zádi se nachází přistávací plocha a hangár pro dva vrtulníky Ka-27PS. Pohonný systém tvoří dva diesely DGZA-6U,  každý o výkonu 15 000 hp, pohánějící dva lodní šrouby s pevnými lopatkami. Nejvyšší rychlost dosahuje 21 uzlů. Dosah je 20 000 námořních mil při rychlosti 15,5 uzlu.\n\nRusko provádí komplexní opravu a modernizaci plavidla \"Maršal Krylov\", po které bude asistovat při vypouštění balistických raket, střel s plochou dráhou letu a dále při startech kosmických raket z nového ruského kosmodromu Vostočnyj. První etapu v listopadu 2016 dokončila loděnice Dalzavod v Přímořském kraji.\n\n"}
{"id": "1245772", "url": "https://cs.wikipedia.org/wiki?curid=1245772", "title": "G'MIC", "text": "G'MIC\n\nG'MIC (celým jménem ) je komplexní multiplatformní svobodný framework na pokročilou poloautomatizovanou úpravu rastrových obrázků ve 2D i 3D prostoru. Je dostupný z příkazové řádky nebo jako grafický plugin do programu GIMP. Autorem programu je \"David Tschumperlé\" a kód je uvolněn pod licencí CeCILL kompatibilní s GNU GPL. Program obsahuje velkou spoustu nastavitelných filtrů a efektů pro práci s obrázky a další lze i vytvářet. Na stránkách projektu je k programu připravený tutorial.\n\n"}
{"id": "1245773", "url": "https://cs.wikipedia.org/wiki?curid=1245773", "title": "Overkill", "text": "Overkill\n\nOverkill je thrashmetalová skupina založená v roce 1980 v New Jersey. Ze začátku hráli skladby přebrané od skupin jako Motörhead, Kiss nebo Twisted Sister. Byli bez zpěváka. Pak se k ním přidal Bobby \"Blitz\" Ellsworth. První sestava byla D. D. Verni na baskytaru, Bobby Gustaffson na kytaru, Rat Skates na bicí a Bobby Blitz zpěv. V jejich hudbě je možné najít různé odstíny jiných stylů, například v \"The Killing Kind\". Také Overkill prošli obdobím, kdy thrashmetalové skupiny hráli pomaleji; výsledkem \"I Hear Black\". Od alba \"W.F.O.\" si drží standard typického thrash metalu. Mezi nejúspěšnější alba patří \"Under The Influence\", \"The Years of Decay\", \"Horrorscope\", \"Ironbound\", \"The Electric Age\", \"White Devil Armory\". Overkill vydali velmi mnoho alb, která jsou jak experimentální, tak progresivní. Typickými znaky jsou baskytara D. D. Verniho a hlas Bobbyho Blitze. Overkill prošli mnoha personálními změnami, jediní D. D. Verni a Bobby Blitz jsou členy od začátku.\n\nJejich maskotem je netopýr \"Chaly\", který je na téměř každém albu. Overkill o něm píší v pěti verzích skladby \"Overkill\". Nejlépe je popsaný v \"Overkill III.\" Overkill se pravděpodobně inspirovali záhadným tvorem z New Jersey, takzvaným newjerseyským ďáblem.\n\nOverkill psali texty typické pro thrash metal. Od doby alba \"Under The Influence\" si ponechali svou vlastni filozofii. Hlavním textařem je Bobby \"Blitz\" Ellsworth. Používá různé metafory a přirovnání a fráze. Například ve skladbě \"Nothing To Die For\" je fráze \"old enough to know better\" (dost starý, aby znal lépe). V Drunken Wisdom je fráze \"Why don't you get yourself a life, just get the dick out here\". Overkill napsali i skladbu o životě v New Jersey \"Hello From The Gutter\" (Ahoj z odpadní roury). Overkill napsali i příběh v pěti verzích. \"Overkill I. II. III. IV. V.\"\n\n\n"}
{"id": "1245777", "url": "https://cs.wikipedia.org/wiki?curid=1245777", "title": "Vlachovo", "text": "Vlachovo\n\nVlachovo je obec na Slovensku v okrese Rožňava. V roce 2015 zde žilo 839 obyvatel. Vlachovo bylo oceněno jako Obec roku 2005.\n\nVlachovo leží v jihovýchodní části Slovenského rudohoří v údolí řeky Slaná, v okrese Rožňava, v Košickém samosprávném kraji], na území Gemera. Ze severu sousedí s městem Dobšiná a obcí Vyšná Slaná, a z jihu s obcí Gočovo.\n\nNejvyššími vrchy v katastrálním území obce jsou Stromíš (1192 metrů) a Babiná (1277 m). Střed obce leží ve výšce 397 m n. m., extravilán má rozlohu 3728 hektarů. Vlachovský potok pramenící pod Stromíšem se vlévá do řeky Slaná.\n\nMístní kostel je původně jednolodní pozdněgotická stavba z konce 15. století, která byla v té době zasvěcena Panně Marii. Od reformace je kostel evangelický. Rozsáhlá přestavba v roce 1871 odstranila téměř všechny stopy gotického slohu. Obnovován byl také v roce 1904, za finanční podpory hraběte Emmanuela Andrássyho. Oltář v kostele pochází z roku 1880. Ke kostelu patří i renesanční fortifikační zeď ze 17. století.\n\n\n\n\n\n"}
{"id": "1245779", "url": "https://cs.wikipedia.org/wiki?curid=1245779", "title": "Myszkowice (Slezské vojvodství)", "text": "Myszkowice (Slezské vojvodství)\n\nMyszkowice je vesnice v Polsku, ve Slezském vojvodství, okres Będzin, gmina Bobrowniki. Součástí Myszkowic je malá kolonie Łubianki.\n\nV roce 1223 ves patřila pod farnost v Siomoni.(Jiný zdroj uvádí, že patřila pod farnost sv. Jakuba v Sączowě) . V roce 1340 platila desátek klášteru na Zwierzyńcu.\n\nNázev města (v polatinštěném tvaru) Myszlkowycze zmiňuje v letech 1470–1480 Jan Długosz v knize \"Liber beneficiorum dioecesis Cracoviensis.\" Název města patří do skupiny patronymických názvů a pochází od příjmení Jana Myslkowského z šlechtického rodu Pilawů, jehož Długosz uvádí jako majitele vsi.\n"}
{"id": "1245780", "url": "https://cs.wikipedia.org/wiki?curid=1245780", "title": "Megamax", "text": "Megamax\n\nMegamax je dětská satelitní a kabelová televizní stanice vysílající program se zaměřením na kluky ve věku od 8 do 12 let. Vysílání je bez reklam. \"Megamax\" vysílá jednotnou verzi pro maďarský, český, slovenský a rumunský trh. Provozovatelem stanice je společnost AMC Networks International - Central Europe se sídlem v Praze. Program \"Megamaxu\" je sestaven z dobrodružných, akčních, fantazijních a humorných pořadů, přičemž alespoň 60% produkce tvoří animovaná tvorba. Maskoti stanice jsou dva roboti z jiné dimenze s názvy \"Spart-e\" a \"I-ron\", jež se objevují ve znělkách. \n\nProvozovatel stanice Chello Central Europe spustil vysílání dětského kanálu \"Megamax\" 18. dubna 2011 v 16 hodin v kabelové síti a u satelitního operátora \"T-Home\" v Maďarsku. Vysílací čas byl od 16 do 22 hodiny, ve zbývajícím čase ho střídal program Zone Club.\nV následujících měsících došlo k postupnému rozšiřování vysílacího času. Od 1. září 2011 \"Megamax\" vysílal již od 13:00 a od 1. prosince 2011 od 7:00 hodiny. \n\nOd února 2012 zahájila satelitní platforma UPC Direct šíření \"Megamaxu\" pro maďarský trh .\n\nPo úspěšném startu v Maďarsku \"Megamax\" expandoval 19. listopadu 2012 na rumunský trh s kanálem \"Megamax Romania\" a od 1. prosince 2012 také na český a slovenský trh ve společné česko-maďarské verzi. Společná česko-maďarská verze s výlučně českou zvukovou stopou byla distribuována prostřednictvím satelitu Telstar 12. Kanál byl od prvního dne šířen prostřednictvím kabelových sítí \"Smart Comp\", \"Planet A\" a ve slovenské UPC Broadband Slovakia.\n\nV téže roce zahájil provozovatel v kabelových sítích v Maďarsku šíření interaktivní služby \"Megamax On Demond\" .\n\nO rok později byly spuštěny webové stránky \"Megamaxu\" v české a maďarské verzi a také byl kanál zařazen do kabelové sítě UPC Česká republika (nabídka Komfort, balíček Relax), do sítí IPTV operátorů O2TV (balíček Děti) v České republice a FiberTV na Slovensku a objevil se také v satelitní platformě Magio Sat. \n\nV srpnu 2013 provozovatel stanice Chello Central Europe provedl změny v šíření distribučního signálu stanice, kdy vysílání přes družici Telstar 12 nahradil vysíláním přes družici Thor 5 na 0,8° W .\n\nV únoru 2014 společnost Liberty Global odprodala aktiva společnosti Chellomedia americké společnosti AMC Networks. K oficiálnímu přejmenování společnosti na AMC Networks International došlo 8. července 2014. \n\nDne 1. října 2014 došlo k ukončení vysílání samostatné rumunské verze \"Megamaxu\", která byla sloučena s verzí pro český, slovenský a maďarský trh. Zároveň bylo zahájeno nepřetržité vysílání, kdy mezi 22 a 7 hodinou ranní byl čas vyplněn upoutávkami. \n\n4. listopadu 2019 byl vyhlášen konec vysílání \"Megamaxu\". Důvodem bylo to, že se kanálu nepodařilo získat vyšší publikum pro maďarskou reklamu.\n\nNásledující tabulky zachycují úpravy vysílacího času u televizních programů \"Megamax\" a \"Megamax Romania\".\n\n\n\nAktuální seznam satelitních platforem, na kterých je nabízen program \"Megamax\" .\nNíže je uveden seznam kabelových sítí, ve kterých je nabízen program \"Megamax\" .\n\n\nNíže je uveden seznam IPTV operátorů, ve kterých je nabízen program \"Megamax\" .\n\n\n"}
{"id": "1245781", "url": "https://cs.wikipedia.org/wiki?curid=1245781", "title": "Talgat Ilyasov", "text": "Talgat Ilyasov\n\nTalgat \"Charlie\" Ilyasov (* 25. února 1981 v Samarkandu, Sovětský svaz) je uzbecký zápasník–volnostylař tatarské národnosti, který od roku 2003 reprezentuje Austrálii. Zápasení se věnuje od 8 let. V mládí prošel juniorskými výběry Uzbekistánu. V roce 2000 šel za prací do Austrálie jako pomocná pracovní síla na stavbách. Usadil se v Melbourne, kde začal navštevovat místní zápasnický klub. V roce 2003 startoval za Austrálii na mistrovství světa ve volném stylu v americkém New Yorku. V úvodním zápase základní skupiny za stavu 0:9 v zápalu boje hlavou nadvakrát zlomil lícní kost největšímu favoritu Buvajsaru Sajtijevovi a tento čin zůstál až do roku 2015 jeho nejvýraznějším počinem na amatérské žiněnce. V roce 2004 měl jako zástupce Oceánie prakticky jistou účast na olympijských hrách v Athénách, ale o start ho připravilo zranění zad z přípravy. Kvůli vyhřezlé ploténce dokonce na doporučení lékařů zanechal vrcholové sportovní kariéry. V roce 2015 na mezinárodní scénu vrátil a v roce 2016 se ze slabé africko-oceánské olymijské kvalifikace kvalifikoval ze druhého místa na olympijské hry v Riu. Jeho vystoupení na olympijských hrách ukončil v prvním kole před časovým limitem Japonec Sósuke Takatani.\n\n"}
{"id": "1245784", "url": "https://cs.wikipedia.org/wiki?curid=1245784", "title": "Dětská hra", "text": "Dětská hra\n\nDětská hra zastává v životě dítěte důležitou roli a významně přispívá k optimalizaci jeho vývoje. Hra je z podstaty dobrovolná a příjemná aktivita, která vychází z vnitřní motivace dítěte a ve které se aktivně angažuje. Dítě díky ní poznává svět, prožívá různé pocity a jejím prostřednictvím jsou naplněny jeho potřeby a zájmy. Právo si hrát je dokonce zakotveno v Úmluvě o právech dítěte. Pomocí hry získává dítě mnoho nových kompetencí, díky kterým se zvyšuje jeho sebevědomí a resilience (psychická odolnost).\n\n\nJak dítě roste, začínají se uplatňovat všechny výše uvedené funkce. Hra však nabývá v různých obdobích života dítěte různé podoby. S tímto vědomím by měli k dítěti přistupovat také vychovatelé a přizpůsobovat obsah aktivit s ohledem na vývojové období dítěte, neboť ve chvíli, kdy pro dítě aktivita není příjemná a neužívá si ji, přestává pro něj být hrou a význam aktivity se tak ztrácí.\n\nV prvních osmnácti měsících dochází souběžně s rozvojem schopností dítěte také k růstu množství hrových aktivit, do kterých se dítě zapojuje. Do sedmi měsíců se dítě zaměřuje pouze na jeden předmět, se kterým různě manipuluje, třese s ním nebo s ním hází. Pokud má k dispozici více hraček/věcí, zaměří se pouze na jednu z nich a zbytek odhodí. S postupem času si začne hrát již se dvěma hračkami, se kterými nejdříve tluče o různé povrchy a následně o sebe navzájem. Následuje období, ve kterém věci různě urovnává a uspořádává. Během prvního roku a půl tedy dochází k hlavním změnám v koordinaci vnímání a pohybů dítěte – jedná se o senzomotorické období a hlavní náplní dítěte je tedy senzomotorická hra (tj. hra spočívající v manipulaci s předměty, exploraci a pohybování se v prostoru – kroutivé pohyby, spontánní procvičování a neustálé opakování pohybů).\n\nOd dvou let dále dochází i díky stimulaci různými podněty k rozvoji kognitivních schopností dítěte, čímž se hra dostává na další úroveň, dítě si uvědomuje stálost objektu, dochází k rozvoji symbolického myšlení a představ. Děti si hrají na něco jen „jako“, předstírají a vymýšlejí si. Toto hrové předstírání (symbolická hra) se objevuje nejčastěji mezi 18 měsíci a 7-8 roky. Jednotlivé hračky mohou v mysli dítěte zastupovat de facto cokoli (např. láhev s vodou na provázku představuje pejska na vodítku), později dítě dokonce pracuje s imaginárními představami (např. houpe v rukou imaginární miminko). Díky této hře, která je předlogické povahy, dítě experimentuje se svými emocemi, snaží se pomocí názorného znázornění porozumět záhadné události, osvěžuje si nejasné vzpomínky nebo mu fantazie pomáhá překonat nepříjemné stavy.\n\nMnoho her začíná tím, že dítě začne opakovat to, co se původně stalo čistě náhodně. Čím je starší, tím se množství her zvětšuje, neboť díky novým schopnostem je dítě schopno provádět rozmanité činnosti, na druhou stranu se ale množství zároveň omezuje kvůli omezenějšímu množství nových podnětů, které dítě dokážou zaujmout. Kromě opakování činností děti velmi rády imitují osoby, věci nebo činnosti, které v okolí vidí. V rámci symbolické hry pak velmi často napodobují povolání nebo činnosti rodičů – chtějí mít stejnou vařečku a stejnou mouku, jako má jejich maminka, nebo sešit a tužku jako jejich otec vyplňující křížovku (je jedno, že jejich čmáranice zdaleka není čitelná, důležitá je symboličnost a samotný akt nápodoby). Dítě se učí něčemu novému díky pozorování druhých a následné imitaci.\n\nDůležitým poznatkem je vývoj hry ve smyslu hry sociální - dítě si zpočátku hraje samo (samostatná hra), následně vedle ostatních (paralelní hra) a nakonec s ostatními (sdružující a kooperativní hra).\n\nVelký vliv na rozdíly mezi hrou děvčat a chlapců má kultura a společnost, ve které děti žijí. V západoevropské kultuře se automaticky předpokládá, že si chlapci hrají s autíčky a vláčky - pokud si začnou hrát s panenkami, je to něco zvláštního, a to jak pro dospělé, tak vrstevníky. Chlapec ukládající panenky do postýlky bude brzy objektem posměchu od ostatních dětí. Sám navíc ani žádné takové hračky nedostává, dospělí již předem dávají aktivitám dítěte nějaký směr. Od děvčat je očekávána spíš klidná a mírná hra, jsou submisivnější a bázlivější, zatímco chlapci se chovají agresivněji, projevují větší fyzickou aktivitu a hrubší hru. Tyto projevy jsou společností tolerovány (a de facto považovány za správný vývoj). K přijetí mužské či ženské identity dochází v předškolním věku (dítě již ve 4 letech chápe, že je jeho pohlavní identita trvalým znakem a už se nezmění).\n\nChlapci si rádi hrají na honičky a angažují se ve hrách náročnějších na výdej fyzické energie, zápasí mezi sebou, soutěží, jsou hlučnější a energičtější. Holčičky si raději malují, hrají si „na domov“, starší děvčata si čtou, vzájemně se navštěvují.\n\nKaždopádně k určitým změnám v přesné vymezenosti na „mužské“ a „ženské“ dochází – například v typicky mužských sportech jako basketbal nebo fotbal se čím dál častěji úspěšně angažují také dívky. Rozdíly se postupně dále stírají.\n\nBěhem 2. poloviny 20. století došlo v angloamerické kultuře k významnému úbytku tzv. volné hry, která je iniciována zájmem samotného dítěte, nikoli řízena a organizována představami rodiče/vychovatele. Tento trend se projevil také v mateřských školách, kde namísto volné hry dítěte jsou aktivity externě řízeny autoritami za účelem zvýšení „akademičnosti“. Už předškolní děti prochází výukou cizích jazyků a výuka obecně zabírá velkou část pobytu dítěte v předškolním zařízení. Cílem je, aby děti byly už od samého dětství vzdělávány a vedeny k rozvoji svých kompetencí, což je dosahováno skrze zmenšování množství volného času a pohybových aktivit. Namísto toho, aby byl dětem poskytnut prostor pro vlastní volné hraní a seberozvoj, jsou jim aktivity externě zadávány. Základní školy potlačují výuku výtvarné a tělesné výchovy na úkor čtení, psaní a počítání.\n\nTyto změny mohou mít negativní vliv na schopnost dítěte uchovat informace, neboť dětský mozek není přizpůsoben k tomu přijímat jednolité a obsáhlé množství informací bez dostatečné stimulace novými podněty a nemožnosti střídání rozmanitých aktivit. Některé děti jsou navíc poháněny k tomu, aby přijímaly role dospělých a připravovaly se na budoucnost už v nízkém věku, aniž by měly dostatečný prostor angažovat se ve volné explorační hře. Rodiče touží po tom, aby jejich dítě bylo úspěšné, a zajišťují jeho účast ve všemožných aktivitách. Již od raného dětství děti sledují vzdělávací programy v televizi i na počítačích, dostávají specializované knihy a speciální hračky, které mají zajistit jejich excelentní vývoj. Po škole navštěvují mnoho kroužků, které mají dále rozvíjet jejich talent a schopnosti. Jejich veškerý volný čas je naprogramován jejich rodiči, kteří s vidinou zajištění dokonalého vývoje svého dítěte nadměrně zatěžují jeho kapacitu.\n\nKromě touhy rodiče po tom být tím nejlepším rodičem, se také projevuje mnohem silnější strach o dítě než v minulých stoletích. Výzkumy zjistily pokles nejen v samotné míře volné hry u dětí, ale také celkového množství času stráveného hraním si, snížením množství konverzace se členy rodiny a snížením času sledování televize. Oproti tomu výrazně vzrostlo množství času, které děti tráví ve škole a při vypracovávání domácích úkolů a přípravě do školy. Také výrazně vzrostlo množství času stráveného nakupováním s rodiči. Pokles volné hry u dětí je zjevný při samotném pohledu na veřejná prostranství – čím dál méně dětí se zdržuje se svými vrstevníky venku. Kromě vlivu času stráveného u počítače a hraním počítačových her se na tomto trendu projevují také postoje samotných rodičů, kteří své děti od hraní si venku odrazují nebo jim to přímo zakazují, a to z důvodu strachu o jejich bezpečnost. Přestože hra na počítači je pro děti velmi atraktivní, většina z nich v průzkumech uvedla, že hra s kamarády venku je aktivita, která jim přináší největší radost a tuto aktivitu výrazně preferují před sledováním televize nebo hraním si na počítačích.\n\nVšechny tyto změny se mohou podílet na rozšiřování psychopatologie mezi dětmi a adolescenty.\n\nPro některé děti může být uspěchaný styl života velmi stresující a může přispívat k rozvoji úzkostí a deprese. Zvyšující se tlak na úspěch dítěte může vést k tomu, že se dítě začne škole vyhýbat a začne mít somatické potíže. Mimo zvyšování úzkosti a depresí, perfekcionismu a pocitu bezmocnosti nad vlastním životem dochází také k růstu narcismu. Ve chvíli, kdy dítě již odmala tráví většinu času se samostatnými aktivitami, je pravděpodobné, že se začne zaměřovat samo na sebe, na své úspěchy a na svou jedinečnost. Neustálá na sebe zaměřená aktivita se může projevit v navýšení míry narcismu.\n\nJe důležité najít rovnováhu mezi snahou dítě obohacovat novými informacemi a rozvíjet jeho schopnosti, a mezi poskytováním prostoru pro samovolnou vlastní hru dítěte, ve které si samo určí a vybere, jak využije svůj volný čas. Volná hra má pro dítě velký význam – pomáhá mu vytvářet vnitřní zájem (motivaci) a osobní cíle, dítě v ní uplatňuje svou fantazii, své schopnosti, svůj potenciál, hra mu pomáhá ve zpracování vlastních emocí, skrze hru se učí dělat rozhodnutí, řešit problémy. Má kontrolu nad vlastním životem a přizpůsobuje si fyzické i sociální prostředí, zároveň se učí se svými kamarády zacházet jako se sobě rovnými.\n\n"}
{"id": "1245785", "url": "https://cs.wikipedia.org/wiki?curid=1245785", "title": "Kostel svaté Maří Magdalény (Velhartice)", "text": "Kostel svaté Maří Magdalény (Velhartice)\n\nHřbitovní kostel svaté Maří Magdalény ve Velharticích na Klatovsku pochází již ze 14. století. Kostel je chráněn jako kulturní památka.\n\nStavba kostela byla zahájena roku 1373. V 16. století byl kostel pozdně goticky přestavěn, z téže doby pochází hřbitovní brána a portály. Ke kostelu byla tehdy přistavěna severovýchodní předsíň s diamantovou klenbou. Chrám byl výrazně upraven ještě v 19. století, například presbytář tehdy získal novou klenbu. \n\nPůvodní třídílný gotický oltář, nazývaný „Velhartická archa“, koupilo v roce 1902 Národní muzeum. Je vystaven ve sbírce starého umění Národní galerie v pražském Anežském klášteře. \n\nPoslední významná oprava byla provedena v roce 1947 zásluhou administrátora Josefa Peksy. O rok později z politických důvodů emigroval do Austrálie. V letech 1968–1969 byla díky obyvatelům Velhartic na západní straně kostela osazena vnější ocelová okna a bylo opraveno zdivo. \n\nBěhem komunistického režimu kostel značně zchátral. V roce 1997 byl zpracován projekt jeho celkové rekonstrukce. V letech 1996 až 1997 byla za více než 1 milion korun opravena břidlicová střecha. Oprava však byla provedena neodborně a nekvalitním materiálem. V roce 2009 vzniklo \"Občanské sdružení na záchranu kostela sv. Maří Magdalény ve Velharticích\" a díky jeho aktivitám byla zahájena nová oprava střechy.\n\nTento velhartický kostel se hřbitovem je považován za místo, které Karla Jaromíra Erbena inspirovalo k napsání balady Svatební košile. \n"}
{"id": "1245786", "url": "https://cs.wikipedia.org/wiki?curid=1245786", "title": "Samuel Velebný", "text": "Samuel Velebný\n\nSamuel Velebný (9. listopadu 1918, Pukanec – 11. října 1991, Košice) byl evangelický kněz, pronásledovaný komunistickým režimem. V roce 1962 byl odsouzen a následně i uvězněn na 21 měsíců ve Valdicích.\n\nSamuel Velebný pocházel z rodiny místního kloboučníka jako nejmladší ze tří dětí. Nejprve navštěvoval měšťanskou školu v rodišti, později studoval na evangelickém gymnáziu v Prešově (do roku 1939). Citlivé vnímání života ho přivedlo k rozhodnutí zasvětit svůj život službě lidem, kteří zápasili s těžkými, nejednou existenčními problémy. Proto si po střední škole zvolil studium evangelické teologie v Bratislavě, kde působil do roku 1943.\n\nPo ukončení školy se nakrátko stal evangelickým kaplanem v Brezně a do roku 1947 působil jako kaplan při seniorovi Bakossovi. Zde ho zastihlo Slovenské národní povstání a s ním spojené smutné osudy mnoha rodin, kterým se snažil pomoci různým způsobem. Riskantní bylo zejména křtění Židů, aby se zachránili před transportem do koncentračního tábora. Jako farář pomáhal uvězněným v té době, ale i lidem v době povstání, aby mohli přežít. Vedle toho se věnoval mládeži, kterou si získával svou srdečností a otevřeností. V listopadu 1947 byl ustanoven farářem do gemerské obce Sirk. Zde získal první negativní zkušenosti se Státní bezpečností, která ho zajistila, protože v kázání vyjádřil vděčnost za osvobození obce Bohu a ne sovětské armádě. 14. ledna 1949 ho zajistily orgány VB, držely ve vazbě v Revúci, ale na soudu v Rimavské Sobotě byl 29. ledna zproštěn obžaloby a propuštěn na svobodu. V květnu 1949 ho ale odvedli do tábora nucené práce v Novákách. Tato záležitost souvisí se zajištěním orgány VB v lednu 1949; na službách Božích poděkoval Pánu Bohu za dar svobody a nepoděkoval se za osvobození Sovětské armádě.\n\nTato okolnost byla důvodem pro odchod ze Sirku v roce 1949 do další gemerské obce Vlachovo, kde byl řádně zvoleným farářem od 3. listopadu 1949. Ve Vlachově pocítil omezující působení státních orgánů vůči církvi, protože nastalo období intenzivního prosazování ateistické ideologie vládnoucí komunistické strany (KSČ), jejímž cílem bylo vychovat pokrokově smýšlejícího člověka, nezatíženého minulostí. Problémy s ideologickým režimem se ještě více stupňovaly vzhledem ke vzniku skupiny KVAP. Skupinu KVAP tvořili čtyři faráři z Gemera, a to Bedřich Kasanický z Dobšiné, Samuel Velebný z Vlachova, Jan Antal z Betliara a Jan Paulův z Gemerské Polomy. Tito faráři se nejprve setkávali v kruhu svých rodin, ale postupně se jejich setkání změnila i na místa teologického a duchovního růstu. Po dohodě se rozhodli vypracovat společný soubor kázání. Časem však VB jejich setkání vyhodnotila jako protistátní. Členové skupiny KVAP byli obviňováni z různých činů, které měly ohrozit socialistický režim.\n\nNakonec byli tito čtyři faráři obžalováni a zatčeni. Jelikož se během výslechu pod nátlakem přiznali, začaly proti nim soudní spory v Košicích, které trvaly od 16. do 18. května 1962. Samuel Velebný byl odsouzen na 20 měsíců odnětí svobody nepodmíněně. Jemu a Janu Antalovi soud zároveň udělil zákaz vykonávat povolání duchovního a jakékoli náboženské funkce na dobu 2 let. U všech obžalovaných propadly ve prospěch státu všechny do úschovy vzaté písemnosti při vyšetřování, kázání, knihy a pod. Později v případě Samuela Velebného, ​​Josefa Bedřicha Kasanického a Jana Antala zasedal Nejvyšší soud v Praze na základě odvolání krajského státního zástupce. Jmenovaní dostali přísnější a definitivní tresty. Samuel Velebný dostal tři roky odnětí svobody. Délka zákazu vykonávat farářskou činnost zůstala nezměněna. Odsouzení se ocitli ve známé věznici ve Valdicích, kde komunistický režim do roku 1963 koncentroval politické vězně odsouzené na principu náboženské diskriminace. Samuel Velebný při broušení českého křišťálu a jiných pracích přežil 21 měsíců až do propuštění. Relativně nízká sazba trestů ve spojení s praxí odpuštění poloviny trestů v případě dobrého chování vězně napomohly k tomu, že obviněné propustili dříve. U Samuela Velebného to bylo 17. září 1963. Podmíněné propuštění z vězení znamenalo, že Samuel Velebný tři roky nesměl vykonávat povolání. Když k tomu připočteme dva roky zákazu činnosti, které potvrdil i Nejvyšší soud v Praze, bylo to pět let.\n\nPo návratu z vězení byl Samuel Velebný zaměstnán jako stavební dělník v podniku Stavoindustria, který budoval provoz chemického závodu v nedaleké Hnúšti. \"Přiměřeně rozsudku\" se opět zapojil i do práce v církevním sboru Klenovec, což mohlo být chápáno jako nedodržení podmínky. Účinkoval totiž jako kantor na službách Božích uprostřed týdne, nazývaných i večerní. Koncem prosince 1966 dostal Samuel Velebný státní souhlas k výkonu farářského povolání a GBU mu nabídl místo ve Vyšné Kamenici s nástupem od ledna 1967. I nadále po propuštění za ním občas přicházel agent StB. Soudní procesy s faráři se už však nekonaly. V květnu 1968 požádal Nejvyšší soud v Praze o rehabilitaci. Když se jí nedočkal, psal žádost na Krajský soud v Košicích. I ten ji však zamítl. Svou aktivní službu ukončil Samuel Velebný poslední listopadovou neděli roku 1987 a rozloučil se s Vyšnou Kamenicí po 21 letech působení. Poslední roky života strávil s rodinou v Košicích. V roce 1990 dostal oficiální poděkování z rukou evangelického biskupa Uhorskaia za to, že statečně trpěl pro Pána Boha a jeho církev. Samuel Velebný zemřel 11. října 1991, necelý měsíc před dovršením 73. roku života.\n\n\n"}
{"id": "1245787", "url": "https://cs.wikipedia.org/wiki?curid=1245787", "title": "Jan Kučera (farář)", "text": "Jan Kučera (farář)\n\nJan Kučera (4. března 1894 Proseč – 20. února 1973 Praha) byl kazatelem Českobratrské církve evangelické.\n\nJako farář sboru na Smíchově (od 14.11.1936 do 4.12.1952) byl farářem Milady Horákové a při jejím zatčení pomohl jejímu manželovi, Bohuslavu Horákovi k útěku za hranice. Ale neomezoval se jenom na svoje farníky. Stejný zdroj obsahuje svědectví o snaze pomoci (byť alespoň duchovní útěchou a rozhovorem) Prokopu Drtinovi, a Helena Klímová dosvědčuje, že pomáhal její matce ve chvíli, kdy se kvůli svému židovství dostala do bezútěšné situace.\n\nŽil ještě roku 1969.\n"}
{"id": "1245788", "url": "https://cs.wikipedia.org/wiki?curid=1245788", "title": "Giuseppe Pizzardo", "text": "Giuseppe Pizzardo\n\nGiuseppekardinál Pizzardo (13. července 1877, Savona – 1. srpna 1970, Řím) byl italský římskokatolický kněz, kardinál, prefekt Kongregace pro katolickou výchovu , který podporoval v dobách komunistické totality Papežskou kolej Nepomucenum.\n\n\n"}
{"id": "1245789", "url": "https://cs.wikipedia.org/wiki?curid=1245789", "title": "Chlum (zámek)", "text": "Chlum (zámek)\n\nZámek Chlum stával ve vsi Dolní Lomnice, která je částí obce Kunice v okrese Praha-východ. Byl vystavěn ve 2. polovině 18. století. Po roce 1992 zde hospodařil soukromý zemědělec. Zámek postupně silně zchátral a v roce 2012 byl zbořen.\n\nU jedné z budov přilehlého statku stávala dosud památkově chráněná litinová polychromovaná socha svatého Jana Nepomuckého z 1. poloviny 19. století. Podstavec však byl již přenesen do jiné části obce a socha samotná je vedena jako odcizená.\n\nNěkdejší ves Chlum koupil od hraběte Radeckého z Radče v roce 1762 Václav Stařimský, svobodný pán z Libštejna. Ten zde nechal postavit jednoduchý barokní zámek. V roce 1788 koupil panství, do nějž patřila také Dolní Lomnice, Josef Schwarz. O tři roky později zámek vyhořel, ale byl rychle opraven. V 19. století se zde vystřídala řada dalších majitelů, kteří jej nechali upravit a rozšířit. Panství se zvětšilo o Vidovice a Horní Lomnici (obě vsi jsou dnes rovněž součástí Kunic).\n\nPo roce 1990 se zámek dostal do soukromého vlastnictví. O dva roky později zde začal hospodařit soukromý zemědělec. V roce 2012 byla provedena demolice zámku.\n\nBarokní jednopatrový zámek měl obdélníkový půdorys. Ze dvou stran byl obklopen velkými hospodářskými staveními.\n\n"}
{"id": "1245791", "url": "https://cs.wikipedia.org/wiki?curid=1245791", "title": "Johannes Bobrowski", "text": "Johannes Bobrowski\n\nJohannes Konrad Bernhard Bobrowski (9. dubna 1917, Tylže – 2. září 1965, Berlín, NDR) byl německý básník a prozaik.\n\nNarodil se v Tylži (dnešním Sovětsku) na pomezí bývalého Východního Pruska a Litvy do rodiny železničního úředníka Gustava Bobrowského (1890–1973) a jeho manželky Johanny Elisabethy Hedwigy, rozené Witzke (1894–1976). V letech 1925–1928 žila rodina poblíž Rastenburgu (pol. ), od roku 1928 pak v Královci. Léto zpravidla trávil u příbuzných v oblasti tzv. Memelska (něm. , lit. ), krajině, která se výrazně vtiskla do jeho paměti a tím i pozdější literární tvorby. V Královci Bobrowski navštěvoval gymnázium Altstadt/Kneiphof. V té době se též naučil hrát na varhany. Po maturitě (1937) chtěl studovat dějiny umění v Berlíně, nejdříve však musel splnit povinnou dvouletou vojenskou službu, kterou započal v listopadu 1937 u zpravodajského oddílu v Královci. Války se účastnil už od přepadení Polska, postupně byl staciován v Polsku, Francii a Rusku. Roku 1945 upadl do sovětského zajetí, které strávil především v lágrech v Donbasu. Propuštěn byl až roku 1949 po absolvování převýchovy na Antifa-Zentralschule v Talize u Gorkého. V 50. letech pracoval jako nakladatelský redaktor ve východním Berlíně, nejprve v nakladatelství Lucie Groszer, od roku 1959 v nakladatelství Union.\n\nZemřel 2. září 1965 v nemocnici v berlínské části Köpenick na následky zánětu slepého střeva.\n\nBásně začal psát během 40. let. Nejprve vycházely pouze časopisecky, ty vůbec první ještě za války v časopise \"Das innere Reich\" (1943/44. č. 4. str. 351–354). Tyto rané ódy, inspirované válkou zpustošenou severoruskou krajinou, jsou formálně ještě velmi sevřené, pozdější texty už pracují s podstatně volnějšími rytmickými schématy.\n\nPo válce publikoval zejména v literárním časopise \"Sinn und Form\", který v té době redigoval významný východoněmecký básník Peter Huchel. Výrazněji na sebe Bobrowski upozornil na přelomu 50. a 60. let, kdy dostal pozvánku na jeden ze sjezdů Skupiny 47 (Gruppe 47) a ihned zaujal. Záhy mu vyšla v obou německých státech souběžně první básnická sbírka - \"Sarmátský čas\" (\"Sarmatische Zeit\", 1961), kterou brzy následoval druhý svazek \"Proudy země stínů\" (\"Schattenland Ströme\", 1962 v SRN, 1963 v NDR).\n\nJako prozaik se Bobrowski představil roku 1964 románem \"Levinův mlýn. Čtyřiatřicet vět o mém dědečkovi\" (\"Levins Mühle. 34 Sätze über meinen Großvater\", česky 1966). Tento román, zasazený do 70. let 19. století, mapuje spor dvojice mlynářů, z nichž jeden, ten bohatší, je zmíněným dědečkem z názvu románu. Druhý mlynář - Levin - je židovského původu. Až posmrtně vyšel Bobrowského druhý román \"Litevské klavíry\" (\"Litauische Claviere\", česky 1979).\n\n\nV letech 1992 až 1998 byla udělována Medaile Johannese Bobrowského (Johannes-Bobrowski-Medaille).\n\nRoku 2000 vznikla v Berlíně Společnost Johannese Bobrowského (Johannes-Bobrowski-Gesellschaft).\n\n\n\n\n\n\n\n\n\n"}
{"id": "1245793", "url": "https://cs.wikipedia.org/wiki?curid=1245793", "title": "Liv Sansoz", "text": "Liv Sansoz\n\nLiv Sansoz (* 12. února 1977 Bourg-Saint-Maurice) je bývalá francouzská reprezentantka ve sportovním lezení, která v letech 1995-1997 zvítězila ve všech světových závodech v lezení na obtížnost.\n\nVítězka Rock Masteru a světového poháru, mistryně světa, Evropy, Francie a juniorská mistryně světa i Francie v lezení na obtížnost. Závodila do roku 2000, v roce 2003 se účastnila ještě tří světových závodů a v roce 2004 získala poslední medaili na mistrovství Francie.\n\n\n\n"}
{"id": "1245794", "url": "https://cs.wikipedia.org/wiki?curid=1245794", "title": "Rinat Biljaletdinov", "text": "Rinat Biljaletdinov\n\nRinat Sajarovič Biljaletdinov (rusky Ринат Саярович Билялетдинов; * 17. srpna 1957 Moskva) je ruský fotbalový trenér a bývalý sovětský a ruský fotbalový záložník tatarského původu.\n\nJeho starší syn Marat (* 10. února 1984 Moskva) hrál také profesionálně, mladší syn Dinijar (* 27. února 1985 Moskva) byl dokonce ruským reprezentantem (2005–2012).\n\nS fotbalem začínal v moskevském Sajuzu. V roce 1976 byl hráčem CSKA Moskva, hrál však pouze za B-mužstvo. Od roku 1981 hrál v Kostromě za místní Spartak třetí (1978–1980) a druhou (1981) nejvyšší soutěž. Druhou ligu hrál i v Lokomotivu Moskva (1982–1985) a Jaroslavli (1986–1991).\n\nNejvyšší soutěž okusil až v rámci samostatného Ruska v ročníku 1992. V sezoně 1992/93 hrál malou kopanou za Fenix Čeljabinsk. Po druholigovém angažmá v Orechově-Zujevu (1993) zamířil na Moravu do klubu SK UNEX Uničov, kde odehrál dvě sezony v MSFL. Po návratu do vlasti hrál nižší soutěže za Podšipnik Moskva, kde v roce 1997 uzavřel hráčskou kariéru.\n\nZačínal v roce 1997 u mužstva „MIFI“ (zkratka pro Moskevský inženýrsko-fyzikální institut). Od května 2004 do roku 2010 vedl B-mužstvo Lokomotivu Moskva, necelý měsíc (13. listopadu 2007 – 5. prosince 2007) byl i trenérem A-mužstva. Od ledna 2014 do září 2015 trénoval FK Rubin Kazaň.\n\n\n"}
{"id": "1245795", "url": "https://cs.wikipedia.org/wiki?curid=1245795", "title": "Alexej Prudnikov", "text": "Alexej Prudnikov\n\nAlexej Pavlovič Prudnikov (rusky Алексей Павлович Прудников; * 20. března 1960 Moskva) je ruský fotbalový trenér a bývalý sovětský a ruský fotbalový brankář. Byl mládežnickým reprezentantem Sovětského svazu, je držitelem zlaté olympiské medaile z Letních olympijských her v Soulu (1988). V České republice hrál za třetiligovou Alfu Slušovice v sezoně 1994/95.\n\nNejvyšší soutěž hrál v Sovětském svazu (1979–1989, v ročnících 1979 a 1989 byl se Spartakem Moskva mistrem ligy, byl náhradníkem Rinata Dasajeva), Jugoslávii (1990/91), Finsku (1993) a Jižní Koreji (1995–1998). V ročníku 1984 vyhrál s Dynamem Moskva Sovětský fotbalový pohár.\n\nV letech 1979–1982 odchytal 5 utkání za Sovětskou fotbalovou reprezentaci do 21 let.\n\nV ročníku 1980/81 zasáhl do dvou utkání Poháru mistrů evropských zemí (předchůdce Ligy mistrů) za Spartak Moskva. V sezoně 1984/85 odchytal všech 8 utkání Dynama Moskva na cestě do semifinále Poháru vítězů pohárů. V Poháru UEFA odehrál celkem 8 utkání za moskevské kluby Spartak (1981/82: 1, 1982/83: 2), Dynamo (1987/88: 4) a Torpedo (1988/89: 1).\n\nPo vypuknutí války v Jugoslávii se vrátil do Ruska, kde byl do roku 1992 trenérem brankářů. Poté byl hrajícím trenérem ve Spartaku Topoľčany, v roce 1993 působil v téže roli ve finském klubu Jaro Jakobstad. V letech 1995–1998 byl hrajícím trenérem jihokorejského klubu Jeonbuk Hyundai Čondžu, trénoval zde i v sezoně 1999. Brankáře trénoval i v jihokorejském Suwon Samsung Bluewings (2000), v ruských Křídlech sovětů Samara (2010) a kazašském Okžetpes Kokčetau (2015–2016).\n\nV letech 2005–2006 byl sportovním ředitelem litevské Vetry Vilnius a roku 2009 ředitelem klubu SiM Moskva.\n\n\n"}
{"id": "1245807", "url": "https://cs.wikipedia.org/wiki?curid=1245807", "title": "Black Rebel Motorcycle Club", "text": "Black Rebel Motorcycle Club\n\nBlack Rebel Motorcycle Club (zkráceně BRMC) je americká kapela ze San Francisca. Kapela v současné době hraje ve složení: Peter Hayes (zpěv, kytara, harmonika), Robert Levon Been (zpěv, basa, kytara) a Leah Shapiro (bicí). Bývalý bubeník Nick Jago opustil kapelu v roce 2008 a věnuje se svému sólovému projektu.\n\nBRMC vydali sedm studiových alb: \"B.R.M.C\" (2001), \"Take Them On, On Your Own\" (2003), \"Howl\" (2005), \"Baby 81\" (2007), \"The Effects of 333\" (2008), \"Beat the Devil's Tattoo\" (2010) a \"Specter at the Feast\" (2013). Kapela vydala také několik EP desek a živých nahrávek.\n\nMezi hudebníky, které BRMC ovlivnili, patří kapely: The Brian Jonestown Massacre, The Verve, The Rolling Stones, T. Rex, The Velvet Underground, The Call, Love and Rockets, Daniel Ash a The Jesus and Mary Chain.\n\nKapela byla založena v roce 1998 pod názvem The Elements. Po zjištění, že stejný název používá již jiná kapela, se kapela přejmenovala na Black Rebel Motorcycle Club. Inspirací k názvu byl film z roku 1953 \"The Wild One\".\n\nBasista Robert Levon Been a kytarista Peter Hayes se potkali na škole ve městě Lafayette (San Francisský záliv, Kalifornie), kde založili svou kapelu, krátce po tom co Hayes odešel od The Brian Jonestown Massacre. Robert Been v jednom interview prozradil, že Peter Hayes měl v té době problémy se svým rodinným životem, takže parkoval a přespával ve svém autě na pozemku Beenů. Po zhruba roce se nechal Peter Robertem a jeho otcem přemluvit a nastěhoval se k nim do domu. Po nějaké době se začali poohlížet po bubeníkovi. Potkali Nicka Jaga, který se přestěhoval z Anglie do Kalifornie za svými rodiči po ukončení studií na Winchester School of Art, kde studoval výtvarné umění.\n\nPrvní dvě alba byla ovlivněna zvukem klasických hardrockových kapel, zejména Led Zeppelin, na albech jsou patrné také další vlivy žánrů – psychedelic rock, space rock a noise pop a kapel jako The Verve, Loop, Sonic Youth, Dinosaur JR, a The Jesus and Mary Chain. Jejich druhé album \"Take Them On, On Your Own\", produkované Rikem Sipomsonem(Coldplay/Kasabian), obsahuje několik písní jako např. „Generation“ a „US Government“, ve kterých kritizují vládu USA.\n\nBeen používal na prvních dvou albech pseudonym 'Robert Turner', aby nebyl spojován se svým otcem Michaelem Beenem z kapely The Call. Ke svému původnímu jménu se vrátil v době vydání alba \"Howl\". Beenův otec později cestoval s BRMC jako zvukař.\n\nV roce 2003 musel být přerušen koncert kapely v anglickém Leedsu během něhož hrozilo poškození podlahy ve 150 let staré radnici. Proto jsou občas BRMC zmiňováni jako „kapela, která prolomila podlahu“.\nPrvní problémy s bubeníkem Nickem Jagem se dostaly na veřejnost během přebírání ocenění NME Awards v roce 2003. Jago během devítiminutového pobytu na pódiu zůstal němý.\n\nV roce 2004, po konfliktech kapely s vydavatelem, byli BRMC vyhozeni z Virgin Records. Během koncertu ve Skotsku dochází také k další roztržce mezi bubeníkem Jagem a kytaristou Hayesem. Jago se neúčastní nahrávání alba Howl, ke kapele se připojil pouze během nahrávání písně „Promise“. Jago se ve stejné době léčí ze závislosti na drogách.\n\nV roce 2005 kapela podepisuje smlouvu s vydavatelstvím Echo ve Velké Británii a RCA v USA. Album \"Howl\" obdrželo většinou příznivou kritiku. Zvuk alba se odklání od raných nahrávek B.R.M.C., objevují se na něm folk-bluesové písně a písně s klasickým rockovým zvukem. Pro turné k albu \"Howl\" byl najat dočasně čtvrtý člen kapely, kytarista Spike Keating.\n\nV roce 2007 se Nick Jago znovu připojil k B.R.M.C. Čtvrté album s názvem \"Baby 81\" vyšlo 30. dubna 2007 ve Velké Británii a Evropě a 1. května 2007 v USA.\n\nV červnu 2008 Jago znovu odchází z BRMC a je nahrazen bubenicí Leah Shapiro, která před tím koncertovala s The Raveonettes. Jago ke svému odchodu poznamenal: „Beru to tak, že jsem byl znovu vyhozen a abych byl upřimný, respektuji jejich rozhodnutí“. Hayes a Been však k odchodu poznamenali: „Nick s náma nepojede na nadcházející evropské turné, ale není pravda, že jsme ho vyhodili. Myslíme si jen, že potřebuje čas na to, aby si vyřešil, co chce v současné době dělat. Věnuje se naplno svému sólovému projektu a potřebuje čas na to, aby práci na něm mohl dokončit“. Jago se však k BRMC již nepřipojil.\n\nV říjnu roku 2008 BRMC oznámili, že vychází nové album \"The Effects of 333\". Jedná se o první nahrávku, která vyšla pod jejich vlastním vydavatelstvím Abstract Dragon. Album je kompletně instrumentální a bylo možné jej stáhnout na stránkách BRMC. Ke stažení se objevilo přesně v čase 3:33 1. listopadu 2008.\n\n10. listopadu 2009 BRMC vydávají záznam z koncertů, které byly pořízeny během turné k albu \"Baby 81\". Nahrávky byly pořízeny v Glasgow, Berlíně a Dublinu. Album vyšlo u Vagrant Records.\n\nPíseň z alba \"Beat the Devil's Tattoo\" „Done All Wrong“ se objevila na soundtracku k filmu \"\" z roku 2009.\nŠesté studiové album \"Beat the Devil´s Tattoo\" vyšlo 8. března 2010 ve Velké Británii a Evropě a 9. března 2010 v Severní Americe. Kapela odehrála turné, které probíhalo od února do prosince.\n\n19. srpna 2010 po vystoupení na belgickém festivalu Pukkelpop zemřel v backstagi na infarkt Robertův otec Michael Been, který pracoval pro kapelu jako zvukař.\n\n1. listopadu 2010 kapela vydává své druhé DVD s názvem \"Live in London\". Záběry byly pořízeny během vyprodaného vystoupení v London Forum, které proběhlo 23. dubna 2010. Byl to také poslední projekt, na kterém pracoval zesnulý Michael Been.\n\nV roce 2011 BRMC začali pracovat na svém sedmém albu, které vyšlo roku 2013. Během nahrávání si kapela poprvé zahrála v Jižní Africe na Synergy festivalu v Kapském Městě a v Číně, kde odehrála tři vystoupení: dvě Pekingu a jedno v Šanghaji.\n\nV prosinci 2012 odehráli BRMC tři koncerty na podporu připravovaného nového alba. Koncerty proběhly v malých klubech v Kalifornii: Slim´s v San Franciscu, The Catalyst v Santa Cruz a los angelesský The Troubador. Všechny tři show byly vyprodány, v repertoáru se objevily jak klasické hity BRMC, tak i některé písně z chystané desky. Zajímavostí bylo, že na vystoupení přijeli fanoušci až z Číny, aby mohli zhlédnout vystoupení BRMC po dlouhé zdánlivé nečinnosti.\n\nPo úspěchu těchto vystoupení ohlásila kapela další koncerty, které proběhly po Evropě se zastávkami ve Velké Británii, Německu, Itálii a mnoha dalších zemích EU.\n\n9. ledna 2013 kapela oznámila na svému facebookovém profilu název jejich sedmého studiového alba \"Specter at the Feast\", které vyšlo 18. března ve Velké Británii a Evropě a 19. března v USA, Kanadě a zbytku světa. Album obdrželo převážně kladnou kritiku.\n\nSkladba „Let the Day Begin“ (cover písně kapely The Call) byla vydána jako singl – volně ke stažení na oficiálních stránkách kapely. Píseň kapela natočila, aby vzdala poctu zesnulému Michaelu Beenovi, který pro kapelu pracoval jako zvukař. Michael Been kapelu The Call založil a často svými zkušenostmi přispíval a pomáhal BRMC v jejich hudebním rozvoji.\n\nV roce 2015 vydávají BRMC další živý audio záznam a DVD pořízené v Paříži během turné k albu \"Specter at the Feast\".\n\n\n\n\n\n"}
{"id": "1245816", "url": "https://cs.wikipedia.org/wiki?curid=1245816", "title": "Lubiechowa", "text": "Lubiechowa\n\nLubiechowa (německy \"Liebental, Hohenliebental\") je obec v polském Dolnoslezském vojvodství. Nachází se v okrese Złotoryja a je součástí gminy Świerzawa.\n\nLubiechowa je zruba 4,5 km dlouhá vesnice, vybudovaná podél potoka Młynka, který se po dalších necelých 3 km toku vlévá z levé strany do řeky Kačavy \"(Kaczawa)\" poblíž nedalekého správního střediska gminy Świerzawy. Lubiechowa je typická lesní lánová ves (polsky \"wieś\" \"łańcuchowa\"), jaké byly budovány v této oblasti v době saské kolonizace. Od Świerzawy je severovýchodní, nejnížeji položený okraj zástavby Lubiechowé (cca 300 m n. m.) vzdálen 2 km. Lubiechowa leží v oblasti Kačavských hor, nejvyšší vrchol severní části pohoří Okole (718 m n. m.), na jehož svazích pramení Młynka, je od jižního okraje obce v nadmořské výšce cca 500 metrů vzdálen pouze 1 km vzdušnou čarou (přibližně 2,5 km po červeně a žlutě značených turistických cestách).\n\nVes byla pravděpodobně založena v polovině 13. století. První dochovaná zmínka o Lubiechowé je z roku 1305. Kníže Jindřich I. Javorský si nechal v těchto místech vybudovat lovecký hrádek, avšak již v roce 1317 jej spolu s vesnicí prodal jinému vlastníkovi. V 16. století ves získal Kašpar z rodu Zedlitzů, jemuž patřily též sousední Podgórki.\n\nNa počátku 19. století byla Lubiechowa bohatou vesnicí. V obci byly dva kostely, dvě školy, velký zámek, 4 poplužní dvory, 3 vodní mlýny a pila. V roce 1825 prodal baron Caspar Conrad Gottlieb von Zedlitz Lubiechowou pruskému ministrovi a královskému tajnému radovi hraběti von Bülow, od nějž ji v roce 1837 získal kníže Adam Czartoryski.\n\nPosledním majitelem panství před koncem druhé světové války byl hrabě Ferdinand von Magnus – Eckersdorf. Po vysídlení německého obyvatelstva v roce 1945 se Lubiechowa stala součástí polského Dolního Slezska. V letech 1975–1998 obec náležela do Jeleniogórského vojvodství.\n\nNa seznamu Národního ústavu dědictví (\"Narodowy Instytut Dziedzictwa\") polského Ministerstva kultury je zapsáno několik významných architektonických a historických památek:\n\nZhruba 1 km severozápadně od středu obce, t. j. od zámku a kostela, se nachází vrch Łomy, kdysi nazývaný Chmieleń (424 m n. m.). Na jeho jihovýchodních svazích je starý melafyrový lom, který je známou geologickou a mineralogickou lokalitou. Vyskytují se zde hnědošedé, zelenavé nebo nafialovělé trachybazalty neboli melafyry spodního permu. Hornina je protkána dutinkami o rozměrech zhruba od 0,5 až po 10 cm, které vznikly při úniku plynů během tuhnutí lávy.\n\nV těchto dutinách později vykrystalizovaly druhotné minerály, zejména odrůdy křemene (SiO), jako jsou acháty, záhnědy a ametysty. Na lokalitě se vyskytuje též kalcit, baryt, zeolity a některé další minerály. Geody, které se zde nacházejí, zpravidla mají průměr v řádu několika centimetrů, existují však i výjimečné ukázky o velikosti až 30 centimetrů. Geologická a mineralogická lokalita u Lubiechowé je jedním ze zastavení na česko – polské dálkové naučné stezce Geotrasa sudetská.\n\n"}
{"id": "1245817", "url": "https://cs.wikipedia.org/wiki?curid=1245817", "title": "Koloběh elit", "text": "Koloběh elit\n\nKoloběh elit neboli cirkulace elit (\"z lat. cirkulus = kruh, kroužek a fr. élité = výkvět\") je proces podle teorie elit Gaetana Moscy a Vilfreda Pareta, kdy si většina společnosti není schopna vládnout sama, a proto se v průběhu historie skrze revoluce střídají vládnoucí elity. Termín byl poprvé použit v roce 1903 Paretem jako označení střídání privilegovaných menšin neboli elit, které vznikají, soupeří o moc, chápou se moci a poté procházejí obdobím úpadku a jsou nahrazeny jinými elitami. Pareto považoval tento jev za jeden z nejdůležitějších procesů v celé historii lidstva, což dokládá i jeho tvrzení, že dějiny jsou hřbitovem aristokracií.\n\nTeorie elit byla motivována polemikou s přívrženci socialismu a solidarismu. Termín „elita“ Pareto poprvé použil ve své práci \"Les systèmes socialistes\" (1965). Ve svém díle \"Traktát o obecné sociologii\" (1916) napsal, že si lidé nejsou intelektuálně, morálně či fyzicky rovní. Společnost je složena ze skupin, kde jsou někteří lidé schopnější než jiní a v každé z těchto skupin vyniká určitá elita. Pareto tedy hovoří o elitě v širším a užším smyslu. V širším pojetí vnímal elitu jako osoby, které vynikají v některé oblasti lidské činnosti. Větší zájem věnoval elitě v užším slova smyslu, kdy hovořil o vládnoucí elitě. Společnost dělil na vládnoucí a ovládané. Ve vládnoucí části společnosti převládá vědění, naproti tomu v ovládané části hrají větší roly sentimenty. Snaha toto rozdělení zrušit vede k utvoření elit nových, tedy nové hierarchie. Boj mezi novými a starými elitami probíhá už od nepaměti.\n\nS Paretovou teorií elit úzce souvisí jeho teorie reziduí. Rezidua (z lat. residuus = pozůstalý, zbylý) jsou obvykle vnímána jako konstantní jádra, jež nacházíme analýzou sociálního jednání lidí, avšak autor tento pojem nikdy přesně nevymezil. Pareto rezudia popisuje jako impulsy, hybné síly, instinkty nebo emoce, které najdeme v každém sociálním jednání, či jako predispozice nezávislé na lidské vůli, jež nutí člověka k určitému chování. Nacházel v reziduích stabilní vnitřní prvky nejen lidského jednání, ale celého sociálního systému. Pareto nalezené prvky utřídil do šesti základních tříd:\nParetova typologie obsahuje šest kategorií reziduí, avšak autor se nejvíce věnuje první a druhé třídě. Lidé, u nichž převažují rezidua první třídy (kombinační), jsou označování jako spekulanti. Jejich doménou je dovednost získat oprávnění k vykořisťování ostatních. Právě oni tvoří rozhodující část vládnoucí elity, jsou schopni riskovat, překonávat překážky a nebojí se nových, inovativních postupů. Nikdy nejsou pouze na jedné straně konfliktu, udržují si přátelství všech stran, neboť chtějí získat nejvyšší momentální profit. Stejně jako Machiavelliho „lišky“ se vyznačují vychytralostí, chybí jim však věrnost principům a tradicím. Často u nich převáží osobní zájmy nad zájmy celku. Pro udržení stability je třeba, aby byli korigováni reziduem druhé třídy.\n\nNa druhé straně stojí lidé opatrní až bázliví, u nichž dominují rezidua druhé třídy (trvalosti agregátů). Neradi se pouští do dobrodružných podniků, chtějí mít za všech okolností svůj zaručený příjem a nechávají se ovládat. Tvoří masu společnosti, jsou loajální, uznávají solidaritu v rámci své skupiny, ale postrádají vnitřní dynamiku. Pareto je nazval „rentiéry“, analogicky chápat jako Machiavelliho „lvy“, kteří se nebojí použít sílu. Pokud by ve společnosti převážili, došlo by ke stagnaci a inovace by byly potlačeny.\n\nV moderní době se podle Pareta ve společnosti zvýšil podíl spekulantů, což mělo vyvolat reakci rentiérů, tedy se měly posílit tradiční hodnoty, národní čest a patriotismus. Následně ovšem opět dochází k posílení pozice spekulantů. Tento proces se stále opakuje, rovnováha je střídavě narušena a obnovena.\n\nPareto odůvodňuje rozdělení společnosti na elitu a masy tím, že schopnosti, intelekt a různé typy reziduí (predispozice k určitému způsobu jednání a myšlení) nejsou ve společnosti zastoupeny rovnoměrně. V masách obvykle převládá reziduum druhé třídy, které se projevuje konzervativním přístupem. Vládnoucí elita zpočátku své existence vychází z kombinace reziduí první a druhé třídy, postupem času v ní ale slábnou schopnosti spojené s druhou třídou reziduí a elita přestává jednat na základě zájmů společnosti. Jakmile dojde k převládnutí prvé třídy reziduí, vládnoucí vrstva se soustředí pouze na svůj vlastní zisk a přestává sledovat dlouhodobé cíle. Pareto popsal, že elita se v této fázi uzavírá, zaobírá se svými problémy a pseudoproblémy a brání tak příchodu nových členů, přestože mnoho jejích zástupců není schopno vykonávat stanovené funkce. Napětí ve společnosti roste, elita nedokáže zakročit a dává tak prostor k revoluci. Pro udržení pořádku je podle Pareta nutné užití síly. Pád vládnoucích je tedy zapříčiněn jejich neochotou použít násilí k udržení vlastní pozice, humanitarismem a přílišnou měkkostí.\n\nCharakter politického jednání elity závisí na zastoupení reziduí prvního s druhého typu. Příslušníci vládnoucí skupiny se v závislosti na míře kombinačních, nebo konzervativních instinktů mění na „lišky“ a „lvy“. Stabilita společnosti je závislá na rovnováze těchto dvou typů reziduí ve vládnoucí elitě. Jakmile získá převahu první typ, aristokracie se stává příliš uzavřená a nedokáže adekvátně reagovat na pnutí ve zbytku společnosti.\n\nElity reprodukují stále stejné způsoby jednání. Boj zájmových skupin je proto nevyhnutelný, jedná se o důsledek neměnné lidské povahy. Člověk jako neracionální bytost je řízen stále stejnými instinkty bez mravního zlepšování. Převážná většina lidského jednání vychází z reziduí, nikoliv z rozumu. Koloběh elit je věčným cyklem, který nezlepšuje postavení lidí mimo některé z elit, dochází pouze k nahrazení staré elity novou. Zásadní je v tomto procesu vliv moci, kterou mají jedni lidé nad druhými, tedy schopnost menšiny prosadit svou vůli. Použití síly zajišťuje vnitřní stabilitu a vnější nezávislost státu (resp. společnosti). Stará elita se zdráhá použít násilí na potlačení revolučních nálad, zatímco nová elita je stále ochotna se k této „lví“ síle uchýlit.\n\nRevoluci vnímá Pareto jako souboj dvou aristokracií o moc. Masy zůstávají naspodu společnosti bez ohledu na to, která elita zvítězí. Uchazeči o moc se uchylují ke stále stejné strategii. Nepočetná skupina odpůrců chce pouze více svobody a prostoru, až se stane převládající silou ve společnosti a následně zaujme roly pronásledovatelů. Bez ohledu na typ státního zřízení v čele stojí vždy menšina, která má tendenci vykořisťovat zbytek společnosti. Pareto připouští pokrok ve vědě a technice, avšak neuznává jej v politice, kde dochází pouze k cyklickému vývoji.\n\nTeorie elit rozpracovaná Paretem vychází z Machiavelliho poznatku, že menšina ovládá většinu bez ohledu na proměny politické rétoriky či změny v charakteru společnosti. Těžiště celé Paretovy teorie stojí na předpokladu, že dějiny jsou cyklickým procesem vedoucí k návratu k původnímu stavu. Tento koncept je známý již z antiky a je stavěn do protikladu s osvícenskou vírou v pokrok. Ačkoliv se teorie elit může zdát logickou, získala si řadu odpůrců, zejména protože vyjadřuje deziluzi z demokratických ideálů. Sám autor vyjádřil myšlenku, že pravda, na kterou ve své práci poukazuje, může být škodlivá a otevře oči pouze několika jedincům. Zbytek společnosti, tedy masy, zůstanou věrni starým, dobře známým a pohodlným iluzím.\n\nPodle Jana Kellera si Pareto ve své teorii pomáhá definicí v kruhu: slabost elity se projevuje neochotou sáhnout k násilí, zatímco silná elita se nebojí násilí použít, což nás vede k otázkám, jaký smysl by mělo, aby se u moci udržela slabá elita, a k čemu schopná elita potřebuje ještě násilí. Keller dále upozorňuje na to, že Pareto často mluvil o propadnutí slábnoucí elity náboženství humanitarismu, jakožto náboženství bez užitečných reziduí pro jednotlivce nebo společnost. Dále však tvrdil, že všechna náboženství jsou projevy mimologického jednání, které koresponduje s rezidui druhé třídy, a také že jednou z příčin slábnutí elit je úbytek reziduí druhé třídy. Logicky si tedy Pareto protiřečil.\n\nDalší nedostatek Paretovy teorie elit vidí Jan Keller v neobjasnění, za jakých podmínek vzniká nová elita a jak zabránit jejímu vzestupu. Masa je vnímána jako poddajný materiál, s nímž může vládnoucí elita zacházet výhradně podle svých potřeb. Na druhé straně ale dokáže tato masa vyprodukovat jednotlivce a dokonce i celé skupiny, kteří jsou schopnější než příslušníci aristokracie.\nKoloběh elit je v podstatě mechanismus dělby moci a její kontroly vlastní liberálním politickým myslitelům. Neslouží však demokracii, nýbrž se jedná o dělbu moci, jež demokracii blokuje a zpochybňuje její hlavní principy.\n\n"}
{"id": "1245818", "url": "https://cs.wikipedia.org/wiki?curid=1245818", "title": "Ludwig Mauthner", "text": "Ludwig Mauthner\n\nLudwig Mauthner (13. dubna 1840 Praha-Staré Město - 20. října 1894 Vídeň), byl rakouský oftalmolog a neuroanatom českého původu.\n\nNarodil se v Praze na Starém Městě. Pocházel ze židovské rodiny. Jeho otec Israel Mauthner byl obchodník.\nVystudoval medicínu na univerzitě ve Vídni, kde získal doktorát v roce 1861. V roce 1863 absolvoval několik studijních cest. V Berlíně se setkal se slavným oftalmologem \"Albrechtem von Graefem (1828-1870)\" a v Utrechtu s prof. \"Franciscem Dondersem (1818-1889)\". V roce 1864 dokončil ve Vídni habilitaci a byl jmenován docentem oftalmologie. V roce 1866 nastoupil jako asistent prof. \"Eduarda Jägera von Jaxtthal (1818-1884)\". V roce 1869 následovalo jmenování řádným profesorem oftalmologie na universitě v Innsbrucku. V roce 1877 se vrátil do Vídně. Později byl jmenován asistentem ředitele \"Allgemeine Poliklinik\" a v roce 1894 dosáhl profesuru oftalmologie ve Vídni. Mauthner zemřel 20. října 1894 nečekaně na srdeční infarkt. V roce 1899 mu byl odhalen na nádvoří vídeňské univerzity památník.\n\n\n"}
{"id": "1245820", "url": "https://cs.wikipedia.org/wiki?curid=1245820", "title": "Giovanni Francesco Grossi", "text": "Giovanni Francesco Grossi\n\nGiovanni Francesco Grossi zvaný Siface (12. února 1653, Chiesina Uzzanese – zavražděn 29. května 1697 mezi Bolognou a Ferrarou) byl jeden z nejslavnějších zpěváků-kastrátů období baroka.\n\nNarodil se v obci Chiesina Uzzanese nedaleko Pescie v Toskánsku. Měl krásný soprán, a proto již v dětství podstoupil kastraci. Povšiml si jej mecenáš umění kardinál Benedetto Pamphilj a na jeho přímluvu se stal v roce 1675 zpěvákem papežské kapely. Později zpíval na mnoha evropských dvorech. Nejprve v Modeně u vévody Františka II. z Este, poté v Turíně na dvoře Viktora Amadea II. a později opět u dvora Estenských ve Ferraře. Konečně v roce 1687 byl vyslán modenským vévodou do Londýna, aby se stal hudebníkem krále Jakuba II. \n\nV Anglii měl veliký úspěch, ale vlhké anglické počasí mu nesvědčilo. Z obavy o svůj hlas se vrátil do Itálie a zahájil vítězné tažení po italských operních scénách od Neapole po Milán. Stal se hvězdou a tomu odpovídalo i jeho chování. Modenský vévoda ho dokonce musel dát do domácího vězení za urážku francouzského velvyslance v Římě, když ten ne dostatečně pozorně naslouchal Sifaceho zpěvu. \n\nSvou přezdívku získal podle role v opeře \"Scipione affricano\" Francesca Cavalliho. Ke svým rolím nepřistupoval pasivně, ale spolupracoval se skladateli na jejich kompozici. Jako poctu svému rodnému kraji Siface financoval v pescijské katedrále stavbu nového hlavního oltáře.\n\nPřestože byl kastrát, prožil milostný poměr s Marií Maddalenou Marsiliovou, vdovou po hraběti Gaspari-Fornim. Její bratři to považovali za urážku a když nepomohla intervence u modenského vévody, nechali jej zavraždit na cestě mezi Bolognou a Ferrarou.\n\nHenry Purcell zkomponoval na Sifaceho počest skladbu pro cembalo, kterou nazval \"Sefauchi's Farewell\".\n\n\n"}
{"id": "1245822", "url": "https://cs.wikipedia.org/wiki?curid=1245822", "title": "Skautské podání ruky", "text": "Skautské podání ruky\n\nSkautské podání ruky je formální způsob pozdravu mezi skauty obou pohlaví používaný členy skautského hnutí po celém světě při pozdravu jiných skautů. Podání ruky se provádí rukou nejbližší srdci a je nabízeno jako projev přátelství. Ve většině případů je podání rukou pevné, bez propletení prstů, a mnohé organizace používají podání ruky pouze, pokud jsou oba lidé ve skautském kroji. Existuje několik variant podání ruky mezi jednotlivými národními skautskými organizacemi, a také v některých programových sekcích. Pozdrav levou rukou je často kombinován se skautským pozdravem pravou rukou s třemi vztyčenými prsty.\n\nBoy Scout Handbook z roku 1935 říká: „Na základě dohody skautských vedoucích po celém světě, skauti zdraví bratry skauty vřelým stiskem levé ruky.“\n\nV českém prostředí se běžně proplétají prsty – malíčky obou rukou se do sebe zaklesnou.\n\nPodání ruky jako starobylé znamení statečnosti a respektu, má dle různých zdrojů různý původ. Lord Baden-Powell ho použil po boji s Prempem I, objevuje se ve dříve zveřejněném díle Ernesta Thompsona Setona. Existují různé verze příběhu o setkání s Prempehem, všechny se soustřeďují na africké válečníky, kteří pomocí levé ruky drží štíty a jejich odložením a podáním levé ruky ukazují, že věří jeden druhému.\n\nDle verze příběhu podle bojovníků Ašantů, je plukovník Baden-Powell pozdravil pravou rukou, ale náčelníci Ašantů nabídli své levé ruce a řekli: „V naší zemi pouze ten nejstatečnější ze statečných podává levou rukou, k tomu musíme odložit štíty a naši ochranu.“ Ašantové věděli o Baden-Powellově statečnosti, protože bojovali proti němu i po jeho boku, a byli hrdí že mohou nabídnout levou ruku jako symbol statečnosti.\n\nDalší verze příběhu je, že podání levé ruky byla pocta věnována generálu Kweku Andoh – ten byl levák a měl tendence podávat levou ruku. Baden-Powell mu věnoval svou řeč po „pádu Prempha“: „… (Bez jeho svolení) Je Andoh náčelník Elmina můj průvodce, poradce a přítel.“ Generál Kweku Andoh byl důstojník v britské armádě, který vedl vojska do Kumasi, kde zajali Prempeha I a údajně učil Baden-Powella jako zvěda v džungli.\n\nTermín sám byl používán jako název díla Hilary Saint George Saunderse, \"The Left Handshake: The Boy Scout Movement during the War, 1939-1945,\" vzhledem k mimořádné odvaze, kterou projevili během těch časů. Podle předmluvy od Britského náčelníka skautů Lorda Rowallane:\n\nDle jiné symboliky je levá ruka blíže k srdci.\n\n"}
{"id": "1245831", "url": "https://cs.wikipedia.org/wiki?curid=1245831", "title": "Chřestivcovití", "text": "Chřestivcovití\n\nChřestivcovití (\"Ogcocephalidae\", což v řečtině znamená „nadmutá hlava“) je čeleď ďasovitých ryb, kterou tvoří deset rodů a 68 druhů. Vyskytují se v tropických a subtropických mořích, chybějí ve Středozemním moři. Patří k bentickým živočichům, kteří obývají pevninský svah v hloubkách přesahujících 100 m, některé druhy byly zastiženy ve více než tříkilometrové hloubce. Občas chřestivci pronikají z moře i do ústí řek.\n\nVzhled chřestivcovitých je přizpůsoben nutnosti vzdorovat enormnímu hydrostatickému tlaku. Tělo je vertikálně zploštělé, směrem od hlavy se při pohledu shora trojúhelníkově nebo polokruhovitě rozšiřuje k prsní ploutvi, následuje dlouhý štíhlý ocas (odtud anglické pojmenování \"sea bat\", mořský netopýr). Chřestivec dlouhorypý a chřestivec zakrslý mají ústa trubicovitě protažena. Prsní ploutve jsou přeměněny v pahýlovité končetiny, jejichž pomocí se ryba odráží ode dna. Kůže je pokryta hrbolky, které mnohdy vybíhají v trny. Chřestivcovité ryby dorůstají podle druhu do délky 20-40 cm.\n\nChřestivci jsou draví, živí se drobnými rybami, korýši a mnohoštětinatci. K lovu používají orgán zvaný illicium, červovitý výrůstek vzniklý přeměnou prvního paprsku hřbetní ploutve. Zatímco je chřestivec na dně dobře maskován díky nenápadnému zbarvení a nepravidelným obrysům, pohybující se illicium mu přiláká kořist až k ústům.\n\n\n"}
{"id": "1245848", "url": "https://cs.wikipedia.org/wiki?curid=1245848", "title": "Skautský pozdrav", "text": "Skautský pozdrav\n\nSkautský pozdrav je gesto používané členy skautského hnutí po celém světě při zdravení ostatní skautů a národní vlajky na ceremoniích. Ve většině situací je pozdrav prováděn pravou rukou, dlaní směrem vpřed, palec drží malíček a konce prstů míří vzhůru nebo na čelo hlavy. Existuje několik variant pozdravu v různých skautských organisacích a také programových sekcích.\n\nVe své knize \"Scouting for Boys\" vybral Robert Baden-Powell pro skauty pozdrav se třemi vztyčenými prsty jako symbol tří částí skautského slibu:\n\nVlčata mohou zdravit dvěma vztyčenými prsty roztaženými do „V“, dle zvyklosti národní organisace, ke které patří. Dva prsty reprezentují dva body zákonu vlčat. Ve \"The Wolf Cub's Handbook\", napsal Baden-Powell: „Proč dva prsty? No, víte jak vypadá hlava vlka s nastraženýma ušima. Používá se jako odznak vlčat. Dva prsty v pozdravu jsou dvě uši vlka.“\n"}
{"id": "1245856", "url": "https://cs.wikipedia.org/wiki?curid=1245856", "title": "The Wolf Cub's Handbook", "text": "The Wolf Cub's Handbook\n\nThe Wolf Cub's Handbook je příručka od Roberta Baden-Powella pro vlčata a jejich vedoucí. Kniha je založena na tématu džungle, popsané v dětské knize, \"Kniha džunglí\", od přítele Baden-Powella Rudyarda Kiplinga.\n\nV roce 1913 se skautské hnutí Roberta Baden-Powell rozrostlo nade vše očekávání, ale ve Velké Británii rostl tlak na vznik nějakého systému pro chlapce, kteří byli příliš mladí, aby se připojili ke skautům od 11 let. Baden-Powell (BP) požádal svého zástupce, Percy Everetta, aby připravila plán pro \"Junior scouts\". Tento koncept byl publikován v časopise \"Headquarters Gazette\" v roce 1914. BP nebyl s výsledky zcela spokojen a při zachování prvků Everettova systému, se rozhodl věnovat se tématu osobně. BP dal projektu téma, založené na knize Rudyarda Kiplinga \"Kniha džunglí\", která byla vydána před deseti lety a byla u dětí oblíbená.\n\nB-P se rozhodl uvést novou sekci příručkou, podobného stylu jako \"Scouting for Boys\", která tak úspěšně zahájila skautské hnutí. Napsal novou příručku s kapitolami nazvanými „bites“ (sousto), protože „tato kniha je jídlem nabízeným starým vlkem mladým štěňatům“. Ta zahrnovala příběhu \"Mauglí\" z \"Knihy džunglí\" a obřady a hry založené na nich. Proložené instruktážními pasážemi o zdraví, fitness, kempování, pozorování, uzlování, semaforu, první pomoci, pletení a „být užitečný doma“. První vydání neobsahovalo údaje o zkouškách a odznaky, které vlčata měla splnit, neboť ještě nebyly dokončeny. Na konci roku 1916, se Baden-Powell setkal s Verou Barclay, mladou skautkou z Hertfordshire, která napsala do \"Headquarters Gazette\" o ženském vedení v skautském hnutí v době války. Přijala nabídku Baden-Powella na post národní sekretářky vlčat a úzce spolupracovala na podrobnostech o programu vlčat, které byly vymyšleny a jsou zahrnuty v druhém vydání\n\nBaden-Powell dne 28. července 1916 poslal Kiplingovi první rukopis nové knihy, a žádal o svolení k použití materiálu z \"Knihy džunglí\", poté, co byla práce zaslána vydavateli. Kipling rukopis vrátil s dohodu bez jakýchkoli revizí. Kipling a Baden-Powell se poprvé setkali v Indii v roce 1880 a od té doby zůstali přáteli. Kipling nakonec získal čestný titul \"Komisař vlčat\"'\n\nJak bylo zamýšleno \"The Wolf Cub's Handbook\" se s nadšením šířilo ve Velké Británii a do britského impéria. Kniha byla přeložena do několika jazyků. Skauti Ameriky získali práva na knihu ve Spojených státech a publikovali své vlastní vydání v roce 1918, ačkoli Vlčata nebyla oficiálně přijata až do roku 1930 v rámci modifikace systému. Baden-Powellova kniha zůstala oficiální příručkou pro vlčata ve Spojeném království až do roku 1966, kdy \"The Chief Scouts' Advance Party Report\" doporučil klást menší důraz na téma \"Knihy džunglí\".\n\n"}
{"id": "1245858", "url": "https://cs.wikipedia.org/wiki?curid=1245858", "title": "Sociální bublina", "text": "Sociální bublina\n\nSociální bublina (nebo v kontextu internetu filtrová bublina, názorová bublina) popisuje vznik politických, sociálních nebo kulturních rozdílů mezi jednotlivými skupinami společnosti, nebo jakousi imaginární bariéru mezi společnostmi, která zamezuje oboustranné výměně informací a vytváří tak dojem, že vlastní společnost reprezentuje celé společenské spektrum.\n\nVelké kulturní, intelektuální a sociální rozdíly významně formovaly historii už od vzniku prvních států. Potyčky mezi jednotlivými národy starověku byly po většinou otázkou rozdílné kultury. Často tedy nešlo \"primárně\" o rasovou, náboženskou nebo ekonomickou rozdílnost, tyto rozdíly pro řadu válek souhrnně zařadit pod jinou kulturu celkově (takzvané myšlení \"\"my a oni\"\"). Někteří sociologové se tak vymezují proti častému pohledu, podle kterého bylo většina válek způsobeno náboženstvím: Charles Phillips a Alan Axelrod ve svém díle \"Encyklopedie válek\" určili ze 1763 vybraných důležitých válečných konfliktů pouze 123, tedy necelých 7 procent (2 % z mrtvých) jako takové, jejichž příčinou bylo náboženství, historie podle nich svědčí spíše o národech pokoušejících se ovládat jiné národy (jako nejvýraznější případ uvádí velké antické dobyvatele jakými byli Římané, Egypťané, Babyloňané, Peršané či Řekové.\n\nCelý středověk byl poznamenán učením o trojím lidu, které vůbec filosofický smysl života „pracujících“ - rolníků a řemeslníků - stavěl na úroveň služebníků, v literatuře byli často spojováni s nečistotou, hříšností a nedokonalostí. Velkým posunem byla francouzská revoluce (a další revoluce a povstání rolníků, které inspirovala): v momentě, kdy rolnická třída nabrala dostatečnou podporu, nezřídka pozorujeme totiž obrácení těchto hodnot a kritika bohatých, šlechticů a kapitalismu znovu nabere na oprátkách, což se projevuje i v klasicistní a romantické literatuře, později se kritika a perzekuce \"šlechtické třídy\" dostane i do filosofie nacismu a komunismu.\n\nDalším předělem, který potlačil výhody sociálního kapitálu aristokracie byla industrializace. Ústavně byla ukotvena v řadě států rovnost „urozené“ a „neurozené“ populace až (včetně českých zemí) na začátku 20. století v důsledku nástupu demokracie po první světové válce.\n\nIdeologické války 20. století měly často kontext sociálních rozdílů, na povrch však vykazovaly zájem o rovnost lidí jak demokracie, tak nacismus a komunismus. Nacismus (původně \"národní socialismus)\" se však pokoušel sjednotit „nadlidi“ (\"Übermensch\" v pojetí Hitlera) a lidi vybraných ras, náboženství, ideologií a fyzických postižení za lidi nepovažoval. Komunismus (respektive socialismus) ve východním bloku například úspěšně rozděloval prostory pro bydlení, v praxi však byly možnosti studia, práce i svobodného pohybu opět silně zatíženy ideologickou příslušností.\n\nMonarchové i aristokracie hrají od roku 1918 v demokratických státech pouze symbolickou roli (přestože například ve Spojeném království stále mají obě uznána významná politická práva), na vzniku rovných příležitostí se kromě demokratických vlád podílí také tercializace (přesun pracovních příležitostí do sektoru služeb) v důsledku vědeckého a technologického pokroku. V rozvojových zemích však stále mají \"lépe narozené\" děti o poznání příznivější studijní a pracovní příležitosti.\n\nO vzniku sociálních bublin a souvisejícím riziku postupného snižování sociální koheze se začíná mluvit v souvislosti s existencí sociálních sítí, zejména Facebooku. Podle českého sociologa Jana Hartla se tento problém může zhoršovat; lze mu předejít vystupováním z virtuálního světa a udržováním mezilidských vztahů mimo sociální sítě.\n\nPodle některých výzkumů sociální bubliny mohou bránit odhalování dezinformací a svobodnému dialogu, který je podmínkou demokracie. Lidé mají tendenci se zatvrdit a spíše obviňovat toho, kdo jejich představu vyvrací, že slouží nějakým zájmům.\nTendenci člověka upřednostňovat ty informace a interpretace, které podporují jeho vlastní názor popisuje článek konfirmační zkreslení.\n\nZvláště v rozvojových zemích se mluví také o tom, že společnost je rozdělena tzv. digitální propastí - fenomén, že lidé (následně i země) s přístupem na internet mají výrazně lepší životní podmínky (a také se sociálně vymezují), než jedinci bez přistupu na internet. Sociologové však tento problém převážně popisují jako dočasnou situaci.\n\n"}
{"id": "1245860", "url": "https://cs.wikipedia.org/wiki?curid=1245860", "title": "Serhetabat", "text": "Serhetabat\n\nSerhetabat, do roku 1992 \"Kuška\" ( Guşgy, Ку́шка) je město v Turkmenistánu, žije v něm okolo 15 000 obyvatel. Leží na řece Kuška, tvořící hranici s Afghánistánem, a je okresním městem v rámci vilájetu Mary. Je obklopeno pouští a má kontinentální podnebí: srážky se objevují pouze na jaře, v zimě často mrzne, kdežto letní teploty přesahují 40 °C.\n\nStrategicky významnou lokalitu obsadili Rusové během afghánské krize v roce 1885 a v roce 1890 zde založili pevnost. Roku 1900 byla otevřena železniční trať do Mary. Kuška byla nejjižnějším bodem carského impéria i Sovětského svazu, od roku 1913 připomíná tuto skutečnost desetimetrový kamenný kříž. Nachází se zde také pomník sovětským vojákům, vztyčený na počest bojů o město za občanské války. V roce 1967 byla Kuška povýšena na město. V době sovětské války v Afghánistánu byl pro urychlení přesunu vojsk vybudován přes Kušku silniční a železniční most do afghánského města Toragandi.\n\n"}
{"id": "1245862", "url": "https://cs.wikipedia.org/wiki?curid=1245862", "title": "Uruguayské námořnictvo", "text": "Uruguayské námořnictvo\n\nUruguayské námořnictvo (španělsky \"Armada Nacional del Uruguay\") je součástí uruguayských ozbrojených sil. Bylo založeno roku 1817. Patří mezi malá námořnictva. Tvoří jej asi 5700 příslušníků a 17 válečných lodí. Uruguayské válečné lodě mají před názvem zkratku ROU. Velitelství je v Punta Lobos u Montevidea.\n\nUruguayské námořnictvo bylo založeno 15. listopadu 1817.\n\nUruguayské námořnictvo se dlouhodobě potýká s nedostatkem financí. Na oslavách 199. výročí založení jeho velitel admirál Leonardo Alonso uvedl, že námořnictvo postrádá zdroje k plnění svých úkolů a potřebuje nové lodě, vrtulníky, letadla a pobřežní monitorovací systém.\n\n\n\n\n\n\n\n\n\n\n\nK roku 2008 námořnictvo provozovalo dva cvičné letouny Jetstream T2, dva hlídkové letouny S-2G Tracker, dva cvičné letouny T-34B, dva cvičné a lehké bojové T-34C-1, dva malé dopravní PA-34A, tři Cessna 182, dále osm vrtulníků Westland Wessex a jeden Bell 47.\n\n\n"}
{"id": "1245868", "url": "https://cs.wikipedia.org/wiki?curid=1245868", "title": "Senzomotorická inteligence", "text": "Senzomotorická inteligence\n\nSenzomotorická inteligence je období trvající od narození do asi dvou let, dítě prozkoumává a chápe svět pouze díky svým smyslovým vjemům a motorickým dovednostem. Jedná se o první fázi kognitivního vývoje dle Jeana Piageta.\n\nV dané teorii kognitivního vývoje významnou roli zastávají procesy asimilace a akomodace. Piaget předpokládal, že \"mechanismus spočívá v asimilaci, tzn. že každý nový spoj je integrován do dřívějšího schématu či struktury. Subjekt se stává citlivým k těmto vnějším podnětům jen do té míry, jak je dovede asimilovat do předem vytvořených struktur. Tyto podněty pak budou uvedené struktury měnit a obohacovat a povedou k novým asimilacím\" . Dítě tedy nové informace zahrnuje (asimiluje) do stávajících schémat, které využívá novým způsobem, a na jejichž základě nové zkušenosti interpretuje. Akomodace spočívá v novém uspořádání schémat. Dítě získává nové informace, díky kterým se existující schémata zdají již nedostatečná (neúplnost a nepřesnost), a tudíž je třeba předešlá schémata uzpůsobit novým poznatkům .\n\nJean Piaget (9. srpna 1896 – 16. září 1980) se narodil ve Švýcarsku. Za svou kariéru napsal přes 60 knih a několik stovek článků a je řazen do stovky nejvýznamnějších psychologů 20. století, kde se dokonce řadí na nejpřednější příčky .\n\nPsychologii se začal věnovat až později, nejprve získal doktorát v přírodních vědách. Po krátkém působení ve dvou psychologických laboratořích v Curychu odešel do Paříže na Sorbonnu, kde ho Théodor Simon zaměstnal při standardizaci testů pro pěti- až osmileté děti. \"Dával se s dětmi do řeči, kladl jim otázky o okolním světě, pečlivě naslouchal jejich vysvětlením a vybízel je k řešení hlavolamů, které sám vymýšlel a které se všechny staly jádrem jeho celoživotní výzkumné metody\" . \n\nJean Piaget své poznatky stavěl na výsledcích svého pozorování, kterému věnoval velké množství času. Pozoroval děti, jak si hrají, povídal si s nimi či se jich ptal na různé otázky, a díky těmto aktivitám dokázal objevit \"spousty fascinujících, silných jevů, které měl každý před očima, ale jen málokdo byl natolik nadaný, aby je viděl\" . Zaměřil se na studium intelektuálního vývoje jeho vlastních dětí Jacqueline, Lucienne a Laurenta . Své děti pozoroval v podstatě každý den, a to i několikrát denně. Jeho pozorování bylo neuvěřitelně detailní, a tudíž si všímal i podrobností. Stejně tak pečlivě a detailně zapisoval podrobný popis pozorovaného chování dětí či různých pokusů s nimi. O jeho důkladnosti svědčí i zaznamenávaný věk dětí, který si značil s přesností na dny .\n\nSenzomotorická inteligence je prvotní fází kognitivního vývoje dítěte trvající od narození do přibližně dvou let. V rámci tohoto období dochází k prvotnímu rozvoji poznávacích procesů, jenž je založen na vnímání a poznávání okolního světa prostřednictvím vlastních smyslů a motorických dovedností (kontakt s objekty) .\n\nJelikož dítě ještě nemluví a taktéž si ještě neosvojilo symbolickou funkci, poznání dosahuje díky smyslovým vjemům a pohybům, to znamená, že dítě využívá \"senzomotorické koordinace činností bez zásahu představ nebo myšlení.\" Však i díky těmto činnostem dokáže organizovat skutečnost a vytvářet komplikované soustavy asimilačních schémat, a tím také řešit i některé problémy .\n\nPoznávání a učení dítěte v senzomotorickém období je závislé na manipulaci s objekty, které zrovna poznává a \"probíhá na úrovni konkrétního kontaktu s reálným světem, v časovém úseku současnosti\" – dítě objekty poznává \"tady a teď\" .\n\nDítě tedy zatím není schopno myšlení ani citového života pojícího se na představy, jež by mu \"umožňovaly zpřítomnit předměty či osoby za jejich nepřítomnosti\". I přesto je tento vývoj velmi rychlý a důležitý pro vývoj pozdější. Dítě si už nyní vytváří určité poznávací struktury, jež jsou později využívány jako základ dalších vjemových a intelektuálních konstrukcí .\n\nPro dítě v tomto období je také typický jeho egocentrismus, což znamená, že původní svět dítěte je zcela zaměřen na vlastní tělo a vlastní aktivitu. S tím také souvisí přesvědčení, že za původce dění považuje jen svoji vlastní činnost. Během prvních měsíců života se dítě postupně decentralizuje a začíná se řadit jako objekt mezi ostatní objekty světa. Přichází také na to, že příčinou dění mohou být kterékoli další předměty .\n\nJean Piaget období senzomotorické inteligence rozdělil na šest dílčích substadií.\n\nPiaget se zabýval tím, odkud děti berou jejich první schémata (struktury, která jsou základem myšlení) a uvědomil si, že raná schémata vůbec nemusejí vypadat jako schémata dospělých lidí. To, co si děti přinášejí na svět a umožňuje jim adaptovat se na svět, jsou jejich reflexy, které se už od počátku postupně adaptují na prostředí . Reflexy významné pro budoucnost umožňují 'reflexní cvičení', což znamená zpevňování reflexního chování funkčním cvičením. Příkladem může být například sací reflex novorozence, u něhož je již po několika dnech pozorovatelné jistější sání a efektivnější nacházení prsu .\n\nPrávě proto, že se reflexy dětí začnou velmi rychle adaptovat na okolní prostředí, je toto substadium dle Piageta velmi krátké – asi měsíc .\n\nPozorování 1. – Od narození lze pozorovat sací pohyby: spontánní pohyby a špulení rtů doprovázené posuny jazyka, zatímco se paže zapojují divokými a více nebo méně rytmickými gesty a hlava se hýbe laterálně atd. \n\nPozorování 3. – Třetí den Laurent dělá nové pokroky v jeho přizpůsobování se prsu. Vše, co potřebuje, aby s otevřenou pusou úspěšně našel, je, že se musí dotknout prsu svými rty. Hledá však jak na špatné straně, tak na straně správné, to znamená na té straně, kde byl proveden kontakt .\n\nDůsledkem interakce reflexu a prostředí se reflex mění a již není stejný, jako byl, dá se tedy hovořit o akomodaci daného reflexu. Piaget si všiml, že někdy děti schémata zkoušejí jen kvůli požitku z daného úkonu, což naznačuje, že jednání již nejsou čistě reflexivní (např. sání může být pozorováno i bez stimulu). Dále vypozoroval, že děti často zkoušejí aktivovat reflexní schémata jejich stimulací jinými částmi svého těla (např. Dítě náhodně mává ručičkama kolem, dlaně občas plácnou do jeho obličeje a náhodou se dotknou rtů. Dítě pak prsty strčí do úst a začne sát. Pak se snaží koordinovat sací reflex s pohyby ruky, aby dosáhlo stejné akce.) Schémata ztrácí svůj čirý reflexní charakter a začínají být koordinována s ostatními aktivitami těla dítěte. Náhodně se stala nějaká akce, dítěti se to zdá zajímavé, a proto se snaží o zopakování dané akce. Tento druh koordinace mezi existujícími schématy a tělesnou aktivitou vlastního těla dítěte se nazývá \"primární kruhová reakce\" .\n\nToto období je nejběžnější od 1. do 4. měsíce, poté upadá frekvence primárních kruhových reakcí a postupně se začínají objevovat sekundární kruhové reakce .\n\nPozorování 20. – Laurentovi je 0;1(5) s 0;1(6) a pokouší se chytit svůj palec ihned po tom, co se probouzí, ale vleže na zádech se mu to nedaří. Jeho ruce sahají na obličej bez nalezení úst. Ve vertikální poloze však svá ústa nalézá velmi rychle.\n\nPozorování 42. – V jistých zvláštních případech můžeme pozorovat tendenci opakovat, kruhovými reakcemi, zvuky objevené čirou náhodou. Tudíž Lucienne 0;2(12) po zakašlání několikrát začíná znovu pro zábavu. Laurent vydechává vzduch, který provází neurčitý zvuk. Když je mu 0;2(26) opakuje hlaholení, které obvykle doprovází svou radostí, ale bez smíchu a čistě fonetickým zájmem. Když je Lucienne 0;2(15), využívá svůj hlas v podobných okolnostech atd .\n\n\"Sekundární kruhové reakce\" pracují na stejném principu jako primární, ale pozornost je zde zaměřena na vnější objekty, které jsou nyní ohniskem schémat. Děti se již nesnaží 'rekonstruovat' pouze zkušenosti související s jejich tělem, ale do svých schémat zapojují také vnější věci. Dítě často provede nějakou činnost, opět obvykle nejprve náhodně, která má určitý efekt na okolní prostředí, které dítě pozoruje, a pak se snaží zajímavou událost znovu vytvořit. Tyto snahy nejsou omezeny pouze na pozorovatelné efekty, ale mohou se týkat i sluchových schémat . Toto chování souvisí s vynořením koordinace mezi viděním a uchopováním, kdy dítě do rukou bere a pohybuje vším, co má na dohled a v dosahu .\n\nPozorování 94. – Když je Lucienne 0;3(5), třese se svým dětským košem díky silným pohybům jejích nohou, což vede k tomu, že se její panenky začínají houpat. Lucienne se na ně dívá, směje se a začíná znovu. Tyto pohyby jednoduše způsobují radost.\n\nPozorování 102. – Když je Lucienne 0;4(15) uchopuje rukojeť chrastítka kulatého tvaru. Pohyby rukou vedou k tomu, že chrastítko začíná vytvářet náhlý a silný zvuk. Lucienne hýbe celým tělem, hlavně chodidly, aby hluk nepřestal. Její výraz je směsí strachu a potěšení, ale pokračuje .\n\nPodle Piageta toto období začíná okolo 8. nebo 9. měsíce a dochází v něm k významnému intelektovému pokroku. V předchozích fázích děti uměly rozvíjet pouze jednotlivá, izolovaná schémata a pouze se pokoušely napodobit akce, které se náhodou staly. V této fázi počínají být pro-aktivní, chovat se tak, aby něčeho dosáhly. Tudíž začínají propojovat dvě či více schémat za účelem provedení plánované akce . Dítě prostředky a cíle koordinuje, což se projevuje v každé neočekávané situaci. Jsou ovšem využívány jen prostředky z již známých asimilačních schémat .\n\nV tomto stadiu se také vynořuje zkoumání objektu, a to tím způsobem, že se dítě pokouší nový objekt zařadit do co nejvíce možných schémat. Dítě dokáže řetězit a využít sérii schémat, aby nové věci lépe porozumělo .\n\nPozorování 124. – Jacqueline je 0;8(8) a snaží se popadnout svoji kačenku, ale já ji popadám ve stejný okamžik jako ona. Pevně hračku drží ve své pravé ruce a svojí levou rukou moji ruku tlačí pryč. Opakuji experiment držením pouze ocásku kačenky: opět tlačí moji ruku pryč. \n\nPozorování 128. – Také Laurent od 0;8(7) používá mé ruce jako 'prostředníka' k tomu, abych se navrátil k aktivitám, které jej zajímají. Například se dotýkám své tváře levým prostředníkem, poté bubnuji na své brýle (směje se). Pak dávám své ruce mezi jeho oči a svůj obličej. Dívá se na mé brýle, poté na moje ruce a jemně tlačí mé ruce k mému obličeji .\n\n\"Terciární kruhové reakce\" jsou v této fázi podobné těm předchozím tím, že jsou znovu a znovu opakovány, ale dítě už je neprovádí za účelem dosažení stejných efektů, ale právě k dosažení pokaždé jiných zajímavých efektů. Je aplikováno staré schéma, ale není využito k tomu, aby dosáhlo stejného výsledku, jež se již objevil – cílem je vytvoření série nových efektů. Také se zdá, že záměrem není se jen něco naučit o objektech, ale také se učit, jak objekty se světem interagují či jaké jsou mezi objekty vztahy. V této fázi je však porozumění objektům stále limitováno tím, co jsou s nimi děti v danou chvíli schopni provést (např. nemohou předem přemýšlet nad tím, co se může stát) .\n\nPozorování 141. – Když je Laurentovi 0;10(11), leží na zádech, nicméně však pokračuje v jeho experimentech z minulého dne. Postupně popadne labuť, krabici atd., natáhne ruku a nechá je spadnout. Jasně mění pozici pádu. Někdy natáhne ruku vertikálně, někdy ji drží šikmo, před či za očima atd. Když objekt spadne na novou pozici (např. jeho polštář), nechá jej pak spadnout ještě několikrát na stejnou pozici, aby prozkoumal prostorový vztah, poté pozmění situace .\n\nV období internalizace schémat je dítě schopno zvnitřňovat své chování. Pokud se před ním vyskytne nějaký problém, zdá se, že nad ním uvažuje a řešení hledá vnitřními pokusy nebo zvnitřněným jednáním . \n\nPodle Piageta dochází k internalizaci schémat kolem 18. měsíce. Věřil, že jakmile se jednou schémata stanou mentálně reprezentovaná, jsou schopna další asimilovat nejen rychle, ale i spontánně – skoro automaticky .\n\nK asimilaci schémat vysokou rychlostí dochází, jakmile se senzomotorická schémata dokáží vzájemně koordinovat, a tím tak dochází k danému chování. Dítě je postupně také schopno nápodoby s časovým odstupem a dospívá k základní podobě symbolické hry. Tyto skutečnosti nasvědčují tomu, že se v náznacích začíná objevovat představa, jež však nepřekonává rudimentární úroveň představ šimpanzů .\n\n\"Dítě se tak stává schopným najít nové prostředky již nejen vnějším neboli materiálním tápáním, ale zvnitřněnými kombinacemi, které vyúsťují v náhlé porozumění neboli vhled\" .\n\nPozorování 180. – Zde začíná experiment, který chceme zdůraznit. Vkládám řetízek zpět do krabičky a otevírám ji na 3 mm. Lucienne neví, jak otevírání a zavírání krabičky od zápalek funguje a neviděla mě, jak tento experiment připravuji. Ovládá pouze dvě předchozí schémata: otáčet krabičku tak, aby z ní obsah vypadl a vložení prstu do škvíry, aby řetízek vytáhla. Tuto poslední proceduru samozřejmě zkouší jako první: strká prst dovnitř a šmátrá po řetízku, ale nejde jí to. Následuje pauza, během které Lucienne vykazuje velice podivuhodné reakce, které svědčí nejen o tom, že se snaží přemýšlet nad situací a přemýšlet nad operacemi, které je nutno provést, ale také o imitaci, která hraje roli ve vzniku reprezentace. Lucienne napodobuje rozšiřování škvíry. Dívá se na škvíru s velkou pozorností: poté otevře a zavře ústa, nejprve mírně, pak šíře a šíře. Lucienne zřejmě pochopila existenci mezi ústní dutinou a škvírou a přála si dutinu zvětšit .\n"}
{"id": "1245869", "url": "https://cs.wikipedia.org/wiki?curid=1245869", "title": "Okole", "text": "Okole\n\nOkole (po roce 1945 krátce nazývaný \"Ogule\", německy \"Hogolie\") je nejvyšším vrcholem (718 m n. m.) Severního hřebene Kačavských hor v polském Dolnoslezském vojvodství.\n\nOkole, jež přináleží ke katastru obce Chrośnica v gmině Jeżów Sudecki v okrese Jelenia Góra, tvoří spolu se severozápadněji položeným vrcholem Leśniakem rozlehlý masív. Údolí potoka Lipka (polsky též \"Chrośnicki Potok\") odděluje tento severní hřeben od Jižního hřebene Kačavských hor. Oba uvedené hřebeny jsou orientovány od severozápadu k jihovýchodu. Nejbližšími zhruba 1 km vzdálenými obcemi jsou Chrośnica na jihozápadě a Lubiechowa (gmina Świerzawa v okrese Złotoryja) na severovýchodě. Na severovýchodních svazích Okole pramení potok Młynka, levostranný přítok Kačavy.\n\nMasív Okole a Leśniaku představuje odkrytý profil metamorfovaných hornin kačavského pásma z období spodního paleozoika. Podél vrcholových partií hřebene se vyskytují skalní útvary, tvořené zelenými břidlicemi a dalšími vulkanickými horninami. Skály na vrcholu Okole tvoří masívní, strmě ukloněné zelené břidlice se zrny světlých živců. Zmíněné břidlice vznikly v důsledku metamorfních procesů, jimiž během variské orogeneze prošly původní bazalty z podmořských lávových výlevů. Z minerálů se zde vyskytují epidot, chlority a albit, dále pak amfiboly, biotit, sericit, kalcit, oxidy železa a pyrit. \n\nNa vrchol Okole vede několik značených turistických cest. Z jižního okraje obce Lubiechowa je po žluté a červené značce cesta dlouhá cca 2,5 km. Od jihu vede přes sedlo mezi kótami Gackowa (549 m n. m.) a Świerki (561 m n. m.) na východě a masívem Okole na západě modře značená turistická cesta. Modrá značka poté pokračuje přes Leśniak do Chrośnice.\n\nOkole s jeho vrcholem je jedním ze zastavení na mezinárodní česko - polské naučné stezce Geotrasa sudetská. \n\nZe skalnatého vrcholu, na který vedou kovové schody, je široký rozhled na Jižní hřeben Kačavských hor, dále na Krkonoše s 28 km vzdáleným vrcholem Sněžky, na Janovické rudohoří a Sokolí vrchy, v případě velmi dobré viditelnosti lze zahlédnout na východě i Valbřišské hory.\n"}
{"id": "1245875", "url": "https://cs.wikipedia.org/wiki?curid=1245875", "title": "Carmine Giordani", "text": "Carmine Giordani\n\nCarmine Giordani (okolo 1685 Cerreto Sannita – 1758 Neapol) byl italský varhaník a hudební skladatel.\n\nStudoval na neapolské konzervatoři \"Conservatorio napoletano della Pietà dei Turchini\" u Gennara Ursiny (1650–1715) a Nicoly Faga. Jediná známá opera \"La vittoria d'amor coniugale\" byla uvedena v Neapoli v roce 1712.\n\nDlouho se uvádělo, že Carmine Giordani byl otcem Tommasa Giordaniho (1730–1806) a Giuseppe Giordaniho (1751–1798), zvaného Giordanello. Prokázalo se však, že jejich otcem byl Giuseppe Giordani, operní zpěvák a divadelní impresário.\n\n\n\n"}
{"id": "1245876", "url": "https://cs.wikipedia.org/wiki?curid=1245876", "title": "Lagarde (Moselle)", "text": "Lagarde (Moselle)\n\nLagarde je francouzská obec v departementu Moselle v regionu Grand Est. V roce 2013 zde žilo 176 obyvatel.\n\nObec leží u hranic departementu Moselle s departementem Meurthe-et-Moselle. Sousední obce jsou: Bourdonnay, Emberménil (Meurthe-et-Moselle), Maizières-lès-Vic, Moncourt, Moussey, Ommeray, Remoncourt (Meurthe-et-Moselle), Vaucourt (Meurthe-et-Moselle), Xousse (Meurthe-et-Moselle) a Xures (Meurthe-et-Moselle). Přes obec prochází vodní kanál Marna-Rýn.\n\n\"Počet obyvatel\"\n"}
{"id": "1245878", "url": "https://cs.wikipedia.org/wiki?curid=1245878", "title": "Šatovník stříbrohlavý", "text": "Šatovník stříbrohlavý\n\nŠatovník stříbrohlavý (\"Ciridops anna\") je vyhynulý endemit Havajských ostrovů. Fosilní pozůstatky naznačují, že existoval ještě jeden příbuzný druh \"Ciridops tenax\".\n\nPrůměrná délka ptáka byla kolem 11 cm. Dospělý jedinec byl červený, hlava, krk a horní části zad byly stříbřitě šedé. Křídla a ocas byly černobílé. Nohy a zobák měly nažloutlou barvu. Mladí ptáci byli nahnědlí, měli černá křídla, černý ocas a zelenohnědý hřbet.\nMálo je známo o důvodech jeho vyhubení. Již při jeho objevu byl popsán jako vzácný. Lze předpokládat, že důvodem vyhynutí byl nedostatek potravy. Poslední jedinec byl zastřelen dne 20. února 1892 u řeky Awini v oblasti Kohala. V roce 1937 prý ornitolog George Campbell Munro viděl jednoho jedince, později si ale nebyl jistý, zda nešlo o jiného ptáka.  V současné době je pouze pět muzejních exemplářů v muzeích Harvardu, v Honolulu, New Yorku a v Londýně.\n"}
{"id": "1245880", "url": "https://cs.wikipedia.org/wiki?curid=1245880", "title": "Lagarde", "text": "Lagarde\n\nLagarde může být:\n\n\n"}
{"id": "1245884", "url": "https://cs.wikipedia.org/wiki?curid=1245884", "title": "Sabrina Janesch", "text": "Sabrina Janesch\n\nSabrina Janesch (* 20. dubna 1985, Gifhorn, Dolní Sasko) je původem německo-polská spisovatelka, píšící německy. \n\nJe dcerou polské matky a německého otce. V letech 2004–2009 studovala tvůrčí psaní a žurnalistiku na univerzitě v Hildesheimu a také dva semestry polonistiky na Jagelonské univerzitě v polském Krakově. Od roku 2009 je spisovatelkou a novinářkou na volné noze.\n\n\n\n"}
{"id": "1245887", "url": "https://cs.wikipedia.org/wiki?curid=1245887", "title": "Pravá vzdušná rychlost", "text": "Pravá vzdušná rychlost\n\nPravá vzdušná rychlost (v češtině dříve používaná zkratka PVR; anglicky „True airspeed“ - TAS; také KTAS pro vyjádření v uzlech, knotech) je rychlost letadla vůči okolnímu vzduchu s ohledem na okolní tlak, teplotu, opravená o stlačitelnost vzduchu, polohovou a přístrojovou chybu. Je zásadní pro plánování letu a navigaci, slouží k výpočtu množství potřebného paliva nebo délku letu. Naopak pro popsání aerodynamického proudění je vhodnější tzv. Indikovaná vzdušná rychlost (anglicky „Indicated airspeed“ - IAS), která se tak používá například při pojíždění, vzletu, stoupání, klesání, přiblížení nebo přistání. Využití TAS je však důležité pro let ve vyšších výškách a rychlostech, například při dopravních letech.\n\nNa rozdíl od Traťové rychlosti (anglicky „Ground speed“ - GS) popisuje pohyb letadla ve vzdušné mase, avšak GS popisuje pohyb letadla vůči zemi. Rozdíl je uvedený na zjednodušeném příkladu, který slouží k objasnění odlišností mezi rychlostmi.\n\n\"Letadlo se pohybuje ve vzdušné mase rychlostí TAS (pravou vzdušnou rychlostí) 100 kts. Vzduch, ve kterém letadlo letí, se vůči zemi pohybuje ve směru letu rychlostí 8 kts. GS (traťová rychlost) letadla je tedy 100 kts + 8 kts = 108 kts.\"\n\nTraťová rychlost je mimo to často zobrazována cestujícím během letu.\n\nPravá vzdušná rychlost není přímo měřena, nýbrž dopočítána z ostatních známých hodnot (ostatní rychlosti, tlak, teplota atd.). Údaje o rychlosti letounu jsou získávány za pomoci tzv. rychloměru, jeho neopravené měření se nazývá přístrojová rychlost.\n\n\n\n\n\nPro pochopení rozdílu TAS a IAS je nutno porozumět principu fungování Pitotovy trubice resp. rychloměru. Ta je namířena po směru letu, tudíž během letu „nabírá” proudící vzduch, který je veden do barokrabice. Zde vytváří tlak, který je používán k měření p. S rostoucí výškou letu dochází ke snižování hustoty okolního vzduchu - jednotlivé molekuly jsou dál od sebe a to znamená, že za stejný čas „nabere” pitotova trubice méně molekul vzduchu, a rychlost se tak bude jevit menší než kterou ve skutečnosti letadlo letí.\n\nAčkoliv IAS tedy nepopisuje skutečnou rychlost vůči vzduchu, tak se hodí pro popsání aerodynamického proudění kolem letadla a je zásadní pro pilotáž. Díky ní lze správně určit namáhání jednotlivých prvku (např. vztlakové klapky). V nižších výškách a rychlostech je rozdíl mezi TAS a IAS zanedbatelný, a proto se například vrtulníky nebo sportovní letadla řídí pouze IAS.\n\nNapříklad (pro zjednodušení se letadlo pohybuje v mezinárodní standardní atmosféře)\n\n\"Letadlo letící ve výšce 15,000 ft (4,600 m) má rychlost IAS 100 kts (190 km/h), ale ve skutečnosti letí 126 kts (233 km/h) TAS.\"\n\n"}
{"id": "1245889", "url": "https://cs.wikipedia.org/wiki?curid=1245889", "title": "Rastenfeld", "text": "Rastenfeld\n\nRastenfeld je městys v Rakousku ve spolkové zemi Dolní Rakousy v okrese Krems-Land. Žije v něm 1 530 obyvatel (podle sčítání z roku 2016).\n\nRastenfeld se nachází ve spolkové zemi Dolní Rakousy v regionu Waldviertel. Leží 20 km západně od okresního města Kremže. Napojuje se zde silnice B37, která sem vede z města Kremže přes Gföhl, na silnici B38, která vede z Hornu přes Zwettl a Freistadt až na hranice s Německem. Plocha území městyse činí 47,52 km, z nichž 51,7% je zalesněných.\n\nÚzemí městyse Rastenfeld se skládá z devíti částí (v závorce je uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nStarostou městyse Rastenfeld je Gerhard Wandl.\nZnak Rastenfeldu se skládá ze dvou polí. Dolní pole je červené a nachází se v něm béžová mušle. Horní pole je béžové a obsahuje dvě červené mušle.\n\n"}
{"id": "1245900", "url": "https://cs.wikipedia.org/wiki?curid=1245900", "title": "Jüan-jang (Jün-nan)", "text": "Jüan-jang (Jün-nan)\n\nJüan-jang () je okres v chanijské a iské autonomní prefektuře Chung-che na jihu provincie Jün-nan, v Čínské lidové republice. Rozloha celého okresu je 2292 čtverečních kilometrů a v roce 2002 v něm žilo přibližně 365 tisíc obyvatel, z téměř devíti desetin příslušníci národnostních menšin.\n\nOkres je známý svými terasovými rýžovými poli, část z nich je součástí světového dědictví UNESCO jako chanijské rýžové terasy v Chung-che.\n"}
{"id": "1245901", "url": "https://cs.wikipedia.org/wiki?curid=1245901", "title": "Jüan-jang", "text": "Jüan-jang\n\nJüan-jang je čínské jméno, které může znamenat:\n\n"}
{"id": "1245903", "url": "https://cs.wikipedia.org/wiki?curid=1245903", "title": "Martin Šenkyřík", "text": "Martin Šenkyřík\n\nMartin Šenkyřík (* 22. ledna 1978 Brno) je bývalý český profesionální fotbalový brankář. Bydlí v Brně.\n\nJe odchovancem královopolské kopané. Po přesunu týmu „LeRK“ do Prostějova si zde v sezoně 1995/96 připsal jeden druholigový start. V Moravskoslezské fotbalové lize chytal za B-mužstvo Baníku Ostrava, Dolní Kounice a Kyjov.\n\nOd jara 2003 působil v Rakousku (jaro 2003 SV Horn, 2003–podzim 2011 SC Getzersdorf, 2013–2015 SK Eggenburg, od 2015 SC Getzersdorf), v letech 2012–2013 chytal I. A třídu Jihomoravského kraje za TJ Cukrovar Hrušovany nad Jevišovkou.\n\n\n"}
{"id": "1245904", "url": "https://cs.wikipedia.org/wiki?curid=1245904", "title": "Halové mistrovství Československa v atletice 1980", "text": "Halové mistrovství Československa v atletice 1980\n\nHalové mistrovství Československa v atletice 1980 se konalo v Jablonci nad Nisou ve dnech 16. a 17. února 1980. Z tehdejší špičky se neúčastnili Helena Fibingerová, Jan Leitner, Jindřich Vondra, Antonín Hadinger a Josef Hrabal.\n\nBěhem mistrovství nebyl překonán žádný halový československý rekord. \n"}
{"id": "1245905", "url": "https://cs.wikipedia.org/wiki?curid=1245905", "title": "Triumph Palace", "text": "Triumph Palace\n\nTriumph Palace je výšková budova v Moskvě. Její výška je 264 m, má 57 nadzemních poschodí a 1000 bytů. Až do roku 2007, kdy jej nahradil Naberezhnaya Tower, byl nejvyšším mrakodrapem v Evropě, ale stále je nejvyšší bytovou stavbou v Evropě. Vrchol věže je vysoký 48,3 m.\n\nČasto se Triumph Palace přezdívá \"Osmá Sestra\", protože je podobný Sedmi Sestrám, výškovým budovám, které nechal postavit Josef Stalin v Moskvě.\n"}
{"id": "1245907", "url": "https://cs.wikipedia.org/wiki?curid=1245907", "title": "Kostel svatého Jiljí (Hartvíkovice)", "text": "Kostel svatého Jiljí (Hartvíkovice)\n\nKostel svatého Jiljí je farní kostel římskokatolické farnosti Hartvíkovice. Kostel se nachází v Hartvíkovicích na vyvýšeném místě na západní straně obce nad svahem nad Dalešickou přehradou. Kostel je raně barokní stavbou se středověkým jádrem, je jednolodní stavbou s polygonálním závěrem a hranolovou věží se čtyřbokou hlavicí. Kostel je chráněn jako kulturní památka České republiky.\n\nFarnost byla zmíněna jako součást tasovského děkanství v roce 1345, první zmínka však pochází již z roku 1340, později byla farnost i s kostelem převedena pod evangelické náboženství, přibližně v roce 1550. V roce 1598 byla fara přepadena, farář byl zavražděn a kostel tak patřil pouze evangelíkům. V roce 1620, po bitvě na Bílé hoře, byli protestanté vyhnáni a fara byla nadále neobsazena, tak to trvalo následujících přibližně sto let, spadala tak pod farnost v Mohelně a posléze pod farnost v Náměšti nad Oslavou. V roce 1739 byla přidělena pod novou expozituru v Koněšíně. \n\nV 17. století byla kostelní loď zakryta klenbou a byla přistavěna věž, v roce 1857 byl kostel rozšířen o zvoničku a v roce 1898 byl kostel rekonstruován a rozšířen o kazatelnu, kůr a byl také rozšířen hřbitov. Interiér kostela pochází primárně z období kolem roku 1849, z té doby pochází hlavní oltář sv. Jiljí, s obrazem sv. Jiljí a se sochami, v tu dobu vznikly i dva boční oltáře. V letech 1785 a 1788 byla postavena budova fary. Kostel pak byl rekonstruován ještě v roce 1977. Kostelní výzdoba pochází z roku 1924. V roce 2004 byl kostel rekonstruován, byla opravena střecha sakristie a o rok později byla opravena také věž kostela a v roce 2006 byla opravena elektroinstalace a také byl kostel v interiéru vymalován. Roku 2017 byla rekonstruována střecha kostela.\n\nSoučástí věže jsou zvony, původně byly zmiňovány 4 zvony, v roce 1900 byly pořízeny další dva zvony. Během první světové války byly zvony rekvírovány a nové zvony byly pořízeny v roce 1929, posléze byly opět v roce 1942 zabaveny a znovu byly pořízeny 3 nové zvony až v roce 1970, jsou to zvon Cyrila a Metoděje, Panny Marie a svatého Václava. V roce 1929 byl pořízen i tzv. umíráček, ten zůstal až do nynějších dob.\n\n\n"}
{"id": "1245908", "url": "https://cs.wikipedia.org/wiki?curid=1245908", "title": "Ommeray", "text": "Ommeray\n\nOmmeray je francouzská obec v departementu Moselle v regionu Grand Est. V roce 2013 zde žilo 110 obyvatel.\n\nSousední obce jsou: Bourdonnay, Donnelay, Lagarde, Ley a Moncourt.\n\n\"Počet obyvatel\"\n"}
{"id": "1245910", "url": "https://cs.wikipedia.org/wiki?curid=1245910", "title": "Krematorium v Olomouci", "text": "Krematorium v Olomouci\n\nKrematorium v Olomouci se nachází v městské části Neředín na ústředním hřbitově. Spolu se hřbitovem a ostatními stavbami je krematorium chráněno jako nemovitá kulturní památka České republiky.\n\nMístní odbočka spolku Krematorium vznikla v Olomouci již roku 1920. O dva roky později se městské zastupitelstvo pokusilo zřídit krematorium adaptací kaple, která byla v majetku města, a uvažovalo o zadání tohoto projektu Pavlu Janákovi. K tomu nedošlo, protože se proti záměru postavily olomoucké farní úřady, které poslaly stížnost Zemskému úřadu.\n\nProsadit stavbu samotného krematoria ve městě, kde sídlí katolické arcibiskupství, se podařilo až roku 1927. Město ustoupilo od adaptace kaple, zakoupilo pozemky u městského hřbitova v Neředíně a vypsalo soutěž. Zadaný rozpočet byl snížen na minimum, což pomohlo funkcionalistickým návrhům – levná stavba, minimální zařízení schopné provozu a další úsporné, minimalistické funkce.\n\nMezi navrhovanými projekty byly kromě vítězného návrhu Aloise Šajtara také návrhy od Jana Gillara a Pavla Janáka. Stavba byla realizována v letech 1931–1932 a půjčkou na ni přispěl spolek Krematorium. Stavbu provedl olomoucký stavitel Jan Hublík, technické zařízení dodal olomoucký inženýr Julius Schmalz.\n\nKvádr obřadní budovy je tvořen železobetonovou konstrukcí s vyplněným zdivem. Vertikální pilíře a okenní pásy jsou v kontrastu s horizontálními přístavky kolumbária. Kolumbárium bylo později nahrazeno lehkým sloupovým ochozem. Při rekonstrukci krematoria došlo k opětovnému obložení celé budovy modrošedými keramickými kachli.\n\nSvětlemodré stěny jsou v kontrastu s tmavomodrým stropem. Skladbu doplňují černé železobetonové rámy a skla čelní vitráže s ptákem Fénixem, kterou navrhl Josef Kaplický.\n\n"}
{"id": "1245912", "url": "https://cs.wikipedia.org/wiki?curid=1245912", "title": "William Trevor", "text": "William Trevor\n\nWilliam Trevor (24. května 1928, Mitchelstown, Irsko – 20. listopadu 2016, Somerset) byl irský spisovatel, autor románů a povídek, ale také divadelních, rozhlasových a televizních her. \n\nZa svá díla získal třikrát Whitbreadovu cenu a pětkrát byl nominován na Man Bookerovu cenu. V roce 2002 byl oceněn Řádem britského impéria.\n\n"}
{"id": "1245915", "url": "https://cs.wikipedia.org/wiki?curid=1245915", "title": "Lokiarchaeota", "text": "Lokiarchaeota\n\nLokiarchaeota jsou skupina archeí, jejíž členové jsou nejbližšími známými příbuznými eukaryot.\n\nTato skupina byla objevena roku 2010 na dně severního Atlantiku poblíž skupiny hydrotermálních průduchů zvané Lokiho hrad. Byla nalezena ve vrtném jádře získaném z hloubky větší než 3,2 km, o jejich existenci se výzkumníci dozvěděli díky environmentálnímu sekvenování 16S rDNA. Objev byl publikován roku 2015.\n\nFylogenetické analýzy ukázaly, že tvoří s eukaryoty monofylum, zdá se, že eukaryota jsou vnitřní skupinou Lokiarchaeot. Studie genomu dále ukázaly, že s eukaryoty sdílí některé specifické proteiny, například aktin, malé GTPasy, části ubiquitinového systému, či komplex proteinů ESCRT, který umožňuje například endocytosu, což je jev, který mimo jiné umožnil vzniknout semiautonomním organelám. Existence této skupiny ukazuje, že archea jsou parafyletickou skupinou a že život se dělí spíše na dvě domény – bakterie a archea. Nepřímými metodami (měřením množství lokiarchaeot na různých místech dna a studiem tamějšího prostředí) bylo ukázáno, že je pravděpodobné, že energii získávají redukcí železa spojenou s oxidací organických látek.\n"}
{"id": "1245918", "url": "https://cs.wikipedia.org/wiki?curid=1245918", "title": "Dějiny tanku", "text": "Dějiny tanku\n\nDějiny tanku se začaly psát v 15. století, kdy s prvním návrhem bojového vozidla podobného tanku přišel vynálezce Leonardo da Vinci. Za předchůdce tanku lze také považovat husitské bojové vozy s píšťalami a tarasnicemi. První prakticky použitelné tanky se však objevily až během první světové války, kdy se od prvních prototypů přešlo k sériové výrobě. \n\nJednu z důležitých součástí tanku – housenkové pásy – vynalezl v roce 1770 anglo-irský vynálezce Richard Lovell Edgeworth. Tyto pásy byly použity u relativně malého počtu tahačů, u nichž díky tomu značně vzrostla průchodnost v blátivém terénu během krymské války. \n\nDalším významným mezníkem v dějinách tanku je britský „motorový válečný vůz“ F. R. Simse z roku 1899. Tento první obrněný automobil na světě byl vybaven motorem Daimler, pancéřováním a dvěma kulomety Maxim. Vozidlo bylo předvedeno roku 1902 u londýnského Křišťálového paláce.\n\nV roce 1903 předložil francouzský kapitán Léon Levavasseur francouzskému ministerstvu války projekt samohybného děla (\"canon autopropulseur\"), což byla zřejmě první představa konstrukce bojového vozidla známeho jako tank. Projekt představoval 75mm dělo umístěné v ochranné karoserii z ocelových plátů, jež se pohybovalo na housenkových pásech, a poháněl je zážehový motor o výkonu 80 koní. Posádku měli tvořit 3 muži, dělo si vezlo vlastní zásobu střeliva a mělo být schopno jízdy v terénu. Projekt byl po dlouhém rozvažování zamítnut v roce 1908, poté co vešel ve známost úspěch pásového tahače britského inženýra Davida Robertse. Skutečným „otcem“ prvního francouzského tanku se tak o několik let později stal Jean Baptiste Eugène Estienne.\n\nAnglický spisovatel H. G. Wells ve své povídce \"Obrněnci\" (The Land Ironclads), publikované v \"The Strand Magazine\" v prosinci 1903, popsal bojové použití obrněných terénních vozidel opatřených koly s článkovými pásy, jež překonávala systém opevněných zákopů, čímž rozbíjela nepřátelskou obranu a uvolňovala prostor pro postup pěchoty.\n\nV letech před první světovou válkou spatřily světlo světa dvě použitelné konstrukce tankového typu. V roce 1911 navrhl rakouský důstojník Günther Burstyn bojové vozidlo s dělem v otočné věži. V roce 1912 přišel australský inženýr Lancelot de Mole s návrhem, který zahrnoval i zmenšený model funkčního vozidla opatřeného článkovanými pásy. Oba tyto návrhy byly vládními úřady v obou zemích odmítnuty.\n\nZatímco rozvoj tanků byl prakticky ještě v plenkách, v evropských armádách a ve Spojených státech nacházely uplatnění nejen obrněné automobily, ale hlavně příbuzní tanku housenkové či pásové traktory, které ovlivnily rané konstrukce tanků a zkušenosti s jejich bojovým nasazením pomohly stanovit požadavky na praktické obrněné bojové vozidlo.\n\nRozhodující roli ve vývoji tanku sehrála strojírna Holt Manufacturing Company z kalifornského Stocktonu. Její spoluzakladatel Benjamin Holt si nechal v roce 1907 jako první v USA patentovat fungující zemědělský traktor na housenkovém podvozku. Čtyři roky předtím, v roce 1903 se Holt vypravil do Anglie, která byla tehdy centrem vývoje v této oblasti, aby se seznámil s nejnovějším vývojem v oboru, a zakoupil zde práva na výrobu Lombardova parního tahače klád. Po návratu do USA využil Holt svých znalostí a strojírenského zázemí své společnosti a vyrobil první prakticky použitelný pásový podvozek pro traktory. Jeho pásový traktor si dokázal poradit stejně dobře s mokrým, bahnitým povrchem jako se svažitým terénem.\nPo vypuknutí 1. světové války přilákala schopnost pásových traktorů Holt překonávat překážky způsobené zákopovou válkou a jejich schopnost tahat těžké náklady pozornost vojenských činitelů. Francouzská a britská a později i americká armáda je začaly používat jako dělostřelecké tahače, univerzální terénní tažná vozidla i jako vyprošťovací vozidla pro tanky. Traktory Holt se staly i vzorem pro vývoj britských a francouzských tanků.\n\nZákopová válka v první světové válce znamenala pro válčící strany značný problém, protože boje probíhaly v opevněných zákopech. Se zavedením kulometu se zcela změnil poměr sil na bojišti ve prospěch obránců. Ani jedna armáda se nedokázala pohnout z místa. Kdo zaútočil, měl okamžitě obrovské ztráty způsobené palebnou silou kulometů a delostřelectva nepřítele. Pro změnu této patové situace na západní frontě bylo třeba speciální obrněné pohyblivé zbraně způsobilé překonávat jakýkoli terén. To vedlo k vývoji tanku.\n\nZačátkem první světové války stála v čele tankového vývoje Velká Británie. V červenci 1914 se podplukovník Královského ženijního sboru britské armády Ernest Swinton dozvěděl o traktorech Holt a jejich výkonech. Swinton si uvědomil, že by to mohl být vhodný tažný prostředek, a informoval o tom patřičná místa. úřad nato jeden traktor Holt zakoupil a podrobil ho zkouškám na polygonu v Aldershotu. Ačkoli 75koňový (56 kW) Holt nebyl tak silný jako britský stroj Foster-Daimler s výkonem 105 koní (78 kW), ukázal, že se lépe hodí k tahání těžkých nákladů na nezpevněném terénu. Bez nákladu dokázal vyvinout rychlost 6.4 km/h, s nákladem pak 3,2 km/h. Navíc byly traktory Holt okamžitě k mání ve velkých počtech. Komise Válečného úřadu ho proto doporučila jako dělostřelecký tahač.\n\nPo vypuknutí války odcestoval Swinton do Francie jako válečný dopisovatel. Tam si v říjnu 1914 začal uvědomovat potřebu obrněného terénního protikulometného vozidla a vzpomněl si přitom na Holtovy traktory. Následně poslal dopis sekretáři Válečné rady siru Maurici Hankeymu, v němž mu navrhl vývoj obrněného bojového vozidla, které by se mohlo utkat s nepřátelskou pěchotou, kulometnými hnízdy a děly. Hankey v prosinci 1914 seznámil se Swintonovým návrhem Prvního lorda admirality Winstona Churchilla, který následně 20. února 1915 ustanovil takzvanou Komisi pozemních obrněnců (Landship Committee). Tvořili ji vládní úředníci, inženýři a zástupci Královského námořnictva. Komise pověřila námořnictvo, jež mělo mnohem více zkušeností se stavbou obrněných prostředků než jiné vojenské složky, vedením projektu vývoje a testování obrněných traktorů jako tzv. „pozemních obrněnců“. \nPo řadě neúspěšných experimentů se komise rozhodla pro konstrukci menšího zkušebního pozemního obrněnce s využitím amerického systému housenkových pásů Bullock Creeping Grip. Nový prototyp byl nazván \"Stroj Lincoln č. 1\" (No1 Lincoln Machine), brzy se však ujala přezdívka Little Willie. Konstrukční práce začaly 11. srpna 1915 a již 10. září proběhly první zkoušky. Kvůli nevhodnému podvozku však nedopadly dobře. Vývoj pod vedením majora Waltera G. Wilsona a odborníka na zemědělskou techniku sira Williama A. Trittona však pokračoval dál. William Tritton přišel s upraveným podvozkem a Little Willie byl dokončen počátkem prosince 1915. Tank vážil 18,3 tuny a jeho pancíř byl snýtován z šestimilimetrového kotlového plechu. Měl být osazen dvěma dvouliberními děly Vickers, druhotnou výzbroj měl tvořit jeden či více kulometů. K pohonu sloužil benzinový šoupátkový motor Foster-Daimler Knight o výkonu 105 k, s nímž stroj dosahoval maximální rychlost 3,2 km/h. Řízení pásového vozidla napomáhala dvojice vlečených kol. Osádku mělo tvořit šest mužů. Ačkoli při následných zkouškách překonal Little Willie 1,5 m široký příkop a vystoupal na 30 cm vysokou překážku, usoudila Komise, že jeho schopnost překonávat zákopy není dostatečná. Walter Gordon Wilson tedy přišel s kosodélníkovým návrhem, který vešel ve známost jako \"His Majesty's Landship \"Centipede\"\" (Pozemní loď Jeho Veličenstva \"Stonožka\") a posléze Big Willie nebo též Mother. Tento prototyp byl mnohem delší než Little Willie a měl vylepšený pohon, čímž se snížilo těžiště. Na každém boku měl sponson vybavený šestiliberním (57mm) námořním dělem. Při zkouškách v lednu 1916 Mother úspěšně překonal 2,10 m široký zákop a 2 m vysokou terénní překážku. Jeho nedostatkem bylo, že postrádal jakékoli odpružení. Po úspěšných zkouškách 29. ledna 1916 objednal Válečný úřad stokusovou sérii pro použití na západní frontě ve Francii. Druhou objednávku na dalších 50 kusů pak učinil v dubnu.\n\nTank Mother byl přijat do výroby pod názvem Mark I. Kvůli utajení jeho skutečného účelu byly již v době stavby prototypu od srpna 1915 záměrně šířeny různé dezinformace. V dílenských dokumentech se uvádělo, že se jedná o vodní nádrže, anglicky \"tanks\", zřejmě pro použití při mezopotámském tažení. Dělníci o nich běžně hovořili jako o vodních tancích či prostě jen tancích. V říjnu se Komise pozemních obrněnců rozhodla změnit z bezpečnostních důvodů svůj název na něco méně zřejmého. Jeden z jejích členů, Ernest Swinton, navrhl \"tank\" a ostatní souhlasili. Původně krycí název tank se tak stal běžně používaným označením pro obrněná bojová vozidla na pásových podvozcích. Komise pozemních obrněnců byla přejmenována na Tankovou komisi (Tank Supply Committee) a název tank jako označení pro obrněná bojová pásová vozidla posléze přešel i do celé řady cizích jazyků. \nHmotnost modelu Mark I dosahovala 28 tun a osmičlennou osádku chránily snýtované pancéřové pláty. Vozidlo se vyrábělo ve dvou základních variantách. „Mužský“ tank (Male) nesl ve sponsonech dva šestiliberní (57mm) kanóny Hotchkiss a k tomu čtyři kulomety Hotchkiss nebo Lewis ráže .303 British (7,7 mm) jinde v bocích trupu. „Ženský“ tank (Female) pak byl vyzbrojen čtyřmi kulomety ráže .303 British. Zatímco Male byl určen k ničení nepřátelských pevnůstek a polních opevnění, Female měl především podporovat útoky pěchoty. Vývoj pokračoval tanky Mark II a III, které sloužily jen k výcviku, takže masově v bojích nasazeným britským tankem v 1. světové válce se stal až Mark IV. Dočktal se oproti typu Mark I řady vylepšení. Především došlo ke zkrácení hlavní děl, protože u dlouhých hlavní se projevoval sklon k zarývání do terénu, když se tank naklonil na překážce. Benzinová nádrž byla kvůli ochraně posádky přemístěna z vnitřku vozidla na povrch. Jako pohonná jednotka sloužil motor Daimler o výkonu 105 nebo 125 k, s nímž tank dosahoval rychlosti 6,5 km/h. Vylepšený tank Mark V z roku 1917 byl první britský tank, který mohl řídit pouze jeden muž. Měl také zesílené pancéřování, lepší systém komunikace posádky a samostatnou kopuli pro velitele. Devětadvacetitunový stroj poháněl benzinový řadový šestiválec Ricardo s výkonem 150 koní (110 kW). Varianta Mark V* měla prodloužený trup pro lepší překonávání zákopů, varianta Mark V** dostala vylepšené pásy.\nWilliam Tritton, který měl být za vývoj tanku Mark I povýšen do šlechtického stavu, přišel 3. října 1916 s myšlenkou lehkého a rychlého obrněného vozidla, které by mohlo s výhodou využít průlomu nepřátelských pozic provedeného těžkými tanky. Tanková komise odsouhlasila 10. listopadu konstrukci jeho prototypu nazvaného Tritton Chaser (Trittonův stíhač). Sám Tritton jej později změnil na Whippet. Britský Válečný úřad koncepci schválil 25. listopadu. Stavba prototypu začala 21. prosince a byla dokončena 3. února 1917. Již první verze byla – poprvé u britského tanku (Little Willie měl věž pevnou) – vybavena otočnou věží z obrněného vozu Austin. Po jejím dokončení se tank podrobil vojenským zkouškám, načež následujícího dne nařídil vrchní velitel Britského expediční sboru polní maršál Douglas Haig výrobu 200 tanků Tritton. První tanky s oficiální označením Medium Tank Mark A byly armádě dodány v říjnu 1917. Základem konstrukce Whippetu byl pásový podvozek s pevnou nástavbou pro tříčlennou osádku. Výzbroj tvořily čtyři kulomety Hotchkiss ráže .303, s těžší výzbrojí se vzhledem k jeho funkci pronásledovatele nepočítalo. Dvojice benzinových čtyřválců Tylor Twin JB 4, každý s výkonem 45 koní (67 kW), mu i přes 14mm pancéřování umožňovala jet rychlostí 13 km/h. Značnou bojovou výhodou byl i operační dosah 64 km.\n\nPočátky konstrukce tanků ve Francii velmi brzdila na rivalita výrobců a byrokracie ve francouzské armádě. Nicméně především zásluhou plukovníka, později generála Jeana Baptista Eugèna Estienna se jejich vývoj se začátkem první světové války přece jen rozběhl a dnes se ve Francii na Estienna vzpomíná jako na „otce tanku“. Známý je jeho výrok z 23. srpna 1914, kdy prohlásil: „Pánové, vítězství v této válce bude patřit té válčící straně, která jako první umístí 75milimetrové dělo na vozidlo schopné jízdy v jakémkoli terénu.“\n\nV letech 1914 až 1915 probíhal vývoj experimentálního vozidla nazvaného Boiraultův stroj, od něhož se očekávalo, že dokáže překonávat zátarasy z ostnatého drátu, zákopy a krátery po granátech. Stroj tvořila kabina pro dvojčlennou posádku s pohonnou jednotkou a převodovkou, kolem níž byl postaven systém šestidílného pohyblivého rámu (každý díl měl rozměry 4 x 3 metry a čtyři příčky), jehož překlápění umožňovalo pohyb. Směr pohybu dopředu či dozadu určoval řidič přesouváním kabiny ve středu rámu. Tento projekt byl zamítnut pro přílišnou viditelnost, hluk, zranitelnost, pomalou rychlost a špatnou manévrovatelnost vozidla. \n\nOd listopadu 1914 probíhal též vývoj Breton-Prétotova stroje, což byl prototyp obrněného traktoru určeného ke stříhání zátarasů z ostnatého drátu. Jeho autory byli inženýr Prétot a tehdejší poslanec Jules-Louis Breton. Stroj však nenaplnil očekávání francouzské armády.\n\nInženýr M. Frot navrhl 1. prosince 1914 francouzskému ministerstvu války koncepci experimentálního obrněného tanku s výzbrojí, jehož základem byl motorizovaný kolový silniční válec Laffly. Zkoušky této „pozemní bitevní lodi“, tanku Frot-Laffly, proběhly 28. března 1915 a stroj se při nich dokázal úspěšně vypořádat se zátarasy z ostnatého drátu. Postrádal však potřebnou pohyblivost. Projekt byl zamítnut ve prospěch návrhu plukovníka Estienna.\n\nV roce 1915 se konaly také pokusy postavit silně pancéřovaná a vyzbrojená vozidla na podvozcích zemědělských traktorů s velkými zubovanými koly. Takovým byl i tanku podobný stroj Aubriot-Gabet zvaný \"Pevnůstka\". Měl elektrický motor, k němuž se elektrická energie přiváděla kabelem, a byl vyzbrojen námořním 37mm kanonem. Ale i tento projekt se ukázal jako nepraktický.\n\nV rámci studia nekonečného housenkového pásu, jímž se Francouzi zabývali od ledna 1915, se v květnu téhož roku přistoupilo k praktickým zkouškám. Bylo to o dva měsíce dřív, než započaly testy britského pozemního obrněnce Little Willie. Ve stejném měsíci jako zkoušky Little Willieho začali Francouzi testovat i svůj experimentální tank Souain, nicméně Britové dokázali dostat svůj tank na bojiště bitvy na Sommě již v září 1916. Dne 9. prosince se plukovník Estienne zúčastnil společně s generálem Pétainem předváděcích jízd v rámci takzvaného experimentu Souain, jehož cílem bylo otestovat schopnosti podvozku amerického traktoru Baby Holt Caterpillar pro vojenské využití. Předvádění probíhalo na bývalém bojišti nedaleko severofrancouzské obce Souain-Perthes-lès-Hurlus a mělo rozhodující vliv na další vývoj francouzského tankového programu.\nPočátkem roku 1915 se plukovník Estienne dozvěděl, že Eugène Brillié ze zbrojovky Schneider & Co vyvíjí prototyp obrněného vozidla, jehož základem je podvozek amerického pásového traktoru Holt 75. Estienne rychle pochopil význam projektu a začal jej vehementně podporovat u vrchního velení francouzské armády. Prosazoval přitom vytvoření jednotek velkých obrněných vozidel. Práce na stroji, z něhož měl vzejít první francouzský tank Schneider CA1, rychle pokračovaly, takže 16. června mohl být prototyp předveden francouzskému prezidentovi Raymondu Poincarému. Tank měl podobu pancéřované bedny s předkem ve tvaru přídě člunu pro snazší překonávání drátěných zátarasů, jejíž součástí byla řezačka ostnatého drátu. K nedostatkům tanku Schneider patřily dost krátké pásy vzhledem k jeho rozměrům. Na rovném terénu se stroj pohyboval bez obtíží, avšak při jakémkoli sklonu, nahoru či dolů, měly přečnívající konce trupu sklon zarývat se do země. První tank Schneider CA byl armádě dodán 1. prosince 1916. \n\nPrvní tanky Schneider se dostaly na bojiště až koncem války. Byla to těžkopádná téměř 6,5 m dlouhá vozidla s hmotností skoro 13,5 tuny. Benzinový čtyřválec Schneider o výkonu 60 hp jim umožňoval maximální rychlost 8 km/h. Výzbroj tvořila pevnostní verze 75mm děla umístěného v čele vozidla a dvojice 8mm kulometů Hotchkiss v kulových lafetách na bocích trupu. Osádku tvořilo 7 mužů. Schneider CA1 byl zařazen do výzbroje od jara 1917 a do konce války bylo vyrobeno 400 kusů. Ve službě pak vydržely až do španělské občanské války. Smutnou kapitolou je historie jejich vrchním velením vynuceného předčasného prvního masového nasazení 16. dubna 1917 v Chemin des Dames v rámci takzvané Nivellovy ofenzívy. Útok 132 strojů, které se v těžkém rozbahněném terénu pohybovaly jen s obtížemi, německé dělostřelectvo odrazilo, přičemž 57 tanků bylo zničeno, další byly neopravitelně poškozeny. V konečném důsledku to však paradoxně spojeneckým vojskům pomohlo, protože Němci začali tanky podceňovat a začali je vyrábět až na konci války. \nEstiennovi konkurenti Jules-Louis Breton a plukovník Emile Rimailho mezitím navrhli jiný tank, který se stal později známý jako Saint-Chamond či St. Chamond. Toto tříštění sil a prostředků bylo však na škodu francouzskému válečnému úsilí. Rimailho patřil ke konstruktérům pověstného francouzského 75mm polního děla model 1897, které pro potřeby použití v tanku upravil. Také trup St. Chamondu přečníval dopředu před pásy, proto byl i tento tank neohrabaný a snadno uvízl i v lehce zvlněném terénu. S čtyřválcovým motorem Panhard-Levassor o výkonu 90 koní dosahoval tento 24tunový tank rychlosti nanejvýš 13 km/h. Osmičlenná osádka obsluhovala kromě hlavního děla ještě čtyři 8mm kulomety Hotchkiss umístěné vpředu a 4 vzadu. Pro potřeby armády bylo vyrobeno celkem 377 bojových tanků St. Chamond a dalších 23 bylo upraveno na vyprošťovací a podpůrná vozidla. \nKoncem roku 1915 se Estienne spojil s průmyslovým magnátem Louisem Renaultem, aby ho přesvědčil, že by měl vyrábět tanky. Renault sice zpočátku odmítl, ale v červenci 1916 Estienna informoval, že jeho společnost vyvíjí lehký tank. Jednalo se o stroj původně označovaný Renault FT, jenž později získal označení Renault FT-17. Estienne se poté spolu s Luisem Renaultem přímo podílel na jeho vývoji. Výsledek jejich snahy byl doslova revoluční. Lehký tank Renault FT-17 totiž přinesl dva konstrukční prvky, jež jsou dodnes součástí tankové konstrukce. Byla to především nahoře umístěná věž, která se mohla otáčet o 360 ° a v tomto rozsahu také střílet. Druhou významnou změnou bylo přenesení motoru dozadu. Zvětšil se tak prostor pro osádku a současně snížilo riziko požáru v něm. \n\nDo výzbroje francouzské armády byl FT-17 zařazen na jaře 1917. Jeho osádku tvořili dva muži, kteří obsluhovali 37mm dělo Puteaux SA 1918 a jeden nebo dva 8mm kulomety Hotchkiss. Benzinový čtyřválec Renault s výkonem 35 koní dokázal dát sedmitunovému tanku nejvyšší rychlost 8 km/h. Díky pásům, jež běžely kolem podvozku, se FT-17 podobal již tankům následující generace. Jednalo se o nejlepší francouzský tank té doby. Byl sice poměrně lehký a malý, ale to byla současně jeho výhoda – jako jediný tank ho bylo možné přepravovat nákladním autem. Do své výzbroje jej přijaly armády USA, Ruska a dalších zemí. Po různých úpravách vydržel ve službě víc než třicet let, včetně španělské občanské války, druhé světové války a první arabsko-izraelské války v roce 1948.\n\nPočátky německého tankového vývoje sice sahají do roku 1911, nicméně počátkem 1. světové války Němci reálně zaostávali za Brity a Francouzi. Teprve úspěšné bojové nasazení prvních britských tanků donutilo německé vojenské velení jednat. Tento pozdní nástup se projevil v nezralosti německých tankových konstrukcí. \n\nNěmci rozpracovali celkem tři projekty, a to těžkého, středního a lehkého tanku, které dotáhli až do stadia prototypů. Tanky se však nikdy nedostaly do sériové výroby. Německý těžký tank neboli Grosskampfwagen či K-Wagen vznikl na jaře 1917. Měl být mohutnější než obrněné stroje armád Dohody, aby mohl prolomit nepřátelské linie i v husté palbě. Jeho výzbroj tvořila čtyři těžká 77mm děla a sedm kulometů Maxim MG 08 ráže 7,92 mm. Stodvacetitunový kolos poháněly dva benzinové šestiválce Daimler-Benz, s nimiž dosahoval maximální rychlost 7,5 km/h. Osádku mělo tvořit 27 mužů.\n\nNa jaře 1918 byly během krátké doby vyvinuty lehké tanky LK I a LK II. Tank LK I posloužil jako zkušební vozidlo pro svého nástupce LK II. Oba stroje využívaly automobilový podvozek Daimler se 60koňovým čtyřválcem Daimler-Benz, který jim umožňoval jízdu rychlostí 14–18 km/h. Výzbroj LK I tvořil jen jeden kulomet MG 08 ráže 7,92 mm, neboť podle tehdy převládající vojenské doktríny potřeboval tzv. jezdecký tank, jehož úkolem bylo využít mezery v nepřátelské obraně k průniku za jeho bojové linie, především rychlost.\n\nLK II, který byl již zřejmě ovlivněn Renaultem FT-17, měl při stejné pohonné jednotce o něco vyšší hmotnost, 8,75 t. Novinkou byla otáčivá věž vybavená s 37mm kanonem Krupp případně 57mm dělem Maxim-Nordenfelt. Sekundární zbraní byl jeden kulomet Maxim MG 08 ráže 7,92 mm v přední části vozidla. Do června 1918 byly dokončeny pouze dva prototypy a armádní objednávka na 580 tanků LK II nebyla nikdy realizována.\n\nJediný německý tank, který se dostal až na bojiště 1. světové války, byl Sturmpanzerwagen A7V. Byl to neohrabaný stroj, který vznikl stejně jako tanky LK I a LK II pod vedením inženýra Josepha Vollmera. S jeho výrobou se spěšně započalo v listopadu 1916 v reakci na nasazení britských tanků Mark I během bitvy na Sommě. V podstatě šlo jen o obdélníkovou pancéřovou skříň posazenou na podvozek traktoru Holt. Třiatřicetitunový tank byl přes 7 m dlouhý, 3 m široký a 3,3 m vysoký. Hlavní zbraní byl kanón Norfeld ráže 57 mm umístěný vepředu, sekundární pak 6 kulometů Maxim MG 08 ráže 7,92 mm pohyblivě umístěných na bocích a vzadu. Poháněly ho dva čtyřválcové řadové motory Daimler o výkonu 147 kW (200 koní), s nimiž dosahoval v terénu rychlosti maximálně 8 km/h. Vzhledem k hmotnosti a rozměrům tanku nebyl výkon motorů dostačující. Navíc byl tank díky světlé výšce pouhých 3,8 cm špatně uzpůsobený pro pohyb v terénu, což vedlo k problémům při jeho bojovém nasazení. Osádku tvořilo 18 mužů, z čehož byli dva řidiči, neboť řízení bylo značně obtížné. \n\nJelikož Němci nasadili do bojů pouze 20 tanků A7V, nemohly už závěr války naprosto ovlivnit.\n\nVelení carské armády nebylo vojenským vynálezům příliš nakloněno a tanky nepovažovalo pro jejich nákladnost za přínosné. To však neznamenalo, že se jimi nezabývali ruští vynálezci. \n\nV roce 1914 pracoval letecký konstruktér Alexandr Porochovščikov na obrněnci zvaném Vezděchod (všeprůchodný). Byl to první skutečný projekt tanku, který vznikl v Rusku. Poměrně malé oválné obrněné vozidlo o hmotnosti 3,5 tuny poháněl dvouválcový benzinový motor o výkonu 10 koní, s nímž mohl tank dosáhnout maximální rychlosti 42,5 km/h. Vezděchod vyzbrojený jedním kulometem se pohyboval na širokém pásu z pogumovaného plátna, který uváděly do pohybu čtyři rotující bubny. Pátý buben napínal pás. K řízení měla sloužit dvě malá směrová kola, po jenom na každé straně, jež se zasouvala či vysouvala podle toho, kam měl stroj zatočit. Jejich účinek však nebyl dostatečný, a proto byl projekt koncem roku 1915 zastaven. Propaganda v porevolučním Rusku a Sovětském svazu prohlašovala Vezděchod za historicky první tank.\n\nPočátkem 1. světové války předložil konstruktér dělostřeleckých zařízení pro ruskou armádu Nikolaj Lebeděnko caru Mikuláši II. návrh na tank Car zvaný též Netopýr či tank Lebeděnko. Jednalo se o motorem poháněnou tříkolku s centrálním tělesem tvaru T, jež mělo vpředu dva závěsy pro hnaná paprsková kola o průměru asi 9 m a vzadu, na svažujícím se rameni, válec o průměru 1,5 m určený k řízení vozidla. Obrovský trup nesl klenutou věž se 150mm dělem a kulometem Maxim ráže 7,62 mm. Ve sponsonech na bocích mely být další kanóny a ve spodní věži zavěšené pod trupem dva kulomety Maxim ráže 7,62 mm. Celková délka vozidla činila 17,8 m, šířka 12 m a výška 9 m. Hmotnost dosahovala 60 t. Tank měly pohánět dva 240koňové (180 kW) motory Maybach získané ze sestřelené německé vzducholodi. Také tento projekt byl pro katastrofální průběh zkoušek v roce 1917 zastaven.\n\nKonstrukci tanku se věnoval i syn slavného ruského chemika Dmitrije Mendělejeva, lodní inženýr Vasilij Mendělejev. Na svém mamutím 170 tunovém tanku pracoval již od roku 1911 a v roce 1916 předložil svoji konstrukci ruskému ministerstvu války. Stroj s pancéřováním až 150 mm a mohutným námořním dělem ráže 120 mm měla obsluhovat osádka 8 mužů. Mendělejevův tank se vyznačoval řadou moderních prvků, jež začaly využívat až pozdější konstrukce. Dělo bylo vybaveno systémem automatického nabíjení, podvozek s housenkovými pásy měl pneumatické odpružení, jež umožňovalo změnu světlé výšky, a některé důležité systémy byly zdvojeny. Nicméně ohromné náklady (tank stál téměř tolik jako ponorka) a značné výrobní požadavky způsobily, že ani tento tank se nedostal do sériové výroby.\n\nNerealizovaný zůstal i projekt označovaný jednoduše „Dvacetitunový tank“. Prototyp, dokončený roku 1915, se konstrukčně podobal francouzskému Saint-Chamondu. Poháněl ho motor s výkonem 200 koní, jenž i přes značnou hmotnost 12 milimetrového pancéřování umožňoval tanku slušnou pohyblivost. Posádka 4 mužů obsluhovala 107 mm kanon a těžký kulomet umístěný vedle řidiče.\n\n"}
{"id": "1245920", "url": "https://cs.wikipedia.org/wiki?curid=1245920", "title": "Xures", "text": "Xures\n\nXures je francouzská obec v departementu Meurthe-et-Moselle v regionu Grand Est. V roce 2013 zde žilo 123 obyvatel.\n\nObec leží u hranic departementu Meurthe-et-Moselle s departementem Moselle. Sousední obce jsou: Coincourt, Emberménil, Lagarde (Moselle), Moncourt (Moselle) a Mouacourt.\n\nPřes obec prochází vodní kanál Marna-Rýn.\n\n\"Počet obyvatel\"\n"}
{"id": "1245924", "url": "https://cs.wikipedia.org/wiki?curid=1245924", "title": "Coincourt", "text": "Coincourt\n\nCoincourt je francouzská obec v departementu Meurthe-et-Moselle v regionu Grand Est. V roce 2013 zde žilo 141 obyvatel.\n\nObec leží u hranic departementu Meurthe-et-Moselle s departementem Moselle. Sousední obce jsou: Bezange-la-Petite (Moselle), Moncourt (Moselle), Mouacourt, Parroy, Réchicourt-la-Petite a Xures.\n\n\"Počet obyvatel\"\n"}
{"id": "1245928", "url": "https://cs.wikipedia.org/wiki?curid=1245928", "title": "Hypodematiaceae", "text": "Hypodematiaceae\n\nHypodematiaceae je čeleď kapradin z řádu osladičotvaré. Jsou to skalní nebo pozemní kapradiny s vícenásobně zpeřenými, středně velkými listy. Čeleď zahrnuje asi 20 druhů ve 3 rodech a je rozšířena zejména v Africe a Asii. Plášťovka kmínková (\"Didymochlaena truncatula\") se vyskytuje v tropech celého světa. \"Hypodematiaceae\" jsou relativně novou čeledí, jejíž zástupci byli v minulosti řazeni do rozdílných čeledí.\n\nZástupci čeledi \"Hypodematiaceae\" jsou středně velké kapradiny, rostoucí na skalách nebo řidčeji na zemi. Oddenky jsou krátce nebo dlouze plazivé, tuhé, hustě pokryté kopinatými plevinami a někdy i chlupy. Čepel listů je trojúhelníkovitá nebo podlouhle vejčitá až vejčitě pětiúhelníkovitá, 2x až 4x zpeřená, měkká nebo papírovitá. Na ploše čepele i žilnatině jsou často jednoduché nebo žláznaté chlupy. Žilky jsou volné, zpeřené, postranní žilky jednoduché nebo vidličnaté. Výtrusné kupky jsou okrouhlé, kryté velkou, okrouhlou nebo ledvinovitou ostěrou pokrytou jednoduchými nebo žláznatými chlupy nebo výjimečně lysou. Spory jsou elipsoidní, monoletní.\n\nČeleď zahrnuje 3 rody a asi 20 druhů, rozšířených ve Starém světě od tropů po teplé oblasti mírného pásu a také v tropických oblastech Latinské Ameriky. Největším rodem čeledi je \"Hypodematium\". Zahrnuje asi 13 druhů a je rozšířen zejména v subtropických a teplejších mírných oblastech Afriky a Asie. Rod \"Leucostegia\" zahrnuje 2 druhy a je rozšířen v Asii od Indie a Číny po Tichomoří. Rod \"Didymochlaena\" je monotypický a jeho jediný zástupce, \"Didymochlaena truncatula\", má velmi široké rozšíření ve vlhkých tropech téměř celého světa.\n\nDruhy rodů \"Hypodematium\"a \"Leucostegia\" jsou typicky skalní kapradiny s plazivými oddenky, zatímco \"Didymochlaena truncatula\" roste v podrostu tropických pralesů, má krátký a přímý kmínek a svým vzrůstem často připomíná nízkou stromovitou kapradinu.\n\nČeleď \"Hypodematiaceae\" má relativně krátkou taxonomickou historii a sešly se v ní 3 rody v minulosti řazené do rozdílných čeledí.\nRod \"Hypodematium\" byl řazen do \"Athyriaceae\" (papratkovité), rod \"Didymochlaena\" do \"Dryopteridaceae\" (kapraďovité) a rod \"Leucostegia\" do \"Davaliaceae\" (davaliovité). Po nějaký čas byly všechny 3 rody provizorně řazeny do \"Dryopteridaceae\" s tím, že je třeba dalšího výzkumu. Podle výsledků molekulárních studií stojí čeleď \"Hypodematiaceae\" na bázi skupiny označované jako \"Eupolypods I\".\n\n\nPlášťovka kmínková je pěstována ve sklenících botanických zahrad i jako pokojová rostlina. Vyžaduje vysokou vlhkost, polostín a bohatou půdu. Je vysazena např. v tropickém skleníku Pražské botanické zahrady v Tróji.\n\n\"Didymochlaena\", \"Hypodematium\", \"Leucostegia\"\n\n"}
{"id": "1245932", "url": "https://cs.wikipedia.org/wiki?curid=1245932", "title": "Rhachidosorus", "text": "Rhachidosorus\n\nRhachidosorus je rod kapradin a jediný rod samostatné čeledi Rhachidosoraceae, řazené do řádu osladičotvaré. Jsou to pozemní kapradiny s 2x až 3x zpeřenými listy. Rod zahrnuje 8 druhů a je rozšířen v subtropické a tropické Asii, kde roste v podrostu lesů.\n\nZástupci rodu \"Rhachidosorus\" jsou středně velké, stálezelené kapradiny, rostoucí na zemi nebo na skalách. Oddenek je přímý nebo častěji plazivý, podzemní, s růstovým vrcholem pokrytým hnědými, kopinatými, celokrajnými plevinami. Listy jsou až 2 metry dlouhé, 2x až 3x zpeřené, bylinné, nejširší na bázi. Žilky jsou volné, končící před listovým okrajem. Postranní žilky jsou většinou vidličnaté nebo zpeřené, výjimečně jednoduché. V bázi řapíku listu jsou 2 cévní svazky, později se spojující v jediný svazek tvaru U. Výtrusné kupky jsou protáhlé, někdy srpovité, umístěné po jedné straně žilek. Ostěry mají podobný tvar jako kupky a jsou poněkud ztlustlé. Spory jsou monoletní, hnědé.\n\nRod \"Rhachidosorus\" zahrnuje 8 druhů a je svým rozšířením omezen výhradně na Asii. Areál sahá od Číny po Japonsko, Filipíny a Sumatru. Jsou rozšířeny zejména v subtropických a tropických oblastech, kde rostou charakteristicky v podrostu lesů, často na zásaditém, vápencovém podkladu.\n\nRod \"Rhachidosorus\" je nově řazen do samostatné čeledi \"Rhachidosoraceae\". V minulosti byl řazen do blízkosti morfologicky velmi podobného rodu \"Athyrium\" (papratka), případně byl i jeho součástí nebo součástí příbuzného rodu \"Diplazium\".\n"}
{"id": "1245937", "url": "https://cs.wikipedia.org/wiki?curid=1245937", "title": "Krematorium ve Zlíně", "text": "Krematorium ve Zlíně\n\nKrematorium ve Zlíně se nachází na Lesním hřbitově jižně od centra města v městské části Kudlov. Stojí v severozápadní části areálu u hlavního vchodu.\n\nKrematorium bylo postaveno v letech 1970 - 1978 na lesním hřbitově založeném ve 30. letech 20. století Tomášem Baťou a vyprojektovaném zlínským funkcionalistickým architektem Františkem Lydie Gahurou. Budovu navrhl zlínský architekt Jiří Čančík (1922-2001), který byl absolventem Vysoké školy uměleckoprůmyslové v Praze a žákem architekta Jana Sokola.\n\nKremtorium tvoří kostka ze tří stran prosklená, na níž na severní straně navazuje provozní budova se samostatným vjezdem. Interiér je doplněn výtvarnými díly, například keramickým reliéfem (Hana Exnarová), reliéfní vitráží (Stanislav Libenský a Jaroslava Brychtová) a tapisérií (Vlasta Čančíková).\n\nVedoucím stavby byl ing. Petr Pinkava, dodavatelem národní podnik Průmyslové stavby Gottwaldov. Krematorium bylo otevřeno v dubnu 1978.\n\n\n\n"}
{"id": "1245938", "url": "https://cs.wikipedia.org/wiki?curid=1245938", "title": "LGBT práva v Evropské unii", "text": "LGBT práva v Evropské unii\n\nLGBT práva v Evropské unii jsou chráněná primárním evropským právem a právem EU. Pohlavní styk mezi osobami stejného pohlaví je legální ve všech členských zemích. V celé EU je taktéž nelegální diskriminace sexuálních menšin na pracovišti od r. 2000. Pokud jde ale o další aspekty LGBT práv – registrované partnerství, stejnopohlavní manželství a homoparentální osvojování – zaujímají k ní členské státy různý přístup.\n\nRatifikace Amsterodamské smlouvy v r. 1999 přinesla do právního řádu členských zemí určité změny a sice boj s diskriminací jiných sexuálních orientací.\n\nDále článek 21 Listiny základních práv Evropské unie potvrzuje, že veškerá diskriminace jiných sexuálních orientací by měla být nepřípustná. Listina byla schválená v r. 2000. Právní závaznost získala spolu se vstupem Lisabonské smlouvy v platnost 1. prosince 2009.\n\nNásledujíc po přijetí výše zmíněných principů Amsterodamské smlouvy byla v r. 2000 přijatá rámcová směrnice o rovném zacházení na pracovišti a v povolání. Tato směrnice zavázala všechny členské země EU přijmout do tří let zákonné opatření proti diskriminaci v pracovněprávních vztazích. Neoddělitelnou součástí této nové legislativy byla i ochrana jiných sexuálních orientací.\n\nObčané EU takto získali právní ochranu před odmítnutím přijetí do pracovního poměru nebo výpovědí z pracovního poměru z důvodu jejich sexuální orientace. Směrnice garantuje zaměstnancům jiné sexuální orientace také ochranu před obtěžováním a jinak nepříznivými podmínkami na pracovišti. Nezahrnuje však odpírání zdravotní péče, nerovné zacházení v ubytovacích službách (např. neposkytnutí dvoulůžkového pokoje stejnopohlavním párům), ochranu před školní šikanou a ostatní hospodářská, sociální a kulturní práva (pozůstalostní důchody, ošetřovné při péči o nemocného partnera). Právo EU garantuje v těchto případech ochranu pouze jinému pohlaví nebo rase.\n\nNavržená evropská anti-diskriminační legislativa by zakázala diskriminaci i ve věcech sociální péče, sociálních výhod, přístupu ke vzdělání, přístupu ke zboží a službám na základě náboženství, tělesného či duševního postižení, věku a sexuální orientace. Tato směrnice byla odmítnutá Radou EU navzdory silné podpoře v Evropském parlamentu.\n\nPrávo EU zaujímá k transgender problematice různorodý přístup. Přestože přijal Evropský parlament rezoluci o ochraně práv translidí na začátku r. 1989, není transgender identita dosud začleněná do žádné zřizovací smlouvy EU. Nezmiňuje se o ní ani zákon o Evropském institutu pro genderovou rovnost, ačkoliv obsahuje jinou sexuální orientaci. Každopádně precedentní právo Soudního dvoru Evropské unie v Lucemburku pamatuje na určitou ochranu v intepretaci diskriminace na základě pohlaví, kterou lze částečně uplatnit i na osoby se změněnou pohlaví identititou. Tedy veškeré zákony EU o pohlavní diskriminaci lze aplikovat i na jiné genderové identity. V r. 2002 byla doplněná směrnice o rovném zacházení z r. 1976 o genderovou identitu.\n\nV letech 2001-2006 vydal Program komunitní akce pro boj s diskriminací 100 milionů eur na boj s diskriminací různých skupin, včetně jiných sexuálních orientací.\n\nV r. 2009 se Evropská komise postavila proti homofobnímu zákonu přijatému v Litvě. Zdůraznila svojí podporu festivalům gay pride nejen v Litvě, ale i dalších zemích. Dodala, že zákazy konání podobných akcí v členských zemích se neobejdou bez následků.\n\nV červnu 2010 se Rada EU dohodla na nezávazném doporučení na podporu na LGBT lidských práv.\n\nV červnu 2013 se toto doporučení přetransformovalo na závazné rozhodnutí, podle něhož je veškerá diplomacie EU povinná hájit lidská práva LGBTI na celém světě.\n\nStejnopohlavní manželství bylo legalizované v Belgii, Dánsku, ve Finsku, ve Francii, v Irsku, Lucembursku, na Maltě, Německu, v Nizozemsku, Portugalsku, Španělsku, Švédsku a Spojeném království (vyjma Gibraltaru a Severního Irska). V Rakousku bude stejnopohlavní manželství legální z rozhodnutí Ústavního soudu od 1. ledna 2019. Registrované partnerství bylo legalizované v Rakousku, Itálii, Belgii, Chorvatsku, na Kypru, v Česku, Estonsku, Finsku, Francii, Německu, Řecku, Maďarsku, na Maltě, v Nizozemsku, ve Slovinsku a ve Spojeném království. V případě Dánska a Švédska byl předcházející institut registrovaného partnerství (Dánsko 1989-2012, Švédsko 1995-2009) zrušen po přijetí stejnopohlavního manželství. Stávající registrovaná partnerství tamní zákony stále uznávají.\n\nV Rakousku, Německu, Maďarsku a Itálii se na téma stejnopohlavní manželství vedou politické diskuse. Itálie, která byla poslední zemí zakladatelských 15, legalizovala registrované partnerství v květnu 2016. Bulharsko, Chorvatsko, Maďarsko, Lotyšsko, Litva, Polsko a Slovensko mají v ústavě manželství definované jako svazek jednoho muže a jedné ženy.\n\nPrávo EU zavazuje všechny členské státy, které legalizovaly stejnopohlavní partnerství uznávat i mezinárodně uzavřená partnerství pro účely svobody pohybu. Evropský parlament taktéž přijal zprávu volající po vzájemném uznávání.\n\nNa základě precedentu rozhodnutí Soudního dvoru Evropské unie opřeném o směrnici o rovném zacházení mají zaměstnanci žijící v registrovaném partnerství právo na stejné zaměstnanecké benefity jako zaměstnanci žijící v manželství (týká se pouze těch členských zemí, které nelegalizovaly stejnopohlavní manželství). V pozadí tohoto principu přijatého v r. 2008 byla kauza Tadao Maruko vs. Versorgungsanstalt der deutschen Bühnen týkající se Němce žijícího v registrovaném životním partnerství (\"Eigentragene Lebenspartnerschaft\"). V prosinci 2013 toto potvrdil ten samý soud v kauze Fréderic Hay vs. Crédit agricole mutuel (C-267/12), která se týkala Francouze žijícího v občanském paktu solidarity (\"Pacte civil de solidarité\"). Ten se na rozdíl od německého registrovaného životního partnerství výrazně liší od institutu manželství. Každopádně v tom roce už Francie umožňovala párům stejného pohlaví uzavírat plnohodnotné manželství.\n\nOtevřeně homosexuální občané EU smějí otevřeně sloužit v armádě ve všech členských zemí, vyjma Kypru, který však tímto jedná v rozporu s právem EU, a kde se tento zákaz uplatňuje velmi ojediněle.\n\nZ důvodu Kyperského sporu, kdy je Severní Kypr mimo kontrolu mezinárodně uznané Kyperské republiky, je závaznost práva EU prakticky omezená pouze na část ostrova nespravovanou Tureckou republikou.\n\nNíže je uvedená část respondentů podle zemí, kteří souhlasí s následujícími postoji. Jedná se o zvláštní Eurobarometrické šetření uskutečněné v r. 2015 na téma diskriminace. Poslední kolonka se týká změny veřejného mínění k otázce, zda by měla být stejnopohlavní manželství legalizována napříč celou Evropou\".\n\n\n"}
{"id": "1245941", "url": "https://cs.wikipedia.org/wiki?curid=1245941", "title": "Deta", "text": "Deta\n\nDeta je rumunské město v župě Timiș. V roce 2011 zde žilo 6 260 obyvatel.\n\nAdministrativně k městu náleží i vesnice Opatița.\n\n\n"}
{"id": "1245943", "url": "https://cs.wikipedia.org/wiki?curid=1245943", "title": "Zsolt Kalmár", "text": "Zsolt Kalmár\n\nZsolt Kalmár (* 9. června 1995, Győr, Maďarsko) je maďarský fotbalový záložník a reprezentant, hráč klubu RB Leipzig, od léta 2017 na hostování v DAC Dunajská Streda.\n\n\nZsolt Kalmár nastupoval v maďarských mládežnických reprezentacích U17, U18, U19, U20 a U21. Zúčastnil se domácího Mistrovství Evropy hráčů do 19 let 2014 a Mistrovství světa hráčů do 20 let 2015 na Novém Zélandu.\n\nV A-mužstvu Maďarska debutoval 22. 5. 2014 v přátelském zápase v Debrecínu proti reprezentaci Dánska (remíza 2:2). \n\n"}
{"id": "1245944", "url": "https://cs.wikipedia.org/wiki?curid=1245944", "title": "Spirury", "text": "Spirury\n\nSpirury (\"Spirurida\") jsou skupinou (řádem) z kmene hlístice. Jedná se mimo jiné i o významné parazity.\n\nStejně tak jako ostatní hlístice nemají spirury cévní a dýchací soustavu, jejich tělo kryje kutikula. Mají trávicí soustavu, která začíná ústním otvorem umístěným na jednom konci jejich protáhlého těla a prostupuje pseudocoelem.\n\nVytváří velké množství rezistentních vajíček a jsou pohlavně dimorfní.\n\nMezi pro člověka významné parazity patří například vlasovec mízní, vlasovec oční nebo vlasovec kožní.\n\nNadčeledi:\n"}
{"id": "1245945", "url": "https://cs.wikipedia.org/wiki?curid=1245945", "title": "Toskánské markrabství", "text": "Toskánské markrabství\n\nToskánské markrabství byl politický útvar v severní Itálii v Toskánsku, který byl hraniční markou Svaté říše římské a součástí středověkého Italského království. Vznikl v karolinské epoše v první polovině 9. století jako následovník lombardského vévodství Tuscia. Zanikl roku 1197 vzpourou florentského měšťanstva, z níž vznikla Florentská republika.\n"}
{"id": "1245947", "url": "https://cs.wikipedia.org/wiki?curid=1245947", "title": "Florentské vévodství", "text": "Florentské vévodství\n\nFlorentské vévodství (italsky \"Ducato di Firenze\") byl raně novověký stát v Itálii s centrem ve Florencii. Dědičná monarchie vznikla roku 1532 transformací Florentské republiky a roku 1569 byla povýšena na Toskánské velkovévodství. Prvním vévodou florentským byl Alexandr Medicejský. Po jeho zavraždění roku 1537 na trůn nastoupil Cosimo I. Medicejský, který po povýšení pokračoval od roku 1569 jako velkovévoda.\n"}
{"id": "1245948", "url": "https://cs.wikipedia.org/wiki?curid=1245948", "title": "Státní tiskárna cenin", "text": "Státní tiskárna cenin\n\nStátní tiskárna cenin, s.p., je státní podnik provozující tiskařské a polygrafické služby se zaměřením na bezpečnostní tisk.\n\nImpulsem k založení vlastní tiskárny cenin byl vznik Československa a potřeba tisku nových bankovek. První emisí bankovek vytištěných na území Československa byly bankovky v nominálních hodnotách 1, 5, 10, 20, 50, 100 a 500 Korun. Bankovky vyšších nominálních hodnot 1000 a 5000 Korun byly vytištěny v zahraničních tiskárnách. Jelikož v roce 1919, kdy byla první emise bankovek tištěna, nebyla na území tehdejšího Československa žádná specializovaná tiskárna, probíhal tisk v běžných průmyslových tiskárnách. Bankovky hodnot 1, 5 a 50 Korun byly vytištěny v tiskárně Andrease Haase v Praze. 10 Korunová bankovka byla vytištěna z části v tiskárně grafického studia Otto a Růžička v Pardubicích a z části v tiskárně A.Haase. Další tiskárnou podílející se na tisku prvních bankovek byla Národní politika v Praze, která vytiskla hodnoty 100 Korun a z části 20 Korun. Druhou část emise 20 korunových bankovek vytiskla Česká grafická unie v Praze spolu s celou emisí 500 Korunových bankovek. \n\nZa účelem zajištění komplexní výroby na potřebné úrovni v tuzemské tiskárně bylo rozhodnuto o postavení nové centrální tiskárny bankovek. Nová tiskárna byla vybudována v letech 1924 - 1927 (architekt Josef Sakař) a byla v ní zahájena výroba v lednu 1928. Koncem roku 1928 měla tiskárna již 133 zaměstnanců.\n\nV roce 1937 získala tiskárna na Mezinárodní výstavě umění a techniky v Paříži čestný diplom za realizaci bankovky v hodnotě 1000 Korun podle návrhu Maxe Švabinského. Po skončení druhé světové války tiskla tiskárna papírové bankovky i další ceniny a doklady pro tuzemské potřeby, ale i pro zahraniční zákazníky. Od vzniku Státní banky Československé 1. července 1950 až do 30. června 1953 byla tiskárna zařazena jako útvar centrální banky. Od 1. července 1953 pak vznikl nový samostatný podnik pod názvem Státní tiskárna cenin, který převzal kompetence původní tiskárny.\n\nV roce 1989 došlo k modernizaci tiskárny, spojené zejména s výrobou nových bankovek. Ten samý rok byla vybrána bankovka v hodnotě 20 Korun s portrétem Jana Ámose Komenského bankovkou roku.\n\nPrvními bankovkami vytištěnými ve Státní tiskárně cenin po rozdělení Československa byly nominální hodnoty 200, 1000 a 5000 Korun. Bankovky v ostatních hodnotách 50, 100 a 500 Korun byly vytištěný v tiskárně Thomas de La Rue v Londýně.\n\nV současné době působí Státní tiskárna cenin i nadále jako specializovaná firma vyrábějící z 95% speciální ceninovou výrobu pro potřeby České národní banky.\n\nV roce 2008 byla bankovka v hodnotě 1000 Korun s novými ochrannými prvky vyhlášena druhou nejlepší bankovkou roku společností International Association of Currency Affairs. První místo obsadila venezuelská centrální banka za novou sérii bankovek.\n"}
{"id": "1245950", "url": "https://cs.wikipedia.org/wiki?curid=1245950", "title": "Seznam vrcholů ve Švihovské vrchovině", "text": "Seznam vrcholů ve Švihovské vrchovině\n\nSeznam vrcholů ve Švihovské vrchovině obsahuje pojmenované švihovské vrcholy s nadmořskou výškou nad 650 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 650 m a prominencí alespoň 5 m. Celkem jich je 27, z toho 9 s výškou nad 700 m a 3 s výškou nad 750 m. Nejvyšší horou je Koráb s nadmořskou výškou 773 m, který se nachází v geomorfologickém okrsku Korábská vrchovina.\n\nSeznam vrcholů podle prominence obsahuje všechny švihovské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 15. Nejprominentnějším vrcholem je nejvyšší Koráb (238 m), který se nachází v geomorfologickém okrsku Korábská vrchovina.\n\n"}
{"id": "1245962", "url": "https://cs.wikipedia.org/wiki?curid=1245962", "title": "LGBT práva v Pensylvánii", "text": "LGBT práva v Pensylvánii\n\nLesby, gayové, bisexuálové a translidé (LGBT) se v americkém státě Pensylvánie setkávají s určitými právními komplikacemi a diskriminací neznámými pro většinové obyvatelstvo. Stejnopohlavní sexuální aktivita je v Pensylvánii legální, ale domácnosti a rodiny tvořené osobami stejného pohlaví nemají rovný přístup ke stejné právní úpravě jako heterosexuální manželské páry. Pensylvánie byla posledním středoatlantským státem bez stejnopohlavního manželství a jakékoli právní úpravy stejnopohlavního soužití až do 20. května 2014, kdy bylo toto statutární omezení odstraněno.\n\nPensylvánie rušila svá zákonná opatření proti sodomii postupně. V r. 1972 byla legalizována konsensuální sodomie konaná v rámci heterosexuálních sezdaných párech. V r. 1980 rozhodl Nejvyšší soud Pensylvánie v kauze \"Commonwealth vs. Bonadio\", že pensylvánské zákony proti sodomii jsou neústavní, neboť odporují jak státem garantovanému právu na rovné zacházení, tak i federální ústavě. Pensylvánie tyto stále existující zákony definitivně zrušila až v r. 1995.\n\nStejnopohlavní manželství bylo v Pensylvánii legalizováno 20. května 2014, když soudce distriktního soudu John E. Joness III. potvrdil v kauze \"Whitewood vs. Wolf\" neústavnost státního zákazu takových manželství. Poté, co se ACLU rozhodla 9. července 2013 dát žalobu k federálnímu soudu, pensylvánská generální prokurátorka Kathleen Kanová prohlásila, že hodlá přestat trvat na svém předchozím stanovisku.\n\nPředtím neuznávala Pensylvánie jak stejnopohlavní manželství, tak ani civilní svazky nebo registrované partnerství. V posledních letech bylo uskutečněno několik pokusů o legalizaci takových svazků. Stejně tak byly zaznamenány i pokusy o změnu pensylvánské ústavy, která stejnopohlavní manželství zakazovala.\n\nAčkoliv nebylo registrované partnerství legální celostátně, dávala Filadelfie svobodným jedincům stejného pohlaví dlouhodobě žijícím ve společné domácnosti status 'životního partnerství'. Pro vstup do této instituce museli mít buď oba trvalé bydliště ve městě, nebo v něm musel jeden z nich pracovat, případně v něm vlastnit nemovitost, podnik, či mít jiné vazby na něj. Registrované partnerství taktéž umožňovalo město Pittsburgh. Po zaměstnancích Okresu Luzerne je požadována identifikace, pokud žijí v registrovaném partnerství, které je explicitně definované jako svazek dvou osob stejného pohlaví.\n\nPensylvánské zákony umožňují osvojení homosexuálnímu jednotlivci.\n\nDo r. 2002 neumožňovala Pensylvánie osvojení dítěte druhého stejnopohlavního partnera. Nejvyšší soud Pensylvánie tuto možnost potvrdil v poměru hlasů 6:0. Neexistuje žádný zákon, který by homosexuálním párům zakazoval společné osvojení dětí.\n\nPensylvánie přijala zákon proti LGBT zločinům z nenávisti v r. 2002. Ten však Nejvyšší soud Pensylvánie v r. 2008 zrušil pro technickou chybu: zákonodárci do něj začlenili nesouvisející termín agrikulturní terorismus, čímž výrazně narušili účel zákona, což odporuje pensylvánské ústavě. Legislativa pozměňující tento vadný zákon byla několikrát projednávána, ale zatím pouze v rámci jednotlivých komisí, které ji dosud nepředložily k legislativnímu procesu. \n\nPensylvánie má celostátní nařízení chránící LGBT jedince před diskriminací na pracovišti. V r. 1975 se Pensylvánie stala prvním americkým státem, který přijal zákonné opatření proti diskriminaci jiných sexuálních orientací při práci ve veřejném sektoru. V r. 2003 byla do tohoto nařízení implementována genderová identita a od té doby je s každým novým guvernérem znovu potvrzována jeho platnost. 7. dubna 2016 vydal guvernér Tom Wolf dvě nařízení. První potvrzuje zákaz diskriminace státních zaměstnanců na základě sexuální orientace, genderové identity, HIV pozitivity a jiných faktorů a druhé zakazuje diskriminaci LGBT zaměstnanců státním dodavatelům.\n\nVíce než deset let čeká legislativa zakazující veškerou anti-LGBT diskriminaci na projednání v Generálním shromáždění. 17. prosince 2013 oznámil guvernér Tom Corbett svojí podporu takové legislativě poté, co si nastudoval federální zákon, který je v této věci dle jeho názoru nedostačující. Řekl, že očekává podporu napříč oběma vládnoucími stranami.\n\nMnoho pensylvánských municipalit a okresů, včetně pěti nejzalidněnějších metropolí, přijalo vyhlášky garantující takovou ochranu.\n\nChirurgická změna pohlaví je ve státě přípustná.\n\nV srpnu 2016 se pensylvánské Ministerstvo zdravotnictví rozhodlo přehodnotit požadavky pro vydání nových dokumentů - chirurgický zásah nebude již nadále tvořit jednu z podmínek. Namísto toho budou muset translidé předložit lékařskou zprávu potvrzující, že podstoupili odpovídající hormonální proceduru nezbytnou pro získání znaků opačného pohlaví. Osoby mladší 18 let smějí podstupovat změnu pohlaví a získat nový rodný list potřebují povolení od zákonných zástupců.\n\nNávrh zákona zakazující konverzní terapii praktikovanou na LGBT mládeži byl v Generálním shromáždění představen v dubnu 2015. Návrh má 20 podporovatelů - všichni z Demokratické strany. Návrh však nebyl vůbec projednán.\n\n"}
{"id": "1245964", "url": "https://cs.wikipedia.org/wiki?curid=1245964", "title": "Timo Sild", "text": "Timo Sild\n\nTimo Sild (* 26. únor 1988, Valga) je estonský reprezentant v orientačním běhu. Jeho největším úspěchem je zlatá medaile ze štafet na juniorském mistrovství světa 2006 v litevském Druskininkai. V současnosti běhá za estonský klub \"EKJ SK\", lotyšský klub \"OK Alūksne\" a ve Skandinávii startuje za finský klub \"Hiidenkiertäjät\".\n\n"}
{"id": "1245968", "url": "https://cs.wikipedia.org/wiki?curid=1245968", "title": "II. třída okresu Kroměříž", "text": "II. třída okresu Kroměříž\n\nII. třída okresu Kroměříž také Okresní přebor okresu Kroměříž je fotbalová soutěž, které se mají právo účastnit kluby z okresu Kroměříž. Spolu s dalšími II. třídami z jiných okresů představuje v hierarchii českých fotbalových soutěží 8. nejvyšší stupeň.\n\nVítěz postupuje do I. B třídy Zlínského kraje, sestupující celky (jejich počet se může každou sezónu lišit) padají do III. třídy okresu Kroměříž.\n\nÚčastnických 14 mužstev se utká každý s každým dvakrát, jednou na domácím a jednou na soupeřově hřišti. Celkem každý tým sehraje za sezónu 26 zápasů.\n\n"}
{"id": "1245971", "url": "https://cs.wikipedia.org/wiki?curid=1245971", "title": "Podgórki (gmina Świerzawa)", "text": "Podgórki (gmina Świerzawa)\n\nPodgórki (německy \"Tiefhartmannsdorf\") je obec v polském Dolnoslezském vojvodství. Nachází se v okrese Złotoryja a je součástí gminy Świerzawa.\n\nVes Podgórki se rozkládá v délce 3,7 km v údolí potoka Świerzawa, levostranného přítoku řeky Kačavy \"(Kaczawa)\" v Kačavských horách. Podle typu zástavby se jedná o tzv. lesní lánovou ves (polsky \"wieś\" \"łańcuchowa\"), jaké na tomto území vznikaly v době saské kolonizace. Vesnice se nachází v nadmořské výšce 400 – 530 metrů a je obklopena místními vrcholy Kačavských hor. Na sever od obce jsou to vrchy Krzyzowa (567 m n. m.), Gackowa (549 m n. m.) a Radostka (532 m n. m.). Vyšší hory se nacházejí na jih od Podgórek – Olgier (646 m n. m.), Kobyła (626 m n. m.) a masív Maślaku s několika vrcholy, z nichž nejvyšší je Folwarczna (720 m n. m.).\n\nO nejstarší historii obce existují různé teorie, které její vznik datují buď do poloviny 14. století nebo do období kolem přelomu 13. a 14. století. Některé dobové prameny zmiňují, že kamenný kostel v Podgórkách byl vybudován v roce 1399.\n\nV 16. století vesnici s panstvím získali Zedlitzové a tento rod si ji ve vlastnictví podržel až do roku 1871, kdy Zedlitzové prodali Podgórki hraběti Bedřichu Harrachovi. Poslední mužský potomek této rodiny, hrabě Wolfgang von Vitzthum, zahynul na frontě během druhé světové války. K panství Zedlitzů v Podgórkách patřil také lom na mramor, vápenka a početné mlýny. Dle dobových záznamů v roce 1863 žilo v Podgórkách cca 1300 obyvatel. V roce 1939 zde bylo registrováno 1083 obyvatel.\n\nPo odsunu německého obyvatelstva v roce 1945 bylo někdejší sídlo majitelů panství proměněno v dětský domov a později v zámku sídlila zemědělská škola. V roce 1961 zámek vyhořel a v 90. letech 20. století byl prodán soukromému majiteli.\n\nNa seznamu Národního ústavu dědictví (\"Narodowy Instytut Dziedzictwa\") polského Ministerstva kultury jsou v obci Podgórky v Dolnoslezském vojvodství zapsány čtyři položky:\n\nKromě uvedených památek se v obci zachovala některá selská stavení s hrázděnou konstrukcí.\n\nNa katastru obce, na svazích severního výběžku masívu Maśliaku, se rozprostírá přírodní rezervace \"Buczyna storczykowa na Białych Skałach\" (\"Vstavačová bučina na Bílých skalách\"). Na území této rezervace se nachází tzv. Valonská jeskyně ( polsky \"Jaskinia Walońska\" nebo \"Jaskinia v Podgórkách\", německy v minulosti zvaná též \"Matzenloch\"), která byla známa již od 17. století.\n\nJeskyně vznikla v čočce krystalických vápenců jako výsledek krasových procesů. Větší část 17 metrů dlouhé jeskyně je suchá, pouze na jejím konci je malé jezírko. Na stěnách jsou mléčně bílé kalcitové povlaky a drobné krasové útvary. Jeskyně, která je zařazena mezi geologické zajímavosti na mezinárodní česko-polské dálkové naučné stezce Geotrasa sudetská, slouží jako zimoviště netopýrů.\n\nNa západním okraji obce Podgórky se v nadmořské výšce 500 metrů nachází minerální pramen. Voda, která je zde čerpána, je na regionálním trhu známa pod názvem „Kapellanka”.\n\n"}
{"id": "1245972", "url": "https://cs.wikipedia.org/wiki?curid=1245972", "title": "Vegas Golden Knights", "text": "Vegas Golden Knights\n\nVegas Golden Knights je profesionální americký klub ledního hokeje, který sídlí v nevadské metropolitní oblasti Las Vegas. Do NHL vstoupil v ročníku 2017/18 a hraje v Pacifické divizi v rámci Západní konference. Své domácí zápasy odehrává ve městě Paradise v hale T-Mobile Arena s kapacitou 17 500 diváků. Klubové barvy jsou metalická šeď, zlatá, červená a černá.\n\nLicence byla klubu udělena 22. června 2016. Oficiální představení týmu proběhlo 22. listopadu 2016. Dne 21. června 2017 proběhl rozšiřovací draft, během něhož si nový tým vybíral nechráněné hráče z ostatních klubů NHL.\n\nNázev klubu je odvozen od Army Black Knights, sportovního týmu United States Military Academy ve West Pointu, kde zakladatel týmu Bill Foley v mládí působil. Maskotem je korovec jedovatý jménem Chance.\n\nVe své úvodní sezóně tým překonal řadu rekordů, když jako první nováček v historii NHL vyhrál patnáct z dvaadvaceti úvodních zápasů, včetně dvou šňůr pěti vítězných utkání za sebou. V základní části zaznamenali Golden Knights 51 vítězství, 24 porážek a 7 remíz a stali se prvním týmem v moderní historii velkých severoamerických profesionálních soutěží (NHL, NFL, NBA a MLB), který měl ve své debutové sezóně aktivní bilanci. Postoupili až do finále Stanley Cupu, což se nováčkovi podařilo pouze v úvodní sezóně 1917/18 (kdy byli nováčky všichni) a v sezoně 1967/68 to dokázali St. Louis Blues (tehdy ovšem došlo ke zvýšení počtu týmů na dvojnásobek a Blues na cestě do finále nepotkali žádného z původních účastníků).\n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "1245990", "url": "https://cs.wikipedia.org/wiki?curid=1245990", "title": "Na Baště", "text": "Na Baště\n\nNa Baště je osada v okrese Ústí nad Orlicí, v obci Zálší. V roce 2016 je zde 7 domů.\n"}
{"id": "1246004", "url": "https://cs.wikipedia.org/wiki?curid=1246004", "title": "Catherine Bell", "text": "Catherine Bell\n\nCatherine Bell, přech. Catherine Bellová (* 14. srpna 1968 Londýn) je americká televizní herečka, známá především díky ztvárnění role Sarah MacKenzieové v seriálu \"JAG\" (1997–2005), Denise Sherwoodové v seriálu \"Army Wives\" (2007–2013) a Cassandry Nightingale ve filmech a seriálu \"The Good Witch\", ve kterých vystupuje od roku 2008.\n\nNarodila se v Londýně do rodiny íránské zdravotní sestry Miny Gharagozlo a britského architekta skotského původu Petera Bella. Po rozvodu rodičů ve věku dvou let žila s matkou krátce v Íránu, kde její dědeček pracoval na ministerstvu financí. Ve věku tří let se přestěhovala do Spojených států.\n\nVyrůstala v Los Angeles, kam se přestěhovali i její příbuzní. Díky tomu mluví plynně anglicky i persky. Ve věku 12 let získala americké občanství. Ve věku 19 let jí byla diagnostikována rakovina štítné žlázy. Při následné léčbě jí byla štítná žláza vyoperována, a proto užívá hormony nahrazující její funkci.\n\nStudovala biomedicínské inženýrství na Kalifornské univerzitě. Při studiu se začala věnovat modelingu a po nějaké době studia opustila. Přijala nabídku na práci modelky na čtyři měsíce v Japonsku. Po návratu se rozhodla věnovat herectví. Navštěvovala kurzy pořádané v Beverly Hills Playhouse. V tomto období se živila mimo jiné i jako masérka a hrála v několika reklamách. Její první televizní role byla v sitcomu \"Sugar and Spice\"..\n\nPrvní filmovou rolí byla v roce 1992 dublérka Isabelly Rosselliniové ve filmu \"Smrt jí sluší\". Následovaly občasné epizodní role v televizních seriálech a role ve filmu \"Švéd\". V roce 1995 získala roli Diane Shonke v poslední epizodě první sezóny seriálu \"JAG\". Když se seriál přesunul na stanici CBS a producent se rozhodl pro novou hlavní ženskou postavu, rozhodla se tuto roli získat a napsala dopis v němž popsala, proč by se tak mělo stát..\nRoli majorky, později podplukovnice Sarah „Mac“ MacKenzieové získala, díky čemuž přišly i další role ve filmech \"Útok na ponorku\", \"Katastrofy\", \"Božský Bruce\" i epizodní role v jiných seriálech.\n\nPo skončení seriálu JAG jí byla nabídnuta role Denise Sherwood, manželky majora, později podplukovníka a nakonec plukovníka americké armády v seriálu \"Army Wives\", který se vysílal sedm let. V roce 2008 natočila film \"Hodná čarodějka\" pro stanici Hallmark Channel, na kterém se podílela také jako výkonná producentka. Na něj v následujících letech navázalo dalších šest filmů a po ukončení natáčení Army Wives byl formát změněn na seriál o 10 až 12 epizodách za rok, který na filmy s časovým odstupem navazuje.\n\nPo dvouletém vztahu s asistentem režie Adamem Beasonem se za něj dne 8. května 1994 provdala. Spolu mají dvě děti, dceru Gemmu (nar. 16. dubna 2003 v Los Angeles) a syna Ronana (nar. 21. srpna 2010 v Charlestonu), jenž se narodil v Jižní Karolíně, kam se herečka přestěhovala kvůli natáčení seriálu \"Army Wives\". Dne 15. října 2011 oznámila rozchod s manželem a následně i rozvod.\n\nRáda jezdí na motorkách a v rychlých autech, sportuje, věnuje se kickboxu, vyšívání, lyžování a staví modely aut. Navštěvovala pilotní kurzy na jednomotorové letadlo a o několik let později na i vrtulník.\n\nV roce 2012 se přestěhovala zpět do Los Angeles a nyní žije se svojí přítelkyní fotografkou a aranžérkou Brooke Daniells, i když svůj vztah zatím nepotvrdily..\n\nByla vychována jako římská katolička a navštěvovala katolickou dívčí střední školu \"Our Lady of Corvallis High School\" v Los Angeles. Při studiu herectví se seznámila se scientologií, ke které následně i s manželem konvertovala. V roce 2002 dosáhla stavu \"Clear\" a následně navštěvovala vyšší kurzy. V době jejího účinkování v serilu \"JAG\" se účastnila mnoha veřejných akcí pořádaných církví v Los Angeles. Nyní je i přes svůj vztah nejspíše stále členkou a propaguje podřízené organizace jako \"Narconon\" a \"The Way to Happines\".\n\n"}
{"id": "1246009", "url": "https://cs.wikipedia.org/wiki?curid=1246009", "title": "Alberto Zedda", "text": "Alberto Zedda\n\nAlberto Zedda (2. ledna 1928, Milán, Itálie – 6. března 2017, Pesaro) byl italský klasický hudebník a dirigent.\n\nV roce 1957 se stal vítězem mezinárodního konkurzu italské rozhlasové stanice RAI na dirigenta rozhlasového orchestru.\n\nSpolupracoval s mnoha hudebními institucemi v Itálii i zahraničí, např. Teatro alla Scala, Accademia Nazionale di Santa Cecilia, Maggio Musicale Fiorentino, Teatro Massimo v Palermu, a s orchestrem stanice RAI.\n\nByl uměleckým ředitelem Teatro alla Scala v Miláně, Teatro Carlo Felice v Janově a uměleckým předsedou každoročního Rossini Opera Festival v Pesaru.\n\nPod jeho vedením bylo natočeno několik desek symfonické, komorní i operní hudby.\n\nPřednášel dějiny hudby na Università di Urbino.\n\n"}
{"id": "1246015", "url": "https://cs.wikipedia.org/wiki?curid=1246015", "title": "Lában", "text": "Lában\n\nLában ( , \"Lavan\") je starozákonní postava. Lában byl syn Betúelův a bratr Rebeky a otec Ley a Ráchel, pramatek synů Izraele. Jméno znamená „Bílý“ a jako takové je zřejmě odvozeno od přízviska Měsíce, respektive měsíčního božstva, což by zdůrazňovalo modlářský charakter jeho nositele. Ostatně takovýto charakter je připisován jeho nositeli i v Bibli. První biblická zmínka o něm se však váže k zasnoubení jeho sestry Rebeky s Izákem, kde vystupuje jako jednatel a mluvčí svého otce. Komentátoři Bible si všímají, že v jeho případě jakákoli úslužnost a vstřícnost vůči ostatním vyvěrá vždy z vidiny vlastního prospěchu a zisku.\n\nZvlášť zavrženíhodného způsobu prospěchářství se Lában dopustil vůči Jákobovi, svému synovci, za něhož provdal své dvě dcery. Nejen že ho podvedl o svatební noci, kdy mu místo Ráchel podstrčil starší Leu, ale donutil ho za nechtěný sňatek, aby u něj nádeničil o sedm let déle, než měli původně smluveno. Když po uplynutí této lhůty chtěl Jákob po svém tchánovi, aby ho propustil i s jeho manželkami a dětmi, které se mu mezitím narodily, Lában na Jákoba naléhal, aby u něj zůstal, protože zjistil, že mu Hospodin kvůli němu žehná. Když Lában nabídl odměnu, Jákob zůstal. Lában však tuto odměnu několikrát svévolně změnil, a tak Jákob se svými ženami a dětmi svého vypečeného tchána v nestřežené chvíli nakonec opouští. Lábana ale toto Jákobovo počínání natolik rozčílilo, že se rozhodl Jákoba pronásledovat a pobít celý jeho tábor. Od svého záměru upustil až poté, co se mu ve snu zjevil Bůh, který ho varoval, aby Jákobovi neubližoval. Tehdy Lában uzavřel s Jákobem smlouvu, že ani jeden z nich nepřekročí vybudovaný kamenný val, aby tomu druhému ublížil.\n\nPodle židovské tradice Lában sice tento val nikdy osobně nepřekročil, nicméně stále živil svou nenávist vůči Jákobovi a tuto nenávist vštípil svým potomkům. Podle midraše byl jedním z jeho potomků prorok Bileám, který onen val na žádost moábského krále Balaka překročil proto, aby proklel izraelské kmeny. K tomuto jednání ho motivovala především vštípená nenávist a také ziskuchtivost.\n"}
{"id": "1246024", "url": "https://cs.wikipedia.org/wiki?curid=1246024", "title": "Creditas", "text": "Creditas\n\nBanka CREDITAS (dříve Záložna CREDITAS, spořitelní družstvo) je česká banka. Na český bankovní trh vstoupila 1. ledna 2017 jako první záložna, jež získala bankovní licenci. Dvacet let působila jako spořitelní družstvo, postupně získala pozici největší tuzemské záložny.\n\nZaložena byla v roce 1996 pod názvem \"1. Třebíčská záložna, „spořitelní a úvěrní družstvo“\". Pod názvem CREDITAS působí od roku 2010, ve stejný rok bylo její sídlo přesunuto do Olomouce. V současnosti banka sídlí v budově S9 Florenc v Praze. V říjnu 2016 udělila ČNB Záložně CREDITAS bankovní licenci. Už za první rok (2017) vykázala pozitivní hospodářský výsledek s čistým ziskem ve výši 66 milionů korun. Na konci podzimu 2019 měla více než 90 tisíc klientů a bilanční sumu převyšující 65 miliard korun, během prvních dvou let na trhu počet klientů přibližně zčytřnásobila. V říjnu roku 2019 měla banka po celé ČR celkem 34 poboček s tím, že i nadále plánuje jejich rozšiřování.\n\nNa podzim roku 2018 uvedla Banka CREDITAS na trh multibankovní aplikaci Richee. Aplikace Richee přinesla jako první na českém trhu „all-in-one banking“, kdy klient své účty v různých bankách vidí a ovládá z jednoho místa. Richee byla v tuzemsku první a jedinou aplikací tohoto typu, která splňovala podmínky evropské směrnice PSD2.\n\nMajoritním vlastníkem Banky CREDITAS je finančník a investor Pavel Hubáček, který je zároveň majitelem investiční skupiny UNICAPITAL, s níž je banka ve smíšeném holdingu.\n\nBanka CREDITAS se dlouhodobě soustředí na poskytování služeb platebního styku, zhodnocování úspor a financování projektů českých malých a středních firem. Kromě bezplatného běžného účtu nabízí Banka CREDITAS spořící účet bez omezení výše vkladu či termínovaný vklad. Během roku 2018 banka získala speciální licenci od ČNB, která jí umožňuje nabízet také investiční produkty. Banka se rovněž dlouhodobě soustředí na poskytování cizoměnových služeb.\n\nV lednu 2018 byla Banka CREDITAS první bankou na českém trhu, která klientům umožnila tzv. otevřené bankovnictví, které přinesla směrnice PSD2, tedy obsluhu bankovního účtu vedeného v jiné bance v jejím internetovém bankovnictví.\n\nDo portfolia Banky CREDITAS patří i běžný účet Richee, obsluhovaný přes stejnojmennou aplikaci. \n\nOd podzimu 2019 banka rozšířila retailové portfolio o hypoteční úvěry a dva účty určené dětem a dospívajícím pod značkou Richee Junior. Začala také díky licenci ČNB nabízet investice do podílových fondů. \n\n"}
{"id": "1246029", "url": "https://cs.wikipedia.org/wiki?curid=1246029", "title": "Kostel Všech svatých (Nové Město nad Metují)", "text": "Kostel Všech svatých (Nové Město nad Metují)\n\nHřbitovní Kostel Všech svatých v Novém Městě nad Metují je římskokatolický filiální kostel. Od 3. května 1958 je chráněn jako kulturní památka České republiky.\n\nV roce 1555, kdy už hřbitov u tehdejšího kostela sv. Máří Magdalény (na místě současného kostela Narození Panny Marie) kapacitou nepostačoval, byl vybudován nový hřbitov. Z iniciativy utrakvistů byl na hřbitově v letech 1560-1562 vybudován stavitelem Andreou Vlachem goticko-renesanční kostel. Kostel byl vybudován na náklady obce a z menší části i dobrodinců. Byl původně nazýván kostelem Proměnění Páně, ale poté, co jej v 17. století převzala katolická církev, je uváděn pod patrociniem Všech svatých. Roku 1570 byla vystavěna kostnice s věží, opatřenou dvěma zvony a kryptou. Oprava byla provedena v roce 1821 a do současné podoby byl kostel i s kostnicí přestavěn v letech 1867-1870. Ve dvacátých letech 20. století byl kostel zapůjčen vlastníkem - obcí - nově vzniklé Církvi československé. V roce 1933, kdy Církev československé dokončila výstavbu svého Husova sboru podle projektu Jindřich Freiwalda, byl uvolněný kostel Všech svatých dán k dispozici římskokatolické církvi, ale zůstal ve vlastnictví obce. Po roce 2000 byl kostel prodán obcí novoměstské farnosti církve římskokatolické za symbolickou jednu korunu. Na hřbitově jsou pohřbeni rodiče Bedřicha Smetany.\n\nProstá jednolodní stavba s úzkými malými okny a trojosým průčelím.\n\nNa jednoduchém oltáři je obraz Všech svatých z 19. století. Do stěn byly na počátku 20. století vsazeny kamenné náhrobní desky z přilehlého hřbitova. Malý kůr je osazen menšími varhanami z druhé poloviny 19. století od Josefa Černého a Josefa Rejny z Prahy z roku 1887.\n\nBohoslužby se konají pouze o svátku Všech svatých, Dušičkách a při pohřbech.\n\n\n"}
{"id": "1246043", "url": "https://cs.wikipedia.org/wiki?curid=1246043", "title": "Nicola Conti", "text": "Nicola Conti\n\nNicola Conti, také Nicolò Conti, (okolo 1710 Neapol – 1754 tamtéž) byl italský hudební skladatel.\n\nNicola Conti byl žákem Francesca Duranteho a později kapelníkem v několika neapolských kostelech. Komponoval převážně pro chrámové potřeby. Vytvořil také několik oper, jejichž hudba je většinou ztracena.\n\n\n\n\n"}
{"id": "1246048", "url": "https://cs.wikipedia.org/wiki?curid=1246048", "title": "Mizející Ladak", "text": "Mizející Ladak\n\nKniha Mizející Ladak s podtitulem \"Útržky z malého Tibetu aneb Po šedesátce mě doma nic nedrží\" je český cestopis napsaný publicistkou Jitkou Kulhánkovou. Knižně vyšel v roce 2011 v nakladatelství Práh v Praze. V roce 2006 se vydaly čtyři kamarádky ve věku \"vyšší střední\" do podhůří Himálaje, do Ladaku v Indii. Cestovaly k bájné řece Indus, do velehor s ledovcovými vrcholky osmitisícovek, za drsnou přírodou v podhůří i za buddhistickými mnichy a jejich kláštery. Snažily se pochopit tamější tradice, kulturu a filozofii. Cestopis přibližuje historii, kulturu a geografii Ladaku. \n\nKniha byla pokřtěna na festivalu TourFilm v Karlových Varech za účasti dvou kmotrů – horolezkyně Kláry Kolouchové (Poláčkové), která jako první Češka zdolala Mount Everest, a cestovatele Martina Mykisky, znalce Ladaku a autora knih \"Pět měsíců v Himálaji aneb Ladak očima české rodiny\" a \"Po zamrzlé řece do nitra Himálaje\". \n"}
{"id": "1246058", "url": "https://cs.wikipedia.org/wiki?curid=1246058", "title": "Pavel Fasner", "text": "Pavel Fasner\n\nPavel Fasner (* 27. dubna 1965) je bývalý český fotbalista.\n\nV české lize hrál za FK Teplice. Nastoupil v 9 ligových utkáních. Ve druhé lize hrál i za FK Ústí nad Labem a FC MUS Most.\n\n\n"}
{"id": "1246065", "url": "https://cs.wikipedia.org/wiki?curid=1246065", "title": "Quim Monzó", "text": "Quim Monzó\n\nQuim Monzó (* 24. března 1952, Barcelona), celým jménem Joaquim Monzó i Gómez, je španělský žurnalista, překladatel, spisovatel a karikaturista.\n\nNarodil se v roce 1952 v Barceloně, hlavním městě Katalánska. Studoval grafiku a živil se i jako karikaturista. V sedmdesátých letech začal přispívat do katalánských novin \"Tele/eXpres\" články ze svých cest po Vietnamu, Kambodži, Severním Irsku či Africe. Dnes žije ve svém rodném městě a publikuje v deníku La Vanguardia.\n\nNa začátku kariéry působil jako válečný zpravodaj, v současnosti pravidelně přispívá reportážemi a články do novin. Je známý také jako překladatel amerických autorů jako Ernest Hemingway, Thomas Hardy, Ray Bradbury aj. Na začátku kariéry psal o nepokojích na přelomu šedesátých a sedmdesátých let, především z řad studentských hnutí, příkladem je novela \"L’udol del griso a les clavegueres\" (The Howl of the Cop in the Sewers, 1976). Typická je zde práce s jazykem, kdy se snaží autor narušit klasickou větnou stavbu, to se odráží i v jeho dalším díle \"Self-Service\", sbírce krátkých povídek, které vydal společně s Bielem Mesquidau. Velmi populární jsou jeho novely z osmdesátých let \"Benzina\" (Petrol, 1983) a \"La magnitud de la tragèdia\" (The Magnitude of the Tragedy, 1989), právě druhá jmenovaná novela byla přeložena do českého jazyka. Protagonisty díla \"Průšvih na druhou\" jsou otec s dcerou. On jako vdovec a bývalý nakladatel, ona jako vyženěná dcera a středoškolačka. Stavbou připomíná tato kniha antickou tragédii, objevují se zde humoristické prvky, což je pro autora typické. Za svou práci získal řadu prestižních španělských ocenění.\n\n\n\n\n"}
{"id": "1246073", "url": "https://cs.wikipedia.org/wiki?curid=1246073", "title": "Mouacourt", "text": "Mouacourt\n\nMouacourt je francouzská obec v departementu Meurthe-et-Moselle v regionu Grand Est. V roce 2013 zde žilo 79 obyvatel.\n\nSousední obce jsou: Coincourt, Emberménil, Laneuveville-aux-Bois, Parroy a Xures.\n\nPřes území obce prochází vodní kanál Marna-Rýn.\n\n\"Počet obyvatel\"\n"}
{"id": "1246075", "url": "https://cs.wikipedia.org/wiki?curid=1246075", "title": "Tara Lipinská", "text": "Tara Lipinská\n\nTara Kristen Lipinská (* 10. června 1982 Filadelfie) je bývalá americká krasobruslařka. Vyhrála soutěž žen na olympiádě 1998 v Naganu a stala se ve věku 15 let a 255 dní nejmladší olympijskou vítězkou této kategorie v historii.\n\nPochází z rodiny polských přistěhovalců. Zpočátku se věnovala jízdě na kolečkových bruslích, od šesti let trénovala krasobruslení. V roce 1994 vyhrála US Olympic Festival, v roce 1995 se stala juniorskou vicemistryní USA, na mistrovství světa juniorů v krasobruslení byl čtvrtá v roce 1995 a pátá v roce 1996. V roce 1996 se jako třináctiletá kvalifikovala na mistrovství světa, kde skončila na 15. místě. V roce 1997 se stala seniorskou mistryní USA, když v závodě jako první žena v historii skočila kombinaci dvou trojitých rittbergerů. Téhož roku se v Lausanne stala historicky nejmladší vítězkou mistrovství světa v krasobruslení, vyhrála také finále Grand Prix v krasobruslení a tento úspěch zopakovala o rok později. Olympijský výbor Spojených států amerických ji vyhlásil nejlepší americkou sportovkyní roku 1997.\n\nNa americkém mistrovství 1998 Lipinská skončila druhá za Michelle Kwanovou, která tak odjížděla na olympiádu do Nagana jako hlavní favoritka. Po krátkém programu také Kwanová vedla, ale Lipinská zajela lepší volnou jízdu na hudbu z filmu \"The Rainbow\", která jako první v olympijské historii obsahovala sedm trojitých skoků, a šest z devíti rozhodčích ji zařadilo na první místo.\n\nPo olympiádě se Tara Lipinská stala profesionální bruslařkou, účinkovala v show Stars on Ice a v roce 1999 vyhrála mistrovství světa profesionálů v krasobruslení. Hrála jednu z hlavních rolí ve filmové komedii \"Závod o zlato\", objevila se také v seriálech \"Bojíte se tmy?\" a \"Sedmé nebe\". Působila jako televizní komentátorka na Zimních olympijských hrách 2014, pracovala také pro dobročinnou organizaci Make-A-Wish Foundation.\n\n"}
{"id": "1246081", "url": "https://cs.wikipedia.org/wiki?curid=1246081", "title": "Třída Jerong", "text": "Třída Jerong\n\nTřída Jerong jsou hlídkové čluny malajsijského námořnictva. Jedná se o lokálně postavenou variantu útočných člunů německé loděnice Lürssen. Celkem bylo postaveno šest jednotek této třídy.\n\nŠestici hlídkových člunů této třídy postavila malajsijská loděnice Hong-Leung-Lurssen, Butterworth. Do služby byly přijaty v letech 1976–1978.\n\nJednotky třídy \"Jerong\":\nPlavidla jsou vyzbrojena jedním 57mm kanónem Bofors a jedním 40mm kanónem Bofors. Pohonný systém tvoří tři diesely MTU 16V 538 TB90 o celkovém výkonu 10 800 bhp, pohánějící tři lodní šrouby. Nejvyšší rychlost dosahuje 32 uzlů. Dosah je 2000 námořních mil při rychlosti 15 uzlů.\n\n"}
{"id": "1246082", "url": "https://cs.wikipedia.org/wiki?curid=1246082", "title": "Dea Loher", "text": "Dea Loher\n\nDea Loher (* 20. dubna 1964, Traunstein, Bavorsko) je významná německá dramatička a prozaička.\n\nPo maturitě studovala germanistiku a filozofii na Mnichovské univerzitě. Posléze studovala, pod vedením literáta Heinera Müllera, tvůrčí psaní na Hochschule der Künste v Berlíně. Žije jako spisovatelka na volné noze v Berlíně. \n\n\n\n\n\n"}
{"id": "1246084", "url": "https://cs.wikipedia.org/wiki?curid=1246084", "title": "Zdeněk Doležal", "text": "Zdeněk Doležal\n\nZdeněk Doležal (* 1. září 1931 Praha) je bývalý československý krasobruslař.\n\nSoutěžil za klub Rapid Pardubice v kategorii sportovních dvojic (párů) s Věrou Suchánkovou. V roce 1958 dvojice ukončila sportovní kariéru. \n\nPřed pardubickou Tipsport arénou bude uvedena, stejně jako Věra Suchánková do tzv. Síně slávy pardubického sportu. \n\n"}
{"id": "1246089", "url": "https://cs.wikipedia.org/wiki?curid=1246089", "title": "Třída Perdana", "text": "Třída Perdana\n\nTřída Perdana jsou raketové čluny malajsijského námořnictva postavené na základě francouzské typové řady La Combattante II. Celkem byly postaveny čtyři jednotky této třídy.\n\nČtyři raketové čluny této třídy postavila francouzská loděnice Constructions Mécaniques de Normandie (CMN) v Cherbougu. Do služby byly přijaty v letech 1972–1973.\n\nJednotky třídy \"Perdana\":\nPlavidla jsou vyzbrojena jedním 57mm kanónem Bofors, jedním 40mm kanónem Bofors a dvěma protilodními střelami MM.38 Exocet. Pohonný systém tvoří čtyři diesely MTU pohánějící čtyři lodní šrouby. Nejvyšší rychlost dosahuje 36,5 uzlu. Dosah je 1800 námořních mil při rychlosti 15 uzlů.\n\n"}
{"id": "1246090", "url": "https://cs.wikipedia.org/wiki?curid=1246090", "title": "LGBT práva v Louisianě", "text": "LGBT práva v Louisianě\n\nLesby, gayové, bisexuálové a translidé (LGBT) se v americkém státě Louisiana setkávají s některými právními komplikacemi, s nimiž se většinová společnost nesetkává. Stejnopohlavní sexuální aktivita je v Louisianě legální. Páry stejného pohlaví a rodiny jimi tvořené nemají rovný přístup ke stejné právní ochraně jako páry různého pohlaví.\n\nV září 2014 vydaly dva soudy, jeden federální a jeden státní, dva navzájem si odporující rozsudky o ústavnosti státního zákazu stejnopohlavního manželství. Nejvyšší soud USA tento rozpor vyřešil rozhodnutím v kauze \"Obergefell vs. Hodges\" 26. června 2015, podle něhož zákazy stejnopohlavního manželství odporují Ústavě Spojených států. O dva dny později řekl guvernér Bobby Jindal, že Louisiana ustoupí a začne oddávat stejnopohlavní páry.\n\nStejnopohlavní styk byl na tomto území legální až do r. 1805, kdy Louisiana po anexi Spojenými státy přijala svůj první trestní zákoník.\n\nV současné době je soulož mezi osobami stejného pohlaví legální. Louisianské zákony proti sodomii se týkaly jak homosexuálů, tak i heterosexuálů. Ty později zrušilo rozhodnutí Nejvyššího soudu USA v kauze \"Lawrence vs. Texas\".\n\nV r. 2005 zrušil Odvolací soud Pátého okresu USA část zákona kriminalizující konsensuální anální a orální sex.\n\nV r. 2013 podaly úřady v East Baton Rouge Parish trestní oznámení na muže, který se dobrovolně angažoval v nezákonné sexuální aktivitě. Distriktní prokurátor odmítl zahájit trestní stíhání. Jak on, tak tamní šerif, podporovali zrušení zákonů proti sodomii. V dubnu 2014 návrh zákona oficiálně rušící zákon proti sodomii zamítla louisianská Sněmovna reprezentantů v poměru hlasů 66:27. V pozadí odmítnutí návrhu stála lobby Fóra louisianských rodin.\n\nRozhodnutí Nejvyššího soudu USA v kauze \"Obergefell vs. Hodges\" 26. června 2015 potvrdilo neústavnost zákazu stejnopohlavního manželství v amerických státech, tedy i Louisianě.\n\nV letech 1988 a 1999 zakazovaly lousisianské zákony homosexuálním párům nejen uzavření sňatku, ale i uznávání uzavřených manželství v jiných amerických státech. V r. 2004 přijala Louisiana do své ústavy přímý zákaz stejnopohlavního manželství.\n\nDvě žaloby tento státní zákaz pozměnily. V kauze \"Constanza vs. Caldwell\" nejprve zvítězil žalobce, ale protistrana se odvolala. Odvolání zůstalo po posledním slyšení 29. ledna 2015 mimo soudní zájem. U federálního soudu \"Robicheaux vs. George\" se žalobci podařilo zrušit státní zákaz uznávání stejnopohlavního manželství uzavřeného v jiném americkém státě.\n\n3. září 2014 rozhodl distriktní soudce Martin Feldman, že v legitimním zájmu státu Louisiana, ať už podle některých zastaralého, či nikoliv, je výchova dítěte v úplné rodině tvořené jeho dvěma biologickými rodiči - mužem a ženou. Odvolací soud Pátého okresu USA nechal tento případ po rozhodnutí Nejvyššího soudu USA v kauze \"Obergefell\" 26. června 2015 zpočátku nevyřešený. Teprve později jej vrátil distriktnímu soudu, kde soudce rozhodl ve prospěch žalobce Robicheaux.\n\n22. září 2014 shledal louisianský soud v kauze místní zákaz adopce dětí homosexuálními manželskými páry neústavním. Po předcházejícím rozsudku v kauze Constanza vs. Caldwell umožnil první homoparentální osvojení.\n\n\n"}
{"id": "1246091", "url": "https://cs.wikipedia.org/wiki?curid=1246091", "title": "Rádio Orlicko", "text": "Rádio Orlicko\n\nRádio Orlicko je regionální rozhlasová stanice působící na Orlickoústecku a vysílající na frekvenci 95,5 FM. Studio je umístěno v Ústí nad Orlicí. Původní stanoviště vysílače bylo přesunuto poslední den roku 2018 z komína kotelny ve městě na kótu Andrlův chlum u Ústí nad Orlicí. Testovací vysílání spustilo na podzim roku 2016. Kromě přesunu vysílače stanice s koncem roku 2018 také nasadila nový zvukový obal a kompletně přeskládaný hudební archiv. Ten je teď více omlazený a zaměřený na moderní českou i zahraniční kytarovou hudbu. Přes noc se nově Radio Orlicko věnuje okrajovým žánrům a „hlubší“ alternativě pro náročné publikum.Nemalý podíl na hudební struktuře vysílání mají i regionální kapely z Orlickoústecka.\n\nZa vznikem rádia hledejme Věroslava Musila, v tuzemském éteru známého též jako jednoho z deejayů Radia 1. Rádio Orlicko svou licenci od Rady pro rozhlasové a televizní vysílání obdrželo 17. května 2016.\n\nRádio Orlicko vysílá svůj program na frekvenci 95,5 MHz. Vysílací anténa je umístěna na střeše chaty na kótě Andrlův chlum (555+5 m n. m.). Vyzařovací výkon vysílače je 100 W. Rádio lze naladit takové prostřednictvím internetového vysílání. To lze poslouchat skrz různé datové toky a kodeky (MP3 192 kbit/s, 128 kbit/s a 64 kbit/s, AAC+ 64 kbit/s a 32 kbit/s). Rádio využívá funkci RDS (Radio Data System) zobrazující informace přímo na rádiovém přijmači. Používá i funkci RadioText+, kterou přenáší informace o aktuálně hrané skladbě.\n\n"}
{"id": "1246093", "url": "https://cs.wikipedia.org/wiki?curid=1246093", "title": "Leduc 010", "text": "Leduc 010\n\nLeduc 010 byl francouzský jednomotorový celoduralový experimentální letoun se záďovým zatahovacím podvozkem poháněný náporovým motorem .\n\nV roce 1933 přihlásil René Leduc, bývalý statik-výpočtář u leteckého výrobce Société anonyme des ateliers d’aviation Louis Breguet, k patentování náporový motor, pro který zavedl název thermopropulseur (později statoreacteur). Tento patent se opíral o Leducovu teorii přeměny tepelné energie v energii kinetickou nebo potenciální. Jednalo se o průtok stlačitelné tekutiny (vzduch) vhodně tvarovanou trubicí s kladnými i zápornými zdroji tepla. Ukázalo se, že taková trubice může vyvodit velký tah bez potřeby pohyblivých součástí.\n\nNásledně Leduc vymyslel několik technických, především leteckých aplikací, které nechal patentovat v roce 1934 jako dodatek k patentu z předešlého roku. V tomto období byl Leduc znovu zaměstnán u společnosti Breguet, kde mohl pokračovat ve vývoji svého náporového motoru. Experimenty s modelem thermopropulseuru prováděl v pařížských laboratořích La Compagnie Parisiene de l'Air Comprimé. Díky finanční podpoře od Ministere de l'Air překonal při experimentech se svým motorem do poloviny roku 1936 potíže se stabilitou hoření.\n\nOd roku 1936 se začal René Leduc zabývat praktickým využitím tohoto pohonu v letounu. Uvědomoval si, že stroj nebude schopen vzlétat samostatně pouze vlivem náporového motoru a bude nutné jej do vzduchu vynést a na dostatečnou rychlost přivést uměle.\n\nV roce 1937 objednala státní instituce Service Technique et des Recherches Scientifiques de l'Aéronautique u Leduca stavbu malého experimentálního letadla s náporovým motorem a stavbu malé plynové turbíny k pohonu pomocných agregátů. V závodu firmy Breguet ve Villacoublay bylo pro Leduca zřízeno výzkumné oddělení, kde společně s Ing. André Dugasem a dvěma kresliči začal vznikat první Leducův letoun.\n\nV roce 1938 byl na Pařížském aerosalonu vystaven model tohoto letounu a současně byla u společnosti Breguet zahájena stavba trupové skořepiny nového stroje s typovým označením Leduc 010.\n\nPo německém útoku na západ Evropy 10. května 1940 zahájila Leducova skupina 5. června evakuaci vlakem z Villacoublay do Biarritzu, kterého dosáhla 14. května. Součástí evakuace byl i dokončený trup a pohonná jednotka, která již byla připravena k testům v aerodynamickém tunelu. Když se také město Biarritz stalo součástí okupované Francie, přemístila se Leducova konstrukční skupina do okolí Toulouse. Zde se jí ujal Louis Breguet a umožnil jí pokračovat v práci ve svém závodu v Montaudranu. Zde byla dokončena stavba ocasních ploch, křídla a průběžně se vyvíjel palivový systém a pomocná zařízení.\n\nV otázce vyzkoušení hotového letadla se Leduc inspiroval úspěšnými pokusy provedenými v druhé polovině 30. let 20. století u severoirské firmy Short Brothers se systémem Short-Mayo-Composite. V tomto případě vynášel čtyřmotorový létající člun třídy Short Empire Flying Boat menší čtyřmotorový plovákový hydroplán Mercury do vzduchu, který se po určité době odpoutal a pokračoval samostatným letem.\n\nKdyž 11. listopadu 1942 začalo Německo okupovat i zbytek Francie, byli do Toulouse vysláni dozorčí pověřenci a odborníci na systémy Mistel, kteří naléhali na urychlení vývoje. V noci z 5. na 6. dubna 1944 byl však závod v Montaudranu bombardován, křídlo stroje 010 bylo zničeno a zbytek Leduc ukryl na venkově. Dokumentace byla zakonzervována.\n\nPo osvobození Francie projevil stát zájem o dokončení vývoje Leducova letounu a uhradil Breguetovi náklady, které doposud vynaložil. Nyní bylo nutné postavit nové křídlo, vybavit 010 letovými a měřícími přístroji, dokončit záchranný systém oddělitelné přídě s padákem a brzdy podvozku. Jako nosný letoun byl nakonec vybrán dopravní Bloch (SNCASE) SE.161 Languedoc.\n\nPo přesunu Leducovy skupiny do nového sídla v Toulouse se pokračovalo konstrukcí mechanicko-hydraulického nosného zařízení, připojeného na hřbetě Languedocu nad jeho těžištěm. Samotné dokončovací práce trvaly do podzimu 1946, kdy byla sestava letadel Leduc 010-01-Languedoc připravena k prvnímu letu, který byl vykonán 19. listopadu. V rozmezí 2. až 8. letu byla testována stabilita a řiditelnost sestavy. Leduc 010-01 se s pilotem Jeanem Gonordem od sestavy odpoutal při 14. letu 21. října 1947 a klouzavým letem přistál.\n\nNáporový motor byl poprvé zažehnut během 18. letu dne 24. listopadu 1948, první let odpoutaného prototypu se spuštěnou pohonnou jednotkou byl vykonán při 41. letu 21. dubna 1949. Na podzim 1949 byla sestava přelétnuta do Brétigny, kde sídlilo státní Středisko pro letové zkoušky (CEV). Pilot Gonord zde dosáhl 12. července 1949 při 50. letu výšky 11 000 m, 22. ledna 1951 během 73. letu rychlosti M = 0,7 za vodorovného letu a 23. února 1951 vytrvalost 25 min při rychlosti 500 km/h ve výšce 4500 m.\n\nOd října se na testech podílel také nový nosný Languedoc (výr. č. 31, imatrikulace F-BCUT) a od začátku roku 1951 i druhý zkušební pilot Yvan Littolff. Ten na letounu 010-01 dosáhl 14. června násobku zatížení 3,5 g. Při 120. letu dne 25. července došlo při odpoutávání od nosného letounu k havárii, při níž musel Littolff nouzově přistát mimo letiště. Leduc 010-01 byl částečně opraven, nadále však sloužil jen k pozemním zkouškám.\n\nV tomto období projevil stát i armáda mimořádný zájem o Leducovy experimenty. Konstruktér se ovšem odmítal stát součástí některého ze státních leteckých podniků a proto mu bylo za pomoci odkoupení části jeho patentů umožněno založení rodinného podniku v Argenteuil v dílnách zaniklé společnosti FBA.\n\nPrvním produktem reorganizované vývojové skupiny v Argenteuil byl druhý upravený prototyp Leduc 010-02 dokončený v březnu 1950. Absence dostatečně dlouhé VPD v této oblasti vedla k přepravě letounů lodní cestou a následně po silnici do Brétigny, odkud stroje přelétaly na zkušební letiště Plaine de Crau v Istres. Zde pak po 11 měsíců probíhaly testy účinnosti náporového motoru. Od září 1950 se do zkoušek zapojil třetí zkušební pilot Jean Serrail z CEV. Dne 27. listopadu byl z důvodu defektu palivového čerpadla nucen s druhým prototypem nouzově přistát, přičemž se odtrhla příď s pilotní kabinou a pilot se zranil. Leduc 010-02 vykonal celkem 44 lety z toho 11 se zažehnutým náporovým motorem systému Leduc.\n\nOd počátku roku 1951 probíhaly zkoušky náporového motoru s nástupcem Leduc 016. Nový letoun měl zvětšenou a hranatější SOP a na konce křídla přibyly dvě vřetenovitá tělesa. Jinak se od předchozích dvou prototypů tvarově příliš nelišil.\n\nÚdaje dle\n\n\n"}
{"id": "1246095", "url": "https://cs.wikipedia.org/wiki?curid=1246095", "title": "Věra Suchánková", "text": "Věra Suchánková\n\nVěra Suchánková provdaná Hamplová (29. října 1932 Pardubice - 12. února 2004 Pila) byla československá krasobruslařka a poté trenérka.\n\nV roce 1951 vyhrála v kategorii starších dorostenek Pardubickou juniorku. \n\nV krasobruslení soutěžila za klub Rapid Pardubice v kategorii sportovních dvojic (párů) se Zdeňkem Doležalem. V roce 1958 dvojice ukončila sportovní kariéru. Po ukončení amatérské kariéry působila v 70. letech jako trenérka v Karlových Varech.\n\nPřed pardubickou Tipsport arénou bude uvedena, stejně jako Zdeněk Doležal do tzv. Síně slávy pardubického sportu.\n\n"}
{"id": "1246096", "url": "https://cs.wikipedia.org/wiki?curid=1246096", "title": "Lettre de cachet", "text": "Lettre de cachet\n\nLettre de cachet (tj. \"zpečetěný dopis\") je ve francouzských dějinách označení typu královského výnosu (\"lettre royale\"). Takový list byl zpečetěn a podepsán francouzským panovníkem.\n\nKrálovské výnosy se dělily na patenty (\"lettres patentes\") a zpečetěné listy (\"lettres de cachet\"). Zatímco patenty byly listiny otevřené, tj. s veřejně známým obsahem, vyhotovené na pergamenu, opatřené velkou královskou pečetí a podepsané králem a ministrem, zpečetěné listy byly uzavřené pečetí, psané na papíře, opatřené pouze podpisem panovníka a malou královskou pečetí. Jednalo se o písemný příkaz a vyjádření královské vůle, často užívaný pro uvěznění bez soudu nebo vyhnanství nežádoucích osob. Ale např. i Comédie-Française byla založena 21. října 1680 prostřednictvím lettre de cachet Ludvíka XIV.\n\nDekret Národního shromáždění z 23. června 1789 zakázal vydávání těchto listů, ale v roce 1811 byly opět zavedeny Napoleonem.\n"}
{"id": "1246098", "url": "https://cs.wikipedia.org/wiki?curid=1246098", "title": "Kanton Hœnheim", "text": "Kanton Hœnheim\n\nKanton Hœnheim (fr. \"Canton de Hœnheim\") je francouzský kanton v departementu Bas-Rhin v regionu Grand Est. Tvoří ho 10 obcí. Zřízen byl v roce 2015.\n\n\n"}
{"id": "1246108", "url": "https://cs.wikipedia.org/wiki?curid=1246108", "title": "Peter Hayes (hudebník)", "text": "Peter Hayes (hudebník)\n\nPeter Hayes (* 11. února 1976 New York Mills, Minnesota) je americký rockový zpěvák a kytarista. Peter je současným a zakládajícím členem rockové kapely Black Rebel Motorcycle Club.\n\nHayes vyrůstal v Minnesotě, ve věku 15 let se dostal do potíží a bylo mu nařízeno domácí vězení. Během této doby se naučil hrát na kytaru, která patřila jeho matce, ta ho naučila jak správně vybrnkávat a hrát flamenco, což Hayese ovlivnilo stejně jako hudba Jimiho Hendrixe a Pink Floyd. Později se na škole potkal se svým budoucím spoluhráčem Robertem Levonem Beenem.\n\nHayes hrál na kytaru a basovou kytaru kolem roku 1998 v kapele The Brian Jonestown Massacre. Podílel se s nimi na natáčení alba \"Give It Back!\"\n\nJako koncertně aktivní člen kapely The Brian Jonestown Massacre se Hayes objevuje v dokumentárním filmu \"DIG\". Film měl premiéru v roce 2004 a dokumentuje fungování tehdy spřízněných kapel TBJM a The Dandy Warhols.\n\nPeter Hayes je zakládajícím a současným členem alternativní rockové kapely Black Rebel Motorcycle Club.\n\n\n\n\nKytary:\n"}
{"id": "1246113", "url": "https://cs.wikipedia.org/wiki?curid=1246113", "title": "Parroy", "text": "Parroy\n\nParroy je francouzská obec v departementu Meurthe-et-Moselle v regionu Grand Est. V roce 2013 zde žilo 162 obyvatel.\n\nSousední obce jsou: Bures, Coincourt, Hénaménil, Laneuveville-aux-Bois a Mouacourt.\n\nPřes území obce prochází vodní kanál Marna-Rýn. U obce je na kanálu přístav. Souběžně s kanálem tu také protéká říčka Sânon.\n\n\"Počet obyvatel\"\n"}
{"id": "1246114", "url": "https://cs.wikipedia.org/wiki?curid=1246114", "title": "213 (televizní stanice)", "text": "213 (televizní stanice)\n\n213 TV je slovenský kombinovaný sportovně-kulturní televizní kanál vysílající prostřednictvím terestrické sítě, kabelové televize a satelitu. Název kanálu symbolizuje stupně vítězů. Vysílání bylo zahájeno 1. října 2016 v 19:00 .\n\nProgramovou strukturu tvoří z 80% sportovní záznamy a přímé přenosy z fotbalové Fortuna ligy, evropské hokejové univerzitní ligy, Tipsport ligy, basketbalové ligy mužů a žen, házenkářské ligy mužů, hokejbalu, dostihů, vodního póla a motorismu. Zbývající čas je vyplněn sportovními dokumenty a kulturními pořady. Jedná se o pořady vlastní tvorby, portréty umělců a záznamy z divadelních a jazzových představení. \n\n\"213 TV\" je dostupný v SD a HD kvalitě v kabelových sítích, prostřednictvím satelitu kvůli limitované kapacitě operátora pouze v SD .\n\nNa vysílání stanice se podílejí někteří bývalí spolupracovníci sportovního kanálu Digi Sport .\n\nZkušební vysílání se na obrazovkách poprvé objevilo 24. září 2016 . Pravidelné vysílání bylo zahájeno 1. října 2016 .\n\nOd dalšího dne \"213 TV\" odvysílala první zápas AS Trenčín-FC Tatran Prešov z nejvyšší fotbalové Fortuna ligy. \n\nProvozovatel se dohodl s Tipsportem na přenosech nejvyšší hokejové Tipsport ligy na Slovensku a od středy 16. listopadu 2016 odvysílal první zápas HC 05 iClinic Banská Bystrica-HC Košice .\n\nPremiéra publicistického pořadu \"Stvorení pre šport\" s moderátorem \"Víťazoslavem Chrappou\" byla odvysílána 20. listopadu 2016. Magazín nabízí informace o jednotlivých sportech, seznamuje s funkčnosti lidského těla a se zdravou výživou. Přináší jiný pohled na sport a aktivní způsob trávení volného času. \n\n\n\n\n\n\n\n\nSportovní kanál 213 TV je dostupný v terestrické síti operátora \"AVIS\" z níže uvedených vysílačů :\nAktuální seznam satelitních platforem, na kterých je nabízen program \"213 TV\" .\nNíže je uveden seznam kabelových sítí, ve kterých je nabízen program \"213 TV\" .\n\nNíže je uveden seznam IPTV operátorů, ve kterých je nabízen program \"213 TV\" .\n\n"}
{"id": "1246116", "url": "https://cs.wikipedia.org/wiki?curid=1246116", "title": "Rudolf Vácha", "text": "Rudolf Vácha\n\nRudolf Vácha (19. června 1860 Hluboká nad Vltavou – 10. února 1939 Praha), byl český akademický malíř.\n\nNarodil se v Hluboké nad Vltavou do rodiny Rudolfa Rudolfa Váchy, jež byl ve službách Schwarzenberků ve funkci zahradníka. Rudolf Vácha mladší absolvoval reálku v Českých Budějovicích, načež odešel studoval do Vídně na malířskou akademii. V roce 1885 si odešel Vácha rozšířit studium na Akademii do Mnichova. Během mnichovského studia maloval historické a oltářní obrazy (např. pro kostel v Křemži u Českého Krumlova a v Suchdole nad Lužnicí). V roce 1888 odjel do Paříže, kde studoval u \"Jeana-André Rixense (1846-1925)\" a současně studoval díla starých mistrů. Maloval podobizny pařížské smetánky (např. pěvkyně \"Gabriely Krausové (1842-1906)\", \"hrabat de Maigret\", \"hraběnky de Rochefort\"). Vytvářel ilustrace pro rozličné pařížské nakladatele a navrhoval výzdobu salonů a budoárů. Zdobil vějíře ve stylu Ludvíka XV. a vytvářel reklamní grafiku. V Paříži si rázem získal jméno ve vlivných uměleckých kruzích. Založil zde rodinu a Francie se stává jeho druhým domovem. Na svou domovinu však nezapomněl a občas zajíždí do Prahy. V roce 1889 přijíždí do Čech portrétovat prof. Talíře. Jméno Vácha se stává známým ve všech evropských městech i v Americe. Při tom Vácha nezůstává jednostranně portrétistou, je i krajinářem a grafikem, který s úspěchem ilustruje literární díla. Roku 1908 se přestěhoval s rodinou do Prahy, kde si založil vlastní ateliér. Věnoval se mimo jiné malování portrétů významných českých osobností (např. kníže K.Schwarzenberg, průmyslník Ringhoffer a další). Pravidelně vystavoval svá díla především v \"Rubešově galerii\". Rudolf Vácha je vybrán k malbě rakouského následníka trůnu Františka Ferdinanda. Vinou Sarajevského atentátu dílo nevzniklo a na začátku První světové války se Vácha vrací do Francie. S koncem války se malíř vrací zpět do již samostatné vlasti, kde tvoří ve spolupráci se synem Fernandem. Roku 1924 se usadil v Praze trvale. Rudolf Vácha zemřel 10. února 1939 v Praze.\n\n"}
{"id": "1246127", "url": "https://cs.wikipedia.org/wiki?curid=1246127", "title": "Peter Hayes", "text": "Peter Hayes\n\nJméno a příjmení Peter Hayes může označovat:\n\n"}
{"id": "1246131", "url": "https://cs.wikipedia.org/wiki?curid=1246131", "title": "Emanuel Michal", "text": "Emanuel Michal\n\nEmanuel Michal (14. července 1894 Starý Plzenec – 18. dubna 1968 Praha) byl přední český seismolog, geolog a odborný publicista zabývající se studiem seismické aktivity v Čechách.\n\nPocházel ze starého rodu velkostatkářů ve středních Čechách. Jeho otec Antonín Michal byl ředitelem Měšťanské školy ve Starém Plzenci (v době narození syna Emanuela byl učitelem); matka Marie Michalová roz. Nepodalová byla industriální učitelkou. Své povolání však nevykonávala, neboť zůstala v domácnosti a starala se o své tři děti. Emanuel Michal byl ze tří dětí. Starší bratr Karel Michal (1892–1956) vystudoval lesní inženýrství a mladší sestra Vlastimila Michalová provd. Jedličková (1901–1987) byla odbornou učitelkou v Praze.\n\nPo maturitě na gymnáziu v Plzni (1913) odešel do Prahy, kde studoval Vysokou školu technickou (dnešní ČVUT). Po roce studia však přešel, pro velký zájem o studium přírodních věd, na Přírodovědeckou fakultu Univerzity Karlovy. Po absolvování vysoké školy učil přírodopis a zeměpis v řadě měst mladé republiky Československé. Kupříkladu v Lipníku nad Bečvou, na reálném gymnáziu v Mladé Boleslavi či na reálném gymnáziu v Praze-Karlíně (kde byl jeho studentem přední český fotograf Václav Chochola). Dne 18. března 1931 byl na Masarykově univerzitě v Brně prohlášen doktorem přírodních věd.\n\nOd mládí se zajímal o různé vědní obory, které často přesahovaly rámec přírodních věd. Už v době vysokoškolských studií se začal zajímat o seismologii a po jejich dokončení se centrem jeho zájmu stala seismologie v Českém masivu. Od roku 1928 začal být publicisticky činným. Např. v roce 1928 uveřejnil následující články: \"„Dávná zemětřesení v Českých zemích“\" a \"„Zemětřesení v Českém masivu“\" (Bull. sismique, A. II. No 1). V roce 1931 se zúčastnil Mezinárodního geofyzikálního kongresu v Paříži. Již jako mladý profesor byl citován v Ottově naučném slovníku, a to v Dodatcích (Ottův slovník naučný Nové doby – Dodatky vyd. 1936).\n\nJeho celoživotní dílo nesmělo být za jeho života publikováno. Po Únoru 1948 byl perzekvován – zbaven titulu profesora a jmenován učitelem na jedenáctiletce. Jako důsledek těchto křivd se psychicky zhroutil a byl převeden do invalidního důchodu. V období pražského jara se na něj obrátili zástupci Geofyzikálního ústavu Československé akademie věd s tím, že jeho zpracovávaný materiál velkého rozsahu by rádi přijali a prezentovali na chystaném mezinárodním kongresu ve Francii. Po zralé úvaze se rozhodl své dílo vydat pod podmínkou, že svou práci na kongresu obhájí. Nebylo mu to však umožněno a práci musel pod tlakem předat.\n\nNěkolik let před smrtí mu byla nabídnuta spolupráce s Československou akademií věd. Dne 18. dubna 1968 zemřel v Praze v Thomayerově nemocnici na následky mozkové mrtvice. Po jeho smrti rodina, prostřednictvím jeho neteře Jany Jedličkové provd. Šedivé (*1934), celoživotní dílo vč. archivu předala Geofyzikálnímu ústavu Československé Akademie věd.\n\nByl svobodný a bezdětný. Od roku 1936 až do své smrti, žil s rodinou své sestry.\n\nZa První republiky se stal členem Umělecké besedy a členem spolku Mánes. Navázal tak kontakt s řadou českých umělců např. s Kamilem Lhotákem, Vlastimilem Radou, Františkem Tichým, Františkem Hudečkem, Františkem Pavelkou, Františkem Grossem, Jiřím Trnkou, Josefem Ladou, Pravoslavem Kotíkem, Adolfem Hoffmeistrem či s Levem Šimákem. S mnohými je spojovalo celoživotní přátelství. V době druhé světové války finančně podporoval řadu českých umělců.\n\nJakožto vědec zabývající se studiem přírodních věd za svůj život nashromáždil rozsáhlou sbírku nerostů, minerálů a meteoritů. Po jeho smrti darovala rodina, dle jeho přání, sbírku Národnímu muzeu v Praze.\n\n"}
{"id": "1246138", "url": "https://cs.wikipedia.org/wiki?curid=1246138", "title": "Klamný závěr", "text": "Klamný závěr\n\nKlamný závěr (neboli klamný spoj či též klamný rozvod) je pojem z oblasti nauky o harmonii, která patří mezi základní hudebně kompoziční nauky.\n\nDominanta, tedy akord na V. stupni tóniny, se nejčastěji rozvádí do tóniky, akordu na I. stupni (viz příklad č. 1). Daný úsek skladby tak dospěje k přesvědčivému závěru - tzv. závěru celému. Pokud ale po dominantě namísto očekávané tóniky následuje akord na VI. stupni tóniny, vznikne tzv. klamný závěr (viz příklad č. 2).\n\n"}
{"id": "1246139", "url": "https://cs.wikipedia.org/wiki?curid=1246139", "title": "Bawean", "text": "Bawean\n\nBawean je ostrov v Jávském moři 150 km severně od přístavu Surabaja, který patří k indonéské provincii Východní Jáva. Má rozlohu 196 km² a žije na něm okolo 70 000 obyvatel, kteří jsou převážně Madurci a vyznávají islám, největším městem je Sangkapura.\n\nOstrov má přibližně kruhový tvar o průměru okolo 15 km. Je sopečného původu, nacházejí se na něm termální prameny a posvátné kráterové jezero Danau Kastoba. Pobřeží je lemováno mangrovy, vnitrozemí je kopcovité, nejvyšší vrchol dosahuje 655 m n. m. Většina původního tropického pralesa byla proměněna v zemědělskou půdu. Pěstuje se teka obrovská, indigovník pravý, palma kokosová, rýže a kukuřice, významným zdrojem obživy je rybolov. Těží se onyxy, v okolním moři byly objeveny bohaté zásoby ropy. V lesích na Baweanu žije jako endemit kriticky ohrožený jelínek baveánský, vyskytuje se zde také prase sundské a makak jávský.\n\nNázev Bawean znamená v sanskrtu „místo, kde svítí slunce“. Za nizozemské nadvlády nesl ostrov oficiálně název \"Lubok\", je známý také jako \"Pulau putri\" (Ostrov žen). Tato přezdívka vychází ze zdejšího zvyku \"merantau\", praktikovaného již od 19. století, podle kterého odchází z chudého a odlehlého ostrova většina mužů v produktivním věku do světa za výdělkem. Mnozí z nich zůstávají v cizině nastálo, početná menšina Baweánců žije například v Singapuru. Výsledkem je, že více než tři čtvrtiny obyvatel ostrova tvoří ženy.\n\nV březnu 1942 proběhla nedaleko ostrova námořní bitva u Baweanu, v níž Japonci potopili britský křižník Exeter.\n\n"}
{"id": "1246140", "url": "https://cs.wikipedia.org/wiki?curid=1246140", "title": "Longitudinální výzkum", "text": "Longitudinální výzkum\n\nLongitudinální výzkum (někdy také longitudinální studie) je metoda empirického výzkumu, při které je určitý jev nebo vzorek populace zkoumán po určité časové období, v některých případech až po několik desetiletí.\n\nJe uplatňován jak v kvalitativní, tak i v kvantitativní sféře empirického výzkumu, protože jeho průběh má mnohdy interdisciplinární charakter, přičemž výstupní data jsou dle jednotlivých výzkumů ovlivněna ekonomickými, fyziologickými, sociálními, psychologickými či jinými faktory. Výjimkou však nejsou ani kvantitativní podoby longitudinálního výzkumu, příkladem může být například sčítání lidu.\n\nMetoda je tedy často uplatňována zejména v psychologii a sociologii, jelikož umožňuje sledovat změny týkající se jak celkového vzorku, tak i individuality jedince. Longitudinální výzkum je tedy velmi přínosný zejména v případě sledování vývojových změn. V sociologii se longitudinální výzkum používá například k pozorování, jak se v určitém časovém období uplatňuje určitá skupina absolventů určitého typu vzdělávání v určitém oboru. V medicíně se metoda longitudinálního výzkumu používá ke zjištění, jaké faktory ovlivňují určité onemocnění či jak se vyvíjí dané onemocnění u určitého vzorku pacientů.\n\nAmerický sociolog Scott Menard rozdělil sociologický výzkum na 4 základní typy, přičemž se zde objevují obě polarity z hlediska konkrétnosti a aplikovatelnosti výstupů, tedy jak kvalitativní, tak i kvantitativní:\n\nV praxi je možné se setkat s členěním longitudinálního výzkumu na více typů, nicméně dle Menarda se všechny jednotlivé typy dají zařadit pod jeden z jeho čtyř pilířů longitudinálního výzkumu.\n\nRetrospektivní metoda je založena na zpětném zjištění kýžených informací od objektů výzkumu. Velkou výhodou této metody je její nízká finanční nákladnost, jelikož na rozdíl od metody prospektivní není nutné výzkum průběžně monitorovat. Ovšem velkou nevýhodou, kterou s sebou retrospektivní metoda longitudinálního výzkumu nese, je vysoké zkreslení výstupních informací. Dotazovaní si totiž nemusí vybavit všechny události ve správné časové souslednosti, čímž může být značně zdeformován výsledek takového výzkumu. Druhým záporem je fakt, že ve vzorku zpětně dotazovaných lidí nelze nalézt již zemřelé, což se v určitých výzkumech nemusí odrazit, kdežto pro jiné to může představovat klíčovou informaci.\n\nPři prospektivní metodě longitudinálního výzkumu je objekt monitorován od chvíle, kdy vznikne předpoklad, že se u něj vyskytne jev, který je předmětem zkoumání. Prospektivní metoda je tak zpravidla přesnější než metoda retrospektivní, nicméně je finančně i organizačně mnohem náročnější a vyskytuje se zde hrozba, že výzkumník ztratí kontakt s objektem výzkumu a výzkum tedy neposkytne kýžený výstup. Lidé, kteří jsou předmětem prospektivního longitudinálního výzkumu, navíc mohou pozměnit své chování v závislosti na výzkumu. Příkladem prospektivní studie je například studie vlivu kouření v dospívání na potenci.\n\n\n\nLongitudinálních studií jsou tisíce; mezi ty nejznámější patří například výzkumy veřejného mínění zadávané sekcí Analýz veřejného mínění Evropské komise známé jako Eurobarometr. Průzkumy Eurobarometru se poprvé začaly provádět v sedmdesátých letech 20. století, jsou standardně transnárodní a dlouhodobé. Účelem těchto výzkumů je porovnat názory občanů jednotlivých členských zemí Evropské unie a sledovat, jak se názory vyvíjí. Průzkumy se provádí dvakrát ročně, na jaře a na podzim, s tím, že se skládají z neustále se rozšiřujícího okruhu otázek. Otázek tedy sice přibývá, avšak je třeba zdůraznit, že průzkum si logicky zachovává konzistentnost, aby bylo možné odpovědi respondentů porovnávat v dlouhodobém horizontu. Kromě standardního Eurobarometru se také provádí samostatné doplňkové výzkumy krátkodobějšího rázu týkající se různých témat, např. mládeže, zdraví, pracovních podmínek, zemědělství, chudoby a dalších.\n\nPodobně jako na evropském spektru funguje Eurobarometr, v České republice je de facto jeho obdobou Demografické informační centrum, které se soustředí na aktuální i obecné informace z demografie i příbuzných oborů. Na internetových stránkách provozovaných Demografickým informačním centrem jsou popsány základní demografické procesy (úmrtnost, morbidita, porodnost, potratovost, sňatečnost, rozvodovost a migrace), demografické výzkumy a také populační vývoj několika zemí světa. Díky analýzám populačního vývoje víme například, že ve Francii k 1. lednu 2012 žilo 65,35 miliónů lidí a že populace Francie dále roste, ale již ne tak rychle, jako tomu bylo na počátku 21. století.\n\nZatímco u longitudinálních studií Demografie a Eurobarometru tvoří vzorky celé populace, u řady výzkumů je sledována pouze určitá část populace. Lucie Foltová, Šárka Portešová a Lubomír Kukla se v jednom longitudinálním výzkumu zabývali behaviorálními, emočními a sociálními potížemi dyslektických dětí během povinné školní docházky (6–15 let). V tomto výzkumu se ukázalo, že pro české dyslektické děti je nejtěžším obdobím první třída; poté potíží ubývá a k navýšení dochází opět po jedenáctém roce věku (nicméně tento trend souvisí rovněž s dospíváním a koreluje s obdobným trendem u nedyslektických dětí). Studie často mají své limity; uvažujeme-li o zmiňované studii, ta byla omezena tím, že ve zkoumané dyslektické skupině bylo málo dětí, a tak nebylo možné vyvodit závěry mezi pohlavími, ačkoliv je dost možné, že chlapci a dívky své potíže vnímají jinak.\n\nDélce longitudinálního výzkumu se meze nekladou, např. Psychologický ústav AV ČR v Brně provedl padesátiletý výzkum týkající se charakteristiky kariérní orientace. Výzkum došel k závěru, že atmosféra v rodině a akademické výsledky v dětství předpovídají kariérní orientaci nepřímo, jelikož predikují úroveň vzdělání v dospělosti. Až dosažené vzdělání poté souvisí s kariérní orientací přímo.\n\n"}
{"id": "1246141", "url": "https://cs.wikipedia.org/wiki?curid=1246141", "title": "Zúčtování", "text": "Zúčtování\n\nZúčtování (v anglickém originále The Accountant) je americký akční thriller z roku 2016. Režie se ujal Gavin O'Connor a scénáře Bill Dubuque. Ve filmu hrají Ben Affleck, Anna Kendrick, J. K. Simmons, Jon Bernthal, Jeffrey Tambor a John Lithgow.\n\nFilm měl premiéru v Los Angeles 10. října 2016 a do kin byl oficiálně uveden 14. října 2016. Film získal mix kritiky a vydělal přes 139 milionů dolarů.\n\n12. listopadu 2014 magazín Variety prozradil, že se mluví o tom, že se Anna Kendrick v projektu připojí k Affleckovi. O den později se připojil J. K. Simmons. V listopadu se také začalo mluvit o Jonovi Bernthalovi. V lednu 2015 se připojili Cynthia Addai-Robinson, Jeffrey Tambor a John Lithgow.Natáčení začalo 19. ledna 2015 v Atlantě v Georgii.\n\nK 23. listopadu 2016 film vydělal 81,5 milionů dolarů v Severní Americe a 57,7 milionů dolarů v ostatních oblastech, celkově tak vydělal přes 139 milionů dolarů po celém světě. Rozpočet filmu činil 44 milionů dolarů. V Severní Americe byl oficiálně uveden 14. listopadu 2016, společně s filmy \"Max Steel\" a \"\" . Za první víkend docílil nejvyšší návštěvnosti, kdy vydělal 24,7 milionů dolarů. Druhý víkend docílil čtvrté nejvyšší návštěvnosti, kdy vydělal 13,6 milionů dolarů.\n\nFilm získal mix recenzí od kritiků. Na recenzní stránce Rotten Tomatoes získal z 225 započtených recenzí 51 procent s průměrným ratingem 5,6 bodů z deseti. Na serveru Metacritic snímek získal z 45 recenzí 51 bodů ze sta. Na Česko-Slovenské filmové databázi snímek získal 82 %.\n"}
{"id": "1246146", "url": "https://cs.wikipedia.org/wiki?curid=1246146", "title": "Miroslava Náchodská", "text": "Miroslava Náchodská\n\nMiroslava Náchodská je bývalá československá krasobruslařka.\n\nProvdala se do New Yorku a žije v USA. \n"}
{"id": "1246147", "url": "https://cs.wikipedia.org/wiki?curid=1246147", "title": "Marie Karolína Neapolsko-Sicilská", "text": "Marie Karolína Neapolsko-Sicilská\n\nMarie Karolína Neapolsko-Siciliská (celým jménem \"Marie Karolína Ferdinanda Luisa Neapolsko-Sicilská, vévodkyně z Berry\"; 5. listopadu 1798, Zámek Caserta, Caserta, Sicilské království – 17. dubna 1870, Brunnsee, Štýrsko, Rakousko-Uhersko) byla sardinská princezna, po sňatku s Karlem Ferdinandem Bourbonským i princezna francouzská a vévodkyně z Berry. Tento sňatek trval jen krátce a vzešly z něj dvě děti, po smrti manžela se tedy Marie Karolína znovu tajně vdala, tentokrát za italského šlechtice \"Ettora Carla Lucchesi-Palliho\".\n\nMarie Karolína se narodila 5. listopadu 1798 na zámku Caserta jako jediná dcera ze sňatku sicilského krále Františka I. a jeho sestřenice Marie Klementiny. Byla pokřtěna podle prarodičů z otcovy strany: Marie Karolíny Habsbursko-Lotrinské a Ferdinanda I. a většinu svého dětství pak prožila ve městech Palermo a Neapol. Roku 1801 matka tehdy tříleté Marie Karolíny zemřela a již rok na to se František I. znovu oženil – tentokrát se španělskou infantkou a sestřenicí Marií Isabelou, se kterou měl dvanáct dalších dětí.\n\nV roce 1816 do Neapole dorazil francouzský diplomat \"Pierre Louis Jean Casimir de Blacas\", který s králem Františkem dojednal sňatek Marie Karolíny a synovce Ludvíka XVIII., Karla Ferdinanda. Svatba se odehrála 24. dubna 1816 v Neapoli a po jejím uskutečnění se Marie Karolíny stala i vévodkyní z Berry. Přestože byl sňatek čistě předem domluveným politických tahem, manželství Marie Karolíny a prince Karla Ferdinanda bylo šťastné. pár pobýval v Elysejském paláci v Paříži, který jim francouzský král daroval. Oba dva navíc s oblibou sbírali výtvarné umění. Sama Marie Karolína finančně podporovala výrobu sévreského porcelánu. V červenci 1817 se páru narodil první potomek: dcera Luisa Alžběta. Nicméně, zemřela den po narození. Půl roku na to už ale byla Marie Karolína znovu těhotná a v září následujícího roku se narodil syn Ludvík – zemřel ještě v den svého narození. Nad rodem Bourbonů se stahovala mračna a Karel Ferdinand byl poslední nadějí na přežití rodu, žádný z dalších členů přímé linie Bourbonů totiž neměl potomky. I další Mariino těhotenství skončilo zklamáním: narodila se dcera, pojmenovaná Luisa Marie Terezie. Ta ale, na rozdíl od prvních dvou potomků Karla a Marie, přežila a zemřela až v roce 1864 jako čtyřiačtyřicetiletá. Krátké manželství Marie a Karla bylo ale ukončeno vraždou Karla. Marie Karolína byla znovu těhotná, když se s manželem vraceli z opery a Karla smrtelně zranil výrobce sedel a zastánce bonapartismu \"Louis Pierre Louvel\". Karel zemřel následující den, Když se o sedm měsíců později narodil zdravý syn Jindřich, přezdívalo se mu „zázračné dítě“ a byly v něj vkládány velké naděje na udržení Bourbonů na francouzské trůně.\n\nDíky narození syna, posledního „čistého“ Bourbona, se Marie Karolína stala důležitou postavou restaurace Bourbonů. Roku 1824 pak král Ludvík XVIII. zemřel a na jeho místo nastoupil Mariin tchán Karel. Během červencové revoluce byl ale sesazen a oba jeho starší synové se trůnu dobrovolně vzdali. Na několik minut se francouzským králem stal Mariin syn Jindřich, následně ale Národní shromáždění prohlásilo za krále Ludvíka Filipa z vedlejší linie Bourbonů Bourbon-Orléans. Sám bývalý král Karel jej do této funkce uvedl a sesadil tím hlavní linii Bourbonů z francouzského trůnu.\n\nMarie Karolína odešla i se synem do exilu. Nejdříve žili v Bath, později v Edinburghu.\n\nMarie Karolína ale nebyla se svým životem v Edinburghu šťastná a stála si za tím, že její syn je právoplatný francouzský král. Nakonec se rozhodla vrátit ke své rodiny do Neapole. Zde začala spřádat plány na navrácení syna Jindřicha na trůn: spojila se s vikomtem de Saint-Priest a započala legitimistické hnutí za návrat Jindřicha na trůn. Mezitím se 14. prosince 1831 tajně provdala za italského šlechtice a vévodu \"della Grazia\" \"Ettora Carla Lucchesi-Palliho\". Následně pobývala i Marseille, Vendée a Bretani, kde se jí podařilo vyburcovat vzpouru, která ale byla rychle potlačena. Následujících pět měsíců se skrývala v domě v Nantes, její skrýš ale vyzradil její přítel \"Simon Deutz\" a Marie Karolína tak byla uvězněna v zámku v Blaye.\n\nBěhem uvěznění v Blaye porodila zdravou dceru Annu Marii a byl odkryt její tajný sňatek, což způsobilo nevoli legitimistů. Kvůli tomu již nebyla pro francouzskou vládu nebezpečná a byla propuštěna. I s dcerou se vrátila na Sicílii, kde byla Anna Marie dána do pěstounské péče a krátce na to zemřela ve věku tří měsíců. Vrátila se ke svému manželovi Ettorovi a přestože jejich první dítě zemřelo, měli spolu čtyři další zdravé děti. Roku 1844 pak pár koupil palác Ca' Vendramin Calergi.\n\nBěhem risorgimenta byl pár nucen prodat mnoho uměleckých děl, které vlastnil, a několik pozemků včetně paláce Ca' Vendramin Calergi, který podali vnukovi Jindřichovi. Společně odešli z Itálie do nově vzniklého Rakouska-Uherska, do obce nedaleko Štýrského Hradce. Roku 1864 Mariin druhý manžel zemřel a ona jej přežila o celých šest let. Zemřela 17. dubna 1870 jako jednasedmdesátiletá.\n\nZ manželství s francouzským princem a vévodou z Berry vzešly čtyři děti, přičemž pouze dvě (syn a dcera) se dožily dospělosti:\nZ druhého a zpočátku utajovaného manželství s italským šlechticem \"Ettorem Carlem Lucchesi-Pallim\" vzešlo pět dětí, přičemž pouze první dcera, kterou Marie porodila při věznění na zámku v Blaye, zemřela.\n"}
{"id": "1246150", "url": "https://cs.wikipedia.org/wiki?curid=1246150", "title": "Pamětní deska 17. listopadu", "text": "Pamětní deska 17. listopadu\n\nPamětní deska 17. listopadu (autorem pojmenovaná Ruce) je pietní místo v Praze na Národní třídě, které připomíná události 17. listopadu 1989. Jde o bronzovou desku s reliéfem několika rukou ukazujících gesto vítězství („véčko“). Autory díla jsou Otakar Příhoda a Miroslav Krátký, kteří desku umístili do průchodu Kaňkova paláce v únoru 1990. V listopadu 2016 byla deska přesunuta z průchodu na fasádu domu.\n\nJde o bronzovou desku s nápisem „17. 11. 1989“. Z desky vystupuje osm lidských rukou ukazující různá gesta, jednak vítězné „véčko“, hojně používané na demonstracích v listopadu 1989, jednak nataženou prázdnou dlaň, která odkazuje k listopadovému heslu \"„Máme holé ruce“\".\n\n17. listopadu 1989 se konala povolená demonstrace Socialistického svazu mládeže k 50. výročí uzavření českých vysokých škol nacisty. Po jejím oficiálním ukončení se velká část demonstrantů vydala na pochod do centra města, aby projevila nesouhlas s tehdejším komunistickým režimem. Policejní kordony demonstranty postupně uvěznily na Národní třídě a v přilehlých ulicích. Policisté z pohotovostního pluku Veřejné bezpečnosti následně začali demonstranty surově bít. Kdo chtěl z místa uniknout, musel projít průchodem Kaňkova paláce na rohu Národní třídy a Mikulandské ulice, kde policisté vytvořili tzv. mlátící uličku. Hned v dalších dnech se z průjezdu stalo spontánní pietní místo, kam lidé nosili svíčky a květiny.\n\nV prosinci 1989 napadlo přítelkyni uměleckého kovolitce Otakara Příhody, že by v průchodu mělo něco vzniknout. Na její popud vytvořil Příhoda odlitek rukou, desku s datem vyrobil Miroslav Krátký. 20. února 1990 v noci pamětní desku bez povolení umístili do průchodu. Autoři zůstali dlouho v anonymitě, prozradil je až Kurt Gebauer.\n\nPamětní deska se stala důležitým místem oslav Dne boje za svobodu a demokracii. Tradičně pod ní pokládají věnce a květiny státníci i občané. Podle kritiků není umělecká hodnota díla příliš velká. Jaroslav Róna dílo označil za „kýč nevalné kvality“. Stefan Milkov se vyjádřil, že „je z toho cítit, že ta věc vznikla narychlo a bez jakékoli soutěže. Umělecky naprosto zbytečné.“\n\n22. listopadu 2009 zasáhl do díla umělec Roman Týc. Vítězné ruce doplnil o další dvě desky. Zleva o ruce hajlující (s datem 17. 11. 1939), zprava o ruce se vztyčenými prostředníky (s datem 17. 11. 2009). Svůj zásah pojmenoval \"Není co slavit\" a v rámci instalace pronesl také proslov. Přidané desky byly sundány následující den. K poškození původního díla nedošlo, desky byly přidělané pouze magnety. Výtvarník Jiří David Týcovu akci ocenil. Policie čin vyšetřovala jako možnou propagaci nacismu, v roce 2010 ale případ odložila. \n\nSvůj čin vysvětlil Týc takto: „Ta deska prostě sama vybízela k doplnění informace. Všechny ty ruce jsou český, na rozdíl od gest, která ukazují. Není od věci uvědomit si to, co se tady dělo a děje v kontextu. Češi hajlovali tenkrát, konec konců dělají to i dnes, vítězná viktorka po letech možná zase až tak vítězná není, prostředníček neváhal vztyčit premiér Topolánek a zaštítil se jím veřejně i Karel Gott. To taky o něčem vypovídá.“ Týce také zaujalo, že většina lidí si proměny desky ani nevšimla a dál pod ní zapalovali svíčky.\n\nAutor pamětní desky Otakar Příhoda v reakci na Týcův zásah řekl, že ho to „namíchlo“. Později ale odmítl Týce zažalovat, přestože to po něm žádala policie.\n\nV listopadu 2016 byla pamětní deska přemístěna z podloubí domu na jeho fasádu. Česká advokátní komora, která v domě sídlí, se průchod rozhodla v rámci rekonstrukce budovy uzavřít. Podle mluvčí advokátní komory to požadovali památkáři, podle novináře Ludvíka Hradilka si naopak uzavření průchodu na památkářích vymohla sama advokátní komora. Pamětní deska se stěhovala také z důvodu, že svíčky, zapalované v průchodu, hrozily rizikem požáru. V bývalém průchodu vznikla galerie s fotografiemi ze 17. listopadu.\n\nPřesun pamětní desky vyvolal kritiku, historik a pedagog Marcel Tomášek proti přesunu založil petici, přesun také kritizoval Jan Gregar, naopak Marek Benda řekl, že venkovní prostor mu pro pietní místo přijde vhodnější.\n\n"}
{"id": "1246151", "url": "https://cs.wikipedia.org/wiki?curid=1246151", "title": "Trollové (film)", "text": "Trollové (film)\n\nTrollové (v anglickém originále Trolls) je animovaná muzikálová komedie z roku 2016. Režie se ujali Mike Mitchell a Walt Dohrn a scénáře Jonathan Aiibel a Glenn Berger. Tvůrci byli inspirování postavičkami od Thomase Dama. Své hlasy do filmu propůjčili Anna Kendrick, Justin Timberlake, Zooey Deschanel, Russell Brand, James Corden a Gwen Stefani.\n\nFilm měl premiéru na Londýnském filmovém festivalu 8. října 2016 a do kin byl oficiálně uveden 4. listopadu 2016. Film získal pozitivní recenze od kritiků a vydělal přes 262 milionů dolarů.\n\nSpolečnost DreamWorks oznámila plány na film inspirovaný postavičkami trollů na začátku roku 2010. K této verzi napsal scénář Adam Wilson a jeho žena Melanie. V roce 2012 získala hlavní role Chloë Grace Moretz a Jasonovi Schwartzmanovi byla nabídnuta mužská hlavní role. V září 2012 20th Century Fox a DreamWorks Animation oznámily, že film pod názvem Trolls bude mít premiéru 5. června 2015 s Anand Tuckerem jako režisérem a scénářem od Wallace Wolodarskyho a Mayi Forbes. V květnu roku 2013 byla premiéra posunuta na 4. listopadu 2016. V červnu 2014 získala Anna Kendrick hlavní roli princezny Poppy. Justin Timberlake se k obsazení připojil v září 2015. Celé obsazení byl oznámeno v lednu 2016.\n\nFilm vydělal 116,2 milionů dolarů v Severní Americe a 146,2 milionů dolarů v ostatních oblastech, celkově tak vydělal 262,4 milionů dolarů po celém světě. Rozpočet filmu činil 125 milionů dolarů. V Severní Americe byl oficiálně uveden 4. listopadu 2016, společně s filmy \"Doctor Strange\" a \"\". Za první víkend docílil druhé nejvyšší návštěvnosti, kdy vydělal 46,5 milionů dolarů. Na první místě se umístil film \"Hacksaw Ridge: Zrození hrdiny\" s výdělkem 85 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 113 započtených recenzí 74 procent s průměrným ratingem 6,2 bodů z deseti. Na serveru Metacritic snímek získal z 32 recenzí 56 bodů ze sta. Na Česko-Slovenské filmové databázi snímek získal 66%.\n"}
{"id": "1246159", "url": "https://cs.wikipedia.org/wiki?curid=1246159", "title": "Luca Turilli", "text": "Luca Turilli\n\nLuca Turilli (* 5. března 1972, Terst, Itálie) je italský hudebník a skladatel, který je znám především jako jeden ze zakladatelů hudební skupiny Rhapsody of Fire, ve které se během šestnácti let podílel na deseti studiových albech. V roce 1993, když mu bylo 21 let, se Turilli úspěšně vyléčil z rakoviny ve stádiu metastáze, přestože podle doktora již neměl moc šancí na uzdravení.\n\nV roce 2011 se Turilli společně s basovým kytaristou Patrice Guersem a kytaristou Dominique Leurquinem rozhodl přátelsky odloučit od Rhapsody of Fire a založil skupinu Luca Turilli's Rhapsody. Spolu se zpěvákem Alessandrem Contim a bubeníkem Alexem Landenburgem stvořili nový podžánr metalu, \"cinematic metal\". Činnost Luca Turilli's Rhapsody byla ukončena v roce 2018 a ten samý rok bylo oznámeno založení skupiny Turilli/Lione Rhapsody.\n\nBěhem svého působení v Rhapsody of Fire Turilli rozjel i svůj projekt Luca Turilli, se kterým skončil v roce 2011. Zároveň také založil kapelu Luca Turilli's Dreamquest, se kterou vydal jedno studiové album. V roce 2017 se Turilli zvou setkal s Fabio Lionem, bývalým zpěvákem Rhapsody of Fire v rámci projektu Rhapsody Reunion, se kterým odehrál výroční turné k příležitosti oslav dvaceti let od založení Rhapsody of Fire. Na turné se sešli všichni původní členové této skupiny kromě klávesisty Alexe Staropoliho. Koncertní série pokračovala také v roce 2018.\n\n"}
{"id": "1246163", "url": "https://cs.wikipedia.org/wiki?curid=1246163", "title": "Khaan", "text": "Khaan\n\nKhaan (mongolsky „pán/vladař“, chán) byl rod teropodního oviraptorosaurního dinosaura, žijícího na území východní Asie (Mongolska) v období pozdní svrchní křídy (asi před 84 až 75 miliony let).\n\nFosilie teropoda byly popsány v roce 2001 trojicí paleontologů, kteří zvolili mongolské jméno pro „pána“ nebo „vladaře“ jako rodové jméno, druhové je pak poctou americkému paleontologovi jménem Malcolm Carnegie McKenna (1930–2008). Holotyp \"IGM 100/1127\" představuje téměř kompletní kostru o délce asi 1,2 metru. Ta byla objevena spolu s další kostrou, oběma se pak dostalo přezdívky „Romeo a Julie“. Není ale jisté, zda jde skutečně o samce a samici. V dospělosti dosahoval tento teropod délky kolem 1,5 metru.\n\nKhaan byl zřejmě všežravcem, který se živil masem, měkkýši i rostlinami. Studie z roku 2014 ukazuje, že tito teropodní dinosauři byli možná pohlavně dimorfičtí a samičky se tak vzhledem lišily od samců. Jedinci opačného pohlaví se lišili v některých kosterních znacích, zejména pak ve tvaru tzv. chevronů (výběžků na spodní straně ocasních obratlů).\nPřesné vývojové vazby khaana nejsou zcela jisté. Podle fylogenetické analýzy z roku 2012 patří mezi nejbližší vývojové příbuzné tohoto dinosaura nejspíš rody \"Conchoraptor\", \"Citipati\", \"Machairasaurus\", \"Rinchenia\" a \"Heyuannia\".\n\n\n"}
{"id": "1246165", "url": "https://cs.wikipedia.org/wiki?curid=1246165", "title": "Moravské cukrovarnictví", "text": "Moravské cukrovarnictví\n\nMoravské cukrovarnictví je fenomén převážně 19. století. V důsledku jeho rozvoje došlo k celé sérii změn od uspořádání krajiny, zemědělských ploch, průmyslových zón etc., přes změnu sociální stavby měst a obcí ve kterých se cukrovary nacházely, až po rozvoj a směřování železniční sítě.\n\nČeské země, podobně jako asi všechny slovanské země, byly od počátku zvyklé sladit březovým sirupem (méně) a medem (více). Ne náhodou byl ve slovanské vesnici v období Velké Moravy jedním z nejváženějších obyvatel právě brtník (muž živící se sběrem medu lesních včelstev). A zatímco výroba březového sirupu byla postupem času téměř zapomenuta, tak během středověku (hlavně ve vrcholném středověku) se v medu vybíraly i dávky. Takové dávky rozhodně nebyly malé. Podložme si toto tvrzení historkou, která se datuje do obléhání míšenského hradu Poláky – když posádce hradu začala docházet voda, tak než aby vypotřebovali při hašení požáru poslední její zbytky, tak užili právě med.\n\nS rozvojem obchodu, zejména v počátcích Raného novověku, se na evropský trh začal ve větší míře dostávat cukr, třtinový, většinou dovážený koloniálními mocnostmi z karibské oblasti. A není žádným tajemstvím, že dominantní postavení mezi dovozci takovéhoto cukru získali v průběhu 17. a 18. Angličani.\n\nV roce 1803 začaly Napoleonské války, 21. listopadu 1806 pak byla Berlínským dekretem vyhlášena Kontinentální blokáda. Rakouské císařství již nemohlo kupovat cukr od Britů. Vláda se sice pokoušela podporovat výrobu cukru z javorového sirupu, tyto pokusy byly však velmi nákladné, a pořádně nefungovaly.\n\nV roce 1829 byl v Kostelní Vydří (kousek od Dačic) založen první (alespoň v západní části monarchie) významný řepkový cukrovar. Ten sice zanikl hned v roce 1833, na jeho tradici však navázala rafinerie třtinového cukru v Dačicích, tu zřídil Franz Grebner ve spolupráci s terstským obchodním domem Sartotiov (ten zajistil dodávky třtinového cukru z kolonií). A právě zde se v listopadu 1843 začal ve větším měřítku vyrábět kostkový cukr.\n\nNakonec i rafinerie v Dačicích nakonec zanikla, stalo se tak v roce 1852. Tou dobou byl již majitelem velkopodnikatel v oblasti cukrovarnictví - Satzger. Příčinou zániku byla pravděpodobně odlehlost a technická zaostalost výroby.\n\nOd 30. let 19. století cukrovary vznikaly a zanikaly ‚ve velkém‘. Namátkou – velmi významný cukrovar vznikl v roce 1836 v Rájci nad Svitavou, další byl založen hrabětem J. Stockau v Napajedlích; 1838 vznikl martinický cukrovar v Kloboukách u Brna; v roce 1841 v Sokolnicích u Brna. Už předtím byl založen v letech 1837-1838 v Židlochovicích na panství arcivévody Karla bratry Florentinem Robertem a Louisem z Francie založen asi nejdůležitější podnik tohoto druhu na Moravě.\n\nZatím co roce 1838 zpracovali moravské cukrovary 168 tisíc metrických centů (16 800 000 kg) cukrové řepy, tak do roku 1851 se toto množství znásobilo pětkrát. Na této rostoucí tendenci měla největší podíl vysoká šlechta, protože právě velcí majitelé pozemků patřili k největším investorům do cukrovarnictví v podstatě celá 40. léta 19. století (např. roku 1832 zřídil hrabě Larisch-Monnich v Horní Suché úplně první Slezský cukrovar). V roce 1853 bylo na Moravě a ve Slezsku dohromady 37 továren na výrobu cukru a jedna živnostenská provozovna. Z toho je jasně patrné, že už od samého počátku bylo cukrovarnictví vedeno formou tovární velkovýroby.\n\nOd 50. let předminulého století se v cukrovarnictví na Moravě uchytilo stabilně několik rodin, které jej provozovali buď jako hlavní „živnost“ nebo jako jednu z nich. Pro názornost následuje výčet (abecední) těch z nich, kteří byli vázáni na průmyslové srdce Moravy - Brno:\n\n\nVýčet těchto jmen, sám o sobě, odhaluje mnohé. Není náhodou, že většina z nich z ní německy, popřípadě židovsky, a naopak snad jen Kupka Alois zní česky. Mimo tyto brněnské podnikatele patřili k nejvýznamnějším také břeclavští Kufnerové, olomoučtí Primavesiové, Mayové a několik dalších. \n\nV porovnání s oblastí Čech, kde skutečně velkou část kapitálu v cukrovarnictví drželi Češi, byly cukrovary na Moravě ovládány převážně německým (a židovským [např. Kufnerové], ten je však často řazen právě k německému) kapitálem. To se v 60. letech pokoušeli zvrátit moravští rolníci svou snahou založit na principu akciové společnosti rolnický cukrovar. První pokus v roce 1863 zkrachoval, v roce 1869 se však vše vydařilo a byl založen První rolnický cukrovar na Moravě v Kroměříži. Následovalo několik dalších pokusů, některé byly zmařeny, některé uspěly. Z nich však některé museli ukončit svou činnost již roku 1873, kdy neustáli hospodářskou krizi.\n\nV letech 1829-1841 bylo na Moravě a ve Slezsku založeno 23 cukrovarů, z toho 15 feudály a 8 buržoazií. Od roku 1842 do konce 60. let bylo založeno 52 cukrovarů, z toho převážná většina německy hovořícími kapitalisty, a jenom 7 šlechtou z řad velkostatkářů. Přičemž ty starší nebyly ‚stabilní‘ a měli tendence se potýkat s finančními, technologickými a logistickými problémy; skutečně funkční a stabilní cukrovary, dlouhodobě výnosné fungující investiční příležitosti, vznikají až v 50. letech. České akciové rolnické cukrovary byly kapitálově výrazně slabší v porovnání s německými (či židovskými). Jejich kapitál se pohyboval v průměru asi kolem 300 tis. zlatých, zatímco společný projekt Kufnerů, Schoellerů a Skeneů = společnost lipnicko-břeclavských cukrovarů měla akciový kapitál asi 3 miliony zlatých.\n\nV letech 1882-1885 bylo pouze na Moravě v činnosti 55 cukrovarů, skutečně českých z nich však nebylo víc než 6 (a to v Brodku u Přerova, Holici, Kroměříži, Litovli, Prosenicích, Vrbatkách), další dva byly ve vlastnictví českých firem (cukrovar ve Vranovicích patřil Živnostenské bance a cukrovar v Podivíně jedné pražské firmě), v dalších 3 byl kapitál národnostně smíšený, a zbytek byl v německých rukou.\n\nV roce 1852 se na Moravě vyrobilo 1 539 000 kg cukru. V roce 1912, do té doby největší evropská sklizeň cukrové řepy (3 514 300 tun), to bylo 53 400 000 kg, zpracováno 64 cukrovary. Z toho je možné jasně vyvodit, že i přes hospodářské krize či světovou cukerní krizi (1894-1896), cukerní daň, spotřební daň a „války“ mezi českým a německým kapitálem, množství výroby rafinovaného cukru stoupalo po celé 19. století.\n\n"}
{"id": "1246166", "url": "https://cs.wikipedia.org/wiki?curid=1246166", "title": "Šatovník dlaskovitý", "text": "Šatovník dlaskovitý\n\nŠatovník dlaskovitý (\"Chloridops kona\") je vyhynulý druh šatovníka, který byl endemitem Havajských ostrovů. Průměrná délka ptáka byla 15 cm. Šatovník byl olivově zelený a měl šedý zobák. Byl velmi vzácný již v době, kdy byl objeven, a domorodci ho vůbec neznali.\nŠatovník dlaskovitý dokázal velmi silným zobákem rozlousknout tvrdou skořápku. Živil se také bezobratlými živočichy.\n\nJako důvod jeho vyhubení se udává ztráta přirozeného prostředí. Šatovník dlaskovitý byl naposledy viděn v roce 1894.\n\nOrnitolog Scott Barchard Wilson, který ho popsal, vyzýval veřejnost, aby šatovníka dlaskovitéhoho zachovala v přírodě. Podle jeho popisu to byl pták zajímavý vzhledem, ale velmi málo zajímavý svým chováním. Byl nudný, pomalý, osamělý a velmi tichý – Wilson ho nikdy neslyšel zpívat. Jeho potrava se skládala ze semen tvrdých plodů \"Myoporum sandwicense\". Když je louskal, bylo to slyšet do dálky. Zobák měl většinou špinavý od santalového stromu.\n"}
{"id": "1246169", "url": "https://cs.wikipedia.org/wiki?curid=1246169", "title": "Rossini Opera Festival", "text": "Rossini Opera Festival\n\nRossini Opera Festival je operní hudební festival, který od roku 1980 se koná každoročně v srpnu v italském Pesaru, rodném městě Gioacchina Rossiniho.\n\nRossini Opera Festival (člen Evropské festivalové asociace) byl zpočátku zřízen pod patronátem města Pesaro. V roce 1985 se festival osamostatnil, nadále funguje pod záštitou města Pesaro, provincie Pesaro a Urbino, nadace \"Fondazione Cassa di Risparmio\" v Pesaru, \"Banca Popolare dell'Adriatico\" a \"nadace Scavolini\".\n\nPrvní sezóna v roce 1980 byla zahájena v Rossinoho divadle 28. srpna operou \"Straka zlodějka\". Provedení řídil Gianandrea Gavazzeni v kritické edici Fondazione Rossini, ve spolupráci s nakladatelstvím Ricordi, pod uměleckou patronací Alberta Zeddy, jenž 3. září v Pedrottiho auditoriu řídil \"L'inganno felice\" se Sestem Bruscantinim a Enzem Darou.\n\n13. srpna 1993 italský parlament jednomyslně schválil zvláštní zákon č. 319 upravující podporu Rossiniho operního festivalu ze strany italského ministerstva kultury (Ministero dei Beni Culturali), a zároveň pověřilo Festival oživením díla Gioacchina Rossiniho, coby integrální součásti italského kulturního děcictví.\n\n\"Festivalovým orchestrem ROF\" je orchestr Boloňského městského divadla, který je často doplňován jak domácími, tak zahraničními hostujícími hudebníky i celými tělesy. Sborové a některé sólové části oper byly v letech 1993-2008 svěřovány Pražskému komornímu sboru pod vedením Lubomíra Mátla.\n\n\n\n\n\n"}
{"id": "1246170", "url": "https://cs.wikipedia.org/wiki?curid=1246170", "title": "Taťjana Rujgová", "text": "Taťjana Rujgová\n\nTaťjana Rudolfovna Rujgová (: Татьяна Рудольфовна Руйга, * 11. května 1978 Krasnojarsk) je bývalá ruská reprezentantka ve sportovním lezení. Dvojnásobná mistryně světa a trojnásobná vítězka světového poháru v lezení na rychlost.\n\nV lezení na obtížnost získala dvě stříbrné medaile na mistrovství světa juniorů.\n\n\n\n"}
{"id": "1246171", "url": "https://cs.wikipedia.org/wiki?curid=1246171", "title": "Heyuannia", "text": "Heyuannia\n\nHeyuannia („pocházející z Che-jüanu“) byl rod teropodního oviraptorosaurního dinosaura, žijícího na území východní Asie (provincie Kuang-tung v jihovýchodní Číně) v období pozdní svrchní křídy (asi před 70 až 66 miliony let).\n\nFosilie tohoto menšího teropoda byly popsány v roce 2002 paleontologem Lü Ťün-čchangem. Holotyp má označení \"HYMV1-1\" a byl objeven v sedimentech souvrství Dalangšan. Jedná se o poměrně kompletní kostru i s lebkou. Dále bylo objeveno ještě šest dalších exemplářů a množství zkamenělých vajec, která mohla patřit také tomuto dinosaurovi. \"Heyuannia\" byl menší druh oviraptorida, který měřil asi 1,5 metru na délku a vážil kolem 20 kilogramů.\n\nPřesné vývojové vazby tohoto rodu nejsou zcela jisté. Podle fylogenetické analýzy z roku 2012 patří mezi nejbližší vývojové příbuzné tohoto dinosaura nejspíš rody \"Conchoraptor\", \"Citipati\", \"Machairasaurus\", \"Rinchenia\" a \"Khaan\". V září roku 2019 byla pro tento a blízce příbuzné druhy oviraptoridů stanovena nová podčeleď Heyuanninae (dříve Ingeniinae).\n\nPodle vědecké studie mohla mít vajíčka tohoto dinosaura původně modrozelenou barvu. Odborná práce publikovaná v roce 2017 totiž přišla s tvrzením, že barva vajec tohoto teropoda byla pravděpodobně modro-zelená. Jedná se tak o vůbec první případ, kdy byla zjištěna pravděpodobná barva vajec druhohorních dinosaurů.\n\n"}
{"id": "1246172", "url": "https://cs.wikipedia.org/wiki?curid=1246172", "title": "Jan Skramlík", "text": "Jan Skramlík\n\nJan rytíř Skramlík, uváděn též jako rytíř z Cronreuthu (1. července 1860 Praha – 6. září 1936 Praha), byl český malíř a operní pěvec (člen Národního divadla).\n\nJan Skramlík se narodil v Praze, pocházel ze staropražské rodiny. Jeho otec Emilián Skramlík byl podnikatel a komunální politik. V letech 1876-1878 studoval na pražské malířské Akademii. Poté se přesunul na 8 let do Mnichova, kde studoval na Akademii u profesora \"Wilhelma Lindenschmidta (1829-1895)\". Kolem roku 1886 odešel do Paříže, kde se seznámil s Václavem Brožíkem. Když se Brožík vrátil jako profesor pražské malířské Akademie do vlasti, stal se Skramlík jeho žákem. Maloval dlouhá léta v jeho atelieru. Studium si prohloubil dvouapůlročním pobytem v Itálii, cestami po jižní Evropě, Německu a Anglii. Kromě malování se věnoval i opernímu zpěvu, kde byl žákem Josefa Lva. V roce 1889 byl angažován jako barytonista do souboru Národního Divadla v Praze. Valná většina hudebních kritiků se však postavila proti jeho údajnému protekčnímu přijetí. Jeho otec E. Skramlík byl mimo jiné i předsedou družstva Národního divadla. Skramlík nakonec v srpnu roku 1892 ze souboru odešel. Během svého téměř čtyřletého účinkování v souboru Národního Divadla vystoupil celkem ve 33 operách. Nadále se plně věnoval pouze malířství. Maloval mimo jiné, náboženské motivy a historické žánry, jimiž se proslavil. V pozdější tvorbě se vrátil k malování portrétů. Jeho obrazy byly často reprodukovány v českých časopisech. Skramlík je zastoupený ve sbírkách Národní galerie v Praze a mnoha dalších galeriích doma i v zahraničí. Vystavoval v \"Topičově salonu\" a \"Rubešově galerii\" v Praze. Jan rytíř Skramlík zemřel v Praze 6. září 1936 a pohřben je na Olšanských hřbitovech.\n\n"}
{"id": "1246173", "url": "https://cs.wikipedia.org/wiki?curid=1246173", "title": "Eva Zažímalová", "text": "Eva Zažímalová\n\nEva Zažímalová (* 18. února 1955 Praha) je česká biochemička, od března 2017 předsedkyně Akademie věd ČR, v letech 2007 až 2012 ředitelka Ústavu experimentální botaniky AV ČR.\n\nV letech 1974 až 1979 vystudovala biochemii na Přírodovědecké fakultě Univerzity Karlovy v Praze. V roce 1983 získala v Československé akademii věd (na Ústavu experimentální botaniky) vědeckou hodnost CSc. v oboru biologie (fyziologie rostlin). V roce 2004 byla jmenována docentkou a v roce 2013 pak profesorkou pro obor anatomie a fyziologie rostlin na Přírodovědecké fakultě UK v Praze.\n\nOd roku 1983 pracuje v Ústavu experimentální botaniky AV ČR.<ref name=\"ČT 10/16\"></ref> V letech 2003 až 2007 byla zástupkyní ředitele tohoto ústavu, pak jej až do roku 2012 vedla. Následujícího roku se stala členkou Akademické rady. \n\nVěnuje se molekulárním mechanismům účinku rostlinných hormonů, zabývá se zejména auxiny. \n\nDne 15. prosince 2016 byla na sněmu Akademie věd ČR zvolena její předsedkyní. Jakožto jedinou kandidátku ji volilo 40 z 54 akademických ústavů. V polovině ledna 2017 vzala vláda ČR návrh na její jmenování na vědomí a dne 14. března 2017 ji do funkce jmenoval prezident Miloš Zeman, vedení akademie se ujala 25. března 2017.\n"}
{"id": "1246182", "url": "https://cs.wikipedia.org/wiki?curid=1246182", "title": "Stratzing", "text": "Stratzing\n\nStratzing je městys v Rakousku ve spolkové zemi Dolní Rakousy v okrese Krems-Land.\n\nStratzing se nachází ve spolkové zemi Dolní Rakousy v regionu Waldviertel. Leží v bezprostřední blízkosti okresního města Kremže. Prochází jím silnice B37, která vede z Rastenfeldu přes Gföhl do Kremže. Rozloha území městyse činí 5,88 km², z nichž 2,6% je zalesněných.\nÚzemí městyse Stratzing se skládá z pouze jedné části:\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\nStarostou městyse Stratzing je Josef Schmid ze strany ÖVP.\n\n\n"}
{"id": "1246186", "url": "https://cs.wikipedia.org/wiki?curid=1246186", "title": "Đavolja varoš", "text": "Đavolja varoš\n\nĐavolja varoš (v srbské cyrilici Ђавоља варош, česky doslova \"Ďáblovo město\") je přírodní památka nedaleko města Kuršumlija v Toplickém okruhu na jihu Srbska, cca 90 km od města Niš. Tvoří ji 202 zemních pyramid a sloupů o výšce cca 15 metrů, které jsou zakončeny balvany. Vznikla jako velmi vzácný přírodní úkaz eroze nespojitého, nicméně velmi pevného materiálu. Její vznik zapříčinil částečně i člověk, který vykácel husté lesy v oblasti pohoří Radan (\"Radan planiny\"), čímž bylo nespojité podloží vystaveno přírodním vlivům.\n\nĐavola varoš je chráněnou přírodní památkou od roku 1959. Chráněno je celkem 69 ha území. Od roku 1959 je kategorizována srbskou vládou jako přírodní památka mimořádného významu. Podle lidových pověstí představuje Đavola varoš zkamenělé osazenstvo svatby, kterou nechal Bůh zkamenět. V okolí se nacházejí prameny minerálních vod, známé též jaké \"Đavoljina voda\".\n\n"}
{"id": "1246192", "url": "https://cs.wikipedia.org/wiki?curid=1246192", "title": "Sićevo (Niška Banja)", "text": "Sićevo (Niška Banja)\n\nSićevo (v srbské cyrilici Сићево) je vesnice na jihu Srbska, administrativně spadající pod Nišavský okruh, přesněji opštinu Niška Banja. V roce 2002 mělo Sićevo 1007 obyvatel. Nachází se v údolí Svrljigského pohoří.\n\nPodle vesnice se jmenuje i nedaleká Sićevská soutěska. V blízkosti vesnice se nachází také stejnojmenný klášter. \n\nSamotné Sićevo vzniklo na současném místě v 18. století osadníky, kteří během druhého Stěhování Srbů opustili Kosovo a vydali se směrem na sever. Zatímco řada jejich krajanů odešla až na území dnešní Ukrajiny, někteří zůstali v dnešním jihovýchodním Srbsku. \n\nObyvatelstvo vesnice se věnuje vinařství a ovocnářství, méně také chovu dobytka. Vinařství se v Sićevu a okolí dařilo již v dobách existence Osmanské říše. Roku 1895 zde bylo založeno vinařské družstvo. \n\nV roce 1905 se vesnice proslavila v celém Srbsku vznikem umělecké kolonie, ve které působila řada spisovatelů, básníků, malířů a jiných umělců. \n\nV letech 1922–1935 byla na řece Nišavě vybudována hydroelektrárna. \n"}
{"id": "1246198", "url": "https://cs.wikipedia.org/wiki?curid=1246198", "title": "ESSEC Business School", "text": "ESSEC Business School\n\nESSEC Business School je evropská obchodní škola s kampusy (pobočkami) ve Francii (Cergy a La Défense v Paříži), Singapuru, Maroku (Rabat) a na Mauriciusu. Byla založena v roce 1907 a v současnosti je akreditovaná u mezinárodních organizací EQUIS, AMBA a AACSB. Má přibližně 45 000 absolventů ze 150 zemí a více než 200 národností.\n\nŠkola nabízí magisterský program v oboru managementu (Master in Management), několik specializovaných magisterských programů v oborech jako marketing, finance, média či personalistika, programy „Executive MBA” a doktorské studium, které vede k získání titulu Ph.D.\n\nV roce 2016 se program “Master in Management” umístil na 3. místě v mezinárodním žebříčku deníku Financial Times.\n\n\n"}
{"id": "1246200", "url": "https://cs.wikipedia.org/wiki?curid=1246200", "title": "Kostel svatého Jana Křtitele (Tehov)", "text": "Kostel svatého Jana Křtitele (Tehov)\n\nKostel svatého Jana Křtitele je nejstarší dochovaná památka v Tehově. Je chráněn jako kulturní památka České republiky.\nKostel byl založen v polovině 14. století. V baroku proběhla rozsáhlá přestavba, roku 1779 byla kostelu přistavěna věž. Kostel je jednolodní, má obdélníkový presbytář a hranolovou věž, v níž se nacházejí tři zvony. Věž je na západní straně kostela a je ukončena jehlancovou helmou a malou cibulí. Oltář pochází z roku 1795, ostatní vybavení kostela však pochází z období baroka a rokoka. Kostel je obklopen hřbitovem. Bohoslužba zde probíhá každou třetí neděli v měsíci.\n"}
{"id": "1246206", "url": "https://cs.wikipedia.org/wiki?curid=1246206", "title": "Josef Vojáček Taras", "text": "Josef Vojáček Taras\n\nJosef Vojáček Taras (25. února 1906 Hercegovac, Chorvatsko – 14. srpna 1983) byl velitel I. československé brigády Jana Žižky z Trocnova, která působila na území Slavonie v rámci partyzánského vojska. \n\nV roce 1941 založil spolu se svým kolegou Pavlem Gregorićem brigádu Matija Gubec. V ní bojovali zástupci různých národnostních menšin v oblasti Slavonie proti německým okupantům a chorvatským fašistům. Sám Josef Vojáček zapojil do partyzánského boje celou svoji rodinu. Proti okupantům podnikali útoky v pohořích Papuk a Garić.\n\nJosef Vojáček převzal v roce 1944 velení nad I. československou brigádou Jana Žižky z Trocnova poté, co padl dosavadní velitel, Josef Růžička.\n\nSám Vojáček byl také politicky aktivní. Byl členem komunistické strany Chorvatska (sekretářem místní organizace v Banové Jaruze; účastnil se II. zasedání Zemské antifašistické rady národního osvobození Chorvatska, a to jako zástupce české menšiny.\n\nV letech 1943 – 1945 byl politickým komisařem jednotky. Po skončení druhé světové války byl nějakou dobu poslancem chorvatského Saboru. Poté přesídlil do Československa. Zastupoval chorvatské Čechy v poválečných jednáních o jejich částečném přesídlení na území ČSR (přesněji Jižní Moravy a Západních Čech). Stál u zrodu tzv. Reemigračního výboru a později Svazu Čechů z Jugoslávie. \n\nV pozdějších letech zastával funkce v rámci organizací veteránů v socialistickém Československu. \n\n"}
{"id": "1246207", "url": "https://cs.wikipedia.org/wiki?curid=1246207", "title": "Jacobs Douwe Egberts", "text": "Jacobs Douwe Egberts\n\nJacobs Douwe Egberts (JDE), dříve D.E Master Blenders 1753, předtím Douwe Egberts (plným jménem \"Douwe Egberts Koninklijke Tabaksfabriek-Koffiebranderijen-Theehandel Naamloze Vennootschap\"), je v roce 1753 založená nizozemská společnost, zabývající se produkcí a obchodem s kávou a čajem. V Nizozemsku je vedoucí značkou. Do roku 1998 se zabývala i obchodem s tabákem, který na trh uváděla pod značkou \"Drum\". Káva dodávaná společností nese značku \"Douwe Egberts\".\n\nSpolečnost založil v nizozemském městě Joure Egbert Douwe v roce 1753 s názvem \"De Witte OS\" jako obchod s potravinami, který se však později změnil na společnost zabývající se kávou, čajem a tabákem. V roce 1925 firma změnila svůj název na Douwe Egberts a bylo zavedeno nové logo. Roku 1954 firma uvedla na nizozemský trh první instantní kávu. Roku 1967 byla natočena první televizní reklama na tuto značku. Od roku 2015 je součástí mezinárodního koncernu Mondelēz International.\n"}
{"id": "1246215", "url": "https://cs.wikipedia.org/wiki?curid=1246215", "title": "Moise Kean", "text": "Moise Kean\n\nMoise Bioty Kean (* 28. února 2000, Vercelli, Itálie) je italský fotbalový útočník a mládežnický reprezentant původem z Pobřeží slonoviny, hráč klubu Everton FC.\n\n\n22. listopadu 2016 nastoupil v 84. minutě v dresu Juventusu Turín do utkání Ligy mistrů UEFA 2016/17 proti španělskému klubu Sevilla FC (výhra 3:1) a stal se tak prvním fotbalistou narozeným v roce 2000 či později, který se představil v Lize mistrů UEFA.\n\nKean byl členem italských mládežnických reprezentací U15, U16 a U17.\n"}
{"id": "1246218", "url": "https://cs.wikipedia.org/wiki?curid=1246218", "title": "Difuze inovací", "text": "Difuze inovací\n\nDifúze inovací je teorie, která vysvětluje jak, kdy, proč a jakou rychlostí se rozšiřují nové myšlenky a technologie. Tuto teorii zpopularizoval Everett Rogers ve své knize \"Diffusion of Innovations\" vydanou v roce 1962. Podle Rogerse existují čtyři prvky, které ovlivňují rozšíření myšlenky: inovace, způsoby komunikace, čas a sociální systém. Inovace musí být osvojena velkým množstvím lidí, aby mohla obstát. \n\nRogers rozděluje lidi ve vztahu k inovacím na: \n\n\nKlíčové prvky ve výzkumu difuze inovací jsou:\n\nJsou rozhodnutí osvojit si nebo odmítnout inovaci.\nNejčastěji se zkoumá doba, jakou určitému procentu členů společenského systému, trvá osvojení inovace. Tato doba je výrazně ovlivněna tím, jak jednotlivec vnímá určité vlastnosti inovace.\n\nNezáleží příliš na tom, do jaké míry je inovace objektivně prospěšná, důležité je, jak jí daný jedinec vnímá.\n\nDo jaké míry je inovace vnímána jako slučitelná s hodnotami a zkušenostmi potenciálních osvojitelů.\n\nDo jaké míry je složité inovaci použít a naučit se s ní pracovat.\n\nDo jaké míry je možné inovaci zkoušet v omezené míře. \n\nDo jaké míry jsou důsledky inovace viditelné a pochopitelné pro potenciální osvojitele.\n\nJednotlivci se řadí do kategorií osvojitelů na základě toho, kdy začali aplikovat inovaci. Každý člověk může patřit do různých kategorií u různých inovací. Nicméně u jedné inovace nemůže člověk patřit do více kategorií.\n\nBassův model vytvořil Frank Bass. Bassův model popisuje, jak jsou nové produkty osvojovány v populaci.\n\nPodle Bassova modelu jsou potenciální osvojitelé inovace ovlivněni masmédii a předáváním informací mezi lidmi. Osvojitelé inovací se skládají ze dvou skupin – \"inovátorů\", kteří jsou ovlivňování pouze masmédii a \"imitátorů\", kteří jsou ovlivněni pouze předáváním informací mezi lidmi. Bassův model se používá k předpovídání prodejů nových produktů.\n\nTeorie difuze inovací se využívá ke tvorbě intervencí, které mají za cíl urychlit rychlost rozšíření EBP, programů a politik v rámci sociální práce. Cílem při tvorbě intervencí je zvýšení pravděpodobnosti a rychlosti rozšíření intervence. Toho se dosahuje např. kombinováním intervencí, které se tak mohou snáze dostat k osvojitelům, vyhledáváním a najímáním lidí, kteří ovlivňují názory potenciálních osvojitelů.\n\nDůsledky jsou změny, které inovace působí pro jednotlivce nebo pro společenský systém.  Důsledky dělíme na žádoucí a nežádoucí, přímé nebo nepřímé a očekávané nebo neočekávané.\n\nČtyři základní problémy výzkumu difuze jsou:\n\n\nTeorie difuze inovací je především odvozená od teorie marketingu a NPD. To znamená. že u zkoumaných subjektů očekává racionální chování, tj. maximalizaci vlastního prospěchu. Rozhodování lidí je však také ovlivněno také např. společenskými trendy a konvencemi.\n"}
{"id": "1246221", "url": "https://cs.wikipedia.org/wiki?curid=1246221", "title": "AirBaltic", "text": "AirBaltic\n\nairBaltic je národní lotyšská letecká společnost, s hlavní základnou na letišti Riga a sídlí poblíž téhož města – Rigy. Společnost má další základny na letišti ve Vilniusu a Tallinnu. Společnost je z 80 % vlastněna státem, z 20 % soukromým investorem.\n\nSpolečnost Air Baltic byla založena 28. srpna 1995, první let se konal 1. října téhož roku. V roce 2004 společnost své působení rozšířila i do hlavního města Litvy – Vilniusu, byla přejmenována na AirBaltic.\n\nSpolečnost byla ztrátová a vzniklo spoustu politických skandálů. V roce 2011 společnost oznámila, že propustí polovinu svých zaměstnanců a zrušila přibližně 700 letů, aby zamezila ztrátám a uzemnění. Do společnosti investovala lotyšská vláda přibližně 100 milionů latů. \n\nSpolečnost dostala nového generálního ředitele Martina Gausse, ten byl dříve generální ředitel u zkrachovalé maďarské letecké společnosti Malév. Od této doby nastala expanze, společnost se stala prvním provozovatelem letadla Airbus A220-300, ze kterého vytvořila základ své flotily.\n\nairBaltic provozovala v říjnu 2016 lety do 60 destinací především v Evropě a také Asii.\n\nSpolečnost airBaltic začala létat do Prahy–Ruzyně z Rigy pravidelně 14. června 1999 s frekvencí třikrát týdně provozovanou letounem Fokker 50 (poprvé letoun imatrikulace YL-BAR). Dne 25. března 2000 byla ale kvůli malému vytížení ukončena.\n\nairBaltic linky do Prahy obnovil 11. listopadu 2002 letounem Fokker 50, opět s třemi týdenními frekvencemi. Později byla linka opět zrušena.\n\nJiž potřetí byla linka znovuzahájena 1. ledna 2013 s letounem DHC-8, po tom co ČSA od linky do Rigy kvůli úsporným opatřením ustoupily. Později od března 2016 přidala společnost díky velkému zájmu k dosavadním třem další dvě frekvence týdně. Od zimní sezóny 2018/2019 byly navýšeny frekvence letů na deset týdně, v letní sezóně 2019 na jedenáct týdně. Od 2. dubna 2019 linku obsluhuje kapacitně větší, pohodlnější a rychlejší Airbus A220.\n\nairBaltic má také několik codeshare dopravců, nepatří do žádné z aliancí leteckých společností:\n\nV lednu roku 2020 společnost airBaltic provozovala letadla s průměrným stářím 5,6 let (před třema roky to bylo 10,5):\nairBaltic v minulosti provozovalo následující typy letadel:\n\n"}
{"id": "1246222", "url": "https://cs.wikipedia.org/wiki?curid=1246222", "title": "Pan Dokonalý", "text": "Pan Dokonalý\n\nPan Dokonalý (v anglickém originále Mr. Right) je americký akční romantický komediální film z roku 2015. Režie se ujal Paco Cabezas a scénáře Max Landis. Hlavní role hrají Sam Rockwell, Anna Kendrick, Tim Roth, James Ransone, Anson Mount, Michael Eklund a RZA.\n\nSnímek sleduje mladou ženu (Kendrick), která zjistí, že její nový přítel (Rockwell) je profesionální zabiják. Film měl premiéru 19. září 2015 na filmovém festivalu v Torontu. Do kin byl uveden 8. dubna 2016 a získal negativní i pozitivní recenze od kritiků.\n\nProjekt oznámila stránka Variety 8. října 2011 s Pacem Cabezasem jako režisérem a Maxem Landise jako scenáristou.5. května se k projektu připojili Sam Rockwell a Anna Kendrick. V říjnu se připojil zbytek obsazení. Natáčení bylo zahájeno 13. října 2014 v New Orleans a natáčelo se sedm týdnů.\n\nFilm získal spíše negativní recenze od kritiků. Na stránce Rotten Tomatoes získal z 48 započtených recenzí 40 procent s průměrným ratingem 4,8 bodů z deseti. Na serveru Metacritic snímek získal ze 17 recenzí 52 bodů ze sta. Na Česko-Slovenské filmové databázi snímek získal 60%.\n"}
{"id": "1246223", "url": "https://cs.wikipedia.org/wiki?curid=1246223", "title": "Mike i Dave sháněj holku", "text": "Mike i Dave sháněj holku\n\nMike i Dave sháněj holku (v anglickém originále Mike and Dave Need Wedding Date) je americká komedie z roku 2016, kterou zrežíroval Jake Szymanski a scénář k ní napsali Andrew J. Cohen a Brendan O'Brien. Hlavní role hrají Zac Efron, Adam DeVine, Anna Kendrick a Aubrey Plaza. Snímek je inspirovaný skutečnou událostí, žádostí na internetové stránce Craiglist, kde dva bratři hledali holky na svatbu své sestřenice, žádost se stala virální v únoru 2013, bratři nakonec napsali knihu \"Mike and Dave Need Wedding Dates: and A Thousand Cocktails\".\n\nFilm měl premiéru v Los Angeles 30. června 2016 a do kin byl oficiálně uveden 8. července 2016. Film získal mix recenzí od kritiků. Vydělal 77 milionů dolarů.\n\nFilm vydělal 46 milionů dolarů v Severní Americe a 31 milionů dolarů v ostatních oblastech, celkově tak vydělal 77 milionů dolarů po celém světě. Rozpočet filmu činil 33 milionů dolarů. V Severní Americe byl oficiálně uveden 8. července 2016, společně s animovaným filmem \"Tajný život mazlíčků\" . Za první víkend docílil čtvrté nejvyšší návštěvnosti, kdy vydělal 16,6 milionů dolarů. Na prvním místě se umístil \"Tajný život mazlíčků\" (103,2 milionů dolarů), na druhém \"Legenda o Tarzanovi\" (20,6 milionů dolarů) a na třetím \"Hledá se Dory\" (20,3 milionů dolarů).\n\nFilm získal jak pozitivní tak negativní recenze kritiků. Na recenzní stránce Rotten Tomatoes získal ze 138 započtených recenzí 37 procent s průměrným ratingem 4,8 bodů z deseti. Na serveru Metacritic snímek získal z 32 recenzí 51 bodů ze sta. Na Česko-Slovenské filmové databázi snímek získal 59%.\n"}
{"id": "1246224", "url": "https://cs.wikipedia.org/wiki?curid=1246224", "title": "Rani Khedira", "text": "Rani Khedira\n\nRani Khedira (* 27. ledna 1994, Stuttgart, Německo) je německý fotbalový záložník, od léta 2017 hráč klubu FC Augsburg.\n\nMatka je Němka, otec původem z Tuniska. Jeho starším bratrem je fotbalista Sami Khedira.\n\n\nRani Khedira byl členem německých mládežnických reprezentací U15, U16, U17 a U19.\n\n"}
{"id": "1246227", "url": "https://cs.wikipedia.org/wiki?curid=1246227", "title": "Marius Müller (1993)", "text": "Marius Müller (1993)\n\nMarius Müller (* 12. července 1993, Heppenheim, Německo) je německý fotbalový brankář a bývalý mládežnický reprezentant, od roku 2016 hráč klubu RB Leipzig.\n\n\nMarius Müller byl členem německé mládežnické reprezentace U20, za kterou nastoupil ve 3 zápasech.\n\n"}
{"id": "1246228", "url": "https://cs.wikipedia.org/wiki?curid=1246228", "title": "Jack Vance", "text": "Jack Vance\n\nJack Vance, vlastním jménem John Holbrook Vance (29. srpna 1916, San Francisco, Kalifornie – 26. května 2013, Oakland, Kalifornie) byl americký důlní inženýr, fyzik, scenárista a spisovatel science fiction, fantasy a detektivních příběhů. Počátky jeho tvorby jsou spojeny s tzv. Zlatým věkem science fiction.\n\nNarodil se roku 1916 jako třetí z pěti dětí v San Franciscu, kde prožil většinu života. Mnoho času také strávil na ranči svého dědečka, prominentního právníka, poblíž Oakley v deltě řeky Sacramento a získal zde lásku k přírodě. byl rovněž velký čtenář a měl zájem o fantastickou literaturu. Když dědeček zemřel a rodina se během Velké hospodářské krize dostala na mizinu, Vance prošel několika zaměstnáními (např. hotelový portýr. česač ovoce, bagrista a další). Roku 1937 mu malé stipendium umožnilo začít studovat na Kalifornské univerzitě v Berkeley důlní inženýrství, fyziku a také žurnalistiku.\n\nRoku 1941 odešel na čas z univerzity a pracoval jako elektrikář v loděnicích v Pearl Harbor. Havaj opustil šest týdnů před japonským útokem. Vrátil se ke studiu a ukončil jej roku 1942. Pro slabý zrak nebyl odveden a sloužil v obchodním loďstvu. Roku 1946 se oženil s Normou Ingoldovou, se kterou měl syna Johna, a přestěhoval se do Oaklandu. Roku 1950 vydal vynikající fantasy knihu \"The Dying Earth\" (Umírající Země) založenou na povídkách napsaných ve čtyřicátých letech převážně při službě na moři. V následujících desetiletích vydal desítky povídek a románů, často seřazených do cyklů.\n\nRoku 1980 mu byl diagnostikován glaukom, operace očí nedopadla dobře a Vance přišel o zrak. S manželčinou pomocí a posléze se speciálně upraveným displayem počítače pokračoval v psaní, roku 2009 vydal svou autobiografii \"This is Me, Jack Vance!\", ale především se soustředil na revize a rozšiřování svých dřívějších příběhů. Zemřel roku 2013 ve svém domě v Oaklandu.\n\nJack Vance patří k předním spisovatelům žánru space opery. Jeho dílo, bořící pomyslnou zeď mezi science fiction a fantasy, se vyznačuje silnou imaginací a velkou pozorností k problémům sociologie a antropologie. Ústředním tématem je pro něho život na jiných planetách a zobrazování podivuhodných a exotických společenských formací. Kromě sci-fi a fantasy je Vance také autorem řady detektivních příběhů, z nichž tři napsal pod pseudonymem Ellery Queen, a čtyř scénářů k sci-fi televiznímu seriálu \"Captain Video and His Video Rangers\".\n\nFantasy cyklus \"Dying Earth\" (Umírající Země) se odehrává v nedefinované daleké budoucnosti Země, kdy se Slunce blíží ke konci svého života a na Zemi existuje mnoho podivných rostlin a živočichů. Lidská populace se zmenšuje a většina lidí žije ve zbylých zříceninách dávno postavených staveb. Hranice mezi vědou a magií je nerozeznatelná a kouzelníci patří mezi nejvýznamnější lidi. Skládá se ze čtyř částí:\nKompletní vydání cyklu pod názvem \"The Compleat Dying Earth\" je z roku 1999.\nJde o trilogii sci-fi novel \"Son of the Tree\" (1951), \"The Houses of Iszm (1954) a \"The Brains of Earth\" (1966). Společné vydání trilogie pod názvem \"Nopalgarth: Three Complete Novels\" je z roku 1980. Trilogie popisuje světy, kde jsou stromy obdařené zvláštními silami a stojí v centru společnosti.\nSci-fi trilogie odehrávající se na planetě Durdane v království Anome a popisující boj proti vesmírným vetřelcům zvaným Asutra.\nSpolečné vydání pod názvem \"Durdane\" je z roku 1989.\n\"Gaean Reach\" je označení fiktivní části vesmíru, ve které se odehrává děj mnoha Vancových příběhů. Zahrnuje tu část galaxie, ve které jsou světy kolonizované lidmi. Některé z těchto světů jsou moderní civilizace, jiné, obývané různými ztracenými existencemi, klesly do fáze feudalismu. Jméno oblasti je odvozeno od pojmu Gaia (Gaea), které je v řecké mytologii zosobněním Země, a od slova \"reach\", které v angličtině mimo jiné znamená rozkládat se. Odehrávají se zde tyto příběhy:\n\"Planet of Adventure\" (Planeta dobrodružství) je románová sci-fi tetralogie popisující dobrodružství Adama Reitha, který jako jediný přežil zničení pozemské kosmické lodi, která letěla vyšetřit signál ze vzdálené planety Tschai, obývané třemi vzájemně nepřátelskými živočišnými druhy. Tetralogie se skládá z románů \"City of the Chasch\" (1968, Město Chaš), \"Servants of the Wankh\" (1969, Služebníci Wankhu), \"The Dirdir\" (1969) a \"The Pnume\" (1970). Společné vydání tetralogie pod názvem \"Planet of Adventure\" je z roku 1985.\nRománová fantasy trilogie \"Lionesse\" se odehrává v království Lionesse na dnes již do vod Atlantského oceánu ponořených Starých ostrovech ležících mezi Vekou Británií a Španělskem časově asi dvě generace před narozením krále Artuše. Skládá se z románů \"Lyonesse\" (1983), \"The Green Pearl\" (1985, Zelená perla) a \"Madouc\" (1989). Společné vydání trilogie pod názvem \"The Complete Lyonesse\" je z roku 2010.\n\nZa své dílo obdržel Jack Vance celou řadu cen:\n\n"}
{"id": "1246229", "url": "https://cs.wikipedia.org/wiki?curid=1246229", "title": "Děda je lotr", "text": "Děda je lotr\n\nDěda je lotr (v anglickém originále Dirty Grandpa) je americký komediální film z roku 2016. Režie se ujal Dan Mazer a scénáře John M. Phillips. Hlavní role hrají Robert De Niro, Zac Efron, Zoey Deutch, Aubrey Plaza a Dermot Mulroney.\n\nFilm byl uvedený do kin ve Spojených státech amerických 22. ledna 2016 a v České republice 8. června 2016. Film získal negativní recenze od kritiků, ale i přesto vydělal přes 99 milionů dolarů.\n\nScénář se objevil v roce 2011 na tzv. black listu, seznamu nejlepších, ještě nezfilmovaných scénářů. Robert DeNiro, Jeff Bridges a Michael Douglas byli zvažováni do role Richarda Kellyho.DeNirovo obsazení bylo oznámeno 4. září 2014, společně s obsazením Zaca Efrona do role jeho vnuka. Natáčení začalo 5. ledna v Atlantě a skončilo 9. května 2015.\n\nFilm vydělal 35,6 milionů dolarů v Severní Americe a 64,3 dolarů v ostatních oblastech, celkově tak vydělal 99,9 milionů dolarů po celém světě. Rozpočet filmu činil 11,5 milionů dolarů. V Severní Americe byl oficiálně uveden 22. ledna 2016, společně s filmy \"Pátá vlna\" a \"The Boy\". Za první víkend docílil čtvrté nejvyšší návštěvnosti, kdy vydělal 11,1 milionů dolarů.\n\nFilm získal převážně negativní recenze od kritiků. Na recenzní stránce Rotten Tomatoes získal z 122 započtených recenzí 11 procent s průměrným ratingem 2,8 bodů z deseti. Na serveru Metacritic snímek získal z 21 recenzí 18 bodů ze sta. Na Česko-Slovenské filmové databázi snímek získal 59%.\n"}
{"id": "1246230", "url": "https://cs.wikipedia.org/wiki?curid=1246230", "title": "Jestřábník věsenkovitý", "text": "Jestřábník věsenkovitý\n\nJestřábník věsenkovitý (\"Hieracium prenanthoides\") je vytrvalá, žlutě kvetoucí, planě rostoucí rostlina hor a podhůří, jeden z velkého počtu druhů rodu jestřábník. Je zástupcem skupiny horských druhů jestřábníků a v české přírodě se vyskytuje okolo 20 odvozených vedlejších druhů. Sám je velice variabilní a bylo popsáno mnoho jeho subspecií.\n\nDruh se vyskytuje v pásu od Grónska přes Island, Britské ostrovy, Skandinávii a sever Ruska až po Ural. V Evropě dále ve více či méně izolovaných arelách vyrůstá ve vyšších polohách od Pyrenejí přes Alpy, Sudety (Krkonoše, Orlické hory, Králický Sněžník, Hrubý Jeseník) a Západní Karpaty (Malá Fatra, Velká Fatra, Tatry a přesah do Polska), vzácně i v pohořích Balkánského poloostrova. Ostrůvkovitě se vyskytuje i v horských oblastech Turecka, Íránu a na severozápadě Indie a Číny.\n\nVe Střední Evropě vyrůstá převážně v místech nacházejících se nad hranici lesa, ve společenstvech horských luk a vysokostébelných niv. Obvykle roste v lesních lemech kyselých doubrav a borů, na slunných kamenitých svazích, v prosvětlených křovinách, na vřesovištích, písčinách a v lomech, na suchých až vlhkých loukách nebo na okrajích komunikaci. Vyhovují mu kamenité, písčité i hlinité, kyselé až neutrální, obvykle živinami chudé půdy.\n\nV české přírodě se vyskytuje v termofytiku a mezofytiku, v chladné a vlhkém oreofytiku je hodně vzácný. Roste obvykle podél říčních toků, nejčastěji na stráních a skalnatých biotopech nad říčním údolím. Bývá nalézán tíž v karech, v prosvětlených horských lesích a na jejích okrajích, v porostech kosodřeviny a řídkých světlých křovinách.\n\nJestřábník věsenkovitý se vyskytuje ve třech ploidních úrovních, diploidní (2n = 18) jsou rostliny vyskytující se ve Francouzských Alpách, tetraploidní (2n = 36) byly zjištěn u rostlin pocházejících z Islandu a triploidní (2n = 27) se vyskytující na zbytku území, včetně Krkonoš, Jeseníků i Západních Karpat. V poslední době byly nalezeny tetraploidní populace i v Jeseníkách.\n\nVytrvalá bylina s přímou, jednoduchou, hustě olistěnou lodyhou vyrůstající z oddenku bez nadzemních plazivých výběžků. Lodyha bez listové růžice bývá 30 až 120 cm vysoká, spodní část má lysou a horní řídce a nepravidelně porostlou chlupy jednoduchými, se stopkatými žlázkami i hvězdovitými. Je porostlá 10 až 30 listy částečně objímavými nebo jen s oušky, listy jsou tuhé, celokrajné nebo jemně či hrubě nepravidelně zubaté, na okraji podvinuté a na konci špičaté. Listové čepele mají na spodní, bledě zelené straně vyniklou žilnatinou a jsou po okrajích a na žilkách drsně chlupaté, na horní straně jsou tmavě zelené a nejčastěji lysé. Čepele bývají úzce podlouhlé, úzce eliptické či úzce kopinaté, houslovitě stažené, obvykle objímavé, u dolních listů s krátkými křídlatými řapíky jsou dlouhé 6 až 12 cm a široké 1 až 1,5 cm. Směrem vzhůru se všechny listy zmenšují, spodní listy jsou v době kvetení již suché.\n\nStředně velké květní úbory s chlupatými stopkami jsou v počtu 10 až 25 uspořádány do staženého chocholičnatého vrcholíku. Oboupohlavné, souměrné, jazykovité květy mají plochou, žlutou, asi 2 cm dlouhou liguli na konci zubatou a krátce obrvenou, čnělka a bliznová ramena jsou sytě žlutá. Válcovitý až vejčitý dvouřadý zákrov, asi 1 cm dlouhý, je tvořen čárkovitě kopinatými, střechovitě uspořádanými listeny s tupým hrotem, vnější jsou v horní části nazpět ohnuté, jejich barva je tmavě zelená a jsou obvykle zcela lysé.\n\nRostlina kvete poměrně pozdě, od srpna do září, k oplodnění dochází převážně apomikticky. Plody jsou světle hnědé, 3,5 mm dlouhé, podélně rýhované, oblé nažky s dvouřadým chmýrem, ve který se přeměnil vytrvalý kalich.\n\nPro jestřábník věsenkovitý, stejně jako pro většinu jestřábníků, je typická apomixie. Je to asexuální způsob reprodukce, kdy při tvorbě semen nedochází ke splynutí pohlavních buněk. Zárodečný vak vzniká mitotickým dělením samičí buňky při potlačené meióze. Vznikají tak klíčivá semena, aniž byly květy opyleny. Vzniklé potomstvo je geneticky shodné s rodičovskou rostlinou. Triploidní a tetraploidní jedinci se rozmnožují apomikticky, pouze diploidní, obvykle vázání na malé reliktní areály, se rozmnožují klasicky, sexuálně.\n\nHorské jestřábníky postupně mizí z české přírody, ztrácejí se jim k růstu vhodné plochy. Potřebují místa s malou konkurencí jiných trav a bylin, která bývají mírně narušována. S přihlédnutím k trvalému úbytku kvetoucích rostlin byl jestřábník věsenkovitý zařazen v \"Červeném seznamu cévnatých rostlin České republiky z roku 2012\" mezi druhy silně ohrožené (C2b).\n\n"}
{"id": "1246232", "url": "https://cs.wikipedia.org/wiki?curid=1246232", "title": "Thomas Lehr", "text": "Thomas Lehr\n\nThomas Lehr (* 22. listopadu 1957, Špýr, Porýní-Falc) je německý spisovatel a biochemik.\n\nNarodil se jako nejstarší z osmi sourozenců. Po maturitě v Ludwigshafenu studoval biochemii na Svobodné univerzitě v Berlíně. Posléze pracoval jako počítačový administrátor a programátor ve vědecké knihovně téže univerzity.\n\nZa svoji literární kariéru byl k roku 2017 již třikrát (tj. 2005, 2010, 2017) ve finále Německé knižní ceny.\n\n\n"}
{"id": "1246234", "url": "https://cs.wikipedia.org/wiki?curid=1246234", "title": "Fabio Coltorti", "text": "Fabio Coltorti\n\nFabio Coltorti (* 3. prosince 1980, Kriens, Švýcarsko) je švýcarský fotbalový brankář a bývalý reprezentant, od roku 2012 hráč klubu RB Leipzig. \nMimo Švýcarsko působil na klubové úrovni ve Španělsku a Německu.\n\n\nFabio Coltorti debutoval v A-mužstvu Švýcarska 1. 3. 2006 v přátelském zápase v Glasgowě proti reprezentaci Skotska (výhra 3:1). Celkem odehrál v letech 2006–2007 za švýcarský národní tým 8 utkání, vesměs přátelských. Zúčastnil se MS 2006 v Německu, kde byl náhradním brankářem.\n\n\n"}
{"id": "1246236", "url": "https://cs.wikipedia.org/wiki?curid=1246236", "title": "Johanna Hulkkonenová", "text": "Johanna Hulkkonenová\n\nJohanna Hulkkonenová (* 20. září 1993 Turku) je finská reprezentantka v orientačním běhu. Jejím největším úspěchem je stříbrná medaile ze štafet na juniorském mistrovství světa 2013 v Hradci Králové. V současnosti (2016) žije ve Vantae a běhá za finský klub Koovee Tampere.\n\n"}
{"id": "1246238", "url": "https://cs.wikipedia.org/wiki?curid=1246238", "title": "Kostel svatého Václava (Chlum)", "text": "Kostel svatého Václava (Chlum)\n\nKostel svatého Václava je farní kostel římskokatolické farnosti Chlum u Třebíče. Kostel se nachází v Chlumu na vyvýšeném místě na severním okraji obce. Kostel je klasicistní stavbou s gotickým jádrem, je jednolodní stavbou s pravoúhlým kněžištěm, čtyřbokou zvonicí, předsíní a sakristií. Stavba je obehnána zdí bývalého hřbitova. Kostel je chráněn jako kulturní památka České republiky. V kostele je barokní oltář s obrazem svatého Václava a cínová křtitelnice z roku 1562.\n\nKostel byl založen ve 14. století, zakladatelem měl být opat třebíčského kláštera, pod tento klášter kostel spadal až do husitské revoluce, kostel pak byl do roku 1613 protestantským. V témže roce byl Kateřinou z Valdštejna předán do správy obce Chlum, po bitvě na Bílé hoře začala kostel spravovat farnost v Kamenici u Jihlavy. Kostel v té době byl prázdný, až po roce 1662 bylo pořízeno vybavení interiéru kostela a také dva zvony. V tu dobu byl také součástí areálu hřbitov a byla postavena zeď, jež kostel obepíná. V roce 1785 přišel do tehdy již farnosti chlumecké nový kněz, byl jím Šimon Schrener, v roce 1787 byla postavena fara nedaleko kostela. V tu dobu také kostel byl přestavěn do barokní podoby, byla přistavěna sakristie a také byl kostel zaklenut.\n\nV roce 1857 byl v Umělecké galerii v Praze Ludvíkem Jaroslavem Bernardem namalován obraz svatého Václava a roku 1860 byl přesunut hřbitov z areálu kostela na jeho současné místo severně od kostela a v roce 1912 byl kostel opět přestavěn a získal tak současnou podobu s přistavěnou západní částí s hlavním vchodem a byla upravena střecha tak, že byla pobita zinkovým plechem. V roce 1898 byly zakoupeny současné varhany.\n\nV areálu kostela se nachází křídlové schodiště se sochami svatého Gotharda a svatého Felixe z roku 1790.\n\n\n"}
{"id": "1246239", "url": "https://cs.wikipedia.org/wiki?curid=1246239", "title": "Chlum u Třeboně (zámek)", "text": "Chlum u Třeboně (zámek)\n\nNovobarokní zámek v Chlumu u Třeboně byl vystavěn počátkem 18. století na místě bývalé tvrze. Zámecký areál je chráněn jako kulturní památka.\n\nRoku 1693 převzala ves Novou Bystřici s Chlumem sestra posledního Slavaty Kateřina Terezie, jejímž manželem byl Jan Arnošt z Fünfkirchenu. Jejich syn Jan Leopold pak postoupil chlumské panství svému mladšímu synu – Janu Františkovi z Fünfkirchenu. Jeho rozhodnutím z roku 1710 byl na místě někdejší tvrze vystavěn barokní patrový zámek. Roku 1746 zde byla zřízena mariánská kaple.\n\nDalšími majiteli panství se od roku 1834 stali Stadionové. V roce 1861 přešel již zchátralý zámek do vlastnictví modenského vévody Františka V., který ho nechal upravit.\n\nV roce 1875 byla zbořena severovýchodní část objektu včetně kulečníkového pavilonu. Úpravy interiérů nastaly v letech 1881 až 1884. Finální podobu zámku vtiskl v letech 1902–1904 následník rakouského trůnu, arcivévoda František Ferdinand d'Este.\n\nPo 1. světové válce přešel zámek do vlastnictví československého státu. Letní byty si zde pronajímali spisovatelé, básníci a hudební skladatelé, jezdil sem např. básník Antonín Sova nebo spisovatelka Gabriela Preissová.\n\nMezi světovými válkami byl zámek pod správou Státních lesů a statků a byl využíván k rekreaci vládních činitelů. Za druhé světové války zde bylo skladiště německého letectva. Poté sloužil jako administrativní budova nebo učňovský internát. Později jej využívala jako své rekreační zařízení Spolana Neratovice.\n\nK roku 2016 jej vlastnila firma EST. IM. HO z Neratovic. Od roku 2012 je nabízen k prodeji.\n"}
{"id": "1246242", "url": "https://cs.wikipedia.org/wiki?curid=1246242", "title": "Transpacifické partnerství", "text": "Transpacifické partnerství\n\nTranspacifické partnerství ( , ve zkratce \"TPP)\" je vícestranná regionální dohoda o volném obchodu a spolupráci členských států. Jejím cílem má být zmenšení obchodních bariér a stanovení společných norem, které zasahují do několika obchodních odvětví.\n\nČleny TPP jsou Japonsko, Brunej, Malajsie, Vietnam, Singapur, Austrálie, Nový Zéland, Kanada, Mexiko, Chile, Peru a do začátku roku 2017 členem byly i Spojené státy americké, ty však po podpisu výkonného nařízení Donalda Trumpa od dohody v roce 2017 odstoupily. Zbylých jedenáct členských států se na posledním setkání dohodlo na pokračování dohody a to i pod novým názvem Komplexní a progresivní dohoda o trans-pacifickém partnerství ( The Comprehensive and Progressive Agreement for Trans-Pacific Partnership, CPTPP).\n\nPrůběh jednání\n\nTPP bylo výsledkem desetiletého jednání, v němž se počet účastníků postupně rozšířil. Prvním bodem vývoje bylo podepsání Trans-tichomořské strategické dohody o hospodářském partnerství v roce 2005 ze strany Nového Zélandu, Singapuru, Chile a Bruneje, jejímž obsahem bylo především zjednodušit obchod mezi členskými státy.\n\nDůležitým bodem vývoje TPP bylo zahájení jednání USA s těmito čtyřmi státy v roce 2008, čímž dohoda dostala mnohem větší geopolitický rozsah a zvýšila se i tak její atraktivita pro vstup dalších států v oblasti Tichého oceánu. Později roku 2008 se připojily státy Austrálie, Peru a Vietnam. To vedlo k zahájení formálních jednání, která měla 19 kol. První jednání se konalo v březnu roku 2010 v Melbourne. Během příštích pěti let se dále připojily k jednání o TPP Malajsie (2010), Kanada a Mexiko (2012) a nakonec Japonsko (2013).\n\nPo oficiálních jednáních se setkání konala v rámci schůzí hlavních vyjednavačů a ministrů členských států. Posledním takovým jednáním bylo setkání na přelomu září a října roku 2015 v Atlantě, po kterém strany dospěly k závěrečné dohodě o trans-pacifickém partnerství. Tuto dohodu všech 12 stran podepsalo 4. února 2016 v Aucklandu.\n\nRatifikace\n\nDohoda však nyní není závazná, jelikož musí vstoupit v platnost. Článek 30.5 Smlouvy o TPP stanoví, že dohoda vstoupí v platnost za jedné z následujících podmínek:\n\n1) Všichni členové TPP dokončí ratifikaci dohody a 60 dní po ratifikaci posledního člena přijde v platnost.\n\n2) Pokud do dvou let od data podpisu nebo po uplynutí této lhůty, nejméně šest původních signatářů, kteří společně tvoří alespoň 85% hrubého domácího produktu původních signatářů z roku 2013, dohodu ratifikovali.\n\nPůvodní dohodu prozatím ratifikovali dva členové Japonsko (20. ledna 2017) a Nový Zéland (11. května 2017).\n\nPokračování bez USA\n\nMezi předvolebními sliby Donalda Trumpa figuroval bod o odstoupení USA od TPP a po svém zvolení a uvedení do funkce prezidenta Spojených států amerických tomuto slibu dostál. Donald Trump podepsal 23. ledna 2017 výkonné nařízení k odstoupení od dohody TPP, což byl jeho první administrativní krok v zastávané funkci. Tvrdil, že dohoda o TPP podkopává ekonomiku a škodí americkým dělníkům a výrobě. Tímto krokem se ratifikace dohody ze strany USA stala prakticky nemožnou.\n\nOdchod USA od dohody byl pro TPP velkým zásahem a musela se obnovit jednání o budoucnosti dohody. V rámci Asijsko-tichomořské hospodářské spolupráce se v Hanoji 21. května 2017 setkali ministři zbylých 11 členů TPP, kde se shodli na setrvání u existující dohody i bez USA.  Poslední společné prohlášení členských států se uskutečnilo po setkání v Danangu 11. listopadu 2017, kde dosáhli dohody ohledně postupu pokračování bez Spojených států amerických. Dohodli se na pokračování partnerství pod novým názvem se zkratkou CPTPP (Comprehensive and Progressive Agreement for Trans-Pacific Partnership, tedy Komplexní a progresivní dohoda pro trans-pacifické partnerství).  Zbylých 11 států odstranilo přibližně 20 sporných klauzulí (které prosazovaly především USA), aby se jim podařilo dosáhnout kompromisu.\n\nTranspacifická obchodní dohoda obsahuje 30 kapitol, čítá přes 16 000 stran a před odstoupením USA pokrývala přes 40 procent světové ekonomiky. Jedním z důvodů, proč TPP vznikla, byla snaha o vyrovnání se ekonomickému růstu Číny a snížení její ekonomické dominance zejména ve východní Asii. TPP se zabývá především následujícími oblastmi:\n\n1.    Pracovní práva\n\nTato část staví na deklaraci práv Mezinárodní organizace práce a jejím účelem je zlepšit pracovně-právní standardy v jednotlivých zemích a také zlepšit pracovní i životní podmínky zaměstnanců. Všechny země se podpisem TPP mimo jiné zavazují k eliminaci všech forem nucené práce, včetně nucené dětské práce.\n\nZ globálního hlediska lze těžko odhadnout, zda budou úmluvy obsažené v dohodách týkajících se pracovních práv efektivní a funkční. Tyto obavy se týkají především Vietnamu, Bruneje a Malajsie, protože konkrétně v těchto zemích dochází k častému porušování pracovních i lidských práv, které zahrnuje i obchodování s lidmi.\n\n2.    Duševní vlastnictví\n\nDohody týkající se duševního vlastnictví v rámci TPP zpřísňují podmínky v oblasti ochrany autorských práv, ochranných známek a patentových zákonů, a také přináší nová pravidla pro výrobu léčiv.\n\nKonkrétně v oblasti výroby léčiv nové generace došlo během vyjednávání ke sporům mezi zástupci jednotlivých zemí kvůli délce výhradního práva na využívání klinických dat. Zatímco Austrálie a některé jiné státy prosazovaly maximálně pětileté období, Spojené státy trvaly až na osmiletém období, což by ale u ostatních států mohlo způsobit zvýšení nákladů na státem dotovanou zdravotní péči.\n\n3.    Přístup na trh\n\nDohoda zahrnuje širokou škálu obchodních vztahů od finančních služeb přes telekomunikace po kontrolu kvality potravin.\n\nTPP podporuje export snížením nebo odstraněním tarifních či netarifních překážek pro usnadnění přístupu na trh se zbožím a službami, vytváří nové pracovní a obchodní příležitosti pro podnikatele i spotřebitele. V oblasti obchodu se TPP dále zabývá rozvojem digitální ekonomiky nebo rolí státem vlastněných podniků.\n\n4.    Životní prostředí\n\nV úmluvách týkajících se ochrany životního prostření se mluví především o přechodu k nízkoemisní politice, vypořádáním se s invazními druhy či ochraně ozonové vrstvy. Podle TPP by přechod k nízkoemisní ekonomice měl odrážet domácí poměry v každé zemi. Podle dohody by jednotlivé sáty měli také spolupracovat například v oblasti energetiky, investic do obnovitelných zdrojů, řešení odlesňování či monitorování emisí.\n\nTato část dohody je častým terčem kritiky od skupin zabývajícími se ochranou životního prostředí pro svou nespecifičnost, například se zde nemluví o klimatických změnách. Do kritiky TPP se pouští i Greenpeace z toho důvodu, že dohoda nepřichází s žádnými novými opatřeními vedoucími k efektivnější ochraně životního prostředí, navíc kroky ke zlepšení životního prostředí jsou pouze dobrovolné.\n\nJedním z hlavní cílů původní dohody TPP bylo omezení síly Číny na asijském regionálním trhu a snížení závislosti signatářů dohody na čínském obchodu. Obama na adresu dohody pronesl: „Pokud jde o Asii, která je jedním z nejrychleji se rozvíjejících regionů na světě, je pro ni kniha pravidel připravena. A pokud tuto dohodu nevytvoříme - pokud Amerika nebude tyto předpisy psát, pak země jako Čína budou a to by ohrozilo americké zaměstnání a pracovníky a podkopalo by to americké vedení po celém světě.“ Toto prohlášení potvrzuje, že hlavním iniciátorem, který usiloval o omezení sil Číny na asijském trhu, byly právě Spojené státy.\n\nRatifikací dohody by tak došlo k výraznému tlaku na Čínu a její hospodářství, jelikož by čínská ekonomika byla v asijském regionu méně konkurenceschopná. Důsledkem toho by Čína musela liberalizovat své hospodářství, aby byla atraktivnější pro své zahraniční sousedy. Toto potvrzují i politologové Todd Allee a Andrew Lugg ve své studii z roku 2016, ve které předpokládají, že pokud se stane TPP právním textem, bude tak formovat veškeré budoucí obchodní spolupráce a dohody.\n\nMichael J. Green a Matthew P. Goodman ve své práci „After TPP: the Geopolitics of Asia and the Pacific“ uvádí, že kompetitivní liberalizace obchodu, kterou TPP vytváří, podněcuje všechny ekonomiky států, aby snížily bariéry a začlenily se do většího bohatství založeného na společných pravidlech.\n\nOdstoupením Spojených států amerických od dohody se značně snížila jejich síla na asijském trhu a hegemonem se tak sává Čína, která se naopak snaží podpořit partnerství na asijském a tichomořském trhu v rámci dohody Regionální komplexní hospodářské partnerství.\n\nVliv TPP na Evropu\n\nAčkoliv dohoda TPP nezahrnuje žádný evropský stát a působí především na asijský a tichomořský trh, může mít určitý vliv i na Evropu a její trh. Příkladem tomu jsou různé pohledy vrchních evropských politiků. Samotná slova „hledíme na východ jako nikdy předtím,\" která pronesl William Hague roku 2012 jako ministr zahraničí Spojeného království ve spojitosti s asijským trhem, poukazují na důležitost tohoto regionálního trhu. Jeho nástupce Phillip Hammond o tři roky později, vystoupil v Singapuru, kde prohlásil: „Trans-tichomořské partnerství a Regionální komplexní hospodářské partnerství (RCEP) jsou potenciálně důležité liberalizační kroky vpřed.“ Dále uvedl, že ve všech jejich zájmech je nutné tuto dynamiku liberalizace investic a obchodu udržet, jelikož by tato skutečnost, mohla být předchůdcem dohody o volném obchodu mezi EU a zeměmi v Tichomoří, jako jsou například Singapur, Vietnam, Japonsko, Nový Zéland a další. Z těchto slov lze soudit, že alespoň v očích Spojeného království je dohoda TPP, v období jejího vzniku důležitá a může mít velkou budoucnost.\n\nRozdílný názor však má Evropské centrum pro mezinárodní politické ekonomie v dokumentu „The TPP and the EU policy in East Asia“ (ECIPE), který vypracoval Patrick Messerlin roku 2012, předpovídá dramatické dopady dohody TPP na evropské hospodářství, jelikož dohoda se zaměřuje pouze na primární cíle členských států, jako je například snížení či odstranění cel mezi členy. To by mohlo mít za důsledek nekonkurenceschopnost vývozu evropských firem do těchto států, čímž by značně utrpělo evropské hospodářství. Dále ECIPE roku 2014 vytvořilo dokument „Trans-pacifické partnerství: Změny pro Evropu,“ ve kterém zmiňuje tři hlavní pilíře hospodářství, které dohoda výrazně ovlivní. Mezi tyto pilíře patří investice, produktivita a konkurenceschopnost.\n\nSpojené státy americké\n\nVe Spojených státech, které byly hlavním aktérem Trans-pacifického partnerství, se názory na TPP výrazně rozcházely. Dokonce i u samotných Demokratů se zformovala silná opozice proti chystanému partnerství, které prosadil demokratický prezident Barack Obama. Příkladem může být neúspěšný kandidát v primárkách Demokratické strany a senátor za Vermont Bernie Sanders. Naopak vlivný republikán a bývalý kandidát na prezidenta John McCain partnerství podporoval a po pozdějším odstoupení prohlásil tento krok za “vážnou chybu”. Téma TPP se stalo i jedním z hlavních bodů prezidentské kampaně v roce 2016. Oba kandidáti se vyjádřili proti partnerství, ačkoliv byla Hillary Clinton nejdříve pro pakt. Donald Trump dokonce slíbil, že první věcí v úřadu, pokud bude zvolen, bude právě vydání dekretu, kterým Spojené státy vystoupí z Trans-pacifického partnerství. Po zvolení Donalda Trumpa se tak opravdu stalo a  23. ledna 2017 Spojení státy odstoupily z TPP. Názory a reakce veřejnosti na dohodu TPP se taktéž rozcházely. Kytarista z Rage Against the Machine Tom Morello a hudebník Talib Kweli dali najevo svůj nesouhlas s TPP, když uspořádali turné napříč Amerikou s příhodným názvem Rock Against the TPP. Podobně jako v jiných zemích i v USA zaznívaly kritické hlasy na formu jednání o TPP, kdy všechna jednání byla tajná a veřejnosti nedostupná. Kdo naopak souhlasil s Trans-pacifickým partnerstvím, byli farmáři a velké firmy. National Cattlemen’s Beef Association, která reprezentuje 230 tisíc chovatelů dobytka, uvedla, že odstoupením od TPP přijdou chovatelé o možné výdělky v hodnotě 400 tisíc dolarů denně, jelikož by se zvýšila cena jejich produktů v zámoří, což by je mohlo znevýhodnit. Také přijdou o možnost se prosadit na trzích zúčastněných států. Velkým zastáncem partnerství byla především firma Nike a její výkonný ředitel Mark Parker, jelikož 40% produktů firmy se vyrábí ve Vietnamu, který je součástí TPP. Firma by tak mohla ušetřit na clu a poplatcích. Společnost tvrzení obhajuje tím, že by za ušetřené peníze mohla investovat ve Spojených státech a vytvořit nová pracovní místa. Celkové ušetřené náklady na importních poplatcích by se, podle americké společnosti sdružující americké maloobchodníky a distributory obuvi (Footwear Distributors and Retailers of America), pohybovaly okolo 450 milionů dolarů za rok.\n\nMalajsie\n\nTýden před schválením TPP v parlamentu vyšlo do ulic odhadem 4000 lidí, kteří proti smlouvě protestovali. Jejich nespokojenost pramenila z obavy před zvyšováním cen léků. Partnerstvím se totiž otevírá prostor pro velké americké farmaceutické firmy, které mohou získat větší část trhu, což dle protestujících může mít za následek navýšení cen.\n\nJaponsko\n\nV Japonsku se vlna nevole proti chystanému Trans-pacifickému partnerství zvedla především z řad lokálních zemědělců. U nich zavládla obava z importu levnějších potravin, které by mohli silně zasáhnout do obchodu s potravinami a přivést jejich byznys k zániku. Cílem demonstrací bylo dosáhnutí ochrany lokálních zemědělců na trhu před zahraničním importem především ze Spojených států. Další obava ve společnosti spojená s Trans-pacifickým partnerstvím vycházela z příchodu amerických zdravotních pojišťoven na japonský trh. Americký systém se dle protestujících Japonců velmi liší od jejich systému a příchozí americké pojišťovny by se s vidinou zisku zaměřily na bohatší část společnosti, z čehož by poté tratila chudší vrstva japonského obyvatelstva.\n\n"}
{"id": "1246247", "url": "https://cs.wikipedia.org/wiki?curid=1246247", "title": "LGBT práva v Kansasu", "text": "LGBT práva v Kansasu\n\nLesby, gayové, bisexuálové a translidé se v americkém státě Kansas setkávají s právními komplikacemi neznámými pro většinové obyvatelstvo. Stejnopohlavní sexuální aktivita je v Kansasu legální.\n\nDvě žaloby, jedna u kansaského soudu a druhá u federálního, pojednávaly o ústavnosti státního zákazu stejnopohlavního manželství. 4. listopadu 2014 rozhodl distriktní soud, že kansaský zákaz stejnopohlavního manželství je neústavní. Stát se pokusil proti rozhodnutí odvolat, ale neúspěšně. Rozhodnutí nabylo účinnosti 12. listopadu 2014. Po rozhodnutí Nejvyššího soudu USA v kauze \"Obergefell vs. Hodges\" 26. června 2015 jsou všechny americké státy zavázány oddávat homosexuální páry. I přesto ale místní vláda pokračuje v odmítání uznávat stejnopohlavní manželství.\n\nNejvyšší soud USA svým rozhodnutím v kauze \"Lawrence vs. Texas\" v r. 2003 zrušil veškeré stávající platné zákony proti sodomii. Kansas spadal mezi ty americké státy, které je do tohoto data nezrušily. \"State vs. Limon\" byl první soudní případ posuzovaný podle precedentu \"Lawrence\", který zrušil státní zákon Romeo a Julie (Romeo and Juliet law), který dává vyšší trestní sazbu pachatelům homosexuálního pohlavního zneužívání.\n\nStejnopohlavní manželství je v Kansasu plně legální po rozhodnutí Nejvyššího soudu USA v kauze \"Obergefell vs. Hodges\" 26. června 2015, které shledalo veškeré státní zákazy stejnopohlavního manželství neústavními. Od 29. června, následující pracovní den po rozhodnutí, 25 ze 32 soudních okresů oddává stejnopohlavní páry. Některé z nich ještě dosud nedostaly od homosexuálních párů žádost o sňatek. Kansas neuznával v předcházející dekádě jak stejnopohlavní manželství, tak ani jinou formu právní úpravy stejnopohlavních svazků. Kansas stejnopohlavní manželství nezakazoval jenom ve svých zákonech, ale i v ústavě.\n\nStátní definice a zákazy byly předmětem několika soudních sporů. 7. října 2014 začali úředníci v Okresu Johnson oddávat homosexuální páry z důvodu odmítnutí Nejvyššího soudu zabývat se otázkou závaznosti utahského rozhodnutí na Kansas. Kansaský generální prokurátor na to zareagoval žalobou. Jednomu páru byla vydána licence o uzavřeném sňatku. K oficiálnímu obřadu došlo 10. října přímo na půdě soudu Okresu Johnson. 10. října 2014 vydal kansaský Nejvyšší soud prozatimní zákaz oddávání homosexuálních párů v okresu Johnson s tím, že úředníci smějí až do veřejného slyšení přijímat žádost o vydání licence. Slyšení bylo naplánované na 6. listopad.\n"}
{"id": "1246251", "url": "https://cs.wikipedia.org/wiki?curid=1246251", "title": "Dmitrij Fakirjanov", "text": "Dmitrij Fakirjanov\n\nDmitrij Fakirjanov (; * 18. listopadu 1994, Jekatěrinburg) je ruský reprezentant ve sportovním lezení, akademický mistr světa v lezení na obtížnost a Evropy v boulderingu. Juniorský mistr světa a Evropy v lezení na obtížnost.\n\n\n"}
{"id": "1246253", "url": "https://cs.wikipedia.org/wiki?curid=1246253", "title": "LGBT práva v Oregonu", "text": "LGBT práva v Oregonu\n\nLesby, gayové, bisexuálové a translidé (LGBT) mají v americkém státě Oregon zcela stejná práva a povinnosti jako heterosexuální populace.\n\nOregon dekriminalizoval stejnopohlavní sexuální styk v r. 1972.\n\nStejnopohlavní manželství je v Oregonu legální od 19. května 2014 po rozhodnutí distriktního soudu zastoupeného soudcem Michaelem McShanem, který shledal ústavní zákaz stejnopohlavního manželství z r. 2004 nekompatibilním se čtrnáctým dodatkem federální ústavy.\n\nPředtím oregonská ústava stejnopohlavní manželství zakazovala následujíc po kladném výsledku oregonského referenda konaného 2. listopadu 2004. Odpůrci se toto rozhodnutí pokusili zvrátit kampaní ze vypsání nového referenda o stejnopohlavním manželství v listopadu 2014. Ta byla však odmítnuta, neboť rozhodnutí z května 2014 bylo již závazné.\n\nRegistrované partnerství bylo homosexuálním párům zpřístupněné 4. února 2008 po přijetí zákona o rodinné spravedlnosti (\"Oregon Family Fairness Act\").\n\nOregon garantuje stejnopohlavním partnerům rovné zaměstnanecké benefity od r. 1998.\n\nOd 16. října 2013 uznává Oregon následujíc rozhodnutí místního Ministerstva spravedlnosti stejnopohlavní manželství uzavřené v jiných amerických státech.\n\nV červenci 2015 podepsal oregonský guvernér návrh zákona promítající genderově-neutrální manželství do všech zdejších zákonů a předpisů - účinnost od 1. ledna 2016.\n\nStejnopohlavní páry smějí společně osvojovat děti. Taktéž je možná adopce dítěte druhého z páru. Lesbické páry mají rovný přístup k asistované reprodukci. Stejně tak mají i gay páry rovný přístup k surogátnímu mateřství.\n\nOd 1. ledna 2008 zakazuje Oregon homofobní i transfobní diskriminaci v zaměstnání, bydlení a veřejném ubytování. Ochranu garantuje zákon o rovnosti (\"Oregon Equality Act\") podepsaný oregonským guvernérem Tedem Kulongoskim 9. května 2007.\n\nOregonské zákony trestají jak homofobní, tak i transfobní zločiny z nenávisti.\n\n\n"}
{"id": "1246254", "url": "https://cs.wikipedia.org/wiki?curid=1246254", "title": "Jüri Ratas", "text": "Jüri Ratas\n\nJüri Ratas (* 2. července 1978 Tallinn) je estonský politik, lídr Estonské strany středu a od 23. listopadu 2016 estonský premiér.\n\nVystudoval ekonomii na Tallinské technické univerzitě a práva na univerzitě v Tartu.\n\nPo dvou kratších obdobích ve funkci zástupce starosty působil v letech 2005 až 2007 jako starosta Tallinnu. V té době inicioval program Evropské zelené město, ve městě byla zahájena rekonstrukce škol a byla vybudována výpadovka na Tartu.\n\nUž od voleb v roce 2007 byl místopředsedou parlamentu. Když v roce 2015 opět obhájil svůj poslanecký mandát, byl znovu potvrzen i do funkce druhého parlamentního místopředsedy. Funkci pak vykonával až do jmenování premiérem.\n\n5. listopadu 2016 se stal teprve druhým lídrem Estonské strany středu, kterou do té doby vedl čtvrt století Edgar Savisaar. Za jeho éry centristé podepsali i smlouvu o spolupráci s Jednotným Ruskem. Savisaarovo rozhodnutí neucházet se znovu o předsednictví strany bylo klíčovým momentem pro ustanovení vládní koalice ve složení se Stranou středu, jelikož kremelská vazba předtím zapojení Strany středu do vládní koalice znemožňovala. Jeho nástupce Ratas navíc zdůraznil, že centristé nemohou s Moskvou spolupracovat, dokud Rusko nezačne opět respektovat mezinárodní právo. \n\nKdyž pak padla vláda Taaviho Roivase a sociální demokraté a konzervativci z ní odešli, složili vládní koalici se Stranou středu. Kabinet získal důvěru parlamentu převahou 53 hlasů proti 33, následně pak vládu v čele s premiérem Ratasem jmenovala prezidentka Kersti Kaljulaidová 23. listopadu 2016.\n\nJe ženatý, s manželkou Karin Ratasovou má dvě děti.\n\n"}
{"id": "1246256", "url": "https://cs.wikipedia.org/wiki?curid=1246256", "title": "LGBT práva v Novém Mexiku", "text": "LGBT práva v Novém Mexiku\n\nNové Mexiko nabízí lesbám, gayům, bisexuálům a translidem velmi pestré životní podmínky. Místní zákony proti sodomii byly zrušeny v r. 1975. Práva LGBT jsou velmi progresivní od počátku 21. století. Stejnopohlavní manželství je v Novém Mexiku legální s možností rovného přístupu k asistované reprodukci pro lesbické páry. Stejnopohlavní páry mají zcela identická práva a povinnosti jako páry heterosexuální. Hlavní město Nového Mexika Santa Fe je taktéž odkázáno mnohými zdroji jako gay metropole Spojených států.\n"}
{"id": "1246258", "url": "https://cs.wikipedia.org/wiki?curid=1246258", "title": "7 (linka metra v Madridu)", "text": "7 (linka metra v Madridu)\n\nLinka 7 madridského metra spojuje severozápadní část Madridu s jeho východní částí a východní aglomerací a vede ze stanice Pitis na severu do stanice Hospital del Henares ve městě Coslada na východě. Na lince se nachází 30 stanic a délka linky činí 32,9 km. Tratě jsou vybudovány jako širokoprofilové, nástupiště mají délku 115 m na úseku Pitis – Estadio Metropolitano a 90 m na úseku Barrio del Puerto – Hospital del Henares. První úsek linky byl otevřen v roce 1974, k poslednímu rozšíření došlo v roce 2007.\n\nLinka je rozdělená na dva provozní úseky – Pitis – Estadio Metropolitano, který patří do tarifního pásma A a úsek Estadio Metropolitano – Hospital del Henares, který se nachází mimo Madrid v pásmu B1 a tvoří takzvané MetroEste („východní metro“). Na severním konci linky se jako předposlední dlouho nacházela nedokončená stanice Arroyofresno, která byla otevřena na jaře 2019, 20 let po svém dokončení.\n\nLinka pochází následujícími městskými obvody Madridu v severozápadně-východním směru:\n\n\nKromě toho vede městy Coslada a San Fernando de Henares, které leží v Madridském autonomním společenství na východ od Madridu.\n\nPrvní úsek linky mezi stanicemi Pueblo Nuevo a Las Musas byl otevřen večer dne 17. července tehdejším princem (pozdějším králem) Juanem Carlosem společně s dalšími šesti ministry. Současně bylo otevřeno depo Canillejas a přiléhající opravárenské dílny. Na ulici Alcalá poblíž stanice Pueblo Nuevo se konal slavnostní ceremoniál, prince uvítal ministr obrany generálporučík Coloma Gallegos a při této příležitosti byla uspořádána vojenská přehlídka. Princ Juan Carlos následně projel linkou přes konečnou stanici Las Musas až do depa Canillejas, kde mu byly představeny novinky na nové lince metra. Jelikož se opozdila dodávka souprav řady 5000, na lince musely být zpočátku provozovány starší vozy řady 1000.\n\n17. května 1975 bylo do provozu uvedeno rozšíření ze stanice Pueblo Nuevo do stanice Avenida de América, kde se linka křížila s linkou 4. (Dodatečně ve stanici vznikl přestup na linky 6 a 9.) Během následujících více než dvaceti let měla linka charakter radiály bez trasy, která by vedla středem města. To z ní, spolu s dlouhým přestupem na stanici Avenida de América, činilo jednu z nejméně používaných linek v síti. Tento stav se změnil až v roce 1996, kdy se začalo s výstavbou navazujících úseků procházejících čtvrtí Chamberí a dále pokračujících na severozápadní okraj města. Úseky byly otevírány postupně: nejprve v březnu 1998 úsek ze stanice Avenida de América do stanice Gregorio Marañón, následně v říjnu 1998 byla linka prodloužena do stanice Canal, v únoru 1999 do stanice Valdezarza a konečně v březnu 1999 do stanice Pitis.\nDíky tomuto prodloužení vznikly nové přestupy (ve stanici Gregorio Marañón přestup s linkou 10, ve stanici Canal s linkou 2 a ve stanici Guzmán el Bueno znovu s linkou 6). Na druhou stranu, nevzniklo žádné přestupní spojení s linkou 1, protože by bylo třeba postavit delší propojovací chodby, avšak toto spojení další stanice mají (např. Diego de León či spojení stanic Acacias a Embajadores).\n\nSoučástí prvního rozšíření (do stanice Gregorio Marañón) byla i výstavba propojovacího tunelu s linkou 8 do stanici Nuevos Ministerios. Spojka odbočuje mezi stanicemi Avenida de América a Gregorio Marañón v tzv. \"telescopiu\".\n\nPosledním rozšířením byl úsek ze stanice Las Musas do stanice Hospital del Henares, který byl otevřen 5. května 2007.\n\nDlouho bylo plánováno otevření 20 let rozestavěné stanice Arroyofresno, její stav byl zanedbaný v důsledku častého vandalismu a čekalo se na dokončení okolní bytové zástavby. Nakonec byla po rekonstrukci otevřena v březnu 2019. Byl tak splněn slib, že stanice bude otevřena do konce volebního období 2015–2019.\n\nLinka se kříží s linkami metra 2, 4, 5, 6, 9 a 10. Ačkoliv protíná trasu linky 1, nemá s ní žádnou přestupní stanici. (Nejkratší vzdálenost je mezi stanicemi Alonso Cano a Iglesia.) Linka 7 má dva přestupy na příměstskou železnici Cercanías – ve stanicích Pitis a Coslada Central.\n\nLinka v síti metra patří k těm s širokým průjezdním profilem. Rozchod koleje je stejný jako v celé síti – netypických 1445 mm. Odběr proudu je realizován trolejovým vedením, pevným v celé délce linky, napětí v soustavě je 1500 V ss. Na lince jsou v současnosti provozovány soupravy řady 9000 od italského výrobce Ansaldo Breda.\n\nJak již bylo zmíněno, linka je provozována na dvou nezávislých úsecích – městském a příměstském. Ve stanici Estadio Metropolitano se nachází střední nástupiště, přes které je možné přestoupit na další vlak. Zatímco směrem z centra není třeba označovat jízdní doklad (to je třeba až na výstupu z příslušné stanice), směrem do centra je vždy nutné prokázat se u turniketů platným jízdním dokladem. Po desáté hodině večer (22.00) vlaky nezajíždějí do stanice Pitis, která se nachází v řídce obydlené oblasti, a končí ve stanici Lacoma.\n\nLinka je pokrytá mobilním telefonním signálem v úsecích Guzmán el Bueno – Islas Filipinas a Alonso Cano – Avenida de América.\n\nLinka v současnosti prochází 30 funkčními a jednou nedokončenou stanicí. Průměrná vzdálenost mezi stanicemi je 1030 m.\n\nPravděpodobné je ještě prodloužení východního konce linky západním směrem zpátky do města a ukončení společnou stanicí \"El Cañaveral\" s linkou 2.\n\nVíce hypotetické je případné rozšíření na východ směrem do měst Torrejón de Ardoz a Alcalá de Henares (tato oblast je již obsluhována příměstskou železnicí a navíc zde již není tak hustá zástavba.) Nejasné je také případné rozšíření linky ze stanice Pitis dále na sever, záleží především na tom, jestli se v této, zatím neobydlené oblasti, budou stavět nové obytné čtvrti.\n\nVelice spekulativní je možnost prohození polovin linek 3 a 7 ve stanici stanici Islas Filipinas (nebo nové stanici \"Cristo Rey\") – linka 3 by tedy končila ve stanice Pitis a linka 7 by pokračovala dále na západ. Zde by se počítalo s přestupní stanicí Ciudad Universitaria a dopravní obsluhou madridského kampusu. Další rozšíření by však nebylo možné kvůli neexistující zástavbě dále na západ. Tento návrh by však přinesl úskalí nutnosti provozovat úsel Islas Filipinas – Pitis s úzkoprofilovými soupravami (kvůli zbytku linky 3).\n\n\n\n"}
{"id": "1246261", "url": "https://cs.wikipedia.org/wiki?curid=1246261", "title": "Franty Kocourka", "text": "Franty Kocourka\n\nFranty Kocourka je ulice v Praze 5-Smíchově. Pro vozidla je jednosměrná, sestupuje mírným obloukem po západním úbočí kopce Na Brabenci od horní části ulice Pod Kesnerkou k dolní části ulice Pod Kesnerkou. Měří přibližně 430 metrů, z nadmořské výšky cca 271 m n. m. plynule sestupuje do nadmořské výšky cca 235 m n. m, tedy průměrný podélný sklon je něco přes 8 %. V horní části je nezastavěná, po západní straně s ní sousedí strmý lesnatý sráz k ulici Křížové, na východní straně zadní strany pozemků a garáže domů v ulici Pod Kesnerkou. V dolní části stojí po obou stranách zástavba, menší vily a dvojdomky. U začátku zastavěného úseku do ní shora ústí bezejmenné pěší prodloužení ulice Pajerovy, níže ji v zastavěném úseku křižuje po hřbetnici schodiště Koulka o průměrném sklonu asi 20 %).\n\nUlice je pojmenována po českém novináři, spisovateli a rozhlasovém reportérovi Frantovi Kocourkovi, jméno nese od vzniku v roce 1947 nepřetržitě. Po ulici je pojmenována jednosměrná autobusová zastávka v ulici Pod Kesnerkou, nacházející se asi 100 metrů za vyústěním ulice Franty Kocourka.\n\n\nNejbližší zastávka autobusu je v ulici Pod Kesnerkou (stejnojmenná). K nedalekému Smíchovskému nádraží vede Radlická lávka.\n"}
{"id": "1246263", "url": "https://cs.wikipedia.org/wiki?curid=1246263", "title": "Rudolf Kuthan", "text": "Rudolf Kuthan\n\nRudolf Kuthan (15. srpna 1886 Praha – 24. října 1966 Praha) byl český klasický filolog, středoškolský profesor a překladatel antické literatury (z latiny i z klasické řečtiny). Kuthanovy překlady se vyznačují pečlivostí a sdělností.\n\nNarodil se v rodině ředitele vinohradské tržnice Vojtěcha Kuthana (1854-??) a jeho manželky Karoliny, rozené Hilšerové (1864-??). Po maturitě na gymnáziu v Praze v roce 1905 studoval bohemistiku a klasickou filologii na filosofické fakultě Univerzity Karlovy. Po jejím absolvování v roce 1911 nastoupil jako středoškolský profesor češtiny, latiny a řečtiny na středních školách v Klatovech a v Praze. V Klatovech působil jeden rok, v Praze až do roku 1948 s výjimkou let 1941-1945, kdy byl dočasně nuceně penzionován. V letech 1956-1958 byl bezdůvodně vězněn. Z vězení se vrátil fyzicky i duševně zlomen.\n\nOženil se 27. února 1916 v Klatovech s Miladou, rozenou Kuthanovou (1889-??). \nJeho ženou byla též MUDr. Marie Kuthanová (1891-1965). Měl syna Radima (1927-1998, politický vězeň 1948-1956) a dceru Milenu (PhDr., 1935-2005), provdanou Bubeníčkovou. \n\nRudolf a Marie Kuthanovi jsou uvedeni v kenotafu na rodinném hrobě na Vinohradském hřbitově. Ostatky obou manželů byly rozptýleny na hřbitově na Malvazinkách v Praze.\n\n\"„A přece, ptáš-li se mě, co jest dobrem pro člověka, nemohu ti nic jiného říci, než že jakási svoboda volby.“\" (Z Kuthanova překladu Epiktétových Rozprav)\n\n\n"}
{"id": "1246269", "url": "https://cs.wikipedia.org/wiki?curid=1246269", "title": "Vladimír Skalba", "text": "Vladimír Skalba\n\nVladimír Skalba (* 31. prosince 1965) je bývalý český fotbalista. Po skončení aktivní kariéry působil jako trenér.\n\nV české lize hrál za FC Baník Ostrava. Nastoupil ve 23 ligových utkáních a dal 2 góly. Ve druhé lize hrál i za Baník Havířov.\n\nTrénoval ve druhé lize Viktorii Žižkov, se kterou v roce 2007 postoupil do ligy. V následujícím ligovém ročníku byl na podzim u Viktorky asistentem Stanislava Grigy.\n\n\n"}
{"id": "1246274", "url": "https://cs.wikipedia.org/wiki?curid=1246274", "title": "Similanské ostrovy", "text": "Similanské ostrovy\n\nSimilanské ostrovy () jsou souostroví v Andamanském moři v jihovýchodní Asii. Jsou součástí thajské provincie Phang Nga a leží zhruba 70 kilometrů západně od jejího pobřeží. Od roku 1982 jsou chráněny jako národní park Mu Ko Similan. Národní park tvoří 11 ostrovů o rozloze 26 km², přičemž celý se rozkládá na 140 km². Similanské ostrovy původně sestávaly z devíti ostrovů, ostatně název \"Similan\" vychází z malajského slova \"sembilan\", což znamená „devět“. O zbývající dva ostrovy byl národní park rozšířen v roce 1998. Přestože má každý z ostrovů svůj název, jsou zároveň očíslovány, a pod těmito čísly jsou známy. Jsou jimi od severu k jihu:\n\n\nOstrovy jsou jedním z turistických cílů jižního Thajska a jsou vyhledávány pro potápění a šnorchlování. Vstup do národního parku je zpoplatněn, přičemž mezi 16. květnem a 31. říjnem jsou ostrovy pro veřejnost každoročně zcela uzavřeny.\n"}
{"id": "1246277", "url": "https://cs.wikipedia.org/wiki?curid=1246277", "title": "Krematorium v Plzni", "text": "Krematorium v Plzni\n\nKrematorium v Plzni se nachází v městské části Plzeň 4 – Doubravka na Ústředním hřbitově.\n\nJiž od roku 1904 působily v Plzni dvě společnosti zastávající pohřeb žehem, ve kterých přednášeli pozdější členové spolku \"Krematorium\" Jindřich Záhoř a Ludvík Čížek. Roku 1920 spolek jednal o úpravách kaple, ale o rok později předseda spolku František Mencl doporučil postavit k tomuto účelu novou stavbu. Roku 1921 vzniklo \"Družstvo Krematorium\", které přesvědčilo městskou radu a slíbilo půjčku od ústředí spolku. Zároveň byli vysláni dva úředníci městské rady zjistit vše potřebné k výstavbě – inženýr Karel Werstadt a městský architekt Hanuš Zápal (1885–1964), žák Josefa Schulze na pražské technice a do roku 1910 spolupracovník Jana E. Kouly a Antonína Balšánka.\n\nRoku 1923 bylo rozhodnuto o stavbě krematoria na městském hřbitově. První návrh architekta Zápala nebyl přijat a předseda spolku Mencl povolal architekta Pavla Janáka k vypracování druhého návrhu. Tento protinávrh byl moderní, úsporný a racionální, přesto byl nakonec vybrán návrh Zápalův, který již byl přepracován – byl levnější a tradičnější. S výstavbou krematoria bylo započato v listopadu 1924, zprovozněno bylo 16. května 1926. Stavbu provedla plzeňská stavební firma Františka Vachty.\n\nNa půdorysu řeckého kříže je uprostřed umístěna obřadní síň. K ní jsou po obou stranách přistavěna dvě jednopatrová křídla technických a správních budov. Čtvercová obřadní síň je zakryta sedlovou střechou, která je strmá a obsahuje ateliérové okno. Navzájem se prolínající geometrické tvary jsou ukončeny trojúhelníkem. Poloplastiky slovanského bojovníka a truchlící dívky jsou umístěny v mělkých výklencích bočních stěn. Původně byla u krematoria plánovaná vodní nádrž jako v Drážďanech. Pro nedostatek financí bylo od její stavby upuštěno.\n\nObřadní síň je zakončená pravoúhlou apsidou a rovným kazetovým stropem. Síň je zaklenuta kupolí, jejíž štuková výzdoba vytváří velkou květinu. Na kupoli je posazena trojúhelníková střecha. Prostor osvětlený nikami doplňuje tribuna s dřevěným zábradlím a zpěvácký kůr.\n\n\n\n"}
{"id": "1246283", "url": "https://cs.wikipedia.org/wiki?curid=1246283", "title": "Sienská republika", "text": "Sienská republika\n\nSienská republika (italsky \"Repubblica di Siena\") byl stát v Toskánsku ve střední Itálii, který zahrnoval město Siena a jeho okolí. Existoval přes čtyři staletí, mezi roky 1125 a 1555. V italské válce let 1551–1559 byla Sienská republika poražena sousedním Florentským vévodstvím a jeho španělskými spojenci. Po 18 měsících odporu se republika 21. dubna 1555 vzdala Španělům a zanikla. Její území pak ovládla Florencie.\n"}
{"id": "1246293", "url": "https://cs.wikipedia.org/wiki?curid=1246293", "title": "Kostel svatého Vavřince (Praha)", "text": "Kostel svatého Vavřince (Praha)\n\nKostelů svatého Vavřince je v Praze více:\n"}
{"id": "1246294", "url": "https://cs.wikipedia.org/wiki?curid=1246294", "title": "LC Custodes Radotín", "text": "LC Custodes Radotín\n\nLC Custodes Radotín je pražský lakrosový klub.\nOd roku 1987 hrají nejvyšší domácí soutěž v boxlakrosu - NBLL. Od roku 1992 hrají také nejvyšší domácí soutěž ve fieldlakrosu - NFLL. Klub hraje svá domácí utkání v areálu TJ Sokol Radotín v ulici Vykoukových v Radotíně. Klub je registrován jako občanské sdružení.\n\n\n\n"}
{"id": "1246296", "url": "https://cs.wikipedia.org/wiki?curid=1246296", "title": "Bauzemont", "text": "Bauzemont\n\nBauzemont je francouzská obec v departementu Meurthe-et-Moselle v regionu Grand Est. V roce 2013 zde žilo 150 obyvatel.\n\nSousední obce jsou: Bathelémont, Crion, Einville-au-Jard, Hénaménil, Raville-sur-Sânon a Valhey.\n\nPřes obec prochází vodní kanál Marna-Rýn a souběžně s ním také protéká řeka Sânon.\n\n\"Počet obyvatel\"\n"}
{"id": "1246302", "url": "https://cs.wikipedia.org/wiki?curid=1246302", "title": "Realisté", "text": "Realisté\n\nREALISTÉ (zkratka REAL, po založení krátkodobě STRANA REGIONŮ, zkratka SR) byla česká konzervativní pravicová politická strana založená 24. listopadu 2016 Michalem Morozem, která vznikla 15. prosince 2016. Deklarovaným cílem strany byla obhajoba českých národních zájmů a realistická metoda vládnutí dle Paretova pravidla 20/80. Ústřední postavou strany byl politolog Petr Robejšek, dlouhodobě žijící v Německu. Základním dokumentem strany byl tzv. Realistický kodex. Hlavním kritériem Realistů by podle Robejška měly být národní zájmy, mezi prioritami uvádí rodinu, bezpečnost, spravedlnost, odpovědnost a ochranu národního bohatství. Zakladatelé se rozhodli poprvé kandidovat ve sněmovních volbách v roce 2017, kde ovšem strana získala pouhých 0,71 %. Za stranu jednali dva tajemníci, Michal Moroz a prezident Asociace obranného a bezpečnostního průmyslu České republiky Jiří Hynek.\n\n„Realisté“ se říkalo před více než 110 lety vzniklému politickému uskupení pozdějšího prvního československého prezidenta Tomáše Garrigua Masaryka, České straně pokrokové. Podle Petra Robejška to byl „první Realista“.\n\nDne 24. listopadu 2016 zakladatelé podali žádost o registraci strany. Ministerstvo vnitra potvrdilo registraci 15. prosince téhož roku, ovšem pod názvem Strana regionů, jak bylo uvedeno v žádosti. Zakladatelé totiž chtěli udržet v tajnosti marketingový název Realisté, a proto požádali o registraci pod názvem Strana regionů a současně s tím žádali i o přejmenování na Realisty. To však ministerstvo nepřijalo, 8. prosince tak obdrželo upřesněnou žádost, v níž figuroval už jen název Strana regionů. Na základě další žádosti získala strana od Ministerstva vnitra dne 21. prosince 2016 svůj název Realisté.\n\nZakladatelé zamýšleli od ledna 2017 přijímat členy, v únoru či březnu zvolit předsedu a od jara představit program.\n\nÚstřední postavu strany Petra Robejška hodnotili komentátoři jako kandidáta, který umí srozumitelně oslovit své příznivce, ale zároveň je známý spíše v politologických nebo novinářských kruzích než mezi širokou veřejností. V této souvislosti byla také diskutována možnost kandidatury Petra Robejška na prezidenta a s tím související role strany Realisté.\n\nMiroslav Kalousek, předseda TOP 09, a Petr Gazdík, předseda strany Starostové a nezávislí, při vzniku strany vítali každou politickou konkurenci, Gazdík však varoval, neboť Realisté představovali svůj program jako jediná správná řešení, navíc jednoduchá a efektivní. Andrej Babiš, předseda hnutí ANO, vítal vznik strany pro obdobné podnikatelské pozadí, Robejškovy názory mu prý byly blízké. Program Realistů považoval rovněž za blízký zakladatel Svobodných Petr Mach, napojení nové strany na velkopodnikatele však viděl jako negativum. Předseda ODS Petr Fiala vznik strany Realistů kritizoval jako zbytečné drobení politické scény. Bývalý prezident Václav Klaus vznik nové strany uvítal, protože dle něj by to mohl být subjekt, který sjednotí českou pravici.\n\nRealisté kladou důraz na národní zájmy, rodinu a bezpečnost. Národní princip, ochrana a obrana zájmů ČR by měly být nadřazeny mezinárodním smlouvám. ČR by měla jasně odmítnout ilegální migraci a občané by měli mít ústavně zakotvené právo vlastnit zbraň. Největší hrozba podle nich dnes nepřichází z Ruska, ale z Blízkého východu. Strana dále prosazuje patnáctiprocentní rovnou daň, nepřijetí eura, povinný tříměsíční vojenský výcvik pro muže, zvýšení platů učitelům a zaměstnancům ve zdravotnictví, odpustit platbu důchodového pojištění pracujícím seniorům a snížit důchodové pojištění pro pracující rodiny s dětmi.\n\nRealisté jsou komentátory charakterizováni jako konzervativně pravicová strana, která se rozhodla využít reakce politických elit na aktuální dění. Radovan Bartošek z \"Deníku Referendum\" a Jaroslav Bican stranu charakterizovali jako pravicově populistickou. Petr Robejšek deklaroval volební potenciál Realistů ve výši 20 %, zatímco řada analytiků oslovených médii odhadovala nižší výsledek. Realisté se dle jejich vyjádření ucházeli o hlasy nevyhraněných voličů, které mediální experti definovali například jako bývalé voliče v rozmezí od stran nacionalistického rázu až po etablované strany, zahrnující konzervativní euroskeptickou ODS, širokopásmové hnutí hnutí ANO či TOP 09.\n\nPetr Robejšek uváděl svou pozici jako mentora a zakladatele, na předsedu strany však kandidovat podle vlastních vyjádření pravděpodobně nehodlá. Spolu s Petrem Robejškem stranu spoluzakládali profesor Jihočeské univerzity a bývalý ústřední ředitel České správy sociálního zabezpečení Vilém Kahoun, prezident Asociace obranného a bezpečnostního průmyslu Jiří Hynek, prezident Asociace poskytovatelů sociálních služeb Jiří Horecký, ekonom a investor Pavel Kohout, agrární analytik Petr Havel, podnikatel a Antonín Fryč, advokát a proděkan pro legislativu na Hornicko-geologické fakultě Vysoké školy báňské – Technické univerzity Ostrava Alexander Király, ředitelka pobytového sociálního zařízení pro seniory Domov u Biřičky Daniela Lusková či podnikatel a investor v oblasti ICT Milan Sameš.\n\nPavel Kohout se v pořadu Českého rozhlasu \"Interview Plus\" označil za pouhého ekonomického poradce, který se podílel na části programových bodů týkající se ekonomiky a daní, bez úmyslu kandidovat na jakékoli funkce. Magazín \"Euro\" již v červenci 2015 uváděl, že účast v Institutu 2080 spojuje osobnosti, jež spějí k vytvoření jádra budoucí politické strany. Jmenoval tehdy Pavla Kohouta, Magdalenu Souček, Petra Šmídu, Petra Robejška, Václava Cílka, Danu Bérovou a Petra Koláře. Analytička Marie Bastlová podle Českého rozhlasu soudí, že mohou nové neznámé osobnosti, kterými se chce strana profilovat, snížit šanci na úspěch v blížících se volbách, za známější označila vedle Robejška jen Pavla Kohouta a Petra Havla.\n\nV květnu 2017 strana i bez voleb získala svého prvního parlamentního zástupce, když k ní přešel poslanec Martin Lank, zvolený v roce 2013 za Úsvit přímé demokracie Tomia Okamury a po rozpadu tohoto uskupení působící v řadách Úsvitu – Národní koalice. V srpnu se ke straně připojila další poslankyně zvolená za Úsvit přímé demokracie Tomia Okamury, Jana Hnyková a také politolog a komentátor Alexander Tomský.\n\nPodle některých médií by měla strana fungovat s podporou Marka Dospivy, spolumajitele investiční skupiny Penta. Marek Dospiva v minulosti finančně podpořil také vznik politického think-tanku Institutu 2080, jehož správní radu Robejšek těsně před založením strany opustil. Server \"Echo24\" zprvu uvedl, že by stranu měla podporovat přímo Penta, která vlastní mimo jiné vydavatelství Vltava Labe Media. Ta to ale ústy svého mluvčího odmítla, podporu Penty popřel i Robejšek. V lednu 2017 média informovala o tom, že kromě Dospivy straně sponzorsky přispěl také majitel stavební firmy WAREX Antonín Fryč a „vlivný reprezentant zbrojařské lobby“ Jiří Hynek.\n\nKoncem roku 2016 si strana založila ze zákona povinný transparentní účet a záhy, po vánočních svátcích, na něj obdržela třímilionovou částku od Marka Dospivy. Po deseti dnech, v lednu následujícího roku, byly tyto peníze, spolu s dalšími 200 tisíci korun, převedeny na běžný účet strany, který na rozdíl od transparentního účtu není pod veřejnou kontrolou. Mluvčí strany Jana Malíková uvedla, že bylo postupováno v souladu se zákonem, takový přesun peněz však kritizoval projekt Rekonstrukce státu jako netransparentní.\n\nRealisty podpořil též třinecký miliardář Martin Burda. Ten zaslal, jménem své společnosti Léčebné lázně Jáchymov, na účet strany ne méně než 2,7 milionu korun.\n\nDne 16. července 2019 dal Sbor zakladatelů strany hlasovat o zániku strany. Strana informovala, že Sbor zakladatelů dal souhlas s dobrovolným rozpuštěním a bylo zahájeno týdenní hlasování všech členů o definitivním ukončení činnosti. Za důvod byly označeny špatné volební výsledky, odchody politiků k jiným stranám a pasivita krajských organizací. Dne 22. července 2019 svůj zánik potvrdili.\n\n"}
{"id": "1246305", "url": "https://cs.wikipedia.org/wiki?curid=1246305", "title": "Tal Afar", "text": "Tal Afar\n\nTal Afar je město a okres v guvernorátu Ninive v severozápadním Iráku, 64 kilometrů západně od Mosulu, 52 kilometrů východně od Sindžáru a 200 kilometrů severozápadně od Kirkúku.\n\nPůvodní odhadovaný počet obyvatel 200 000 poklesl na 80 000 v roce 2007. Většina z nich jsou Iráčtí Turkméni většinou 75% sunnitského vyznání. Zbylo čtvrtinu tvoří převážně ší'ité. Nejběžněji používaným jazykem ve městě je turečtina, ačkoliv většina obyvatel mluví arabsky nebo iráckou turkmenštinou.\n\nV roce 2005 během americké okupace Iráku bylo město bojištěm mezi americkou armádou a sunnitskými povstalci.\n\n16. června 2014 dobyl město samozvaný Islámský stát. V roce 2016 v rámci bitvy o Mosul bylo místní vojenské letiště obsazeno příslušníky ší'tských milic, které zde přetnuly poslední zásobovací cesty mezi Mosulem a Rakkou, která je hlavním opěrným bodem Islámského státu v Sýrii.\nNa konci srpna 2017 bylo město po týdenní operaci osvobozeno iráckou armádou.\n"}
{"id": "1246308", "url": "https://cs.wikipedia.org/wiki?curid=1246308", "title": "Kaple Panny Marie Sněžné (Sněžné)", "text": "Kaple Panny Marie Sněžné (Sněžné)\n\nKaple Panny Marie Sněžné je římskokatolická kaple v Sněžném. Vlastníkem kaple je farnost Nový Hrádek.\n\nKaple pochází z roku 1892.\n\nBohoslužby se konají v sobotu od 16.00, v době letního času od 17.00.\n\n"}
{"id": "1246315", "url": "https://cs.wikipedia.org/wiki?curid=1246315", "title": "Electro swing", "text": "Electro swing\n\nElectro swing je žánr, který spojuje swingové styly se současnými hudebními žánry jako house, hip-hop, EDM apod. Mezi hlavní interprety tohoto žánru patří Goldfish, Parov Stelar, Caravan Palace, Swingrowers, Dirty Honkers, The Electric Swing Circus, G-Swing a Waldeck. Na Electro swing se tancuje speciální Electro swing dance.\n"}
{"id": "1246316", "url": "https://cs.wikipedia.org/wiki?curid=1246316", "title": "Kaple svatého Josefa (Janov)", "text": "Kaple svatého Josefa (Janov)\n\nKaple svatého Josefa je římskokatolická kaple v Janově. Patří do farnosti Bystré v Orlických horách. Vlastníkem kaple je obec Janov\n\nPravidelné bohoslužby se v kaplí nekonají.\n\n"}
{"id": "1246318", "url": "https://cs.wikipedia.org/wiki?curid=1246318", "title": "Ragga jungle", "text": "Ragga jungle\n\nRagga jungle je žánr, který se objevil zhruba kolem let 1989-1990 a původně byl ve velké míře založen na produkci Michaela Westa (Rebel MC, Congo Natty Label). Ragga jungle v sobě spojuje prvky žánrů raggamuffin a drum and bass/jungle. Prvořadými průkopníky žánru byli Lennie De Ice a Ragga Twins.\n\n"}
{"id": "1246319", "url": "https://cs.wikipedia.org/wiki?curid=1246319", "title": "Washingtonie vláknitá", "text": "Washingtonie vláknitá\n\nWashingtonie vláknitá (\"Washingtonia filifera\") je palma z čeledi arekovitých (\"Arecaceae\"). Jejím původním prostředím jsou jihozápadní Spojené státy americké a mexická Baja California. Dorůstá výšky 15–20 m, šířka koruny je 3–6 metrů. Jedná se o stálezelený strom s robustním sloupovitým kmenem a vějířovitými listy pokrytými voskovou vrstvou.\n\nIndiáni konzumovali plody této palmy, ať už syrové, či vařené. Také z nich mleli mouku, kterou používali při pečení. Některé kalifornské indiánské kmeny (např. Cahuilla) si z listů vyráběli obuv, pokrývali jimi střechy a pletli z nich košíky. Z kmenů těchto palem se vyrábělo kuchyňské náčiní.\n\nWashingtonie vláknitá se často pěstuje jako okrasná dřevina. Jedná se o poměrně odolnou palmu, která bez většího poškození snáší krátkodobý pokles teploty až na - 10 °C. Tomuto druhu se nejlépe daří ve středozemním klimatu, ale jsou k vidění i v oblastech s vlhkým subtropickým podnebím, např. ve východní Austrálii a jihovýchodních USA.\n\n"}
{"id": "1246332", "url": "https://cs.wikipedia.org/wiki?curid=1246332", "title": "Kostel Nejsvětější Trojice (Praha)", "text": "Kostel Nejsvětější Trojice (Praha)\n\nKostelů Nejsvětější Trojice je v Praze více:\n"}
{"id": "1246337", "url": "https://cs.wikipedia.org/wiki?curid=1246337", "title": "Carlos Aguiar Retes", "text": "Carlos Aguiar Retes\n\nCarlos kardinál Aguiar Retes (* 9. ledna 1950, Tepic, Nayarit) je mexický římskokatolický duchovní, který byl v listopadu roku 2016 jmenován papežem Františkem kardinálem.\n\nV letech 1961–1969 studoval bohosloví v semináři v Tepic.\n\n"}
{"id": "1246346", "url": "https://cs.wikipedia.org/wiki?curid=1246346", "title": "Einville-au-Jard", "text": "Einville-au-Jard\n\nEinville-au-Jard je francouzská obec v departementu Meurthe-et-Moselle v regionu Grand Est. V roce 2013 zde žilo 1 227 obyvatel.\n\nSousední obce jsou: Bauzemont, Bienville-la-Petite, Bonviller, Deuxville, Maixe, Raville-sur-Sânon, Serres a Valhey.\n\nPřes obec prochází vodní kanál Marna-Rýn a souběžně s ním také protéká řeka Sânon.\n\n\"Počet obyvatel\"\n"}
{"id": "1246347", "url": "https://cs.wikipedia.org/wiki?curid=1246347", "title": "Baltazar Enrique Porras Cardozo", "text": "Baltazar Enrique Porras Cardozo\n\nBaltazar Enrique kardinál Porras Cardozo (* 10. října 1944, Caracas) je venezuelský římskokatolický duchovní, arcibiskup méridský, který byl v listopadu roku 2016 jmenován kardinálem.\n\n"}
{"id": "1246348", "url": "https://cs.wikipedia.org/wiki?curid=1246348", "title": "Primeros", "text": "Primeros\n\nPrimeros je značka kondomů, spojená s českou firmou Vulkan Intim Brands.\n\nOchranné pomůcky pod názvem Primeros začal vyrábět v Praze roku 1909 Gustav Schwarzwald. Roku 1928 se stala majitelkou jeho sestra Eleonora Schwarzwaldová a v roce 1934 byla výroba přesunuta do Děčína. Roku 1939 byl podnik arizován a v roce 1945 znárodněn. Roku 1950 byla výroba prezervativů v Československu soustředěna do továrny na gumové zboží v Hrádku nad Nisou, založené roku 1890, která dostala nový název Vulkán (vyráběla také další gumové zboží, jako pracovní rukavice nebo dětské dudlíky). V roce 1989 bylo v Hrádku vyrobeno 45 milionů kondomů. Po sametové revoluci byl Vulkán zařazen do kupónové privatizace, v roce 2001 se stal majetkem finanční společnosti J&T, která ho roku 2005 prodala německé firmě CPR. Ta přesunula výrobu do svého nového závodu v Německu, v Hrádku nad Nisou zůstala pouze kontrola a expedice.\n\nPrimeros zaujímá čtyřicetiprocentní podíl českého trhu s těmito antikoncepčními pomůckami a je nejprodávanější před značkou Durex, v českém jazyce došlo během existence značky k apelativizaci a název se používá jako obecné označení kondomu. Firma je známá i využíváním metod virálního marketingu, Rada pro reklamu se v roce 2007 zabývala stížnostmi na její kampaň, při níž se na dopravních značkách objevil název rakouské obce Fucking.\n\n"}
{"id": "1246349", "url": "https://cs.wikipedia.org/wiki?curid=1246349", "title": "Edel AG", "text": "Edel AG\n\nEdel AG je nezávislé německé hudební vydavatelství. Bylo založeno v roce 1986 Michaelem Haentjesem v Německu jako zásilková nahrávací společnost, prodávající většinou soundtracky.\n\nS umělci jako Scooter, Sash!, Holly Johnson a mnoha dalšími se stala velmi úspěšným popovým vydavatelstvím. Edel AG šlo na burzu Frankfurt Stock Exchange v roce 1998.\n\nV průběhu let byl Edel Music koupen Eagle Rock Records, Facedown Records, Gang Go Music, Club Tools, Control Records a belgickým Play It Again Sam.\n\nEdel Music má hlavní kancelář se sídlem v Hamburku, ale stále rozšiřuje svou síť nakladatelů po celém světě a má silnou síť distributorů. Pobočky má v zemích jako Itálie, Švýcarsko, Dánsko, Rakousko, Spojené království, Švédsko, Finsko a Francie.\n\nV posledních letech Edel Music vydalo studiová alba umělcům jako JoJo, Lisa Stansfield, Toni Braxton, Sabrina Salerno, Deep Purple, Gregorian, Thomas Anders, Chris Rea, Jerry Lee Lewis, Status Quo, Ali Campbell, UB40, Europe, Jon Lord, Glenn Hughes, Turbonegro a jeho seznam je mezi nejsilnějšími v nezávislém hudebním průmyslu.\n\nPříjmy společnosti Edel Music v roce 2009 dosáhly 123 milionů eur.\n"}
{"id": "1246365", "url": "https://cs.wikipedia.org/wiki?curid=1246365", "title": "Anthony Soter Fernandez", "text": "Anthony Soter Fernandez\n\nAnthony Soter kardinál Fernandez (* 22. dubna 1932, Sungai Petani, Malajsie) je první malajský římskokatolický duchovní, který byl v listopadu roku 2016 jmenován kardinálem. V minulosti zastával post arcibiskupa Kuala Lumpur.\n\n"}
{"id": "1246372", "url": "https://cs.wikipedia.org/wiki?curid=1246372", "title": "Národní elektronický nástroj", "text": "Národní elektronický nástroj\n\nNárodní elektronický nástroj (NEN) je kontroverzní součást projektu NIPEZ, který provozuje Ministerstvo pro místní rozvoj a měl sloužit pro elektronizace veřejných zakázek. Projekt vznikal v období 2009 a 2010, kdy se objevuje první zmínka o NEN ve Strategii elektronizace veřejných zakázek 2011 - 2015. Zhotovení NEN bylo financováno z fondů Evropské unie jako projekt CZ.1.06/1.1.00/07.06384 s názvem „Národní infrastruktura pro elektronické zadávání veřejných zakázek“.\n\nNEN byl dokončen na jaře 2014 a spuštěn do testovacího provozu. V ostrém provozu je od srpna 2015. Během prvního roku ostrého provozu v něm asi 80 zadavatelů zpracovalo kolem 500 zakázek. Na začátku prosince 2016 NEN ještě nezískal certifikaci na soulad se zákonem, ale MMR se bude snažit o její získání. \n\nCertifikaci na shodu se zákonem NEN získal 13. 2. 2017 \n\nMMR deklaruje, že NEN je určen zejména pro ty zadavatele, kteří nechtějí investovat do vlastního řešení elektronického nástroje a zároveň chtějí používat robustní řešení garantované státem. Dle plánů (srpen 2016) Ministerstva pro místní rozvoj ČR (MMR ČR) bude nasazení NEN probíhat ve dvou etapách. V první fázi jej budou povinny používat všechny ústřední orgány státní správy (ÚOSS) a jejich vyjmenované podřízené organizace, přičemž MMR ČR garantuje, že NEN bude fungovat v souladu s platnými právními předpisy. Po vyhodnocení provozu NEN rozhodne MMR ČR, zda bude ve 2. etapě iniciovat rozšíření povinnosti používat NEN i na další kategorie zadavatelů dle ustanovení § 2 ZVZ (rozšíření povinnosti v 2. etapě předpokládá novelu ZVZ). \n\nJedním z klíčových záměrů MMR ČR v souvislosti s implementací NEN je přispět ke zkvalitnění postupů zadávání veřejných zakázek v organizacích zadavatelů, a to s cílem podpořit dodržování principů ZVZ a principů 3E (hospodárnosti, efektivnosti a účelnosti). \n\nUsnesením vlády ze dne 21.6.2017 stanovilo centrálním orgánům státní správy povinnost používat NEN jako elektronické tržiště od 1.7.2018. Ostatní zadavatelé (samospráva, města, obce) mohou nadále NEN používat dobrovolně. \n\nNEN provází od svého vzniku celá řada problémů:\n\nMMR plánuje zavést povinné používání NEN pro centrální orgány od roku 2017, tak jak o tom hovoří ve strategii elektronizace VZ na období 2016 - 2020.\n\nVláda na svém zasedání 21.6.2017 schválila roční odklad povinnosti používat NEN pro centrální orgány státu. Vláda a jimi zřizované organizace budou muset používat NEN jako tržiště od 1.7.2018\n\nProjekt Národního elektronického nástroje byl realizován pomocí celé řady zakázek:\nMMR nezvládlo upravit NEN do souladu s novým zákonem o zadávání veřejných zakázek č. 134/2016 Sb. (stav k 29.1.2017) V důsledku tohoto selhání jsou zakázky vypisované na NEN od podzimu 2016 v rozporu se zákonem a zadavatelé je musejí rušit. Jedná se například o zakázky Ministerstva zahraničních věcí, nebo Nejvyššího kontrolního úřadu.\n\nMMR získalo certifikaci k datu 13.2.2017, což znamená, že zakázky vypisované od tohoto data jsou již v souladu se zákonem 134/2016 Sb. \n\nJiž od svého vzniku se objevila kritika Národního elektronického nástroje. Nejdříve se objevily problémy s termínem dokončení, který byl několikrát odložen. Dalším tématem, které se opakovaně diskutovalo, byla předražená cena nástroje a neprokazatelné přínosy. Nástroj si jen velmi pozvolna získával uživatele. I 3 roky po spuštění jej používalo kolem 150 zadavatelů. Kritici argumentují, že monolitická architektura NEN, navržena na přelomu 2008/2009 je již přežitá, špatně zabezpečená a není schopna plnit individuální požadavky zadavatelů. To se projevuje ve velké složitosti celého systému a související pomalé odezvě aplikace. NEN byl probírán i poslanecké sněmovně, kde poslanec PhDr Jiří Valenta interpeloval MMR \n\nDalší problémy se objevily v roce 2017, kdy MMR nebylo schopno dostát svým slibům a migrovat data z končících elektronických tržišť. Ministr zemědělství nazval NEN předraženým Trabantem. V červnu 2017 bylo povinné používání NEN pro centrální státní orgány posunuto o další rok na červenec 2018. Ostatní zadavatelé mohou použít NEN dobrovolně.\n\nSkupina kritiků se soustředila v neformální skupině NENEN.cz, která publikuje detaily projektu. \n\n"}
{"id": "1246373", "url": "https://cs.wikipedia.org/wiki?curid=1246373", "title": "Brave Enough", "text": "Brave Enough\n\nBrave Enough je třetí studiové album americké houslistky, zpěvačky a skladatelky Lindsey Stirling, vydané v roce 2016. Na albu producentsky spolupracovalo 16 hudebníků věnujících se různým hudebním žánrům.\n\nV USA se album v hitparádě \"Billboard 200\" umístilo na 5.pozici. V kategoriích Dance/Electronic, TOP Classical a TOP Internet bylo toto album dokonce nejprodávanější.\n\n"}
{"id": "1246376", "url": "https://cs.wikipedia.org/wiki?curid=1246376", "title": "Ricordi (vydavatelství)", "text": "Ricordi (vydavatelství)\n\nVydavatelství Ricordi (\"G. Ricordi & C.\") je italské hudební nakladatelství založené roku 1808 v Miláně.\n\nNakladatelství založil v Miláně roku 1808 Giovanni Ricordi. Až do roku 1919 firmu řídili členové rodiny Ricordiů: Tito I. Ricordi, Giulio Ricordi a Tito II. Ricordi. Ještě na krátkou dobu po Druhá světová válkadruhé světové válce se rodina ujala řízení vydavatelství v osobě Camilla Ricordiho.\n\nRoku 1958 se jeden ze členů rodiny, Nanni Ricordi, rozhodl otevřít rovněž hudební vydavatelství, „Dischi Ricordi“, která se zasloužila o vydání nahrávek písní všech největších italských interpretů tehdejší doby. Mezi největší hvězdy patřily umělci jako Gino Paoli, Fabrizio De André, Antonello Venditti e Gianna Nannini.\n\nV letech 1964 až 1994 byla faktickým vlastníkem firmy finanční skupina osob z Varese a Milána. Společnost v tomto období vedl Guido Rignano a během jeho 30letého vedení, společnost \"Edizioni di Musica Classica, Leggera e la Dischi Ricordi\" významně rostla. Vznikl řetězec obchodů po celé Itálii \"Arti Grafiche Ricordi\", rovněž pobočky v Jižní Americe a byla navázána spolupráce s podobnými evropskými společnostmi.\n\nV roce 1994 Guido Rignano po dvouletém vyjednávání podepsal smlouvu o prodeji nakladatelství Ricordi německé společnosti Bertelsmann. Součástí smlouvy je podmínka, podle níž historický archiv nesmí opustit území Itálie.\n"}
{"id": "1246383", "url": "https://cs.wikipedia.org/wiki?curid=1246383", "title": "Kanton Ingwiller", "text": "Kanton Ingwiller\n\nKanton Ingwiller (fr. \"Canton d'Ingwiller\") je francouzský kanton v departementu Bas-Rhin v regionu Grand Est. Tvoří ho 75 obcí. Zřízen byl v roce 2015.\n\n\n\n"}
{"id": "1246395", "url": "https://cs.wikipedia.org/wiki?curid=1246395", "title": "Kostel svatého Jakuba (Praha)", "text": "Kostel svatého Jakuba (Praha)\n\nKostelů svatého Jakuba je v Praze více:\n\n"}
{"id": "1246406", "url": "https://cs.wikipedia.org/wiki?curid=1246406", "title": "Kostel svatého Jana Křtitele (Praha)", "text": "Kostel svatého Jana Křtitele (Praha)\n\nKostelů svatého Jana Křtitele bylo v Praze více:\n"}
{"id": "1246407", "url": "https://cs.wikipedia.org/wiki?curid=1246407", "title": "HMS Grey Goose (S 309)", "text": "HMS Grey Goose (S 309)\n\nHMS Grey Goose (S 309) byl dělový člun britského královského námořnictva třídy \"SGB\" (\"Steam Gun Boat\"). Člun byl bojově nasazen ve druhé světové válce a po válce byl používán pro testování pohonu plynovými turbínami. Byla to první válečná loď poháněná výhradně plynovými turbínami. Dodnes se zachoval jako hausbót.\n\nStavba dělového člunu HMS \"SGB 9\" byla objednána 8. listopadu 1940. Postavila jej loděnice William Denny & Brothers v Dumbartonu ve Skotsku. Stavba byla zahájena 23. ledna 1941, trup byl na vodu spuštěn 14. února 1942 a dne 4. července 1942 byl člun uveden do služby.\n\nPůvodní výzbroj tvořily dva 40mm kanóny, čtyři 12,7mm kulomety Vickers a dva 533mm torpédomety. Pohonný systém tvořil jeden kotel a dvě parní turbíny o výkonu 8000 hp, pohánějící dva lodní šrouby. Nejvyšší rychlost dosahovala 35 uzlů.\n\nRoku 1943 byla výzbroj zesílena přidáním 76mm kanónu a několika 20mm kanónů Oerlikon. Trup byl v místech pohonu zesílen přidáním 19mm silného pancíře. Zároveň se počet členů posádky zvýšil z 27 na 34 osob, standardní výtlak narostl na 205 tun a rychlost se snížila na 30 uzlů. Plavidlo přitom bylo upravováno i v dalších letech.\n\nDělový člun \"SGB 9\" byl operačně nasazen ve druhé světové válce, přičemž jeho hlavním úkolem byl boj s německými rychlými čluny operujícími v Lamanšském průlivu. Roku 1943 byl přejmenován na HMS \"Grey Goose\" a od roku 1944 sloužil jako rychlá minolovka.\n\nV letech 1952–1953 byl člun loděnicí Vosper přestavěn na pokusné plavidlo, které bylo do roku 1957 využíváno pro zkoušky pohonu plynovými turbínami. Jeho stávající pohonný systém byl demontován a nahrazen dvojicí plynových turbín Rolls-Royce RM60, každou o výkonu 6000 hp. Nový pohonný systém byl o 50% lehčí, o 35% výkonnější a potřeboval o 25% méně prostoru. Rychlost upraveného plavidla se zvýšila na 50 uzlů, přičemž vynikající byly i jeho manévrovací schopnosti. Na základě úspěšných zkoušek pak námořnictvo přistoupilo ke stavbě pokusných člunů třídy \"Bold\".\n\nČlun \"Grey Goose\" byl roku 1958 vyřazen ze služby. Civilní uživatel jej později přestavěl na hausbót \"Anserava\", který je dlouhodobě zakotven v Hoo St Werburgh v Kentu.\n"}
{"id": "1246409", "url": "https://cs.wikipedia.org/wiki?curid=1246409", "title": "Kostel svatého Jiří (Praha)", "text": "Kostel svatého Jiří (Praha)\n\nKostely svatého Jiří jsou v Praze dva:\n"}
{"id": "1246410", "url": "https://cs.wikipedia.org/wiki?curid=1246410", "title": "Hermann Raschhofer", "text": "Hermann Raschhofer\n\nHermann Raschhofer (26. července 1905 v Riedu – 27. srpna 1979 v Solnohradu) byl německý nacistický právník, odborník na mezinárodní právo, poradce Karla Hermanna Franka a Konrada Henleina, po druhé světové válce obhájce stálé platnosti Mnichovské dohody a příslušnosti Sudet k Německu.\n\nStudoval na univerzitách ve Vídni a Innsbrucku. Po skončení studií působil nejprve jako asistent na berlínském Institutu hraničních a zahraničních studií (\"Institut für Grenz- und Auslandsstudien\") a následně na univerzitě v Tübingenu. Poté se stal členem Rockefellerovy nadace a působil v Itálii a Francii. Následně působil na Institutu císaře Viléma (Kaiser-Wilhelm-Institut) v Berlíně. V roce 1937 se habilitoval na Berlínské univerzitě a přešel na univerzitu v Göttingenu.\n\nV roce 1940 přešel Hermann Raschhofer na Říšskou univerzitu Praha, kde se v roce 1943 stal profesorem veřejného (včetně mezinárodního) práva a vedl zde Institut pro mezinárodní a říšské právo (\"Institut für Völker- und Reichsrecht\"). Podnikal též pravidelné cesty na Slovensko, kde působil jako poradce Hannse Ludina.\nPo skončení druhé světové války našel Hermann Raschhofer útočiště v církevních kruzích v Miláně. Poté pokračoval ve své vědecké kariéře na univerzitách v Kielu a následně Würzburgu. Zasazoval se o zájmy Sudetoněmeckého krajanského sdružení a podporoval jeho cíle svou publikační činností.\n\nHermann Raschhofer byl silným kritikem tzv. Benešových memorand k Pařížské mírové konferenci.\n\nV roce 1929 vydal svou první práci „Hlavní problémy práva národností“ (\"Hauptprobleme des Nationalitätenrechts\"), ve které kritizoval neexistenci ochrany národnostních menšin v Československu, Polsku a Jugoslávii v podobě autonomních národnostních skupin (tzv. Volksgruppe) s kolektivními právy vůči ostatním národnostem, ale pouze jako práv jednotlivců. V roce 1936 vydal práci „Národnost jako bytost a právní pojem“ (\"Nationalität als Wesen und Rechtsbegriff\") ve které dále rozvedl své pojetí národnostní skupiny jako osoby a jejích práv.\n\nPo skončení druhé světové války Hermann Raschhofer pokračoval ve své vědecké kariéře a podařilo se mu ustavit vlastní vědeckou školu, do které patří např. Otto Kimminich, Dieter Blumenwitz a Horst Rudolf Übelacker. V roce 1953 vydal práci „Otázka Sudet. Její mezinárodněprávní vývoj od první světové války do současnosti“ (\"Die Sudetenfrage. Ihre völkerrechtliche Entwicklung vom Ersten Weltkrieg bis zur Gegenwart\"), ve které dokazuje stálou platnost Mnichovské dohody a tvrdí, že Sudety jsou stále součást Německa.\n\n"}
{"id": "1246412", "url": "https://cs.wikipedia.org/wiki?curid=1246412", "title": "Kostel svaté Markéty (Praha)", "text": "Kostel svaté Markéty (Praha)\n\nKostely svaté Markéty jsou v Praze dva:\n"}
{"id": "1246416", "url": "https://cs.wikipedia.org/wiki?curid=1246416", "title": "Kostel svatého Martina (Praha)", "text": "Kostel svatého Martina (Praha)\n\nKostelů svatého Martina je v Praze více:\n\n"}
{"id": "1246417", "url": "https://cs.wikipedia.org/wiki?curid=1246417", "title": "Kostel svaté Máří Magdaleny (Praha)", "text": "Kostel svaté Máří Magdaleny (Praha)\n\nKostel svaté Máří Magdaleny byly v Praze dva:\n\n\n"}
{"id": "1246429", "url": "https://cs.wikipedia.org/wiki?curid=1246429", "title": "Zločin (dánský seriál)", "text": "Zločin (dánský seriál)\n\nZločin nebo též Vražda (v dánském originále Forbrydelsen, výslovnost ) je dánský kriminální seriál, premiérově vysílaný od ledna 2007 do listopadu 2012 na dánské veřejnoprávní televizní stanici DR1 ve formě tří řad. Koproducentem se stala společnost ZDF Enterprises a námětu i scénáře se zhostil Søren Sveistrup. Seriál byl postupně odvysílán ve více než 120 státech, včetně České republiky, kde jej od ledna 2013 poprvé uvedl program ČT2.\n\nHlavní vyšetřovatelka Sarah Lundová, v podání herečky Sofie Gråbølové, vyšetřuje v každé řadě vraždy spojené s politickými kruhy. V první z nich se děj odvíjí na úrovni lokální politiky před volbami do kodaňské radnice, druhá série se dotýká vládního patra s vhledem do úřadu ministra spravedlnosti, a třetí se zaměřuje na prostředí a vazby okolo úřadu dánského premiéra.\n\nJedna série obsahuje jeden příběh s chronologickým plynutím „dne za dnem“. Každý díl pak sleduje 24hodinový úsek. Průvodním znakem jsou radikální zvraty ve vyšetřování, temné prvky severské krimi i důraz na rozvoj děje více postav z blízkosti oběti.\n\n\"Zločin\" dosáhl kladného mezinárodního ohlasu a pozitivních recenzí především ve Spojeném království, Německu i Nizozemsku. Zařadil se mezi kultovní seriály oceněné několika cenami včetně britské BAFTA a nominace na mezinárodní Emmy. V roce 2011 se stal předlohou pro vznik čtyř řad amerického remaku \"The Killing\" vysílaného v komerční kabelové televizi AMC. Knižně zpracovanou podobu každé řady vydalo nakladatelství Macmillan.\n\nTvůrce seriálu a hlavní scenárista Søren Sveistrup během psaní příběhu spolupracoval s herečkou Sofií Gråbølovou na tvorbě charakterového profilu její role – vyšetřovatelky Sarah Lundové, kterou jí psal od počátku přímo na tělo. Dánská umělkyně se především snažila o obranu postavy. V předešlé kariéře již měla z dánské televize zkušenost se ztvárněním emočně vyhraněných úloh. V roce 2002 spolupracovala se Sveistrupem na dramatickém seriálu \"Nikolaj og Julie\" (\"Nikolaj a Julie\").\n\nGråbølová od prvního momentu trvala na vytvoření postavy, která bude „samotářkou neschopnou komunikace s lidmi“. Obtížným se však stalo nalezení odpovídajícího vyvážení emocionálnosti odtažité kriminalistky, než si uvědomila, že jediní lidé, kteří se chovali podle stejného vzorce, a s nimiž se do té doby střetla, byli muži. Svou roli proto začala hrát „jako chlap“.\n\nSveistrup během natáčení první řady dokonce odmítl hercům odhalit identitu vraha či specifikovat hlavní body směřování děje, včetně Sofie Gråbølové. Herci tak získávali scénář postupně, až těsně před každým dílem filmování. Jedinou definitivní informací se pro ně stal fakt, že vrahem není postava Gråbølové.\n\nPrvní řadu seriálu Zločin (\"Forbrydelsen\") tvoří 20 dílů s padesátiminutovou stopáží, které sledují policejní vyšetřování od zavraždění mladé ženy 3. listopadu až do uzavření případu 22. listopadu.\n\nPrvních deset epizod mělo premiéru na prvním programu dánské věřejnoprávní televize DR1 každou neděli mezi lednem až polovinou března 2007. Záměr odvysílat zbylých deset dílů až ve stejném kvartálu roku 2008 musel být přehodnocen pro nárůst popularity. Diváci tak druhou polovinu zhlédli od září do poloviny listopadu 2007.\n\nKodaňská komisařka Sarah Lundová je poslední den v práci před stěhováním do Švédska za přítelem, když její plány změní vražda 19leté gymnazistky Nanny Birkové Larsenové, mnohonásobně znásilněné a brutálně mučené. Její tělo bylo objeveno v potopeném autě patřícím volebnímu štábu radního a liberálního kandidáta na starostu Troelse Hartmanna, krátce před samotnými volbami.\n\nDějem se prolíná politická linka předvolebního boje zneužívajícího vraždy k očernění Hartmanna poté, co byly krevní stopy nalezeny ve stranickém bytě, jenž politik před osudným víkendem také navštívil. Podezřelí jsou nejdříve spolužáci studentky, poté se ve vazbě ocitá Hartman, aby byl nakonec za viníka označen jeho kolega z radnice, vůdce socialistů Jesper Lohmann, jenž udržoval s gymnazistkou mimomanželský vztah. Ten v garáži omráči komisařku a ve chvíli, kdy na ni míří zbrání, je zastřelen jejím nástupcem ve funkci Janem Meyerem.\n\nPsycholog a partner vyšetřovatelky Bengt Rosling však předpokládá, že pachatel jednal stejně již v minulosti. Lundová při prověřování pohřešovaných dívek narazí na fotografii jedné z nich, která měla na krku stejný řetízek jako Nanna. Ostatky patnáct let zmizelé dívky jsou nalezeny v nádrži zabalené do plachty stěhovací firmy. Při snaze získat další materiál je v opuštěné budově postřelen Meyer, jenž v nemocnici umírá. Kriminalistka se stává podezřelou ze střelby s důsledkem suspenzace a vazby. Přes oficiální uzavření případu pátrá po propuštění na vlastní pěst a dostává se na stopu stěhováka Vagna Skærbæka, zaměstnaného ve firmě otce studentky Theise Birka Larsena, jehož je odvěkým přítelem a fakticky členem rodiny.\n\nOba kamarádi odjíždějí z rodinné oslavy do lesa, kde byly spáchány vraždy. Policie i Lundová jsou jim v patách. Poté, co Skærbæk zbraní donutí Theise k cestě do lesa, předá mu ji a vypoví celý příběh. Nanna chtěla z domova uprchnout tajně s dětskou láskou – muslimem, čemuž musel rodinný přítel násilně zabránit. K zastřelení však nenašel sílu, a po víkendovém věznění ji tak uložil do kufru auta, které poslal do vody. Otřesený Theis zaměstnance zastřelí.\n\nDruhá desetidílná řada, Zločin II (\"Forbrydelsen II\"), byla natočena dva roky po první sérii. Na scénáři se vedle Sørena Sveistrupa podíleli také Michael W. Horsten a Torleif Hoppe. Premiéra v Dánsku proběhla od 27. září do 29. listopadu 2009. V Norsku byly 57minutové epizody vysílány na programu NRK1 vždy v úterý s jedenáctidenní prodlevou za dánským uvedením. Následovaly premiéry na německém veřejnoprávním kanále ZDF a na podzim 2010 na švédské stanici SVT Ve Spojeném království se, po úspěchu první řady, dostal seriál na obrazovky BBC Four 19. listopadu 2011 a na belgickém stanici Canvas o čtyři dny později. Australská SBS Two zařadila sérii do programového schématu od 21. března 2012.\n\nPo vyřešení kauzy Larsenové slouží Lundová u hraniční policie v jihodánském Gedseru. Tam za ní přijíždí kodaňský kriminalista Ulrik Strange, vyslaný šéfinspektorem Lennartem Brixem, aby požádal o pomoc v případu zavražděné armádní poradkyně a obhájkyně Anny Dragsholmové. Ženu nalezli mrtvou v Mindelunden i Ryvangenu, památníku popravených členů dánského odporu během druhé světové války. Po počátečním váhání vytvoří Lundová vyšetřovatelský tým se Strangem. Ministrem vnitra se stává Thomas Buch, jenž tuší, že jeho předchůdce Frode Monberg byl zapleten do objasňování podezření dánských vojáků z vražd civilistů během afghánské mise. Tento případ navíc vykazuje spojitost s úmrtím Dragsholmové.\n\nPoté, co je zavražděn dánský veterán z Afghánistánu, padá hlavní podezření na islamisty, kteří by se mohli mstít za dánskou vojenskou účast. Obě oběti znal Jens Peter Raben, velitel jednotky, jíž se týká podezření ze zavraždění afghánské rodiny. Dlouhodobě je hospitalizován na psychiatrii. S manželkou Louise, dcerou plukovníka Torstena Jarnviga, který stojí v čele kasáren, má malého syna. V Rabenově vyprávění se vyskytuje záhadný důstojník a člen speciálních jednotek přezdívaný „Perk“, který měl být strůjcem vraždění v afghánském domě. Poté, co jsou zabiti další dva členové Rabenovy jednotky, z psychiatrie prchá. Podezření na islámské extremisty se jeví jako zástěrka a Lundová se s kolegou zaměřují na dánské vojáky z kasáren.\n\nBuch s náměstkem Carstenem Ploughem a sekretářkou Karinou Munkovou Jørgensenovu zjišťují další důkazy v zakrývání zločinu. Ministr se však ocitá pod tlakem, neschopen oslabit vládu zveřejněním skutečnosti, a pro potřebu schválit protiteroristický balíček s lidovci, je mu doporučováno držet se islamistické verze vražd. Raben se skrývá v kostele u bývalého vojenského kaplana, jenž naléhá, aby se vydal policii. Poté co Raben prchá, je Lundovou objeven zavražděný kaplan. Na místě se však stále skrývá pachatel a následná honička končí omráčením kriminalistky, načež ji vrah mohl bezbrannou zastřelit, ale neučinil tak.\n\nPřes protesty vyšetřovatelka požaduje exhumaci vojáka Pera K. Møllera, známého jako „Perk“, jehož identitu po smrti někdo jiný používá. Exhumace potvrdí pravost ostatků. Ve chvíli, kdy Strange s kolegyní dopadnou Rabena, drží podezřelý zbraň a poznává v kriminalistovi „Perka“ z Afghánistánu. Strange jej vyzve k odložení zbraně a když tak nečiní, postřelí ho. Raben dále trvá na své verzi a odpovědnosti Strangeho za masakr na afghánské rodině. Souhlasí také tetování na levé paži, které u Perka předpověděl. Armádní představitelé sdělí, že Strange skutečně sloužil v Afghánistánu, ale vrátil se do vlasti ještě před vražedným incidentem.\n\nLundová zjišťuje, že má její kolega problém s alibi na dobu vražd vojáků Rabenovy jednotky i advokátky. Přesto s ním letí do Afghánistánu vyslechnout podezřelého chirurga, jenž byl v době vražd doma na dovolené, a který ze smrti brarta – člena Rabenovy jednotky, viní právě jejího velitele. Pár se neplánovaně vydává i do domu údajného masakru a objevuje dánskou munici s kostmi civilistů. Potvrzení zločinu nahrává Buchovi vůči ministru obrany Flemmingu Rossingovi a premiéru Gertu Eriksenovi, snažícímu se o shození případu ze stolu. Po návratu je provedena prohlídka kasáren. Podezření z vyvraždění Rabenovy jednotky padá nově na kapitána Bilala, protitálibánsky orientovaného muslima, v jehož skříňce jsou nalazeny části identifikačních „psích známek“ vojáků na krk, jejichž druhé poloviny byly objeveny u mrtvých. Kapitán unáší Louisu Rabenovou. Ve chvíli, kdy jsou Rabenem a kriminalisty vypátráni, propouští zadržovanou, a páchá sebevraždu odpálením nálože.\n\nMezi čtyřma očima generál plukovníku Jarnvigovi sděluje, že o Strangem policii zatajil informace. Ve skutečnosti byl tento voják během masakru afghánské rodiny tajně vysazen v dané lokalitě. Po setkání Rabena s manželkou se Strange nabízí k jeho odvozu zpět na psychiatrii. Do auta nasedá i Lundová. Během cesty zastavují u památníku hnutí odporu, kde nalezli Dragsholmovou. Kriminalistka poukazuje na nepravděpodobnost Bilala jako vraha vojáků, přestože právě on byl za něho označen. Strange se při popisu událostí přenášení těla Dragsholmové k památníku podřekne, když zmíní detail známý jen vrahovi. Překvapené Lundové tasí její zbraň u boku a výstřely ji skolí k zemi. Poté volá na stanici, že uprchlý Raben vyšetřovatelku zastřelil a on jej musel zabít. Než proti vojákovi zmáčkne spoušť, je omráčen Lundovou, které neprůstřelná vesta zachránila život. Ta do jeho těla vyprázdní celý zásobník.\n\nMinistrovi Buchovi odhodlanému zveřejnit pravdu o zatajování ze strany premiéra, je za mlčení nabídnuto povýšení do úřadu vicepremiéra.\n\nZávěrečná třetí desetidílná řada, Zločin III (\"Forbrydelsen III\"), měla dánskou premiéru od 23. září do 25. listopadu 2012. Vlastní natáčení začalo 15. srpna 2011. Na norském kanále NRK1 dosáhla sledovanost úvodního dílu, odvysílaného 8. října 2012, výše 436 000 diváků. Ve Spojeném království pak první z epizod s 58minutovou stopáží zhlédlo na BBC Four 1,04 milionu diváků ve večerním programu 17. listopadu 2012.\n\nSara Lundová vyšetřuje s nastupujícím mladým kolegou Asbjørnem Junckerem zabití lotyšského námořníka Victora Macijevske v doku, jehož tělo drapák rozčtvrtil na sedm dílů. Po průkazu vraždy jsou zbylí dva členové posádky Medey, lodi kotvící u kodaňských břehů, nalezeni mrtví na palubě. Devítiletá dcera Emilie rejdařského magnáta Robert Zeuthena je unesena. Macijevski několik týdnů předtím chtěl u kodaňského žalobce Petera Schultze upravit svědectví v případu útěku a sebevraždy Jelbyové. Vraždy vyšetřuje i agent dánské tajné služby Politiets Efterretningstjeneste (PET) Asbjørn Juncker, který měl s Lundovou během studií poměr. Ta má po 25 letech přislíbené nové místo v kontrolním oddělení policie.\n\nÚnos dcery rejdaře proběhl několik dní před parlamentními volbami. Zeuthenovo rejdařství Zeeland podporuje vládu premiéra Kristiana Kampera, ale v době ekonomické krize zvažuje přesun do daňově výjhodnějších zemí. Ukazuje se, že únosci nejde o peníze, když si nepřevezme 10 milionů korun. Místo toho před zrakem Lundové oběsí žalobce v průčelí soudní budovy. Motivem je spojitost s Louise Jelbyovou, 13letou dívkou vyrůstající u opatrovníků v Západním Jutsku, která se ztratila při cestě ze školy a byla nalezena mrtvá. Oficiální verze zněla sebevražda. Vyšetřování odhalí, že došlo ke zfalšování pitevní zprávy i žalobcova tlaku na zametení stop a uzavření případu. Objevuje se původní protokol s dokladem násilí a sexuálního zneužití. Ani druhá nabídka 100 milionů korun není únoscem vyslyšena. Naopak patoložka, která zprávu zfalšovala je zavražděna. Stopy ovlivňování vedou až k ministru spravedlnosti Mogensi Rankovi, příteli Zeuthenova otce.\n\nPátrání se zaměřuje i na starší vraždu Louisy. V den zmizení byla viděna, jak nasedá do černé limuzíny. Na místě nálezu těla je Borch postřelen únoscem a sám utží zranění kulkou Lundové. Krevní stopy prokazují, že se jedná o otce Jelbyové. Záliba školáka v zapisování autoznaček pomůže policii zjistit, že v den únosu 13leté dívky projíždělo obcí auto Ussinga, vůdce opozice. Ten má ovšem alibi, když hrál v casinu. Mezi 12 čísly je i premiérova limuzína. Postupně vychází najevo, že ji vzal jeho 17letý již mrtvý syn, což mu premiérův bratr a jeho volební manažer Stoffer zatajil. Data z GPS však poskytují alibi. Lundová zobdrží od únosce Emilie nápovědu, že jedna značka po vytržení stránky chybí. Tužka se však vryla do další strany a přes záměnu písmen „s“ a „z“, je odhaleno auto věrného pobočníka Zeuthena a jeho pravé ruky Nielse Reinhardta. Ten vede celosvětovou nadaci Zeelandu na pomoc dětem, díky níž získala osiřelá Louise náhradní rodiče. Dívku znal, což prokáží společné fotografie.\n\nPolicie objevuje doupě únosce Emilie a po jeho počítačovém průniku do rejdařství usuzuje, že v něm pracoval jako inženýr. Lundová se v domě Reinhardta dožaduje dalších materiálů, když v dané chvíli do sídla proniká i únosce. Reinhardt uniká smrti díky zásahu kriminalistky. Chycený biologický otec Louisy nakonec vyzrazuje místo, kde by měla být malá dívka držena. Policie s ním spěchá do norského fjordu, protože v podtlakové nádrži má Emilie omezené množství vzduchu. Zeuthen s Reinhardtem jsou jim v patách. Na místě zjišťují, že to byla léčka. Při incidentu je únosce zastřelen norským policistou. Lundové, která se zavázala dopadnout vraha jeho dcery, však stačí říci název lodi Medea, v jejíchž útrobách je živá Emilie nalezena.\n\nPremiér Kamper zjišťuje, že za skokem pod vlak jeho syna nemusely stát deprese. Jednalo se o nehodu, když před někým na kolejišti utíkal. Objevený flash disk v jeho kšiltovce odhaluje fotografie, které nasnímal při výletu otcovou limuzínou v den zmizení Louisy, když zachytil schůzku Reinhardta s poradkyní premiéra Karen Nebelovou. Klíčový je snímek, na němž Reinhardt nakládá kolo Louisy do kufru a odváží ji pryč.\n\nLundová s Borchem míří z Norska domů za využití aerotaxi objednaného Reinhardtem. Ten s kriminalistkou osiří v autě. Ona ví, že je vrah a že nemusel vraždit poprvé. Naléhá na něj, ať se přizná. Sebejistý a povýšený muž si je však vědom, že za hrází právní mašinérie je nepostižitelný. Vnitřní průchod emocí vede Lundovou k prostřelení Reinhardtova spánku. Borch, jenž plánoval odejít od rodiny, aby už nikdy vyšetřovatelku neztratil, vymýšlí krizový plán. Lundová tak v aerotaxi míří do Reykjavíku a odtud dál do Jižní Ameriky. Vyšetřoval PETu připravuje historku o incidentu na letišti a doufá, že se se svou láskou ještě setká.\n\nVíce než 120 států zakoupilo práva na odvysílání prvních dvou řad \"Zločinu\".\n\nNamísto vysílání původního dánského seriálu se společnost Fox Television Studios rozhodla pro americký trh vyprodukovat remake nazvaný \"The Killing\", jenž odvysílala komerční kabelová televizi AMC, s premiérou 3. dubna 2011. Po proběhnutí dvou řad došlo 27. července 2012 ke zrušení projektu. Dne 8. listopadu téhož roku však bylo oznámeno, že Fox Television Studios vede závěrečná jednání s poskytovatelem streamovaných médií Netflixem o natočení třetí řady. Stanice AMC, jež původně s pokračováním nepočítala, se stala také součástí dohody. Ta jí zaručovala výsadní práva na premiérové uvedení nových dílů ještě před vysíláním v síti Netflixu výměnou za to, že se s ním bude podílet na všech dalších produkčních nákladech. Čtvrtá, šestidílná série pak byla produkována a odvysílána sítí Netflix.\n\nPředstavitelka hlavní role původní verze Sofie Gråbølová v rozhovoru pořadu \"Woman's Hour\" z 8. dubna 2011 pro rozhlasovou stanici BBC Radio 4 sdělila, že americký remake byl nevyhnutelný, protože Američané „\"z nějakého důvodu nečtou titulky, nebo se jim prostě nechce\"“. Sama si v remaku zahrála malou postavu v jedné z epizod.\n\nSpolečnosti Adam Film a Akbel Film se podílely na vzniku tureckého remaku \"Cinayet\" (\"Vražda\"), produkovaném tureckou stanicí Kanal D. Seríál měl premiéru 7. ledna 2014. Ačkoli bylo původně objednáno 13 dílů, ke zrušení projektu došlo po odvysílání pěti z nich.\n\nNakladatelství Macmillan vydalo knižně zpracovanou první řadu seriálu v roce 2012 pod názvem \"The Killing: Book One\". V lednu 2013 následovalo uvolnění knihy \"The Killing: Book Two\" na motivy druhé série a závěrečný díl vyšel pod názvem \"The Killing: Book Three\" v únoru 2014. Autorem trilogie se stal britský spisovatel David Hewson.\n\nOd svého prvního uvedení v roce 2007 byl seriál \"Zločin\" oceněn výročními cenami profesních organizací a televizních festivalech napříč zeměmi.\n\nVe Spojeném království obdržela první řada Cenu BAFTA pro rok 2011 v kategorii nejlepší zahraniční seriál. Nominaci Ceny publika neproměnila, když zvítězila reality show \"Jedině v Essexu\".\n\n"}
{"id": "1246431", "url": "https://cs.wikipedia.org/wiki?curid=1246431", "title": "Liliana Fernándezová", "text": "Liliana Fernándezová\n\nLiliana Fernándezová Steinerová (* 4. ledna 1987) je španělská hráčka plážového volejbalu. Od roku 2012 hraje s Elsou Baquerizovou. Dvojice se v roce 2012 účastnila Letních olympijských her a byla vyřazena v osmifinále italským týmem skládajícím se z Grety Cicolariové a Marty Menegattiové.\n\nStříbrnou medaili získala Elsa a Liliana v Long Beach, California Grand Slam Prohrály s April Rossovou/Kerri Walsh Jenningsovou ve dvou setech (21-16, 21-16)\n"}
{"id": "1246434", "url": "https://cs.wikipedia.org/wiki?curid=1246434", "title": "Čon Džong-won", "text": "Čon Džong-won\n\nČon Džong-won (, * 7. února 1996) je jihokorejský reprezentant ve sportovním lezení. Vítěz Rock Masteru, světového poháru, vicemistr světa a juniorský mistr světa v boulderingu, vítěz Asijských her v kombinaci.\n\n\n"}
{"id": "1246443", "url": "https://cs.wikipedia.org/wiki?curid=1246443", "title": "Mantela žlutavá", "text": "Mantela žlutavá\n\nMantela žlutavá (\"Mantella crocea\") je žába patřící do čeledi mantelovití (Mantellidae) a rodu mantela (\"Mantella\"). Druhové jméno \"crocea\" je odvozeno z latinského názvu žlutého šafránu. Mantela žlutavá se vyskytuje na středovýchodní Madagaskaru na malém území zahrnující například oblasti Ihofa či Ampangadimbolana. Žije na okrajích lesů v blízkosti mokřin, lze ji najít i v lesích sekundárních. Žije v nadmořské výšce 800 až přes 1 000 m n. m.\n\nMantela žlutavá dosahuje velikosti 17 až 24 mm, větší jedinci bývají zavalitější než menší. Zbarvení je žluté na hlavě, zádech a bocích, mohou se vyskytnout i nazelenalí čí oranžoví exempláři, na přední části boků je zbarvení černé. Rovněž břicho má černé zbarvení, mohou se na něm vyskytovat skvrny, jež někdy tvoří síťování. Svým zbarvením je jedinečným druhem. Je to denní druh. Vejce klade na zem podobně jako ostatní mantely a larvy se vyvíjejí v bažinatých oblastech. Druh vydává zvuk podobný krátkému cvrlikání.\n\nMantela žlutavá je dle Mezinárodního svazu ochrany přírody hodnocena jako zranitelný druh. Počet jedinců klesá. Nebezpečí představuje především ztráta přirozeného prostředí, například těžba dřeva, urbanizace či šíření blahovičníků. Mimo to je možné, že jsou žáby sbírány lidmi za účelem obchodu, avšak nebylo to nikdy prokázáno. Druh lze pravděpodobně najít v Parc National de Mantadia a vyskytuje se v Réserve Naturelle Integrale de Zahamena. Úmluva o mezinárodním obchodu s ohroženými druhy volně žijících živočichů a rostlin chrání mantelu žlutavou ve druhé příloze.\n\n"}
{"id": "1246448", "url": "https://cs.wikipedia.org/wiki?curid=1246448", "title": "Alexis Pinturault", "text": "Alexis Pinturault\n\nAlexis Pinturault (* 20. března 1991 Moûtiers) je francouzský reprezentant v alpském lyžování. Jeho otec je majitelem hotelu v Courchevelu, jeho matka pochází z Norska. Je absolventem sportovního lycea v Albertville.\n\nJe dvojnásobným juniorským mistrem světa v obřím slalomu z let 2009 a 2011. Na Mistrovství světa v alpském lyžování 2013 ve Schladmingu byl pátý v obřím slalomu, šesté místo získal ve slalomu, superobřím slalomu a kombinaci. Na olympiádě 2014 v Soči vybojoval bronzovou medaili v obřím slalomu, závody ve slalomu a kombinaci nedokončil. Na Mistrovství světa v alpském lyžování 2015 v Beaver Creeku skončil třetí v obřím slalomu, pátý v kombinaci a jedenáctý v superobřím slalomu. Na Mistrovství světa v alpském lyžování 2017 ve Svatém Mořici byl šestý v Super G a sedmý v obřím slalomu. V kombinaci byl hlavním favoritem, ale skončil až na desátém místě a stěžoval si na špatně připravenou trať. Titul mistra světa nakonec získal jako člen francouzského kvarteta v týmové soutěži.\n\nVe Světovém poháru vyhrál devatenáct závodů, v celkové klasifikaci skončil třikrát po sobě na třetím místě (2014, 2015 a 2016). Kromě toho získal v letech 2016 a 2017 malý křišťálový glóbus za vítězství v kombinaci, o prvenství v této disciplíně se dělil v roce 2013 s Ivicou Kostelićem a v roce 2014 s Tedem Ligetym.\n\n"}
{"id": "1246450", "url": "https://cs.wikipedia.org/wiki?curid=1246450", "title": "Kostel svatého Lukáše (Myslibořice)", "text": "Kostel svatého Lukáše (Myslibořice)\n\nKostel svatého Lukáše je farní kostel římskokatolické farnosti Myslibořice. Kostel se nachází v Myslibořicích v centru obce nedaleko zámku Myslibořice, jehož součástí je diakonický domov důchodců Diakonie Myslibořice. \n\nKostel je typicky venkovský se středověkým jádrem, přestavěný na pozdně renesanční stavbu s barokní úpravou. Před severním průčelím jsou umístěny čtyři barokní plastiky. Jsou to sochy svatého Aloise, svatého Jana Nepomuckého (obě z roku 1767), svatého Antonína Paduánského a svatého Floriána (ty z doby kolem roku 1767). Kostel je chráněn jako kulturní památka České republiky. \n\nKostel je poprvé zmiňován v roce 1260. V tomto roce patřil pod klášter v Oslavanech, a patřil pak pod něj až do husitské revoluce. V roce 1437 byl kostel i s patronátem a obcí zakoupen Janem Liznou z Arkletic a v roce 1550 přešel do rukou protestantů. Po bitvě na Bílé hoře byl kostel obnoven a již v roce 1625 v kostele působil farář Nigrín. V roce 1657 pak kostel přišel o faráře a byl přifařen k farnosti v Krhově a v mezi lety 1666 a 1704 spadal pod farnost v Lipníku u Hrotovic a od roku 1704 působil ve vlastní farnosti. V letech 1556, 1567 a 1609 kostel získal zvony, ten z roku 1567 byl posléze v roce 1791 přelit a znovu svěcen. V roce 1804 byl kostel svatého Lukáše přestavěn do současné podoby. Původně stál na místě tzv. starého hřbitova. V letech 1892–1894 byl na podnět tehdejšího faráře Tomáše Karáska kostel rekonstruován, došlo k nové vnitřní výmalbě a také byly zakoupeny nové varhany. \n\nV roce 2003 byl rekonstruován exteriér kostela a v roce 2004 byl restaurován také interiér. Kostel byl vymalován a byla položena nová dřevěná podlaha, opravy proběhly částečně svépomocí, kdy občané obce odpracovali celkem 850 hodin. Roku 2015 byl interiér kostela znovu opraven a byla získána z archivu původní farní kronika z let 1886–1948.\n\n\n"}
{"id": "1246456", "url": "https://cs.wikipedia.org/wiki?curid=1246456", "title": "Petra Klinglerová", "text": "Petra Klinglerová\n\nPetra Klinglerová, nepřechýleně \"Klingler\", (* 14. února 1992 Švýcarsko) je švýcarská reprezentantka ve sportovním lezení a v ledolezení, mistryně světa a Švýcarska v boulderingu, rovněž tak mistryně Evropy a Švýcarska v ledolezení na obtížnost.\n\n\n\n"}
{"id": "1246458", "url": "https://cs.wikipedia.org/wiki?curid=1246458", "title": "Seznam členů Světového sdružení skautek", "text": "Seznam členů Světového sdružení skautek\n\nTohle je seznam členů Světového sdružení skautek.\n\nSvětové sdružení skautek přijímá z každé země nejvýše jednu členskou organizaci. Některé země mají federaci která sdružuje několik organizací, rozdělených na základě náboženství (Francie, Dánsko), etnické příslušnosti (Izrael) nebo jazyka (Belgie).\n\n„Práce na cestě k členství ve WAGGGS“ je oficiální statu kterým WAGGGS uznává vývoj sdružení. V roce 2005 mělo šest zemí tento status:\n\n\n\n"}
{"id": "1246459", "url": "https://cs.wikipedia.org/wiki?curid=1246459", "title": "Hyla", "text": "Hyla\n\nHyla (česky rosnička) je rod stromových žab z čeledi rosničkovití. Zástupci tohoto rodu jsou rozšířeni v Eurasii, v Africe a napříč oběma Amerikami. Před revizí čeledi rosničkovití měl tento rod přes 300 popsaných druhů. Většina z nich byla přesunuta k jiným rodům, takže mezi rosničky dnes patří jen 33 druhů.\n\nRod popsal v roce 1768 rakouský přírodovědec Josephus Nicolaus Laurenti a pojmenoval ho po Héraklovu příteli Hylásovi.\nPůvod názvu bývá často mylně odvozován od řeckého výrazu pro les (\"hūlē\").\n\n"}
{"id": "1246461", "url": "https://cs.wikipedia.org/wiki?curid=1246461", "title": "Peter Olayinka", "text": "Peter Olayinka\n\nPeter Oladeji Olayinka (* 16. listopadu 1995, Ibadan) je nigerijský fotbalový útočník, od července 2018 hráč českého klubu SK Slavia Praha. Dva roky předtím, od července 2016, sezónu hostoval v jiném českém celku, v Dukle Praha.\n\nOlayinka začínal s fotbalem v lagoském týmu 36 Lion FC. V roce 2012 zamířil do Evropy do albánského mužstva KF Bylis Ballsh, odkud později přestoupil do jiného albánského týmu KF Skënderbeu Korçë (mezitím stihl krátce hostovat v severokyperském Yenicami Ağdelen SK). V prosinci 2015 jej koupil belgický klub KAA Gent (hráčem Gentu se stal v lednu 2016 a podepsal smlouvu na 3,5 roku). V Gentu se i vinou zranění kolene neprosadil do základní sestavy a tak v červenci 2016 odešel na roční hostování do českého klubu FK Dukla Praha. V sezóně 2016/17 české nejvyšší ligy odehrál za Duklu 29 utkání a vstřelil v nich 6 branek.\n\nOd července 2017 hostoval v belgickém SV Zulte-Waregem. Během roku v jeho dresu vstřelil 11 branek a dalších 13 připravil pro své spoluhráče. Následně během července 2018 své tamní hostování ukončil a přestoupil do pražské Slavie, pro níž to byl do té doby nejdražší přestup.\n\n"}
{"id": "1246462", "url": "https://cs.wikipedia.org/wiki?curid=1246462", "title": "London Monarchs", "text": "London Monarchs\n\nLondon Monarchs byl profesionální tým amerického fotbalu působící v lize NFL Europe. Byl založen v roce 1991 jako jeden z prvních týmů v lize. Poslední sezónu Monarchs odehráli v roce 1998 pod názvem England Monarchs. V roce 1999 byl tým nahrazen týmem Berlin Thunder.\n\nDřívější WLAF (World League of American Football) (později přejmenovaná na NFL Europe) provozovala ligu s šesti týmy ze Spojených států, jedním z Kanady a s třemi Evropskými, včetně Monarchs. V letech 1993–94 měla liga pozastavenou činnost. 1995 byla liga znovu obnovena přičemž byly všechny týmy z Evropy opět včetně Monarchs dále vznikly týmy: Amsterdam Admirals, Rhein Fire a Scottish Claymores. V roce 1998 změnila WLAF jméno na NFL Europe, krátce po tom byli London Monarchs přejmenováni na England Monarchs v tom samém roce odehráli Monarchs poslední sezónu, o rok později byl tým nahrazen německým klubem Berlin Thunder.\n\nSezóna 1991 byla první sezóna týmu Monarchs. První zápas odehráli v německém městě Frankfurt proti týmu Frankfurt Galaxy, London vyhrál 24:11 a zapsal si tak první výhru v sezóně.S bilancí 9-1 se dostali do World Bowlu,kde vyhráli proti týmu Barcelona Dragons 21:0.\n"}
{"id": "1246464", "url": "https://cs.wikipedia.org/wiki?curid=1246464", "title": "Spitz (Dolní Rakousy)", "text": "Spitz (Dolní Rakousy)\n\nSpitz je městys v Rakousku ve spolkové zemi Dolní Rakousy v okrese Krems-Land.\n\nSpitz se nachází ve spolkové zemi Dolní Rakousy v regionu Waldviertel. Leží 15 km jihozápadně od okresního města Kremže. Odpojuje se zde silnice B217, která odtud vede do Ottenschlagu, od silnice B3, která vede z města Kremže podél Dunaje přes Melk a Perg až do Lince. Rozloha území městyse činí 23,85 km², z nichž 69,2% je zalesněných.\nÚzemí městyse Spitz se skládá ze čtyř částí (v závorce uveden počet obyvatel k 1. 1. 2015):\n\nÚzemí dnešní obce patřilo od roku 812 do roku 1504 klášteru Niederaltaich. Dlouhou dobu bylo také německou enklávou na rakouském území. Nyní však znovu patří k Dolním Rakousům.\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\n\n"}
{"id": "1246465", "url": "https://cs.wikipedia.org/wiki?curid=1246465", "title": "SK Lacrosse Jižní Město", "text": "SK Lacrosse Jižní Město\n\nSK Lacrosse Jižní Město je pražský mužský i ženský lakrosový sportovní klub. Od roku 1987 hrají nejvyšší domácí soutěž v boxlakrosu - NBLL. Od roku 1992 hrají také nejvyšší domácí soutěž ve fieldlakrosu - NFLL. Klub sídlí a hraje svá domácí utkání na Jižním městě a je registrován jako občanské sdružení.\n\nKlub byl založen v roce 1989 jako sportovní oddíl pro děti od 6 let až po dospělé. Za dobu fungování oddílu jeho řadami prošlo téměř tisíc členů. Klub působí na Jižním městě na školách ZŠ Květnového vítězství 1554, ZŠ Mendelova 550, Pošepného nám. ale i na Praze 10 – ve Vršovicích či v Letňanech: věnuje se hlavně lakrosu a jeho bezkontaktní verzi interkros. V roce 1991 vstoupil do nejvyšší boxlakrosové domácí soutěže - NBLL. V následujícím roce 1992 klub vstoupil také do první sezony nejvyšší domácí fieldlakrosové soutěže - NFLL, kterou vyhrál. V následujících letech klub NFLL vyhrál ještě sedmkrát a je tak v této soutěži nejúspěšnějším českým týmem.\n\n\n"}
{"id": "1246467", "url": "https://cs.wikipedia.org/wiki?curid=1246467", "title": "Orient Express (automobil)", "text": "Orient Express (automobil)\n\nOrient Express byla německá firma vyrábějící automobily.\n\nSpolečnost \"Bergmann's Industriewerke\" průmyslníka Theodora Bergmanna z Gaggenau vznikla v roce 1895, jako další z jeho aktivit. Po firmách Benz & Cie., Daimler a Lutzmann byla teprve čtvrtým německým výrobcem automobilů. Podle plánů inženýrů Josefa Vollmera (později konstruktéra firmy NAG) a Willyho Secka vznikaly osobní a užitkové automobily a také omnibus s motorem o výkonu 8 koní. V roce 1904 vyrobila firma i malý automobil, který uvedla na trh pod značkou \"Liliput\". Protože ale prodeje vozidel firmy klesaly, v roce 1904 továrnu převzala společnost Süddeutsche Automobil-Fabrik Gaggenau. Ta se v roce 1912 stala součástí Benz & Cie.. Až do roku 2002 se v prostorách Bergmannovy továrny vyráběly kromě jiných například vozy Unimog.\n\nPrvní model se podobal tehdejším vozům Benz. Poháněl jej jednoválec o objemu 1800 cm³ a výkonu 3 koňské síly. Později byly vozy osazeny motorem o výkonu 4 koňské síly. Ten byl uložen vzadu naležato, jeho výkon přenášel na zadní nápravu řemen. Zadní kola byla většího průměru než přední. Vyráběny byly karoserie phaeton ve verzi dvou a čtyřmístné a čtyřmístný vis-à-vis. Tento typ továrna produkovala až do roku 1904. Produkce zahrnovala i podobné modely osazené dvouválcovými a čtyřválcovými motory.\n\nJedno vozidlo značky se nepravidelně účastní jízdy London to Brighton Veteran Car Run.\n\n"}
{"id": "1246469", "url": "https://cs.wikipedia.org/wiki?curid=1246469", "title": "Orient Express", "text": "Orient Express\n\nOrient Express, Orientexpress nebo Orient-Express může označovat:\n\n"}
{"id": "1246470", "url": "https://cs.wikipedia.org/wiki?curid=1246470", "title": "Bojszów", "text": "Bojszów\n\nBojszów (něm. \"Boitschau\", 1936-1945 \"Lärchenhag\") je starostenská vesnice v Polsku ve Slezském vojvodství, okres Gliwice gmina Rudziniec.\n\nVesnice se nachází 13 km na jihozápad od Gliwic, nedaleko chráněné krajinné oblasti Ratibořských lesů (Lasy Raciborskie).\n\nV 13. století Piotr, první opat z Rud, žádal hrabě Mrocco z Opole, aby souhlasil s kolonizací německými osadníky. Souhlas byl dán v roce 1263. O vesnici je zmínka již v roce 1376. V písemných dokumentech název Boyczow se objevil v roce 1447 a opakovaně v roce 1679 a 1687. K Bojszówu byla připojena vesnice Ladcza, od roku 1598 spolu tvořily jednu farnost Bojszów a Łączy. V období národního socializmu v roce 1936 Němci změnili historický název vesnice \"Boitschau\" na \"Lärchenhag\". Po roce 1945 byl obnoven název Bojszów.\"\n\nV letech 1975–1998 vesnice byla začleněna pod vojvodství Katovice.\n\nV roce 2011 ve vesnici žilo 961 obyvatel.\n\n\n\nZákladní škola gen. Józefa Bema.\n\n"}
{"id": "1246472", "url": "https://cs.wikipedia.org/wiki?curid=1246472", "title": "TJ Malešice", "text": "TJ Malešice\n\nTJ Malešice je pražský mužský lakrosový sportovní klub. Od roku 1987 hrají nejvyšší domácí soutěž v boxlakrosu – NBLL. V letech 1992 až 2015 se účastnili také nejvyšší domácí soutěže ve fieldlakrosu – NFLL. Klub sídlí a hraje svá domácí utkání ve Sportareálu Šafářka v Malešicích na Praze 10.\n\n"}
{"id": "1246474", "url": "https://cs.wikipedia.org/wiki?curid=1246474", "title": "Julia Childová", "text": "Julia Childová\n\nJulia Childová, nepřechýleně Julia Child, rodným jménem Julia Carolyn McWilliams (15. srpna 1912, Pasadena, USA – 13. srpna 2004, Montecito, USA) byla americká kuchařka, propagátorka francouzské kuchyně, autorka knih o vaření a moderátorka televizních kulinářských pořadů.\n\nNarodila se 15. srpna 1912 v Pasadeně v Kalifornii v rodině podnikatele Johna McWilliamse, Jr. a jeho ženy Julie Carolyn Westonové, dcery Byrona Westona, zakladatele papírenské společnosti Weston Paper Company. Byla nejstarší ze tří dětí, měla bratra Johna a sestru Dorothy. Po dokončení základního a středního vzdělání pokračovala ve vysokoškolském studiu na Smith College v Northamptonu v Massachusetts, kde v roce 1934 získala diplom z angličtiny. Od mládí se věnovala též sportu, zejména tenisu, golfu a basketbalu, kde mohla uplatnit svoji výšku (1,88 m). Julia vyrostla na stravě, která se podávala v jejich rodině a která se řídila kulinářskými zvyklostmi Nové Anglie, odkud pocházela její matka. O vaření se příliš nezajímala až do doby, kdy potkala svého budoucího manžela Paula, který pocházel z rodiny s velkým zájmem o gastronomii.\n\nPo ukončení univerzitních studií odešla do New Yorku, kde pracovala jako kreativní textařka v reklamním oddělení nábytkářské firmy W. & J. Sloane. Do Kalifornie se vrátila v roce 1937 a čtyři roky psala pro místní tisk a spolupracovala s charitativní organizací Junior League v Pasadeně.\n\nJulia se během války zapojila do činnosti Office of Strategic Services (OSS), americké vojenské zpravodajské služby, jejímž úkolem byl sběr a analýza informací o zemích, které byly ve válce proti USA. Pracovala nejdříve ve Washingtonu a v roce 1944 byla poslána do Kandy na Cejlonu (nyní Srí Lanka) a později do Kchun-mingu v Číně. Tam se seznámila s Paulem Cushingem Childem, též pracovníkem OSS. Oddáni byli 1. září 1946 v Lumberville v Pensylvánii, potom se přestěhovali do Washingtonu. Paul Cushing Child pocházel z New Jersey a jako umělec a básník žil delší dobu v Paříži. Po válce nastoupil do diplomatických služeb (United States Foreign Service).\n\nV roce 1948 se manželé přestěhovali do Paříže, kde byl Paul C. Child pověřen prací pro USIA, vládní informační agenturu USA. Zde se Julia Childova poprvé seznámila s francouzskou kuchyní a postupně pronikala do jejích tajů a zvyklostí. Pár neměl žádné děti a Julia věnovala svůj čas péči o manžela, domácnost a vaření. V Paříži navštěvovala známou školu vaření „Le Cordon Bleu“ a studovala soukromě u Maxe Bugnarda a dalších mistrů kuchařů. Stala se členkou dámského klubu vaření „Le Cercle des Gourmettes“, jehož prostřednictvím se seznámila se Simone Beckovou a Louisette Bertholleovou. V roce 1951 pak začaly vyučovat americké ženy vaření v pařížské kuchyni Julie Childové a svoji netradiční školu nazvaly „L' école des trois gourmandes“ (Škola třech milovníc jídla). Jejich spolupráce pak vyústila v napsání dvoudílné kuchařské knihy \"Mastering the Art of French Cooking\". Julia cestovala po Evropě, ověřovala a publikovala vyzkoušené recepty. Po návratu do vlasti se s manželem usadili v Cambridge ve státě Massachusetts. Do Francie se ale příležitostě vraceli do domu v kopcích nad Cannes, kteý nechala postavit Julia v roce 1963. Věnovala ho spoluautorce obou dílů \"Mastering the Art of French Cooking\" Simone Beckové a jejímu manželovi Jeanu Fischbacherovi.\n\nV roce 1961 vyšla v nakladatelství Alfred A. Knopf její první kniha s kulinářskou tematikou \"Mastering the Art of French Cooking\", která se velmi dobře prodávala a vzbudila v Americe velký zájem o francouzskou kulturu a gastronomii. Po jejím úspěchu začala Julia Childová psát články do pravidelné rubriky v novinách \"The Boston Globe\", stala se protagonistkou mnoha televizních pořadů o vaření, k nimž vydala další kuchařské knihy. V roce 1970 vyšel 2. díl \"Mastering the Art of French Cooking\", po němž následovala televizní show, ve které Julia vařila podle uveřejněných receptů. Jejím blízkým spolupracovníkem při televizních pořadech i psaní kuchařských knih se stal mezinárodně uznávaný francouzský kuchař Jacques Pépin. Její manžel Paul navrhl zařízení její kuchyně v televizním studiu, přizpůsobené její vysoké postavě, pořizoval fotografickou dokumentaci do jejích kuchařských knih a staral se o uspořádání obsáhlé sbírky receptů.\n\nPaul C. Child byl o 10 let starší než jeho žena Julia a zemřel v roce 1994 po sérii záchvatů v pečovatelském domě, kam byl umístěn v roce 1989. V roce 2000 obdržela Julia Childová nejvyšší francouzské státní vyznamenání Ordre national de la Légion d'honneur (Řád čestné legie) a byla jmenována členkou American Academy of Arts and Sciences. Julia Childová se v roce 2001 přestěhovala do domova důchodců, svůj dům, ve kterém žila více jak čtyřicet let i s kanceláří věnovala Smith College, která později dům prodala. Zařízení její kuchyně z televizní show, doplněné později o její kultovní měděné kuchyňské nádobí je umístěno v National Museum of American History, patřícím pod Smithsonian Institution ve Washingtonu. Její poslední knihou byla autobiografie \"My Life in France\", kterou spolu s ní sestavil její prasynovec, spisovatel Alex Prud'homme a která vyšla posmrtně v roce 2006.\n\nJulia Childová zemřela na selhání ledvin 13. srpna 2004 v Montecito v Kaliforni, 2 dny před svými 92. narozeninami. Na její počest byl pojmenován kultivar růže Julia Child, známý pro své žluté květy.\n\n\n\n\n\n\n\nV roce 1995 Julia Childová založila vlastní charitativní nadaci The Julia Child Foundation for Gastronomy and Culinary Arts pro získávání grantů na podporu a rozvoj gastronomie a kulinářského umění ve světě. Z Massachusetts se sídlo nadace přesusnulo do Santa Barbary v Kalifornii. Po Juliině smrti v roce 2004, nadace poskytuje granty neziskovým organizacím a na svých stránkcáh zveřejňuje jejich příjemce s popisem organizace a poskytnutého grantu. Jedním z příjemců je například Heritage Radio Network, nezávislá nezisková společnost celosvětově působící v oblasti potravin, nápojů a zemědělství.\n\n\n\n"}
{"id": "1246477", "url": "https://cs.wikipedia.org/wiki?curid=1246477", "title": "Tveret", "text": "Tveret\n\nTveret, „Veliká“, je egyptská bohyně zodpovědná především za ochranu matek a dětí. Byla vzývána především během porodu, o amuletech zobrazujících tuto bohyni se věřilo že chrání děti před nemocemi a smrtí a její vyobrazení se nachází i na různých předmětech užívaných během porodu. Její zobrazování mělo jak ochrannou funkci tak byla vyjádřením úcty k bohyni.\n\nObecně byla Tveret vyobrazována jako hrošice, ale má také rysy lvice a nilského krokodýla, což napovídá o její hrozivé přirozenosti, která snad měla vzbudit strach ve zlých silách. Tato kombinace zvířat se objevuje u Amemait „Požíračky“, hrozivého podsvětního monstra. Další rysy bohyně, jako prověšené břicho a prsy zas odkazují na její dobrotivou a mateřskou povahu. Prověšené prsy sdílí s bohem nilských záplav a úrody Hapim a jsou nejspíše symbolem plodnosti a regenerace. Podle některých verzí mýtu o Reovu oku se tento ženský protipól slunečního boha Rea odebral do Núbie v podobě vlčice a vrátil se jako Tveret v podobě hrošice. Tento mýtus nejspíše naráží na nilské záplavy a je další spojením této bohyně s plodností.\n\nNejstarší amulety zobrazující Tveret pochází již z předdynastického období, jmenovitě se objevuje v pohřebních zaklínadlech ze Staré říše, ale její kult si stále zachovával domácí charakter. Na významu získala v období Nové říše, typické narůstem osobní zbožnosti, z kterého pochází největší počet amuletů v podobě této bohyně.\n"}
{"id": "1246480", "url": "https://cs.wikipedia.org/wiki?curid=1246480", "title": "Kostel Všech svatých (Praha)", "text": "Kostel Všech svatých (Praha)\n\nKostelů Všech svatých je v Praze více:\n\n"}
{"id": "1246481", "url": "https://cs.wikipedia.org/wiki?curid=1246481", "title": "Hladké Životice místní nádraží", "text": "Hladké Životice místní nádraží\n\nHladké Životice místní nádraží je železniční zastávka vybudovaná na trati číslo 277 spojující Suchdol nad Odrou s Fulnekem. Trať je v provozu od 15. října 1891, kdy po ní začaly jezdit vlaky společnosti Severní dráha císaře Ferdinanda (KFNB).\n\nZastávka se nachází v jihozápadní části Hladkých Životic při křížení železniční trati se silnicí III/04736. Po silnici je vedena cyklotrasa číslo 6131. Západně od zastávky se do výše 284 metrů zdvihá Životický vrch.\n\n"}
{"id": "1246490", "url": "https://cs.wikipedia.org/wiki?curid=1246490", "title": "Sagitální hřeben", "text": "Sagitální hřeben\n\nSagitální hřeben či šípový hřeben (\"crista sagittalis\") je výběžek kosti na vrcholu lebky mnoha savců a plazů. Přítomnost hřebene ukazuje, že zvíře disponuje velkými žvýkacími svaly. Sagitální hřeben slouží především k upnutí spánkového svalu, jenž je jedním z hlavních žvýkacích svalů. Je většinou značně vyvinutý u živočichů, kteří ke své obživě používají časté a silné kousání. Jde například o velké masožravé plazy (i vyhynulé), šelmy, přežvýkavce a lidoopy. Z předchůdců člověka měl hřeben nejvýrazněji vyvinutý hominid \"Paranthropus aethiopicus\". Šípový hřeben je také jedním ze znaků pohlavního dimorfismu - bývá podstatně větší u samců než u samic.\n"}
{"id": "1246491", "url": "https://cs.wikipedia.org/wiki?curid=1246491", "title": "Třída Anawrahta", "text": "Třída Anawrahta\n\nTřída Anawrahta jsou korvety myanmarského námořnictva. Celkem byly postaveny tři jednotky této třídy. Jsou to první maynmarské válečné lodě schopné nést vrtulník. Třetí jednotka \"Tabinshwehti\" je první myanmarskou stealth korvetou.\n\nMyanmarské námořnictvo v 90. letech urgentně potřebovalo nahradit svá zastaralá plavidla. V té době však nemělo dost prostředků ani na nákup zastaralých čínských fregat třídy \"Jianghu\". Na konci 90. let tak země v ČLR zakoupila tři trupy, které byly v domácích loděnicích v Sinmalaiku u Rangúnu dokončeny v podobě hlídkových korvet. Výzbroj (např. italské kanóny, izraelská elektronika) a další vybavení přitom země získala navzdory zbrojnímu embargu. První a druhá korveta byly do služby přijaty v letech 2001 a 2003. Třetí jednotka se liší stealth tvarováním nástaveb a někdy bývá řazena do samostatné třídy.\n\nJednotky třídy \"Anawrahta\":\nKorvety byly po dokončení vyzbrojeny jedním 76mm kanónem OTO Melara a jedním 40mm kanónovým kompletem DARDO. Později byly vybaveny ještě čtyřmi čínskými protilodními střelami C-802 (YJ-82). Na zádi se nachází přistávací plocha pro vrtulník, korvety nejsou vybaveny hangárem. Plavidla pohánějí dieselové motory.\n\nNástavby plavidla mají stealth tvarování. Je vyzbrojeno 76mm kanónem OTO Melara, dvěma čínskými kanónovými komplety NG-18, šestinásobným kontejnerem pro protiletadlové řízené střely krátkého dosahu a protilodní střely C-802. Na rozdíl od svých sesterských lodí je vybavena hangárem pro vrtulník.\n"}
{"id": "1246492", "url": "https://cs.wikipedia.org/wiki?curid=1246492", "title": "Třída FAC-M", "text": "Třída FAC-M\n\nTřída FAC-M je třída raketových člunů myanmarského námořnictva. Celkem má být postaveno 10 člunů této třídy. Dle vyjádření magazínu Kanwa Defense Review jsou tyto raketové čluny nápadně podobné třídě \"Azmat\", vyvinuté v ČLR pro pákistánské námořnictvo.\n\nPrototyp s trupovým číslem (491) byl na vodu spuštěn a dokončen roku 2013, přičemž druhá jednotka (492) byla dokončena roku 2014. Počátkem roku 2015 byly oba čluny předány námořnictvu ke zkouškám.\n\nPlavidla mají stealth tvarování nástaveb. Jsou vybavena navigačním radarem Furuno, vzdušným vyhledávacím radarem, námořním vyhledávacím radarem a radarem pro řízení palby kanónu. Jsou vyzbrojena jedním ruským 30mm kanónem AK-630 a čtyřmi čínskými podzvukovými protilodními střelami C-802 (YJ-82) s dosahem 120 km. V zadní části nástavby jsou umístěny dva čtyřhlavňové protiletadlové kanóny (pravděpodobně ruské ZU-23, nebo čínský typ 85).\n"}
{"id": "1246496", "url": "https://cs.wikipedia.org/wiki?curid=1246496", "title": "Kostel svatého Františka z Assisi (Praha)", "text": "Kostel svatého Františka z Assisi (Praha)\n\nKostelů svatého Františka z Assisi je v Praze více:\n\n"}
{"id": "1246499", "url": "https://cs.wikipedia.org/wiki?curid=1246499", "title": "Veronské markrabství", "text": "Veronské markrabství\n\nMarkrabství veronské (někdy též markýzát), přesněji však Marka veronská a akvilejská (latinsky \"Marca Veronensis et Aquileiensis\"), byl středověký politický útvar v rámci Svaté říše římské, zahrnující většinu severovýchodní Itálie. Markrabství vzniklo v roce 952 odnětím území italskému králi Berengarovi II. a jeho dáním v léno vévodům bavorským. Hlavní město marky byla Verona. Moc markrabat postupně slábla a na území marky vznikaly fakticky samostatné městské státy. Formálně markrabství zaniklo roku 1167 vytvořením Lombardské ligy.\n"}
{"id": "1246500", "url": "https://cs.wikipedia.org/wiki?curid=1246500", "title": "Notoungulata", "text": "Notoungulata\n\nNotoungulata jsou skupinou kopytníků, která obývala Jižní Ameriku v průběhu třetihor a čtvrtohor.\n\nPrvní nálezy jsou z doby před asi 60 miliony let, k vyhynutí skupiny došlo na konci pleistocénu (před více než 10000 lety). Postupný úpadek skupiny však začal již v miocénu, velký podíl na něm mělo spojení Severní a Jižní Ameriky a následná výměna organismů – tzv. velká americká výměna.\n\nZástupci měli často kopyta, která byla na noze s pěti, nebo u odvozenějších skupin s třemi prsty. Osa nohy téměř vždy procházela prostředním prstem, avšak u některých zástupců skupiny Typotheria procházela mezi prsty, takže tito zástupci byli funkčně sudokopytní. Na lebce je znakem této skupiny uspořádání dutin ucha (bubínková dutina je propojena s velkým epitympanálním sinem a často i hypotympanálním sinem). Stoličky bývají loxodontního tvaru.\n\nAsi nejznámější skupinou jsou toxodonti (Toxodontidae). Šlo o velké (až velikosti nosorožce) herbivory, kteří se živili spásáním. Měli robustní tělo a pětiprsté nohy. Mezi zástupce této skupiny patří například rody Toxodon, Mixotoxodon, Ponanaskytherium či Nesodon.\n\nDalší významnou skupinou jsou Typotheria, což byli savci malého až středního vzrůstu. Někteří zástupci (skupina Mesotheriidae) připomínali hlodavce, jelikož měli vpředu pouze zuby dlátovitého tvaru.\n\nVnitřní skupinou Typotherií je skupina Hegetotheriidae, u které došlo k prodloužení zadních nohou a živočichové tak připomínali zajíce. Příkladem rodů této skupiny jsou Hegetotherium, Prosotherium, Paedotherium či Pachyrukhos.\n\nPostavení Notoungulat v rámci savců je vzhledem k nemožnosti provedení fylogenetických analýz s daty o sekvencích DNA nejisté, avšak je pravděpodobné, že jsou skupinou sesterskou lichokopytníkům, je ovšem ale také možné, že jsou více příbuzná skupině Afrotheria.\n\nMimo několika bazálních skupin se skupina děli na dvě hlavní větve – Toxodontia a Typotheria. Toxodontia obsahují mimo Toxodontidae například skupiny Leontiniidae či Homalodotheriidae. Do Typotherií patří například Interatheriidae, Mesotheriidae či Hegetotheriidae.\n"}
{"id": "1246511", "url": "https://cs.wikipedia.org/wiki?curid=1246511", "title": "Potápěčské hodinky", "text": "Potápěčské hodinky\n\nPotápěčské hodinky jsou hodinky, které svoji konstrukcí umožňují potápěči sledování času při potápění. Proto musí potápěčské hodinky splňovat jistou míru vodotěsnosti, tedy schopnost odolat zvýšenému tlaku ve vodních hloubkách, případně i další požadavky (jako čitelnost v hloubce, kam proniká méně světla i ve dne apod.). Existuje mezinárodní standard ISO 6425 (poslední vydání z roku 1996), který specifikuje požadavky na potápěčské hodinky a metodiku testování těchto hodinek (hodinky splňující tuto normu mohou mít na ciferníku napsáno „DIVER’S (WATCHES)“, tj. „potápěčské hodinky“).\n\nTeprve od 20. století začali dosahovat výrobci dobrých výkonů, co se vodotěsnosti hodinek týče (Rolex Oyster představený 1926, Omega Marine představený roku 1932), na základě objednávky Regia Marina byl v roce 1936 představen model Radiomir (vyráběny firmami Rolex a Panerai), který obsahoval luminiscenční prvky podporující čtení ve tmě. Jeden z prvních plných potápěčských hodinek byl model Fifty Fathoms francouzského výrobce Blancpain.\n\nS novými technologiemi potápěčské hodinky nahradily potápěčské počítače, zařízení, která měří jak čas, tak hloubku a dokáží spočítat časy pro bezpečný výstup z ponoru.\n\nPouzdra potápěčských hodinek musí splňovat odolnost proti tlaku a odolnost proti korozivnímu působení vody (zejména mořské). Proto se užívají materiály: ocel třídy 316L nebo 904L, dále titan, keramiku, syntetické pryskyřice a plasty. Z požadavku ISO 6425 vyplývá nutnost splnit nejnižší stupeň antimagnetické ochrany a musí mít ochranu protiotřesovou.\n\nPotápěčské hodinky musí zahrnovat nástroje na sledování uplynulého času od ponoru. Digitální hodinky zpravidla umožňují užití běžných stopek. Mechanické analogové potápěčské hodinky pro indikaci času užívají otočnou lunetu. Luneta je označena 60 díly, přičemž potápěč nastaví při ponoru nulu na minutovou ručičku. Potápěčské lunety musí být otočné pouze jednosměrně (proti směru ručiček, z důvodu bezpečnostních), přičemž některé hodinky umožňují lunetu zamykat.\n\nNa sklíčka se užívá vesměs obvyklých materiálů, akrylát, tvrzené sklo, syntetický safír, nicméně bývá robustnější, větší tloušťky.\n\nNapojení korunky na pouzdro představuje potenciálně důležité nebezpečí pro proniknutí vody do hodinek, proto je ošetřeno zvláštním technologickým řešením. Některé hodinky mají standardní korunku se značně zesíleným těsněním, nicméně častější je šroubovací korunka (přišroubovaná na pouzdro, aby se mohla užít, tak se musí vyšroubovat). Oproti společenským hodinkám jsou potápěčské korunky také robustnější, proto mohou být umístěny na pozici 4. hodina, 8. hodina, 9. hodina.\n\nNa rozdíl od korunky, tlačítka nejsou nutnou součástí hodinek, nicméně u hodinek, které je mají přidávají důležitou možnost ovládat hodinky pod vodou (korunku není možné pod vodou užívat), i tlačítka mohou být šroubovací. Mezi známé hodinky potápěčské s tlačítky ovladatelnými pod vodou patří Breitling Avenger Seawolf Chronograph a Sinn U1000.\n\nU hodinek určených pro užití ve vodě se omezují materiály na ty, které odolávají vodním vlivům (příliš se neuplatňuje kůže, i když i s ní se lze setkat zejména u historických modelů). U řemínků a náramků se zpravidla počítá se možností nasadit hodinky přes potápěčský rukáv, tedy jsou o něco delší, než by bylo nutné pro denní nošení. U náramků je často potápěčská extenze, tedy řešení, které umožňuje pevně nastavený náramek jednorázově prodloužit a zkrátit o několik centimetrů.\n\nU analogových potápěčských hodinky mají řešený ciferník, tak aby byl čitelný za tmy a mála světla. To se děje za užití fosforescenční barvy (případně plynových kapslí) aplikované na indexy a ručičky.\n\nPro potápění s dýchacími směsi obsahující helium se u některých hodinek montuje heliový únikový ventil. Toto zařízení umožňuje při stoupání z hloubky upouštět helium, které se do hodinek dostal během výdechů (heliem v hodinkách vzniká přetlak, který při poklesu okolního tlaku vody by mohl způsobit vystřelení sklíčka).\n"}
{"id": "1246513", "url": "https://cs.wikipedia.org/wiki?curid=1246513", "title": "Hostinec U města Prahy (Pražské Předměstí)", "text": "Hostinec U města Prahy (Pražské Předměstí)\n\nHostinec U města Prahy – dnes již neexistující hostinec, který se nacházel v někdejší Husově ulici čp. 17 v Pražském Předměstí u Hradce Králové.\n\nOd 1. do 3. července 1866 sídlil v hostinci čp. 17 hlavní štáb rakouské armády na čele s vrchním velitelem polním zbrojmistrem Ludwigem Benedekem. Před bitvou na Chlumu zde jednal se zvláštním císařským vojenským zmocněncem podplukovníkem Friedrichem von Beckem (1830-1920). Tento zděný dům byl postaven roku 1865 s dalšími třemi sousedními domy (čp. 18-20) dnes též zbořenými.\n\nHostinec zakoupil roku 1875 od stěžerského sládka Antonína Noska bývalý majitel dolnopřímského statku Eduard Riedl a změnil ho v privátní dům. Zrušil hostinec, od notáře JUDr. Václava Válka z Hradce Králové přikoupil kus sousední zahrady, osázel jej stromy a vkusně upravil na „libosádek“ a zahradu.\n\nRoku 1910 koupil obchodník Josef Vojtíšek bývalý hostinec U města Prahy a přeměnil jej v obchodní dům (prodejnu střev, řeznických a uzenářských potřeb). \n\nV červnu 1936 byla na domě odhalena pamětní deska z černé švédské žuly s nápisem, který připomínal pobyt polního zbrojmistra Benedeka v roce 1866. V listopadu 1988 však byl dům zbourán, když naposled v něm byly prodejny s hračkami a levným zbožím státního podniku Drobné zboží. Zachráněná deska byla znovu osazena v červenci 1993 na nově postavený dům čp. 1642 v Dukelské ulici. Dnes v místě hostince stojí čp. 1643 a v něm se nachází řeznictví a občerstvení \"Skaličan\" firmy \"Uzema\".\n"}
{"id": "1246515", "url": "https://cs.wikipedia.org/wiki?curid=1246515", "title": "Spoletské vévodství", "text": "Spoletské vévodství\n\nSpoletské vévodství (italsky \"Ducato di Spoleto\", latinsky \"Ducatus Spoletii\") byl politický útvar ve střední Itálii náležející po část své historie ke Svaté říši římské. Založil je langobardský vévoda Faroald I. kolem roku 570, kdy Langobardi dobyli Spoleto a jeho okolí. Roku 776 území získal Karel Veliký, přičlenil je k říši jako léno a vévodství dal do správy církve. Roku 842 byla obnovena nezávislost na duchovní moci a vévodství se stalo franckou markou řízenou markrabím. Poslednímu markrabímu odňal vládu roku 949 francký král Berengar II. Císař Jindřich IV. během bojů o investituru později opět jmenoval spoletské vévody. Císař Ota IV. daroval roku 1201 vévodství papežovi a roku 1213 bylo území začleněno do Papežského státu. Titul spoletských vévodů byl později ještě používán členy savojské dynastie.\n"}
{"id": "1246518", "url": "https://cs.wikipedia.org/wiki?curid=1246518", "title": "Vindelikové", "text": "Vindelikové\n\nVindelikové (latinsky \"Vindelici\") byli starověký kmen žijící na hranicích dnešního Švýcarska a Německa. Všeobecně jsou považovány za Kelty, ačkoliv byli silně ovlivněni sousedními Réty. Vindelická hmotná kultura náleží k laténské kultuře, z jazyka jsou zachovány pouze zlomky, ale z místních jmen lze usuzovat že se jednalo o řeč příbuznou galštině. Jejich jméno může být odvozeno od prakeltského \"*windo\" „bílý“. Maurus Servius Honoratus ve svých komentářích k Aeneidě z přelomu 4. a 5. století však Vindeliky ztotožňuje s Liburny, kmenem pravděpodobně ilyrského původu.\n\nZemě Vindeliků byla Římany nazývána \"Vindelicia\" a jejím centrem bylo pravděpodobně oppidum Manching. Roku 15 př. n. l. byla společně se sousední Raetií byla dobyta císařem Tiberiem a jejím centrem se stala Augusta Vindelicorum, dnešní Augsburg.\n"}
{"id": "1246519", "url": "https://cs.wikipedia.org/wiki?curid=1246519", "title": "Hotel Holub (Pražské Předměstí)", "text": "Hotel Holub (Pražské Předměstí)\n\nHotel Holub je dnes již neexistující hotel, který vystřídal řadu majitelů a tím i názvů a nacházel se v tehdejší Nádražní ulici čp. 98 v Pražském Předměstí u Hradce Králové.\n\nV roce 1894 ho dal postavit Jindřich Schlögl, který tam měl také kavárnu. Tehdy byl zván jako hotel Schlögel či Schlögl. Podle dobového inzerátu byl hotel s velkou kavárnou opatřenou dvěma kulečníky již 1. ledna 1895 převzat Antonínem Špreňarem. Jinde se však uvádí, že Špreňar hotel otevřel již 25. listopadu 1894. Roku 1896 hotel koupil uzenář Jan Hutla. 18. října téhož roku ho převzal do nájmu Josef Kryll.\n\nNový majitel Hutla přistavěl k hotelu továrnu na uzenářské zboží, v níž se nacházely velké dílny, chladírny, písárna, výpravna a vlastní porážka. Veškerými mechanismy pohyboval parní stroj o výkonu 50 koňských sil. Všechny místnosti byly elektricky osvětleny. Chladicí stroje byly dle českého patentu pana Sedláčka. Celé strojové zařízení dodala firma Märky, Bromovský a Schulz v Hradci Králové, elektrické zařízení provedla firma Bartelmus a spol. z Brna. K otevření továrny došlo 1. července 1897.\n\n6. srpna 1902 vznikl nad chladírnou oheň, který zachvátil jatky a pak zbytek továrny a obytné stavení, nad nimiž zničil krov. Dopoledne byl sice uhašen, ale již odpoledne se znovu rozhořel v chladírnách, jež mu padly za oběť. V noci na 7. srpna se oheň rozšířil. Prohořely stropy obytné budovy a uchované dosud stáje lehly popelem. Vyhořelou Hutlovu továrnu i s hotelem koupil ve veřejné dražbě František Holub z Josefova, a to za 115 500 korun. Od té doby podnik nesl jeho jméno. V domě se nacházel i železniční konzum. Hoteliér Holub ho vedl až do roku 1922, kdy ho koupil Svaz elektrárenských družstev, který ho upravil a rozšířil o sousední dům čp. 185 v Nádražní ulici. Dělníci ho zbořili počátkem 70. let 20. století.\n"}
{"id": "1246520", "url": "https://cs.wikipedia.org/wiki?curid=1246520", "title": "Natalija Gemperleová", "text": "Natalija Gemperleová\n\nNatalija Gemperleová (; * 9. prosinec 1990) je ruská reprezentantka v orientačním běhu. Jejím největším úspěchem je zisk zlaté, stříbrné a bronzové medaile na mistrovství světa v roce 2016 ve Strömstadu. V současnosti (2016) žije v Moskvě a reprezentuje ruský klub \"Vladimirskaya Oblast\" a finský \"Alfta OSA OK\", za který startuje ve Skandinávii.\n\n"}
{"id": "1246522", "url": "https://cs.wikipedia.org/wiki?curid=1246522", "title": "Brusiek", "text": "Brusiek\n\nBrusiek (něm. \"Bruschiek\") je vesnice v Polsku ve Slezském vojvodství v okrese Lubliniec v gmině Koszęcin.\n\nVesnice se nachází na trase Tworóg – Koszęcin, má charakter komunikační vesnice. Vesnicí protéká řeka Malá Pěna (Mała Panew), pravý přítok Odry.\n\nV 14. století byla ve vesnice kovárna. Vesnice se stala střediskem hutnictví. V roce 1768 zde byla postavena 10 m vysoká pec, vybavené dvěma parními buchary. Vysoká pec byla zbourána v roce 1955. V 18. století zde žilo na 600 obyvatel.\n\nV letech 1975–1998 vesnice byla začleněna pod vojvodství Čenstochovice.\n\nV roce 2011 ve vesnici žilo 68 obyvatel.\n\n\n"}
{"id": "1246527", "url": "https://cs.wikipedia.org/wiki?curid=1246527", "title": "Hotel Chicago (Pražské Předměstí)", "text": "Hotel Chicago (Pražské Předměstí)\n\nHotel Chicago byl hostinec i hotel na Pražském Předměstí u Hradce Králové, který se nacházel v Nerudově ulici čp. 186 a 151.\n\nRoku 1898 byl otevřen u cesty do Farářství nový hostinec U města Chicaga, podle něhož byla\npojmenována i celá čtvrť zde vznikající z malých obytných domků. Jméno dostal hostinec cizí - americké, jak tehdy po návštěvě amerických Čechů stalo se zvykem.\n\nV roce 1902 byla přistavěna k hostinci nová budova s hostinskými místnostmi a zařízena při ní zahrada s verandou. Pěkně vypravená restaurace, mnohdy nazývaná hotelem, se stala střediskem zábav, útulkem spolků a ohniskem vzdělávací činnosti Pražského Předměstí na dlouhá léta.\n\nRoku 1912 se v hostinci konala velká schůze pražskopředměstských poplatníků, na níž bylo jednáno o založení spořitelny v Pražském Předměstí, z jejíhož čistého zisku by se provedla kanalizace, vodovod, dláždění ulic i silnic apod. Během jednání se však ukázalo, že obec nemůže poskytnout garanci, od níž závisí povolení spořitelny a že si tudíž Pražské Předměstí musí hledat jiný peněžní ústav.\n\nHostinec zakoupil otec pozdějšího majitele Jaroslava Busty, který původně vlastnil malý hostinec u nádraží v Rosicích u Pardubic. Ten za nějaký čas prodal a přestěhoval se na Pražské Předměstí. Ze 70 % si na koupi hostince Chicago musel vzít hypoteční úvěr. 1. dubna 1910 otevřel hostinec tedy ve vlastní režii, přičemž ho předtím navíc moderně zařídil.\n\nV hostinci se prodávalo především pivo z Kolínského zámeckého pivovaru, vařilo se nepravidelně. Oblíbenost lokálu se projevila i tím, že Jaroslav Busta vstoupil do politiky, a to velice úspěšně, protože se za národní socialisty nejdříve stal městským zastupitelem, poté radním a nakonec náměstkem starosty. Během 1. světové války byl majitel hostince na frontě a o veškerý jeho provoz se starala jeho manželka. Místnosti hostince byly tehdy použity k vzdělávacímu účelu, protože tu učily 2 učitelky - německá a polská, jež měly na starosti výuku dětí haličských uprchlíků, především židovských a polských. Byla zde však provozována i koncesovaná živnost, protože tu byl vyráběn jemný žaludeční likér ATSUB, který pomáhal léčit nemoci žaludku, střevní nemoci, nechutenství a špatné trávení.\n\nPo vzniku ČSR se v místnostech Chicaga scházeli zejm. místní národní socialisté a jejich mládežnická organizace, ale své místo zde měly i další spolky (TJ Sokol Pražské Předměstí). 13. a 14. července 1929 proběhly v Chicagu jubilejní slavnosti 30letého trvání odbočky Jednoty zaměstnanců čs. drah. 19. října 1931 se v restauraci ustavilo rodičovské sdružení při obecných školách v Pražském Předměstí.\n\nRoku 1931 se v důsledku hospodářské krize zhoršily finanční poměry manželů Bustových natolik, že si museli vypůjčit 50 000 Kčs u Spořitelny. 6. června 1933 navíc zemřel vlastník hostince a živnost tak musel převzít studující Jaroslav Busta ml. se svojí matkou. 19. listopadu 1939 byl v hostinci uspořádán nábor chlapců a dívek od 15 do 17 let do Mládeže Národního souručenství.\n\nV roce 1951 byl hostinec uzavřen a vyvlastněn Městským národním výborem v Hradci Králové. Byla zde zřízena školní jídelna a družina ZDŠ Maxima Gorkého, pozdější ZŠ Habrmanova, jež se zde nachází dosud.\n"}
{"id": "1246535", "url": "https://cs.wikipedia.org/wiki?curid=1246535", "title": "Hotel Plakvič (Kukleny)", "text": "Hotel Plakvič (Kukleny)\n\nHotel Plakvič je dnes již neexistující hotel, který se nacházel v ulici Za Škodovkou čp. 156 v Kuklenách u Hradce Králové.\n\n29. května 1872 zažádal dr. František Plakvič o povolení k výstavbě nového domu proti papírně, pozdějšího hotelu. 10. října téhož roku oznamuje, že má již stavení proti papírně tak dalece hotovo, že „nárožní 3 místnosti zcela dobře se pro hostinec upotřebiti mohou“, přičemž žádá o vyřízení povolení výčepu. Povolení nezískal, protože dům nebyl dosud způsobilý k obývání, ale 13. ledna následujícího roku obecní zastupitelstvo svolilo a okresní hejtmanství udělilo 21. ledna 1873 osobní právo k provozování hostinské živnosti. Nájemce byl M. Tausig z Pardubic. Hotelu bylo přiděleno čp. 156 a 17. listopadu 1873 bylo dáno povolení k obývání. 1. února 1874 otevřel hospodářský spolek v hotelu Plakvič „poptavárnu na semena, obilí, dobytek, umělá hnojiva, vůbec na veškeré plodiny a výrobky hospodářství a hospodářského průmyslu“. 19. června 1876 byla u Plakviče komise kvůli stavbě světnice a krámku, což bylo povoleno. Téhož roku byla zahájena stavba tří nových domků ve dvoře čp. 156.\n\nPozději se v hotelu konaly různé taneční zábavy, spolkové schůze a hrálo se i divadlo, např. 8. března 1885 zde Čtenářsko-ochotnická jednota dělníků pořádala představení \"Sedlák křivopřísežník\" a 6. dubna téhož roku uvedla hry \"Nepravý a přece pravý\" a \"Damoklův meč\". Krátkou dobu se v podkroví hotelu nacházela redakce Práva lidu, odkud se přestěhovala do domku čp. 165. Prvním administrátorem tohoto listu, který zde poprvé vyšel 27. dubna 1893, byl Emanuel Švagerka, výčepní hotelu Plakvič. Kromě toho zde bydlel nějakou dobu i první redaktor listu Ladislav Pavel. \n\nK 16. prosinci 1897 je v kuklenské kronice tento zápis: „Nezletilé děti Švagerkovy Milada (dcera Anny Švagerkové), Miroslava, Adela, Vladimíra, Olga, Zdenka a František (děti Boženy Švagerkové - vesměs nemanželské děti Plakvice) mají ujmouti po Plakvicovi dům č. 14, 15, 16, 156, 174, 175, 176, 177, 178, 192 a 193. Z domu č. 16 shořela stodola, přístavek na straně severní, a kus kůlny na straně západní; neporušeno zůstalo obytné stavení, chlévy a přístavky na str. západní.“ Koncem roku 1904 zde byl nabízen k pronájmu „krám zařízený a byt, kde obchod koloniální a střižní po 80 roků se provozuje“. 28. června 1916 se konala veřejná dražba domů čp. 156 a 171 s vyvolávací cenou 106 555,25 korun.\n\nPo vzniku Československa se v budově hotelu scházela sociální demokracie a přidružené spolky, např. DTJ. 10. listopadu 1923 byl vyloupen řeznický krám pana Brzáka v hotelu Plakvič. Škoda činila kolem 6 000 Kč. 22. března 1924 došlo v hotelu ke rvačce vojína místního pluku a nezaměstnaného dělníka. Téhož roku se majitelé domu začali domáhat vyklizení 14 nájemníků, přičemž nejprve žádali na obci kuklenské jako stavebním úřadu, aby nařídila zboření domu. Následně bylo obcí usneseno vyslat zdravotní a stavební komisi za příčinou zhlédnutí stavu bytů a různých závad ve všech objektech hotelu Plakvič. Spor nájemníků později skončil až před nejvyšším soudem v Brně. 21. března 1925 pořádal hostinský nepovolenou zábavu, proto s ním bylo později vedeno trestní řízení. Roku 1928 došlo k vystěhování nájemníků firmou Buřil a Riss a obcí bylo vzato na vědomí, že rodiny vystěhované z hotelu Plakvič a umístěné z nouze v chudobinci, podepsaly revers, jímž se zavazují k vystěhování, kdykoliv je o to obec požádá. V lednu následujícího roku byla zamítnuta žádost některých nájemníků o zřízení studny na ulici před domem.\n\n22. prosince 1931 koupil hotel od manželů Štefanových královédvorský pivovar firmy F. Klazar za 420 000 Kč. 16. ledna 1934 se podařil hradecké pátračce skvělý lov. Odhalila zlodějskou tlupu v počtu 9 osob, kteří všichni bydleli v domě patřícím k hotelu Plakvič a jejichž vůdcem byl známý kasař Jindřich Kobr. Roku 1960 se všech 25 obyvatel domu rozhodlo, že budou svépomocí dále vylepšovat tento dům. Počet obyvatel domu rostl a z původního hotelu se stal pouhý činžovní dům. 17. září 2002 rada města jednala o řešení bytové situace jedné z nájemnic - Marie Rafaelové. K 8. září 2005 vzniklo kvůli správě, provozu a opravám společných částí domu Společenství vlastníků jednotek Za Škodovkou 156 Hradec Králové. Od roku 2006 se v přízemí nachází pobočka sexshopu Erotic City.\n"}
{"id": "1246540", "url": "https://cs.wikipedia.org/wiki?curid=1246540", "title": "Obecní dům čp. 1 (Kukleny)", "text": "Obecní dům čp. 1 (Kukleny)\n\nObecní dům – dům čp. 1, který se nachází v Pražské třídě v Kuklenách, místní části města Hradec Králové. Bývá též znám jako tzv. Boučkův dům.\n\nRoku 1776 si Jan Antonín Götz koupil vedle stěžerské cesty pozemek, na němž vystavěl malý domek. Naproti za cestou si navíc zřídil jirchářskou dílnu. Svůj veškerý majetek odkázal roku 1787 Josefu Götzovi a dceři Barboře. V roce 1802 koupil čp. 1 Václav Adamíra z Černilova, který zemřel roku 1828. Jeho syn František Adamíra prodal dům v roce 1846 a jeho novým majitelem se stal Jan Bouček, po němž následovali Čeněk Bouček (zemřel 15. září 1881), který roku 1880 postavil při čp. 1 skladiště a sýpku, a obec, která zde umístila obecnou školu (východní obvod) a hospodářskou školu, přičemž současný dům byl vystavěn v roce 1875.\n\nZde je třeba zmínit, že obec splácela dluh vzniklý koupí čp. 1 od Boučkových dědiců (1884) a jeho úpravou pro školní účely (26 376,14 zl.) od roku 1885 do roku 1894, kdy byl zbytek dluhu uhrazen směnkou a dům čp. 1 a 1a trvale věnován obcí účelům veřejné školy. Dům však byl prost dluhů až koncem roku 1899, kdy byl dluh skutečně uhrazen. Od té doby byl ve vlastnictví obce a byl využíván ke školním účelům.\n\nDnes dům patří městu Hradci Králové a je využíván zejm. k nájemnímu bydlení. Zároveň se v budově nacházejí 1. třídy, školní jídelna a školní družina ZŠ a MŠ Kukleny, přičemž prostory družiny vznikly rekonstrukcí půdní části objektu.\n"}
{"id": "1246541", "url": "https://cs.wikipedia.org/wiki?curid=1246541", "title": "Susi Good", "text": "Susi Good\n\nSusi Good (* 1966 Švýcarsko) je bývalá švýcarská reprezentantka ve sportovním lezení, v letech 1991 a 1992 byla první mistryní světa a Evropy v lezení na obtížnost. Rock Master v italském Arcu vyhrála v roce 1993 a na světovém poháru byla druhá v celkovém hodnocení v letech 1991 a 1993. V roce 1993 zvítězila také na Mistrovství Švýcarska a ve Švýcarském poháru.\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa mezi sedmi švýcarskými lezci.\n\n\n\n"}
{"id": "1246542", "url": "https://cs.wikipedia.org/wiki?curid=1246542", "title": "Renoir (počítačová hra)", "text": "Renoir (počítačová hra)\n\nRenoir je počítačová hra z roku 2016. Původně ji vytvářelo české studio Soulbound Games. Kvůli problémům s financemi a neúspěchu kickstarterové kampaně však hru odkoupilo vydavatelství 1C Company. Hru následně dokončilo estonské studio Black Wing Foundation.\n\nHlavním hrdinou je detektiv James Renoir. Renoir musel čelit vlivu mafiánských rodin, jež mají silný vliv ve městě. Renoir svůj zoufalý boj prohrával, ale s příchodem nového mladého politika se situace zlepšila. Renoir je však zavražděn a nyní musí vyšetřit svou smrt.\n\nRenoir je černobílá logická plošinovka v 2D perspektivě. Hráč ovládá detektiva Renoira a řeší různé logické hádanky. Musí se vyhýbat světlu a využívat okolní duchy, které může hráč ovládat a naplánovat jim postup.\n\n"}
{"id": "1246544", "url": "https://cs.wikipedia.org/wiki?curid=1246544", "title": "Obecní dům čp. 324 (Svobodné Dvory)", "text": "Obecní dům čp. 324 (Svobodné Dvory)\n\nObecní dům ve Svobodných Dvorech v Hradci Králové se nachází na adrese Dvorská 324/95.\n\n27. ledna 1926 se konala schůze obecního zastupitelstva, na které bylo usneseno, aby byl sestaven mimořádný rozpočet na nový obecní dům, který obec nutně potřebuje a bude proto učiněna výpůjčka. 15. dubna téhož roku se mimořádně sešlo obecní zastupitelstvo, kterému byly ing. Komárkem a stavitelem Morávkem předloženy návrhy na stavbu obecního domu. Při následném hlasování získaly oba projekty po 10 hlasech a starosta J. Vaňásek se přiklonil k návrhu ing. Komárka, který v obci začal provozovat stavitelskou koncesi 1. března 1926. Stavební náklad byl stanoven na 310 000 Kč. 16. května byla schválena hypotekární výpůjčka\nu Spořitelny v Hradci Králové ve výši 400 000 Kč.\n\nZároveň bylo usneseno, aby byla vypsána soutěž na stavbu obecního domu, která končila 30. května 1926. Toho dne byly otevřeny došlé nabídky. Stavitel Jiří Morávek nabízel provedení za 358 699,87 Kč, ing. František Komárek za 342 305,96 Kč a stavitel Jan Kříž za 339 395,37 Kč. Ve schůzi obecní rady, která se konala o hodinu dříve, byl podán návrh, aby byla stavba zadána ing. Komárkovi, který slevil ještě 2 % a zavázal se provést stavbu dle plánu za paušál ve výši 335 000 Kč. Tento návrh byl zastupiteli schválen, a tak byla stavba zadána ing. Komárkovi. 21. června schválila půjčku 400 000 Kč na stavbu obecního domu okresní správní komise.\n\n14. října bylo obecními zastupiteli schváleno rozdělit byty v novém domě takto: byt o 1 kuchyni a 2 pokojích s příslušenstvím na východní straně řídícímu učiteli Josefu Franckovi, byt o 1 kuchyni a 1 pokoji v 1. patře učiteli Františku Pluhařovi, byt o 1 kuchyni a 1 pokoji na západní straně strážníkovi Františku Franckovi, byt o 1 kuchyni a 1 pokoji na jižní straně slečně Šimáčkové, která působila na místní poště, a byt o 1 místnosti k severu Františku Částkovi, čímž byly všechny byty v obecním domě mimo obecního a poštovního úřadu a zasedací síně obsazeny. 13. listopadu byla úplně dokončena stavba tohoto domu a o 2 dny\npozději byl obecní dům způsobilý k obývání. První zasedání obecního zastupitelstva se zde konalo 16. prosince 1926.\n\nOd jeho otevření se zde tedy nacházel obecní a poštovní úřad a obecní knihovna. Mimo to zde bylo 5 bytů, 1 byt o jedné kuchyni a 2 pokojích, 3 byty o 1 kuchyni a 1 pokoji, 1 obytná světnice, 1 zasedací síň, 1 archiv, 1 sušárna na prádlo a příslušenství. Vedle byla hasičská zbrojnice a šatlava. Zároveň zde byla v roce 1926 zřízena telefonní ústředna. Postupem času odtud sice zmizel obecní úřad, resp. místní národní výbor, ale poštu zde nalezneme dosud. Kromě toho se zde po osvobození od německých okupantů nacházelo velitelství stanice SNB Svobodné Dvory a v jedné z místností jsme mohli nalézt poradnu pro matku a dítě.\n"}
{"id": "1246545", "url": "https://cs.wikipedia.org/wiki?curid=1246545", "title": "Pavel Trčala", "text": "Pavel Trčala\n\nPavel Trčala (* 31. března 1978 Brno) je nejmladší československý horolezec, který zdolal Mount Everest a jediný československý skialpinista, který tuto horu sjel na lyžích.Je také držitelem světových rekordů v kitesurfingu a snowkitingu. Pracuje jako ekonomický konzultant a je majitelem sportovní firmy.\n\nPo maturitě na Biskupském gymnáziu v Brně získal stipendium na studium ve Spojených státech, kde absolvoval Xavier High School a později Saint Norbert College ve Wisconsinu jako držitel plného akademického stipendia v oboru mezinárodní ekonomie. Během studia absolvoval semestr v zahraničí na Münsterské univerzitě v Německu se specializací na mezinárodní finanční trhy. Postgraduální studium ukončil na American University ve Washingtonu v oboru ekonomie.\n\nPřed nástupem profesionální kariéry absolvoval stáže na ekonomickém oddělení Velvyslanectví Velké Británie ve Washingtonu a na komerční sekci Velvyslanectví České republiky ve Washingtonu. Pracoval v ekonomickém výzkumu na Institutu pro mezinárodní ekonomii ve Washingtonu. Jako konzultant pracoval pro Světovou banku ve Washintonu a později v Dakaru v Senegalu. Jako Senior Consultant pracoval pro Control Risks Group v Londýně. Díky svým jazykovým schopnostem a mezinárodním zkušenostem nyní pracuje jako nezávislý konzultant pro firmy rozvíjející projekty s mezinárodními partnery a/nebo na mezinárodních trzích.\n\nV dubnu 2018 se stal místopředsedou nově založeného subjektu s názvem Moravské zemské hnutí. Za hnutí kandidoval ve volbách do Senátu PČR v roce 2018 v obvodu č. 59 – Brno-město. Se ziskem 3,26 % hlasů skončil na 7. místě.\n\nVe volbách do Evropského parlamentu v květnu 2019 kandidoval na 11. místě kandidátky Moravského zemského hnutí, ale zvolen nebyl.\n\nDoposud procestoval 127 zemí světa a postupně přidává další cíle zejména v rámci přípravy televizního seriálu Travel With Pavel pro televizní stanici Nautical Channel. Pavel také přednáší o svých dobrodružných cestách na cestovatelských festivalech, například na festivalu Kolem Světa. Je také zván jako motivační speaker pro korporátni klienty.\n\nV edici Stopem kolem Ameriky a v edici Stopem světem publikoval Pavel Trčala 68 článků pro Český rozhlas online a pro přílohy celostátních deníků. Články byly doplněny vlastními dokumentárními fotografiemi.\n\nPavel Trčala je pravidelným dopisovatelem mezinárodních sportovních časopisů, včetně časopisu Kiteworld, který je největším světovým časopisem věnovaným kitesurfingu. V tomto časopise má Pavel rubriku „Travel with Pavel“. Obdobnou rubriku má také ve slovenském časopise Surf Magazin a v německém časopise Kitelifte.\n\nPro časopis Český export vytvořil Pavel Trčala desítky článků a rozhovorů popisujících podnikání v zahraničních teritoriích. Tyto články jsou nyní součástí ekonomického zpravodajského online portálu Euro.\n\nJako závodní lyžař ve slalomu a obřím slalomu měl zájem o hory od útlého dětství. Po návratu do Brna založil firmu CITY SPORTS s.r.o. Její služba CITY SKI se specializuje na jednodenní lyžařské zájezdy. Firma je mimo jiné známá pro svůj originální marketing. Pavel Trčala, v obleku a kravatě jako „městský lyžař“ sjíždí kopce jako Špilberk, Hády, Pražský Hrad nebo Petřín. Mimo to se také snaží postavit sjezdovku v blízkosti Brna. Pozemek ale vlastní Lesy ČR, které před dispozicí chtějí vidět zájem veřejnosti. Petici za sjezdovku podepsalo více než dva tisíce lyžařů. Společně se sestrou Hanou Robinson uskutečnili v roce 2011 lyžařský rekord, kdy během jednoho dne lyžovali v sedmi střediscích a sedmi krajích ČR. Tento rekord podpořil lyžování v ČR a pacienty s roztroušenou skleróznou.\n\nPo závodním lyžování se Pavel Trčala později začal věnovat skialpinismu a snowboardingu. Seznámení s horolezectvím dostal na Slovensku a později během studia v USA. Následující výběr obsahuje hlavní významné vrcholy. Pavel se snaží vystoupit na nejvyšší hory všech navštívených států nebo teritorií.\n\n\nPavel je držitelem světových rekordů v nejvýše položeném kitesurfingu na vodě ve výšce 4500 m a v nejvyšším snowkitingu na sněhu ve výšce 6500 m. Oba rekordy byly uskutečněny v Tibetu na severní straně Mount Everestu. Je průkopníkem tohoto mladého sportu ve světě a objevitelem nových surfařských míst. Pravděpodobně byl prvním kitesurfařem na horských přehradách v západním Turecku, v Gruzii a na Kaspickém moři v Ázerbájdžánu. Pro televizní stanici \"Nautical Channel\" připravuje seriál o vodních sportech Travel With Pavel. V tomto seriálu hraje kitesurfing důležitou roli. Pavel je jezdcem firmy Crazy Fly . V rámci seriálu propaguje Pavel také jetsurfing, tedy jízdu na motorovém prkně, které je vyráběno v Brně. Aktivně také propaguje rozvoj vodního lyžování a wakeboardingu. Pod značkou CITY WAKE buduje areály pro tyto sporty. První vlek funguje od června 2016 na Brněnské přehradě. Každoročně je také oficiálním vlajkonošem před ohňostroji IGNIS BRUNENSIS na Brněnské přehradě.\nRodiče Pavel Trčala a Marta Trčalová byli automobiloví závodníci a mistři Československa v rallye. Sestra Hana Robinson je zpěvačka, skladatelka, klavíristka a absolventka Berklee College of Music.\n\nPavel se podílel jako asistent předních světových ekonomů na následujících ekonomických publikacích:\n\n"}
{"id": "1246546", "url": "https://cs.wikipedia.org/wiki?curid=1246546", "title": "Sokołowiec", "text": "Sokołowiec\n\nSokołowiec () je obec v polském Dolnoslezském vojvodství. Nachází se v okrese Złotoryja a je součástí gminy Świerzawa.\n\nSokołowiec leží v nadmořské výšce 280 až 320 metrů na území severního předhůří Kačavských hor. Vesnická zástavba je protažena v délce 5,6 km podél potoka Czermnica, který po soutoku se Skorou u Pielgrzymky přejímá její jméno. Skora je pravostranným přítokem Czarne Wody, která na území Legnice ústí do Kačavy \"(Kaczawa)\". Vesnice se dělí na horní, prostřední a dolní část. Na jih od obce se nachází skupina kopců vulkanického původu, známá jako Sokołowskie Wzgórza. Malá pahorkatina se skládá z vrchů Bucze Wielkie, Bucze Małe, Barania Czuba, Sokołowa Góra a Skąpa. Ve smíšnených lesích s duby, buky a smrky rostou chráněné druhy rostlin a proto se zde připravuje vyhlášení přírodní rezervace. Necelých 5 km vzdušnou čarou směrem na západ od Sokołovce se nachází sopečný vrch (přírodní rezervace) Ostrzyca (501 m n. m.), kterému se přezdívá „polská Fudžijama“.\n\nSokołowiec byl vybudován jako lesní lánová ves zřejmě ve 12. století. Sídlo bylo zmíněno již roku 1200 jako \"Dorf Valcnai\" a poté v roce 1206 jako \"Falkenstein\" a též \"Falkenhain\".\n\nPravděpodobně kníže Jindřich I. Bradatý daroval ves cisterciákům, kteří zde nechali vybudovat kostel. Na Grodowem Wzgórze (Hradní vrch – 386 m n. m.) západně od obce stával menší hrad, který poprvé zanikl po vpádu husitských vojsk. Později byl hrad obnoven a sídlil v něm loupeživý rytíř Cunzo de Pedril se svojí družinou. V roce 1475 loupežník dopaden, hrad byl zbořen a v pozdějších letech se po něm nezachovaly žádné stopy.\n\nV období náboženské reformace se Sokołowiec stal jednou z prvních evangelických obcí. Až do první poloviny 19. století byl Sokołowiec velkou a bohatou vesnicí, v níž m, j, byly dva kostely a dvě školy. V roce 1848 jej však postihl velký požár, během něhož bylo zničeno 38 hospodářství, kostel, škola, panský dvůr i pivovar. Následně byla v celém Slezsku vyhlášena sbírka na obnovu vesnice.\n\nPo vysídlení německého obyvatelstva v roce 1945 se Sokołowiec stal součástí polského Dolního Slezska. V letech 1975 –1998 obec náležela do Jeleniogórského vojvodství. Sokołowiec je druhou největší vesnicí v gmině Świerzawa.\n\nNa seznamu Národního ústavu dědictví (\"Narodowy Instytut Dziedzictwa\") polského Ministerstva kultury je zapsáno několik významných architektonických a historických památek:\n\nV okolí Sokołowce je několik mineralogických lokalit, na nichž se vyskytují acháty, ametysty i vzácný prasiolit. Naleziště achátů, záhnědy, ametystu, olivínu a dalších minerálů, zvané „Piekiełko“ v údolí mezi kopci Wygorzel, Wołek a Czeska Góra, přináležejícím k sousední obci Nowy Kościól, je od Sokołowce Dolného vzdáleno jen cca 1,5 km. Vzácný přírodní prasiolit (tzv. „zelený ametyst“) byl nalezen v oblasti mezi Sokołowským Wzgórzem, Łysou Górou, Gradowou a Sądereckým Wzgórzem. V červnu roku 2013 byl prasiolit objeven na další lokalitě u Sokołowce. \n\n"}
{"id": "1246552", "url": "https://cs.wikipedia.org/wiki?curid=1246552", "title": "Farní sbor Českobratrské církve evangelické v Nymburce", "text": "Farní sbor Českobratrské církve evangelické v Nymburce\n\nFarní sbor Českobratrské církve evangelické v Nymburce je farním sborem této církve v městě Nymburce.\n\nSpolečenství zde vzniklo v roce 1868 jako kazatelská stanice.\n\nO dva roky později členové kupují domek na Dlouhé třídě.\n\nRoku 1891 je založena Českobratrská jednota Sion, která si klade za cíl postavení kostela.\n\nRoku 1895 je zakoupen pozemek od Severozápadní dráhy za 1000 zlatých.\n\nDne 8. listopadu 1897 vzniká sbor evangelické církve helvétského vyznání (reformované církve), jenž při svém vzniku čítá 476 duší.\n\n\nKostel sboru navrhl architekt Friedrich Gottlob Alber. Stavitelem byl Josef Blecha. 15. května 1898 byl položen základní kámen. Dne 30. listopadu došlo k posvěcení novostavby u výročí 50 let vlády císaře Františka Josefa I. Sbor měl původně tři zvony, ty byly později nahrazeny a dnes má sbor zvon jeden.\n\nKostel má délku 31 metrů a šířku 12 metrů.\n\nVarhany mají jeden manuál o 10 rejstřících a pedál.\n\nRoku 2014 došlo k opravám stavby (generální oprava věže kostela).\n\nbohoslužby v Hořátvi 8:30\n\nbohoslužby v Nymburce 10:00\n\nrodiče s nejmenšími dětmi (poslední v měsíci) 16:30\n\nstaršovstvo (1. v měsíci) 19:00\n\nbiblická hodina Nymburk 19:30\n\nsenioři (3. v měsíci) 14:30\n\nbiblická hodina v Hořátvi 18:00\n\nbiblická hodina pro děti 14:45\n\nmládež 18:00\n\n"}
{"id": "1246555", "url": "https://cs.wikipedia.org/wiki?curid=1246555", "title": "Krematorium v Klatovech", "text": "Krematorium v Klatovech\n\nKrematorium v Klatovech se nachází na Pražském předměstí na severním okraji města na hřbitově.\n\nMísto pro výstavbu krematoria bylo vybráno na severním okraji města na pozemku u městského hřbitova. Budova navržená architektem Miloslavem Kadeřábkem byla slavnostně otevřena 22. dubna 1985. Návrh pochází z projekce Výstavby účelových zařízení Praha, dodavatelem byl Okresní stavební podnik v Klatovech, investičně stavbu zajistily Technické služby města Klatov (cena 20 355 000 Kčs). Kapacita obřadní síně je 250 osob.\n\nStavbu tvoří blok s parabolicky prohnutou střechou. Její boční stěny jsou železobetonové a čelní stěna prosklená. Miloslav Kadeřábek je také autorem svítidel umístěných uvnitř budovy.\n\n\n"}
{"id": "1246559", "url": "https://cs.wikipedia.org/wiki?curid=1246559", "title": "Roverway", "text": "Roverway\n\nRoverway je mezinárodní skautská akce pro skautky a skauty od 16 let. Každá akce se skládá z putování, které je následováno společným tábořením. Jedná se o evropskou variantu české akce Obrok, která bývá v zahraničí občas nazývána czech scout moot a celosvětového setkání starších skautů s názvem World Scout Moot.\n\nPoprvé se Roverway uskutečnila v roce 2003 v Portugalsku a od té doby se koná jednou za tři roky. Výjimka přišla v roce 2015, a to proto aby se Roverway nekryla se světovým skautským jamboree v Japonsku - Roverway se proto uskutečnila o rok později. Zatím poslední Roverway se uskutečnilo na přelomu července a srpna 2018 v Nizozemsku. Další se uskuteční z důvodu evropského jamboree v Polsku v roce 2020 až v roce 2024.\n\n\n"}
{"id": "1246560", "url": "https://cs.wikipedia.org/wiki?curid=1246560", "title": "Zdeněk Rollinger", "text": "Zdeněk Rollinger\n\nZdeněk Rollinger (* 12. března 1971) je bývalý český fotbalista, obránce.\n\nV české lize hrál za FK Teplice. Nastoupil ve 14 ligových utkáních. Ve druhé lize hrál i za FK Ústí nad Labem a FC MUS Most. Za Teplice nastoupil i v 79 druholigových a 44 třetiligových utkáních. Dal 4 góly ve druhé a 1 gól ve třetí lize.\n\n\n"}
{"id": "1246562", "url": "https://cs.wikipedia.org/wiki?curid=1246562", "title": "Josef Peksa (1919)", "text": "Josef Peksa (1919)\n\nJosef Peksa (14. února 1919, Bolešiny – 22. prosince 1993, Senohraby) byl český římskokatolický kněz. Od roku 1948 žil v Austrálii, kde se stal výraznou postavou československého exilu. \n\nZákladní školu navštěvoval nejprve v rodných Bolešinech na Klatovsku, od druhého stupně pak v Klatovech. Tam také pokračoval ve studiu na gymnáziu.\n\nToužil stát se pilotem, ale nedostal potřebné lékařské osvědčení. Studoval tedy v kněžském semináři v Českých Budějovicích, kde také byl v roce 1943 vysvěcen na kněze. Nejdřív působil ve Velharticích, kde zorganizoval opravu kostela svaté Maří Magdalény. Poté sloužil v Sušici a od září 1947 v Železné Rudě.\n\nPo únoru 1948 se angažoval v protikomunistické činnosti, pomáhal převádět lidi přes státní hranice. Vzhledem k tomu, že mu hrozilo zatčení, 17. října téhož roku odešel z Československa. Nejprve se dostal do uprchlického tábora Murnau v Německu, později do tábora Banoli v Itálii. Tam zůstal až do začátku roku 1951, poté po měsíční plavbě na nákladní lodi dorazil do Austrálie. Nedaleko Melbourne koupil desetihektarový pozemek, kde vybudoval statek nazvaný Šumava s křížovou cestou nebo „Čertovým jezerem“. Kromě církevních obřadů sem členové české komunity docházeli kvůli krajanským setkáním, kroužkům pro děti, mikulášským besídkám nebo sportovním utkáním.\n\nNa jeho rodném domě v Bolešinech mu byla v roce 2014 odhalena pamětní deska.\n"}
{"id": "1246563", "url": "https://cs.wikipedia.org/wiki?curid=1246563", "title": "Příchozí", "text": "Příchozí\n\nPříchozí (v anglickém originále Arrival) je americký sci-fi dramatický film z roku 2016. Režie se ujal Denis Villeneuve a scénáře Eric Heisserer. Inspirován byl krátkým příběhem \"Story of Your Life\" od Teda Chianga. Ve filmu hrají Amy Adamsová, Jeremy Renner a Forest Whitaker.\n\nFilm měl premiéru na Benátském filmovém festivalu 1. září 2016 a do kin byl oficiálně uveden 11. listopadu 2016. Film získal pozitivní recenze a vydělal přes 129 milionů dolarů.\n\nRežisér Villeneuve se přiznal, že plánoval natočit sci-fi film už delší dobu. Mezitím scenárista Eric Heissler objevil novelu \"Story of Your Life\" a producenti Cohen a Levine si vzali potenciální sci-fi projekt pod svá křídla.\n\nNatáčení začalo v půlce června 2015, hned co Renner dokončil natáčení filmu \"\".\n\nFilm vydělal 81,5 milionů dolarů v Severní Americe a 48,4 milionů dolarů v ostatních oblastech, celkově tak vydělal 129,9 milionů dolarů po celém světě. Rozpočet filmu činil 47 milionů dolarů. V Severní Americe byl oficiálně uveden s filmy \"Almost Christmas\" a \"V pasti\". Za první víkend docílil třetí nejvyšší návštěvnosti, kdy vydělal 24,1 milionů dolarů. Druhý víkend vydělal 12,1 milionů dolarů a třetí 11,5 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 258 započtených recenzí 93 procent s průměrným ratingem 8,4 bodů z deseti. Na serveru Metacritic snímek získal z 52 recenzí 81 bodů ze sta. Na Česko-Slovenské filmové databázi snímek získal 85% a drží se na 245. místě nejlepších filmů.\n"}
{"id": "1246565", "url": "https://cs.wikipedia.org/wiki?curid=1246565", "title": "Bonviller", "text": "Bonviller\n\nBonviller je francouzská obec v departementu Meurthe-et-Moselle v regionu Grand Est. V roce 2013 zde žilo 188 obyvatel.\n\nSousední obce jsou: Bienville-la-Petite, Deuxville, Einville-au-Jard, Jolivet a Lunéville.\n\n\"Počet obyvatel\"\n"}
{"id": "1246569", "url": "https://cs.wikipedia.org/wiki?curid=1246569", "title": "Almost Christmas", "text": "Almost Christmas\n\nAlmost Christmas je americké vánoční komediální drama z roku 2016. Režie a scénáře se ujal David E. Talbert. Ve filmu hrají Kimberly Elise, Mo'Nique, Nicole Ari Parker, Gabrielle Union, Keri Hilson, Jessie Usher, Danny Glover, Omar Epps, John Michael Higgins a Romany Malco.\n\nFilm měl premiéru v Los Angeles 3. listopadu 2016 a do kin byl oficiálně uveden 11. listopadu 2016. Film získal mic recenzí od kritiků a vydělal přes 28 milionů dolarů.\n\nWalter (Danny Glover) přišel o svojí manželku (Rachel Kylian) před rokem. Nyní nastal vánoční čas a pozval své čtyři děti a zbytek rodiny na tradiční oslavu. Walter však ví, že pokud jeho dcery Rachel (Gabrielle Union) a Cheryl (Kimberly Elise) a synové Christian (Romany Malco) a Evan (Jessie Usher) dokážou strávit pět společných dnů pod jednou střechou, bude to vánoční zázrak.\n\n27. dubna 2015 studio Universal Pictures odkoupilo scénář \"A Meyers Thanksgiving\" od Davida E. Talberta, který film nakonec také zrežíroval. Film se přejmenoval na \"A Meyers Christmas\", který se odehrává kolem Vánoc. V dubnu 2016 studio přejmenovalo film na \"Almost Christmas\". Natáčení začalo 2. listopadu 2015 v Atlantě v Georgii.\n\nV Severní Americe byl oficiálně uveden s filmy \"V pasti\" a \"Příchozí\". Za první víkend docílil čtvrté nejvyšší návštěvnosti, kdy vydělal 15,6 milionů dolarů. Umístil se za filmy \"Doctor Strange\" (42,9 milionů dolarů), \"Trollové\" (34,9 milionů dolarů) a novinkou \"Příchozí\" (24 milionů dolarů).Za druhý víkend získal 7,2 milionů dolarů.\n\nFilm získal mix recenzí od kritiků. Na recenzní stránce Rotten Tomatoes získal z 48 započtených recenzí 50 procent s průměrným ratingem 5,5 bodů z deseti. Na serveru Metacritic snímek získal z 27 recenzí 55 bodů ze sta.\n"}
{"id": "1246571", "url": "https://cs.wikipedia.org/wiki?curid=1246571", "title": "Hořkých sedmnáct", "text": "Hořkých sedmnáct\n\nHořkých sedmnáct (v anglickém originále The Edge of Seventeen) je americké komediální drama z roku 2016. Režie a scénáře se ujala Kelly Fremon Craig. Hlavní role hrají Hailee Steinfeld, Haley Lu Richardson, Hayden Szeto, Blake Jenner, Woody Harrelson a Kyra Sedgwick.\n\nFilm měl premiéru na Filmovém festivalu v Torontu 18. září 2016 a do kin byl oficiálně uveden 18. listopadu 2016. Film získal pozitivní kritiku a vydělal přes 18 milionů dolarů.\n\nV Severní Americe byl oficiálně uveden 18. listopadu 2016, společně s filmy \"Fantastická zvířata a kde je najít a Krev šampiona\". Za první víkend docílil druhé sedmé návštěvnosti, kdy vydělal 4,8 milionů dolarů.Za rok 2017 vydělal 14,4 milionů dolarů ve Spojených státech a Kanadě a 3,7 milionů mezinárodně.\n\nFilm získal pozitivní recenze od kritiků. Na recenzní stránce Rotten Tomatoes získal z 140 započtených recenzí 95 procent s průměrným ratingem 7,8 bodů z deseti. Na serveru Metacritic snímek získal z 38 recenzí 77 bodů ze sta. Na Česko-Slovenské filmové databázi snímek získal 73%. \n"}
{"id": "1246572", "url": "https://cs.wikipedia.org/wiki?curid=1246572", "title": "Leduc 016", "text": "Leduc 016\n\nLeduc 016 byl francouzský celokovový experimentální letoun s náporovým motorem, který přímo vycházel z předchozího Leducova typu Leduc 010.\n\nLeduc 016 vznikl na základě státní objednávky z roku 1950. Původně měl sloužit k testům různého způsobu samostatného vzletu. Spuštění náporového motoru je možné až po dosažení určité rychlosti, které mělo být dosaženo pomocí raketového vozíku, startovacích raket, nebo pomocných proudových motorů. Cílem bylo vyhnout se nadále složitému zavěšování na nosné letouny, které vynášely předchozí dva prototypy Leduc 010.\n\nTřetí Leducův vyrobený letoun byl proto na konci křídla vybaven dvojicí proudových motorů Turbomeca Marboré I s jednostupňovým radiálním kompresorem, prstencovou spalovací komorou s centrálním vstřikem paliva a jednostupňovou axiální turbínou. Při vlastní hmotnosti 130 kg dávaly maximální tah 3 kN. Inovací prošla také zvětšená svislá ocasní plocha, která dostala lichoběžníkový tvar. Zatahovací podvozek byl s ohledem na vyšší hmotnost pohonných jednotek patřičně zesílen.\n\nDokončený Leduc 016 opustil výrobní halu v Argenteuil 30. ledna 1951 a 1. února byl zalétán. Do poloviny ledna 1954 provedl celkem 83 letů, z toho 24 se zažehnutým náporovým motorem. Oproti původním plánům byl i tento prototyp vynášen do vzduchu pomocí čtyřmotorových dopravních letounů SE.161 Languedoc, na které byl ukotven pomocí mechanicko-hydraulické konstrukce. Tu tvořily dva tříprutové kozlíky a jeden hydraulický zvedák, který nesený letoun nastavoval při odpoutávání do vhodného úhlu náběhu. Kotevní body byly provedeny jako kulové klouby sevřené v rozvíracích čelistech, které byly ovládané z pilotní kabiny neseného stroje. Kozlíky byly vybaveny siloměry a antivibračními tlumiči. Během 38. letu byl Leduc 016 výjimečně ukotven na hřbetě čtyřmotorového bombardovacího letounu Heinkel He 274.\n\nPředmětem zkoušek třetího Leducova letounu byly různé kombinace pohonu v různých provozních režimech. Maximální rychlosti M = 0,8 bylo dosaženo při 60. letu 12. května 1953, maximálního dostupu 12 300 m při 71. letu 12. července 1953. V posledním stádiu testů byly proudové motory Marboré I zaměněny za kapkovité palivové nádrže.\n\nPoslední let provedl zkušební pilot Jean Serrail ze Střediska pro letové zkoušky 19. ledna 1954, při kterém vysadila plynová turbína a Leduc 016 havaroval. Následně byl zrestaurován, upraven na standard blízký typu 010, přeznačen na Leduc 010-03 a předán do Musée de l'Air.\n\nÚdaje dle\n\n\n"}
{"id": "1246577", "url": "https://cs.wikipedia.org/wiki?curid=1246577", "title": "Homo duplex", "text": "Homo duplex\n\nHomo duplex je latinský termín překládaný jako člověk rozdvojený. Jedná se o jeden z klíčových pojmů významného francouzského sociologa Émila Durkheima, který jím chtěl poukázat na dvojakost, dualitu lidské přirozenosti, která v sobě spojuje charakteristiky individuální i společenské. Tuto myšlenku líčí například ve svých dílech \"O společenské dělbě práce\" či \"Sebevražda.\"\n\nPodle Émila Durkheima má každý člověk dvě vědomí – osobní a neosobní. Osobním vědomím míní Durkheim převážně fyzické tělo, které má své touhy, vášně a vlastní apetit – to je to, co odlišuje jednotlivce od ostatních a co z nich dělá individua –, tedy rovina myšlení biologicky podmíněná. Tímto vědomím je každý popoháněn k uspokojování svých potřeb bez ohledu na potřeby ostatních. Naopak neosobním vědomím je myšlen člověk jako plně socializovaná bytost, která je ve velké míře od prvopočátku utvářena společností. Neosobní vědomí je ovlivňováno převážně výchovou a procesem socializace, neboť zde se začne jednotlivec sžívat s etickými normami a hodnotami. Je to právě neosobní vědomí, které disciplinuje individuální vůli a limituje potenciálně nekonečné potřeby a vášně jedince. Dalšími pojmenováními těchto pomyslných rovin vědomí člověka mohou být také vědomí egoistické a altruistické, jedinečné a univerzální, individuální a společenské.\n\nDurkheim vnímá tyto dvě složky vědomí jako vzájemné protiklady, což uvnitř člověka způsobuje \"vnitřní neklid”, v němž musí člověk potlačovat své biologické potřeby, aby dokázal být zdravým článkem společnosti. Při balancování mezi těmito divergentními vědomími člověk přechází mezi dvěma sadami sociálního sentimentu - jedním pro každou úroveň. Na nižší úrovni sentimenty jako respekt a afekce pomáhají jedincům budovat vztahy mezi sebou. Durkheima však zajímaly hlavně sentimenty, které poutají lidi do skupin - kolektivní emoce. Tyto emoce rozpouštějí ono malé, malicherné \"já\" a díky nim jedinci pociťují, že jsou součástí něčeho většího a důležitějšího, než jsou oni sami. Společnost v jeho pojetí není chápána pouze jako prostý nominální součet jedinců, ale jako systém jednajících sil. Durkheim je z tohoto hlediska typickým představitelem sociologického realismu.\n\nKdyž společnost oslabí svou kontrolu nad jedincem, vzniká dezintegrace společnosti i jedince, tzv. anomie. Anomií se Durkheim zabývá i ve svých dalších pracích (\"Společenská dělba práce\", \"Sebevražda: sociologická studie\"). V knize Sebevražda také například uvádí, že ve společnostech s vysokou mírou sociální kontroly je množství sebevražd nižší, sám pak konkrétně uvádí rozdíl v míře sebevražd mezi katolíky a protestanty. Vysoce anomické společnosti se pak dají charakterizovat slabými vztahy v primárních skupinách, jako jsou například rodina nebo farnost.\n\nDurkheim tedy spojil ve své teorii dva pohledy na člověka, které jsou ve většině případů používány každý zvlášť. Jednak je to pohled na člověka jakožto na individuální a jedinečnou bytost, zároveň však jako na bytost socializovanou\".\"\n\nV podstatě navazuje Durkheim v mnohém na filosofii Immanuela Kanta. Chápe neosobní rozum jako kolektivní vědomí, které je možné jen díky tomu, že se lidé navzájem vnímají a ovlivňují. Durkheim ve svém pojmu homo duplex využívá nejen filosofii Kanta, ale také představu Thomase Hobbese, že člověk je ovládán svými tužbami a vlastním sobectvím.\n\nSigmund Freud tento nápad také využil ve své eseji \"Civilisation and its Discontents\", kde tvrdí, že civilizace je vytvářena skrze zadržování - je “postavena na odřeknutí instinktu”.\n\n"}
{"id": "1246578", "url": "https://cs.wikipedia.org/wiki?curid=1246578", "title": "Evropské skautské jamboree", "text": "Evropské skautské jamboree\n\nEvropské skautské jamboree (někdy také zkráceně Eurojam) je mezinárodní skautská akce, kterou v nepravidelných intervalech organizuje Evropský skautský region WOSM.\n\nDoposud se uskutečnila dvě evropská skautská jamboree - vždy jako generálka na světové skautské jamboree, kterou si daná země vyzkoušela vše potřebné. Akce se účastnilo vždy zhruba 10 000 účastníků z celé Evropy. \n\nEvropské skautské jamboree 2005 (Eurojam 2005) se konalo v létě 2005 v Hylands Park v Essexu poblíž Gilwell Parku a zúčastnilo se ho 10 000 skautů z 67 zemí. Eurojam umožnil organizačnímu týmu 21. světového skautského jamboree 2007 vyzkoušet celou řadu aspektů a to jak v oblasti dopravy, logistiky i infrastruktuře. \n\nDalší evropské skautské jamboree se uskuteční v roce 2020 v Polsku. Tamní skauti chtěli získat pořadatelství 25. světového skautského jamboree 2023, pořadatelství však získala nakonec Jižní Korea. Polsko bylo evropskými skautskými organizacemi na světové skautské konferenci v Ázerbájdžánu požádáno, aby uspořádalo alespoň evropské skautské jamboree. Polská skautská organizace přání vyhověla. Očekává se účast 20 tisíc mladých skautů a skautek z celé Evropy. Akce se uskuteční v Gdaňsku na severu země. \n\nAlternativní skautské organizace Confédération Européenne de Scoutisme (CES) a Union Internationale des Guides et Scouts d'Europe (UIGSE) pořádají pod názvem EuroJam svá pravidelné setkání.\n"}
{"id": "1246579", "url": "https://cs.wikipedia.org/wiki?curid=1246579", "title": "Jacob Fischel", "text": "Jacob Fischel\n\nJacob Fischel (19. duben 1813 Lochovice – 4. června 1892 Praha) byl český lékař, psychiatr.\n\nJakob Fischel se narodil v Lochovicích, v místní německé židovské rodině. Gymnázium absolvoval již v Praze. Následně pokračoval ve studiu na lékařské fakultě, obor psychiatrie na pražské Karlo-Ferdinandově univerzitě. V roce 1841 promoval a nastoupil do pražského ústavu pro choromyslné, kde zastával funkci sekundáře prof. MUDr. J. B. Riedla. Od roku 1850 získal pověření na vedení celého ústavu. Koncem roku 1851 nastaly změny ve vedení ústavu, které přiměly Jakoba Fischela k odchodu z ústavu. Do roku 1869 se věnoval pouze své soukromé praxi. V roce 1870 následkem penzionování MUDr. Františka Köstela byl Fischel podruhé pověřen dočasným vedením ústavu. V roce 1871 bylo vypsáno výběrové řízení a to MUDr. Fischel vyhrál. V roce 1873 byl jmenován profesorem psychiatrie. Pražský ústav vedl nepřetržitě až do roku 1885, kdy z ústavu odešel. Při odchodu do penze dostal Nejvyšší uznání za vzorné vedení ústavu. V roce 1853 publikoval svou jedinou větší monografii \"„Prager Irrenanstalt und ihr Wirken”\". Mezi jeho žáky patřili např. MUDr. Arnold Pick nebo MUDr. Benjamin Čumpelík. Jacob Fischel zemřel po krátké chorobě ve věku 79 let v Praze dne 5. června 1892.\n\n"}
{"id": "1246583", "url": "https://cs.wikipedia.org/wiki?curid=1246583", "title": "Benedetto Micheli", "text": "Benedetto Micheli\n\nBenedetto Micheli, pseudonym Jachella de la Lenzara nebo Iachello de la Lenzara, (29. října 1699 Řím – 5. listopadu 1784 tamtéž) byl italský básník, libretista, malíř a hudební skladatel.\n\nMichael Benedikt byl autorem hrdinské básně v římském dialektu La Libbertà Romana acquistata e defesa a četných sonetů, z nichž mnohé byly satirou na mravy a zvyky v Římě v 18. století. Své literární dílo publikoval pod pseudonymem Jachella de la Lenzara. \n\nV hudební oblasti se zasloužil zejména o rozvoj operního žánru intermezza.\n\n\n\n"}
{"id": "1246586", "url": "https://cs.wikipedia.org/wiki?curid=1246586", "title": "Might &amp; Magic X: Legacy", "text": "Might &amp; Magic X: Legacy\n\nMight & Magic X: Legacy je fantasy krokovací dungeon, desátá hra z hlavní série Might and Magic. Legacy vyvinulo studio a vydala společnost Ubisoft dne 23. ledna 2014. Hru rozšířil jeden stahovatelný přídavek jménem \"Might & Magic X: The Falcon & The Unicorn\".\n\nHra byla oficiálně lokalizována do 14 jazyků: angličtiny, němčiny, francouzštíny, italštiny, španělštiny, ruštiny, polštiny, češtiny, maďarštiny, brazilské portugalštiny, rumunštiny, japonštiny, čínštiny a korejštiny.\n\nHra je zasazena deset let po událostech Might & Magic Heroes VI. Skupina čtyř nájezdníků přijíždí na Agynský poloostrov do města Přímořský Sorpigal, aby splnila poslední přání jejich zemřelého mentora a uložila jeho popel ve městě Karthal. Po příjezdu se však dozvídá, že na poloostrově panuje napětí a Karthal je obsazen vzbouřenci bojujícími proti Svaté sokolí říši.\n\nHráč ovládá čtveřici herních postav, které si na začátku hry buď může vytvořit podle svého nebo si vybrat vývojáři předvytvořenou skupinu. Každá postava může být vytvořena ze čtyř ras (člověk, trpaslík, elf, či ork). Každá rasa má tři specifická povolání (bojové, podpůrné či kouzlící), která předurčují maximální úroveň dovedností postav. Hráč si také může vybrat pohlaví a vzhled (ke každému pohlaví a rase existují pouze dva předpřipravené vzhledy).\n\nSkupina může být v průběhu hraní rozšířena o další dva členy, ti však nebojují a přinášejí jen pasivní bonusy pro hlavní čtveřici. Postavy ničením nepřátel a plněním úkolů získávají zkušenosti, po dosažení jejich určitého počtu postoupí o úroveň výše a mohou přerozdělit několik bodů do svých atributů a dovedností. Dovednosti mají také několik stupňů. Poté, co se nastřádá v jedné dovednosti dostatek bodů, je možné navštívit příslušného trenéra a povýšit dovednost na některý z pokročilých stupňů (expert, mistr, velmistr), což přináší důležité bonusy.\n\nHonza Konfršt udělil Legacy v recenzi na \"Hrej.cz\" hodnocení 4/5.\n"}
{"id": "1246589", "url": "https://cs.wikipedia.org/wiki?curid=1246589", "title": "Naxos a Malé Kyklady", "text": "Naxos a Malé Kyklady\n\nNaxos a Malé Kyklady (řecky: ) je jednou ze 2 obcí regionální jednotky Naxos v kraji Jižní Egeis v Řecku. Zahrnuje území obydlených ostrovů Naxos, Ano Koufonisi, Irakleia, Donousa, Schoinousas a menších okolních neobydlených ostrovů v souostroví Kyklady. Hlavním městem je Naxos. Břehy omývá Egejské moře.\n\nV roce 2011 žilo v obci 18 864 obyvatel. Obec se skládá z obecních jednotek, z nichž dvě jsou na hlavním ostrově Naxos a zbývající čtyři odpovídají menším obydleným ostrovům. V závorkách je uveden počet obyvatel obecních jednotek.\n"}
{"id": "1246591", "url": "https://cs.wikipedia.org/wiki?curid=1246591", "title": "Benno Rössler", "text": "Benno Rössler\n\nR.D. Benno Rössler (5. května 1931 Jablonec nad Nisou – 20. července 2014 Stará Boleslav) byl český katolický kněz a odpůrce totalitní komunistické moci.\n\nPocházel z německy mluvící rodiny. V letech 1954-1958 vystudoval Cyrilometodějskou bohosloveckou fakultu v Litoměřicích a 29. června 1958 byl vysvěcen na kněze.\nNejprve působil jako kaplan v Turnově a v Mostě. od 1. srpna 1961 byl jmenován administrátorem v Trmicích a excurrendo administrátorem farností Předlice, Stebno a Řehlovice. V letech 1965-1978 byl administrátorem ve farnosti Jílové u Děčína a excurrendo ve farnostech Libouchec, Krásný Les, Petrovice a Tisá, od roku 1978 jako administrátor děkanství v Děčíně a excurrendo ve farnostech Arnoltice, Hřensko, Huntířov, Růžová, Nebočady a Těchlovice.\nV období komunistické totality byl na něho založen 25. listopadu 1970 Státní bezpečností svazek v Ústí nad Labem svazek jako možného kandidáta spolupráce s totalitní mocí, nicméně se StB Rösslera získat ke spolupráci nepodařilo a tak byl svazek 13. června 1971 uložen do archivu a v pozdější době zničen.\n\nOd 1. února 1990 byl ustanoven farářem v Bořislavi a excurrendo administrátorem farnosti Žim. Dne 1. září 2012 byl na vlastní žádost uvolněn z duchovní správy a odešel do kněžského domova ve Staré Boleslavi, kde zemřel zaopatřen svatými svátostmi 20. července 2014. Poslední rozloučení s ním se konalo v pondělí 28. července 2014 v kostele Nanebevzetí Panny Marie ve Staré Boleslavi při zádušní mši, kterou sloužil litoměřický biskup Jan Baxant. Po obřadu bylo jeho tělo převezeno do do Jablonce nad Nisou a týž den ve 3 hodiny odpoledne uloženo do rodinného hrobu na místním hřbitově.\n\n\n"}
{"id": "1246593", "url": "https://cs.wikipedia.org/wiki?curid=1246593", "title": "Islandské společenství", "text": "Islandské společenství\n\nIslandské společenství (islandsky ', či méně často ') neboli také Islandská republika, byl nezávislý středověký stát na ostrově Islandu v letech 930–1262 založený norskými osadníky. Před příchodem osadníků byl ostrov neobydlený. Od příchodu kolonizátorů a založení společného celonárodním sněmu Althing (\"Alþingi\") v roce 930 si Island počíná jako jednotná země. Stát byl pro období středověku unikátní. Spravován byl mocnými náčelníky (tzv. \"goði\", plurál \"goðar\") a vládlo se demokratickým způsobem na společném sněmu Althing, de facto nejstarším evropském parlamentu v dějinách.\n\nPísemné přiblížení tří staletí Věku Osídlení jsou obsaženy v Landnámabóku (Knize Osídlení). Za prvního stálého obyvatele Islandu je obvykle považován norský náčelník Ingólfur Arnarson, který se usadil v místě, které pojmenoval jako Rejkjavík (záliv Kouře). S tím se shodují archeologické nálezy v Rejkjavíku, že k jeho osídlení došlo kolem roku 870.\n\nPosléze následovala další řada norských náčelníků, jejich rodin a otroků, kteří se usadili na všech neobydlených oblastech ostrova v následujícím desetiletí. Tito lidé byli převážně norského, skotského a irského původu, Irové a Skotové byli především otroci a služebníci severských velitelů, jak tvrdí islandské ságy, Landnámabók a další historické dokumenty.\n\nKolem roku 930 byl založen Althing a tento národní sněm lze pokládat za nejstarší evropský parlament.\n\nKřesťanství se na Island dostalo poměrně pozdě. První pokus zde učinil Islanďan Thorvaldr Kodránsson roku 981, který se pokoušel šířit křesťanství mezi svými soukmenovci. Když s tím však přišel na Althing, dal se v debatě natolik vyprovokovat, že zabil dva oponenty a byl proto vypovězen. Když se v Norsku, k němuž Island patřil, prosadil Olaf Trygvason a zahájil budování státu ve znamení křesťanství tou nejtvrdší metodou (kdo se nevzdal pohanských bohů, byl zabit, zmrzačen nebo vypovězen ze země), pokoušeli se jeho misionáři na Islandu nejprve postupovat stejně a snažili se především ničit pohanské svatyně. Althing je prohlásil za psance a vydal usnesení, že každý, kdo se bude rouhat bohům, má být vypovězen. Olaf se nevzdal a roku 997 poslal na Island německého kněze Daknbranda, ale ani ten neuspěl. Olaf dal nakonec zatknout Islanďany, kteří přebývali v Norsku a na Island poslal ultimátum, aby přijali křesťanství, jinak budou rukojmí popraveni. Olafovy hrozby nebylo možno podceňovat, na Islandu se dobře vědělo, jak krutými prostředky prosazuje křesťanství v Norsku. Islanďané se však v této otázce rozdělili na dvě strany, a hrozili, že mezi nimi vypukne boj. Aby tomu zabránil, obrátil se předák křesťanství nakloněné strany na „soudce“ Thorgeira, který Althingu předsedal, a požádal ho, aby našel kompromis, který by vyhovoval oběma stranám. Thorgeir si vzal čas na rozmyšlenou a příštího dne pronesl řeč, v níž poukazoval zejména na to, že spor mezi oběma stranami hrozí katastrofálními následky. Aby byla jednota zachována, navrhl, že se všichni dají pokřtít, že však bude i nadále dovoleno obětovat bohům, ovšem v soukromí. To uspokojilo obě strany, Althing tento zákon v letech 999–1000 přijal a Island se stal křesťanskou zemí.\n\nVe 13. století se islandští náčelníci podrobili norské nadvládě, v roce 1397 se Island společně s Norskem dostal pod nadvládu Dánska a poté následovalo dlouhé období hospodářského úpadku. Až v roce 1874 byla dosažena autonomie.\n\n"}
{"id": "1246599", "url": "https://cs.wikipedia.org/wiki?curid=1246599", "title": "Historický ústav (Sarajevo)", "text": "Historický ústav (Sarajevo)\n\nHistorický ústav (bosensky \"Institut za historiju\") je vědecké pracoviště v Sarajevu, které se věnuje především moderním dějinám Bosny a Hercegoviny.\n\nJiž začátkem dubna 1945 Předsednictvo Zemské antifašistické rady národního obrození Bosny a Hercegoviny (ZAVNOBiH), fakticky přechodná komunistická rada ministrů v této republice, apelovalo na Pověřenectvo pro národní osvětu (\"Povjereništvo za narodnu prosvjetu\"), aby zřídilo zvláštní ústav pro shromažďování pramenů pro studium národně osvobozeneckého boje. V tomto směru se však dlouho nic nedělo. Teprve až roku 1949 Ústřední výbor Komunistické strany Jugoslávie, na základě závěrů Pátého kongresu KSJ (1948), pověřil republiková vedení, aby při jejich ústředních výborech vznikla zvláštní oddělení pro studium historie. Ještě v témže roce pak při Ústředním výboru Komunistické strany Bosny a Hercegoviny vzniklo Historické oddělení (\"Historijsko odjeljenje\"), které rozhodnutím republikové vlády k 17. července 1958 přerostlo v samostatný Ústav pro studium dějin dělnického hnutí (\"Institut za proučavanje historije radničkog pokreta\"). Nové pracoviště se mělo zabývat dějinami jihoslovanského dělnického hnutí, národní revoluce a socialistické výstavby. Ústav zahájil činnost 1. ledna 1959 v adaptované budově v sarajevské ulici Đure Đakovića 9, dnes Alipašina 9.\n\nNa chod ústavu dohlížela zprvu patnáctičlenná Rada, jež se roku 1958 skládala z 5 pracovníků ústavu a 10 externistů, v praxi zasloužilých straníků a politicky vlivných osob. Roku 1961 měl ústav již 30 pracovníků, z nichž 24 mělo plný úvazek.\n\nV důsledku politického uvolňování v druhé polovině 60. let pak roku 1969 Rada navrhla reorganizaci ústavu a změnu jeho jména, což ovšem nebylo politickým vedením republiky přijato kladně. Teprve až roku 1973 byl přijat zvláštní zákon, zpracovaný dlouholetými pracovníky ústavu, který změnil poslání a strukturu vědeckého pracoviště a definitivně jej přejmenoval na Historický ústav v Sarajevu (\"Institu za historiju u Sarajevu\"). V Radě ústavu měl nadále stát pouze jeho pracovní kolektiv. Současně roku 1973 ústav předal veškeré schraňované listinné dokumenty Archivu Bosny a Hercegoviny.\n\nRoku 2013 se ústav stal součástí Univerzity v Sarajevu.\n\nRoku 2016 v ústavu pracovalo 20 osob, z nichž měli převahu historici narození v 80. letech 20. století. Rada ústavu čítá 9 členů z řad současných nebo předchozích pracovníků. Součástí ústavu je i knihovna s 12 000 svazky.\n\nÚstav vydává časopisy \"Prilozi\" (Příspěvky, 1965–1973, 1974–1991, 1999-) a \"Historijska traganja\" (Historická bádání, 2008–2015).\n\n"}
{"id": "1246602", "url": "https://cs.wikipedia.org/wiki?curid=1246602", "title": "Kostel Narození svatého Jana Křtitele (Vlkov nad Lesy)", "text": "Kostel Narození svatého Jana Křtitele (Vlkov nad Lesy)\n\nKostel Narození svatého Jana Křtitele je římskokatolický, orientovaný, filiální kostel ve Vlkově nad Lesy, části obce Běrunice. Patří do děkanství Nový Bydžov. Od 17. února 2014 je chráněn jako kulturní památka České republiky. Stavba na vyvýšenině dominuje okolní krajině.\n\nPůvodní kostel se vsí je doložen roku 1361, rámcově jej lze datovat do první poloviny 14. století, i když podle některých archaických rysů může mít i starší původ. Kostel s gotickým jádrem a věží byl zbarokizován v 18. století, v roce 1857 byl rozšířen o boční lodi a upraven novogoticky. Na přestavbu věže bylo zaplaceno 600 zlatých z jmění kostela, předtím je doložena jen menší oprava roku 1768 ve výši 100 zlatých. Stavební vývoj kostela lze vyčíst na půdě. Zdi jsou vyzděny z pečlivě lícované vrstevnaté opuky (zdivo má téměř románský ráz). Vrchol klenby presbytáře je podstatně níže než strop lodi a svým profilem odpovídá dochovanému původnímu triumfálnímu oblouku výrazně archaického tvaru mírně stlačeného klobouku, který je vyzděn z velkých pravidelných pískovcových kvádrů. Klenba je zřejmě původní, neboť v zcela kompaktním režném opukovém zdivu nad ní se nezachovaly žádné stopy po klenbě nebo trámovém stropu.\n\nTrojboce uzavřený presbytář s valenou klenbou má stejnou výšku jako hlavní loď, která byla v roce 1857 rozšířena o dvě úzké a nízké boční lodi s valbovými střechami. Hlavní loď byla a stále je plochostropá. K presbytáři na severní straně příléhá sakristie. Západní straně kostela dominuje mohutná, částečně vtažená gotická hranolová věž o síle zdí půldruhého metru vyzděná z vrstevnaté lícované opuky. Věž je mimo zvonového patra armována v nárožích novogoticky upravenými pískovcovými kvádry. Ve druhém patře věže s kulatými novogotickými okny je v opukových zdech druhotná příměs cihel. Třetí zvonové patro je vyzděno z opuky, jen špalety úzkých a vysokých novogotických oken jsou včetně parapetní části z cihel. Vstup do věže je schodišťovým přístavkem při její severní straně. Z prvního patra věže vede půlkruhem zaklenutý vstup na kruchtu. Ve věži visí zvony z let 1651 a 1724.\n\nPravidelné bohoslužby se v kostele nekonají.\n\n"}
{"id": "1246612", "url": "https://cs.wikipedia.org/wiki?curid=1246612", "title": "Djursland", "text": "Djursland\n\nDjursland je dánský poloostrov v nejvýchodnější části Jutska, zasahující do průlivu Kattegat. Má rozlohu 1419 km² a žije na něm 80 000 obyvatel. Nacházejí se zde správní jednotky Norddjurs Kommune a Syddjurs Kommune v rámci regionu Midtjylland. Největším městem je Grenaa, dalšími významnými sídly jsou Ebeltoft, Rønde a Auning.\n\nPobřeží Djurslandu lemují písečné nebo oblázkové pláže, ve vnitrozemí je krajina zvlněná, nejvyšším kopcem je Agri Bavnehøj (137 m). Západovýchodním směrem prochází sníženina Kolindsund, dno jezera vyschlého od roku 1872. Oceánské podnebí s mírnými zimami a dostatkem srážek umožňuje pěstování obilí a řepky, nacházejí se zde také smrkové a borové lesy, v nichž žijí jeleni, lišky a jezevci. V jižní části poloostrova se rozkládá národní park Mols Bjerge, vyhlášený roku 2009 a tvořený převážně vřesovišti.\n\nDjursland je oblíbeným prázdninovým letoviskem pro poklidnou venkovskou atmosféru a blízkost moře, kde lze provozovat koupání, rybaření i jachting, dánské zákony garantují každému volný přístup na pláže. Nachází se zde zábavní park Djurs Sommerland a tři zoologické zahrady, v Grenaa lze navštívit veřejné akvárium Kattegatcentret a muzeum motorových vozidel. Ebeltoft je známý svou původní architekturou, významnými historickými památkami jsou i zámek Rosenholm ze 16. století a zřícenina středověkého hradu Kalø. Na území Djurslandu leží také Aarhuské letiště.\n\n"}
{"id": "1246618", "url": "https://cs.wikipedia.org/wiki?curid=1246618", "title": "Sedm statečných (film, 2016)", "text": "Sedm statečných (film, 2016)\n\nSedm statečných (v anglickém originále The Magnificent Seven) je americký westernový film z roku 2016, remake westernu Johna Sturgese z roku 1960 (který zase je remake Kurosawova snímku \"Sedm samurajů\" z roku 1954).\n\nRežie se ujal Antoine Fuqua a scénáře Nic Pizzolatto a Richard Wenk. Hlavní role hrají Denzel Washington, Chris Pratt, Ethan Hawke, Vincent D'Onofrio, Lee Byung-hun, Manuel Garcia-Rulfo, Martin Sensmeier, Haley Bennett a Peter Sarsgaard. Skladatel James Horner, který zemřel v roce 2015 nestihl dokončit hudbu k celému filmu, jeho kamarád Simon Frangler ji za něj dokončil.\n\nFilm měl premiéru na Filmovém festivalu v Torontu 8. září 2016 a do kin byl oficiálně uveden 23. září 2016. Film získal jak pozitivní tak negativní reakce od kritiku a vydělal přes 160 milionů dolarů.\n\nFilm vydělal 92,9 milionů dolarů v Severní Americe a 67,7 milionů dolarů v ostatních oblastech, celkově tak vydělal přes 160 milionů dolarů po celém světě. Rozpočet filmu činil 90 milionů dolarů. V Severní Americe byl oficiálně uveden 23. září 2016, společně s animovaným filmem \"Čapí dobrodružství\" . Za první víkend docílil nejvyšší návštěvnosti, kdy vydělal 35,7 milionů dolarů.\n\nV Rusku film vydělal 1,8 milionů dolarů v Malajsii 560 tisíc dolarů, ve Velké Británii a Irsku 2,6 milionů dolarů, v Německu 1,4 milionů dolarů, v Brazílii 1,1 milionů dolarů, v Austrálii 2,8 milionů dolarů a ve Francii 1,9 milionů dolarů.\n\nFilm získal jak pozitivní tak negativní recenze od kritiků, pozitivně jsou hodnoceny herecké výkony, jinak film nenabízí nic originálního a inovativního. Na recenzní stránce Rotten Tomatoes získal z 240 započtených recenzí 63 procent s průměrným ratingem 6 bodů z deseti. Na serveru Metacritic snímek získal z 50 recenzí 54 bodů ze sta. Na Česko-Slovenské filmové databázi snímek získal 70 procent.\n"}
{"id": "1246630", "url": "https://cs.wikipedia.org/wiki?curid=1246630", "title": "Alexandra Eyer", "text": "Alexandra Eyer\n\nAlexandra Eyer (* 1981 Švýcarsko) je bývalá švýcarská reprezentantka a mistryně Švýcarska ve sportovním lezení.\n\nV celkovém hodnocení světového poháru získala v roce 2004 bronzovou medaili za lezení na obtížnost (o místo se podělila se Slovinkou Natalijí Grosovou) a v kombinaci (obtížnost + bouldering). Před Alexandrou získala dvě stříbrné medaile (v lezení na obtížnost) jen Švýcarka Susi Good a po roce 2004 pouze muži.\n\nNa stupních vítězů stála také na Mistrovství světa juniorů a dvakrát při celkovém vyhlášení Evropského poháru juniorů.\n\n\n"}
{"id": "1246633", "url": "https://cs.wikipedia.org/wiki?curid=1246633", "title": "KEPD 350", "text": "KEPD 350\n\nKEPD 350 je řízená střela s plochou dráhou letu typu vzduch-země. Je určena k ničení statických pozemních cílů vysoké hodnoty, jako jsou letecké základny, radarové stanice, komunikační uzly, řídicí centra, muniční sklady, mosty a přístavy. Je schopna zasáhnout cíle s vysokou přesností za jakýchkoliv povětrnostních podmínek. Je navržena tak, aby překonala i hustou protivzdušnou obranu protivníka a svým dlouhým doletem umožňuje odpal mimo dosah této PVO.\n\nKEPD 350 je produktem firmy TAURUS Systems GmbH, což je společný podnik firem MBDA Deutschland GmbH (67%) a Saab AB Dynamics (33%). Cena střely je asi 950 000 eur.\n\nStřela může být nesena německými bojovými letouny Tornado IDS, jakož i španělskými stíhačkami EF-18. V současnosti probíhá závěrečná fáze integrace KEPD 350 do jihokorejských stíhacích letounů F-15K Slam Eagle. Střela by měla být integrována i do letadel Eurofighter Typhoon a Saab JAS 39 Gripen, na kterých již proběhly první letové zkoušky.\n\nKEPD 350 je dlouhá 5 m a rozpětí křídel má 2,04 m. Křídla se nacházejí v složené poloze v horní části střely a rozevírají se po odhození z mateřského letadla. Celková hmotnost střely je 1 400 kg, přičemž bojová část MEPHISTO váží 481 kg. MEPHISTO (\"Multi-Effect Penetrator, high Sophisticated and Target Optimised\") je kumulativní bojová hlavice, navržená tak, aby byla schopna lépe proniknout k dobře chráněným cílům. Střela je vybavena inteligentním a programovatelným zapalovačem PIMPF (\"Programmable Intelligent Multi-Purpose Fuze\"), který je schopen počítat jednotlivá patra. Průbojná část tak může explodovat na předem naprogramovaném patře. Střela by měla být schopna prorazit beton o tloušťce 6 m. Díky modulární architektuře mohou být KEPD 350 nakonfigurovány podle jednotlivých misí a v budoucnu potenciálně přepracované při relativně nízkých nákladech.\n\nJe poháněna proudovým motorem Williams P8300-15, díky kterému dosahuje ve velmi nízkých nadmořských výškách cestovní rychlost Mach 0,6 až 0,95. Dolet střely je více než 500 km, což umožňuje její odpálení mimo dosah protivníkovy protivzdušné obrany a zvyšuje tak bezpečnost letadla a posádky. Může být nasazena během dne i noci a za jakéhokoliv počasí. Letem ve výši 30 m nad terénem se výrazně snižují šance nepřítele na včasnou detekci a zneškodnění střely. Maximální výška, ve které může být KEPD 350 odhazována, je 7620 m.\n\nNavigační systém Tri-Tec kombinuje data z inerciálního navigačního systému, družicového systému GPS, terénní referenční navigace a infračerveného senzoru. Střela může být naváděná i bez použití GPS a je vybavena systémem plánování mise, který určuje její letovou dráhu. KEPD 350K pro Vzdušné síly Korejské republiky se odlišují od střel dodaných Německu a Španělsku novým GPS přijímačem. Tento přijímač od společnosti Rockwell Collins je vybaven modulem, který chrání střelu před elektronickým rušením.\n\n\n\n\n"}
{"id": "1246634", "url": "https://cs.wikipedia.org/wiki?curid=1246634", "title": "Kao-cu", "text": "Kao-cu\n\nKao-cu (, „Vznešený praotec“) je čínské chrámové jméno několika panovníků, zpravidla zakladatelů států:\n\n\nChrámové jméno Kao-cu posmrtně obdrželo též několik předků panovníků:\n"}
{"id": "1246640", "url": "https://cs.wikipedia.org/wiki?curid=1246640", "title": "Sedmé nebe", "text": "Sedmé nebe\n\nSedmé nebe může být:\n\n\n\n"}
{"id": "1246647", "url": "https://cs.wikipedia.org/wiki?curid=1246647", "title": "Třída João Belo", "text": "Třída João Belo\n\nTřída João Belo byly fregaty portugalského námořnictva. Postaveny byly celkem čtyři jednotky této třídy. Portugalsko již všechny vyřadilo, přičemž dvě fregaty zakoupila Uruguay.\n\nPlavidla navrhla a postavila francouzská loděnice A.C. de Bretagne v Nantes.\n\nJednotky třídy \"João Belo\":\nHlavňovou výzbroj tvořily tři 100mm kanóny Creusot-Loire v jednodělových věžích, dva 40mm kanóny Bofors, šest 550mm torpédometů a čtyři protilodní střely MM.38 Exocet. Pohonný systém tvořily čtyři diesely SEMT Pielstick, pohánějící dva lodní šrouby. Nejvyšší rychlost dosahuje 36 uzlů. Dosah je 7500 námořních mil při rychlosti 15 uzlů.\n\n"}
{"id": "1246656", "url": "https://cs.wikipedia.org/wiki?curid=1246656", "title": "Orientální ústav v Sarajevu", "text": "Orientální ústav v Sarajevu\n\nOrientální ústav v Sarajevu (srbochorvatsky/bosensky \"Orijentalni institut u Sarajevu\") je přední vědecké pracoviště v Bosně a Hercegovině, které se zabývá studiem blízkovýchodních jazyků a dějin, kultury a jazyka Bosny a Hercegoviny za osmanské vlády.\n\nOrientální ústav v Sarajevu byl zřízen v srpnu 1950 rozhodnutím vlády Bosny a Hercegoviny. Zprvu působil v rámci Zemského muzea v Sarajevu. Posléze bosenskohercegovský parlament roku 1967 vydal zvláštní Zákon o orientálním ústavu (roku 1977 nahrazený novějším předpisem), na jehož základě se zřizovatelem pracoviště stala Bosna a Hercegovina. Součástí institutu byl tehdy i bohatý archiv a odborná knihovna.\n\nBěhem války v Bosně a Hercegovině ústav utrpěl četné škody. Při srbském odstřelování Sarajeva 17. května 1992 bylo zasaženo jeho sídlo a v nastalém požáru shořelo 5263 manuskriptů, 7156 dokumentů z 16.–19. století, 116 sidžilů (kádíjských soudních knih), na 200 000 dokumentů z Vilájetského archivu a sbírka odborných knih. Po skončení konfliktu péči nad ním převzala Federace Bosny a Hercegoviny a nakonec od roku 1999 Kanton Sarajevo. Od roku 1995 je institut součástí Univerzity v Sarajevu.\n\nDo požáru institut sídlil v prostorné budově v ulici Veljka Čubrilovića (dnes Đoke Mazalića), nově působí v ulici Zmaja od Bosne 8b.\n\nÚstav vydává časopis \"Prilozi za orijentalnu filologiju\" (Příspěvky k orientální filologii, 1950-).\n\n\nOficiální stránky\n"}
{"id": "1246658", "url": "https://cs.wikipedia.org/wiki?curid=1246658", "title": "Reza Deghati", "text": "Reza Deghati\n\nReza Deghati (* 26. července 1952 Tabríz) je íránský fotograf žijící ve Francii. Věnuje se zpravodajství ze světových konfliktů, je známý také svou filantropickou činností. Své práce podepisuje jako \"Reza\".\n\nNarodil se v ázerbájdžánské rodině v Tabrízu, vystudoval architekturu na Teheránské univerzitě. Za íránské islámské revoluce působil jako reportér pro časopis \"Newsweek\", v roce 1981 z politických důvodů emigroval a usadil se v Paříži. Pracoval pro Agence France-Presse a od roku 1991 pro National Geographic Magazine, provozuje také vlastní fotografickou agenturu Webistan. Jako novinář navštívil více než sto zemí, jeho tvorba bývá řazena k proudu humanistické fotografie. Působil jako poradce Organizace spojených národů pro obnovu Afghánistánu, založil organizaci Aina, podporující vzdělávání afghánských žen a dětí, působí také v humanitární nadaci Ashoka. Roku 2013 zorganizoval v táboře pro syrské uprchlíky v iráckém Kawergosku projekt „Hlasy exilu“, který učí děti zaznamenávat svůj život pomocí fotografií. \n\nJeho reportáž z libanonské občanské války získala roku 1983 druhou cenu v soutěži World Press Photo. Dětský fond Organizace spojených národů mu roku 1996 udělil Cenu naděje za portréty dětí z Rwandy. Roku 2005 obdržel francouzský řád za zásluhy, roku 2006 Cenu knížete asturského a roku 2009 čestný doktorát American University of Paris. Je také držitelem Infinity Awards v oboru fotožurnalismu.\n\n\n"}
{"id": "1246660", "url": "https://cs.wikipedia.org/wiki?curid=1246660", "title": "Martina Winklerová", "text": "Martina Winklerová\n\nMartina Winklerová (* 1970) je německá historička zaměřující se především na kulturní dějiny střední a východní Evropy.\n\nV letech 1989–1994 studovala dějiny, literární vědu a některé oblasti práva na Svobodné univerzitě v Berlíně a Londýnské univerzitě. V roce 1999 promovala na Lipské univerzitě. Od roku 2008 do roku 2012 byla zastupující profesorkou východoevropských dějin na univerzitě v Münsteru. V roce 2013 byla na Univerzitě v Brémách jmenována profesorkou kulturních dějin střední Evropy se zaměřením na historii Československa. V češtině vyšla její disertace o Karlu Kramářovi. \n\nPůsobí na Univerzitě v Brémách, kde vede Institut historických věd. Je členkou Collegia Carolina.\n\n\n"}
{"id": "1246661", "url": "https://cs.wikipedia.org/wiki?curid=1246661", "title": "Cédric Lachat", "text": "Cédric Lachat\n\nCédric Lachat [\"sédrik laša\"] (* 17. srpna 1984 Porrentruy) je švýcarský horolezec, speleolog a bývalý reprezentant ve sportovním lezení. Druhý švýcarský vítěz Rock Masteru a Mistr Evropy v boulderingu, vicemistr Evropy v lezení na obtížnost. Člen Petzl týmu.\n\nMistr Švýcarska v lezení na obtížnost, v lezení na rychlost i v boulderingu, vítěz Švýcarského poháru v lezení na obtížnost a juniorský mistr Švýcarska.\n\nJuniorský mistr světa a vítěz Evropského poháru juniorů v lezení na obtížnost.\n\nLezení se věnoval také jeho starší bratr a speleolog Raphaël Lachat (* 1980, Porrentruy), např. na mistrovství Švýcarska 2002 v boulderingu se umístil na druhém místě, tedy o místo lépe než Cédric.\n\n\n\n\n\n\n\n"}
{"id": "1246663", "url": "https://cs.wikipedia.org/wiki?curid=1246663", "title": "Hana Nosková", "text": "Hana Nosková\n\nHana Nosková Rýparová (pokřtěna jako \"Anna Nosková\") (3. února 1896 Dražíč – 20. století) byla česká malířka první poloviny 20. století.\n\nNarodila se v rodině láníka v Dražíči Josefa Noska (1863-?) a jeho manželky Marie, rozené Červenkové (1870-?) \nPracovala jako učitelka v Nuslích, kde se 30. července 1918 provdala za Františka Rýpara. Manželství bylo v roce 1928 rozvedeno.\n\nVystavovala s Kruhem výtvarných umělkyň, v roce 1936 zaznamenal tisk její samostatnou výstavu v Praze. Soudobá kritika jí přiznávala jistou originalitu a inspiraci Vincentem van Goghem. \n\nJejí díla se prozatím nepodařilo dohledat.\n\n"}
{"id": "1246666", "url": "https://cs.wikipedia.org/wiki?curid=1246666", "title": "Jaromír Balcar", "text": "Jaromír Balcar\n\nJaromír Balcar (* 1966) je německý historik českého původu, specializující se na politické dějiny Německa a střední Evropy.\n\nVystudoval moderní a soudobé dějiny středovýchodní a jihovýchodní Evropy, politologii a slavistiku na Ludwig-Maximilians-Universität v Mnichově a na Státní univerzitě ve Volgogradě. Působil především v Mnichově a v Brémách. V roce 2010 byl habilitován. V současnosti (2016) působí na Max-Planck-Institut für Wissenschaftgeschichte v Berlíně.\n\n"}
{"id": "1246667", "url": "https://cs.wikipedia.org/wiki?curid=1246667", "title": "Pavel Marek", "text": "Pavel Marek\n\nPavel Marek (* 17. března 1949 Šumperk) je český historik, specializující se na moderní české politické a kulturní dějiny.\n\nPavel Marek vystudoval střední vzdělávací školu (gymnázium) v Prostějově. Poté vystudoval dějepis a ruský jazyk na Pedagogické fakultě Univerzity Palackého (abs. 1972) a dálkově archivnictví a historii na Univerzitě Karlově v Praze (1976). Poté ještě obdržel tituly PhDr. a PaedDr. na Univerzitě Palackého. V letech 1991–1995 absolvoval postgraduální doktorské studium na Historickém ústavu Filozofické fakulty Masarykovy univerzity v Brně.\n\nMezi léty 1982–1992 působil ve Vlastivědném muzeu Prostějovska, které po Sametové revoluci do roku 1992 řídil. Mezi léty 1992–1994 působil na Pedagogické fakultě UP, poté mezi léty 1994–2007 na Katedře politologie FF UP. Zde získal docenturu (1998) a profesuru (2003). V roce 2007 přešel na Katedru historie FF UP.\n\nV současné době působí Katedře historie Filozofické fakulty Univerzity Palackého a na Filozofické fakultě Katolické univerzity v Ružomberoku. Věnuje se politickým dějinám (dějiny stranictví a politického katolicismu), kulturním a církevním dějinám v 19. a 20. století.\n\n\n"}
{"id": "1246669", "url": "https://cs.wikipedia.org/wiki?curid=1246669", "title": "Společnost nesouměřitelnosti", "text": "Společnost nesouměřitelnosti\n\nSpolečnost nesouměřitelnosti je sociologický koncept, kterým se označují společnosti vyznačující se majetkovou, mocenskou a sociální neporovnatelností společenských pozic, ve kterých se členové těchto společností nacházejí. Jde o sociologický termín formulovaný sociologem Janem Kellerem. Tento společenský fenomén se začal v ekonomicky nejvyspělejších zemích projevovat v souvislosti s postindustriální transformací jejich ekonomik, kdy se začala zvyšovat propast sociálních rozdílů mezi lidmi – tj. od poloviny 70. let dvacátého století. Nesouměřitelnost nahradila stupňovitou nerovnost, která byla záměrně preferována od první poloviny 20. století v souvislosti s rozvojem sociálního státu a společnosti zaměstnání. Společnost nesouměřitelnosti je z hlediska sociální stratifikace rozdělena na elity, na ohrožené a diferencované střední vrstvy a na takzvaně deklasované (lidé vyloučení z trhu práce; lidé žijící na hranici chudoby). \n\nSociologové zabývající se postindustriální společností předvídali přechod z průmyslově založené společnosti vyznačující se neekologickou a energeticky náročnou tovární velkovýrobou na odlehčenou a sofistikovanější ekonomiku, která by uspokojovala potřeby stále vzdělanější a movitější společnosti. Výraznými protagonisty této teorie byli například Daniel Bell nebo Alain Touraine. Oba zmínění sociologové předpokládají převýšení služeb nad průmyslovým sektorem. Službami myslí vysoce kvalifikované činnosti vyžadující vysokoškolské vzdělání, ale nezaobírají se velkým počtem nekvalifikovaných, čistě běžných služeb.\n\nZejména v metropolitních oblastech proběhl rychlý přechod od průmyslu ke službám – každá se však liší svou historií, mírou vzdělanosti nebo profesní strukturou. Potenciál různých vrstev společnosti byl rovněž rozdílný. Nejlepší předpoklad pro adaptaci měly třídy vyšší. Dělnická třída ztrácí na významu, jelikož není schopna se adaptovat na sektor služeb. Z toho důvodu se podle Kellera opět ocitá ve sféře náročné a špatně placené práce.\n\nV průběhu 30 let, jež následovaly po druhé světové válce, byla společnost na pomyslném vrcholu, kdy nesouměřitelnost v ekonomicky vyspělých zemích v podstatě neexistovala. V zásadě existují trojí vysvětlení, proč od poloviny 70. let narůstá v těchto zemích výrazně nerovnost. Jednotlivá vysvětlení se nevylučují, naopak se doplňují. K první z příčin dochází zhruba v polovině 70. let dvacátého století, kdy vlastnící kapitálu začali shromažďovat navyšující se zisky na úkor zvyšování mezd svých zaměstnanců, a to zejména zaměstnanců na středních a nižších pozicích. Druhé vysvětlení konstatuje prudký nárůst zaměstnaneckých odměn na nejvyšších postech oproti stagnaci platů zaměstnaneckých vrstev středních a nižších. Třetí pojednává o prohlubující se propasti mezi ekonomicky aktivními a neaktivními (staří, nezaměstnaní, nemocní apod.).\n\nV důsledku působení všech těchto příčin vzrůstající nerovnosti se pouhá nerovnost kvalitativně mění na nesouměřitelnost.\n\nK nárůstu všech těchto forem nerovností dochází v důsledku organizačních proměn podniků, k nimž se jednotlivé firmy uchylují ve snaze udržet si své vysoké zisky i po přechodu společnosti k postindustriální formě ekonomiky, která způsobuje pokles míry produktivity práce. To vše se navíc odehrává v kontextu globalizace, která umožňuje firmám stavět do vzájemné konkurence pracovní sílu v ekonomicky vyspělých zemích s levnou pracovní silou v ostatních zemích světa.\n\nOd osmdesátých let 20. století se tedy mění organizační struktura ekonomiky — systém vztahů v korporacích i menších společnostech byl dříve uspořádán do podoby pomyslné pyramidy, během této doby se ale změnil na uspořádání síťové. Dříve homogenní a jednotná pracovní síla jednotlivých firem, jež měla rovněž značný vliv na přerozdělení zisku ve svých firmách, je dnes nahrazena externími spolupracovníky, kteří působí ve velkém množství vzájemně si konkurujících firem fungujících na dodavatelské nebo subdodavatelské bázi. Těmto dodavatelům jsou jednotlivé pracovní úkony zadávány pouze příležitostně. V centrálních společnostech tak pracuje mnohem méně lidí na pevný úvazek, zbytek pracuje na periferii pracovního trhu u dodavatelských firem, což zvyšuje jejich celkovou nejistotu. Veškerá rizika v těchto sítích jsou tedy přenášeno na subdodavatele a jejich zaměstnance. V tomto procesu zisk generují hlavně jedinci a společnosti nacházející se v centru sítě.\n\nPostindustriální společnost se podle Jana Kellera ve spojení s prohlubujícími se rozdíly životní úrovně rozpadá na tři nesouměřitelné sociální světy, které se od sebe čím dál více izolují a z nichž každý má svá vlastní pravidla fungování.\n\nPrvním z nich je svět elit, do kterého patří nejbohatší vrstvy společnosti. Elitu Keller dělí na \"elitu diskrétní\" a \"elitu pomocnou\". Do \"diskrétní elity\" patří starobylé rodové dynastie, které se v ekonomicky vyspělých zemích historicky ustavily především v oblasti bankovnictví, těžby, průmyslu a velkoobchodu a které tak disponují největšími majetky a silným politickým vlivem. Členové diskrétní elity disponují majetkem tak velkých rozměrů, že svůj čas nevěnují, a ani nemusí, vydělávání peněz vlastní pracovní činností, jejich příjem je odvozen z vlastnictví velkého finančního kapitálu. Svůj čas tak věnují především navyšování svého kulturního a sociálního kapitálu mezi sobě rovnými. Příjem členů \"pomocné elity\" je naopak odvozen z jejich profesních činností. Jedná se zejména o posty ve vedení velkých firem, které zhodnocují investice diskrétní elity. Přestože jsou považováni za „pomocníky“ diskrétní elity, jejich příjem často roste do výše, která je pro střední a nižší vrstvy za celý život nedosažitelná. Společnou charakteristikou obou typů elit je pak fakt, že dokáží fungovat bez veřejného sektoru služeb a že se prostorově oddělují od ostatních společenských vrstev, a to prostřednictvím zakládání vlastních chráněných čtvrtí.\n\nDruhým světem je střední vrstva. V této vrstvě není podle Jana Kellera rozčlenění tak jednoduché, vzhledem k velké různorodosti lidí, které do této vrstvy spadají. Navzdory tomu lze určit 2 obecné skupiny. První z nich je tzv. \"servisní třída\". Její členové se snaží podobat služebné elitě, ale dělí je od ní výše jejich příjmů. Druhou z nich jsou \"nižší střední vrstvy\". Ty se naopak snaží udržet nad hranicí, která je dělí od nejchudší vrstvy obyvatelstva.\n\nTuto vrstvu Jan Keller pojmenovává jako \"deklasované\". Pro členy této vrstvy je charakteristický problém se sháněním práce a s tím spojený pokles pod hranici chudoby. Dalším charakteristickým rysem je, že tyto vrstvy jsou stejně jako elity prostorově odloučeny od ostatních, často žijí na předměstích velkých měst.\n\na) nerovnost – členům společnosti často bere ambice na lepší život\n\nb) nesouměřitelnost – členové společnosti rezignují na postup po pomyslném sociální žebříčku\n\na) nerovnost – společnost je v podstatě otevřená, sociální nerovnost je přirozená a tolerovaná\n\nb) nesouměřitelnost – privilegovaná vrstva se od střední a nižší třídy distancuje\n\na) nerovnost – pozvolná kontinuita pozic\n\nb) nesouměřitelnost – naprostá neporovnatelnost pozic\n\n\nZe semináře SPaS: Společnost nesouměřitelnosti\n"}
{"id": "1246670", "url": "https://cs.wikipedia.org/wiki?curid=1246670", "title": "Dysfunkce (Merton)", "text": "Dysfunkce (Merton)\n\nDysfunkce (\"dys -\" z řečtiny, záporka + \"funkce\" – z latiny, akce či aktivita) je porucha funkční činnosti. Tento pojem poprvé v sociologii použil americký sociolog a funkcionalista Robert King Merton. Dysfunkční znamená v překladu nefunkční, neodpovídající, a užívá se v různých oblastech:\n\nRobert K. Merton byl představitelem funkcionalismu, který mezi 30. a 50. lety 20. století patřil k nejvlivnějším sociologickým směrům. Funkcionalismus považoval společnosti za systémy, na jejichž jednotlivé části by se nemělo nahlížet izolovaně, ale měly by být zkoumány ve vzájemných vztazích. Společnost by pak také mělo zajímat, čím tyto jednotlivé části přispívají k fungování systému jako celku. Funkcionalismus navázal na Durkheimův náhled, že jistá míra výskytu sociálních deviací (z lat. \"deviare\" = odchýlit se z cesty) je pro společnost funkční. Analýzy funkčnosti deviantních fenoménů však spíše ukazují, že co je pro jednoho funkční, může být pro druhého dysfunkční. Jinak řečeno, podle Mertona může týž jev plnit ve společnosti různé funkce a tutéž funkci mohou plnit různé jevy. \n\nDeviantní chování je jakékoliv chování porušující společenské normy. Lidé často porušují sociální normy (např. jezdí v MHD „na černo“). Ve středověku bylo největším zločinem narušení majetku panovníka. Merton nepopírá představu, že konflikty mohou být systematicky produkovány sociálními strukturami. Podle něj existují situace, kdy struktury rolí, referenčních skupin a institucí do určité míry nutně generují konflikt. Na otázku, odkud se tyto konflikty berou a jaký je jejich význam, odpovídá vytvořením pojmu „dysfunkce“, který je od té doby často využíván. Dysfunkce měla především naznačit možnost systematického vysvětlení konfliktu. \n\nDysfunkce jsou pro Mertona velmi důležité. Podrobně je rozebírá na třech hlavních problémech funkcionalismu, které označuje jako postuláty. Problémy rozděluje do tří skupin: postulát funkcionální jednoty společnosti, postulát univerzálního funkcionalismu a postulát nezbytnosti funkcionálních rysů.\nRobert K. Merton vyzdvihl problémy, které drží sociální systém dál od cíle splnit všechny funkční požadavky. Funkce jedné skupiny může sloužit k dysfunkci jiné skupiny, nebo nějaký incident může být funkční i dysfunkční zároveň pro stejnou skupinu. Určitý stupeň sociální soudržnosti usnadňuje produktivitu skupiny – je funkční. Jestliže překročí určitou hranici, stává se skupinou nefunkční, protože všichni členové takové skupiny se nedokážou udržet na tak vysoké úrovni.\n\n\n"}
{"id": "1246683", "url": "https://cs.wikipedia.org/wiki?curid=1246683", "title": "Burning Point", "text": "Burning Point\n\nBurning Point (během let 1997–1999 působící pod názvem Planet Caravan) je finská powermetalová hudební skupina založená v roce 1997 ve finském Oulu. Za svoji více jak dvacetiletou hudební kariéru vydala sedm studiových alb.\n\n\n\n\n"}
{"id": "1246687", "url": "https://cs.wikipedia.org/wiki?curid=1246687", "title": "Al-Báb", "text": "Al-Báb\n\nAl-Báb (: \"الباب\") je syrské město administrativně spadající pod Guvernorát Aleppo, ležící 40 kilometrů severovýchodně od Aleppa a 30 kilometrů jižně od turecké hranice. Administrativní oblast má rozlohu 30 km². Město leží v nadmořské výšce 471 metrů. V roce 2004 žilo ve městě 63 069 obyvatel z nichž většinu tvořili sunnitští Arabové. Název města lze přeložit jako brána.\n\nV září 2013 bylo město obsazeno silami Islámského státu. V listopadu 2016 došlo k bitvě mezi Tureckem podporovanou Svobodnou syrskou armádou, Islámským státem a syrskou armádou podporovanými Syrskými demokratickými sílami.\n"}
{"id": "1246689", "url": "https://cs.wikipedia.org/wiki?curid=1246689", "title": "Chua-čou", "text": "Chua-čou\n\nChua-čou je čínské jméno, které může znamenat:\n\n\n"}
{"id": "1246698", "url": "https://cs.wikipedia.org/wiki?curid=1246698", "title": "Seznam vrcholů v Táborské pahorkatině", "text": "Seznam vrcholů v Táborské pahorkatině\n\nSeznam vrcholů v Táborské pahorkatině obsahuje pojmenované táborské vrcholy s nadmořskou výškou nad 550 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 550 m a prominencí alespoň 5 m. Celkem jich je 28, z toho 9 s výškou nad 600 m. Nejvyšší horou je Velký Mehelník s nadmořskou výškou 633 m, který se nachází v geomorfologickém okrsku Mehelnická vrchovina.\n\nSeznam vrcholů podle prominence obsahuje všechny táborské vrcholy s prominencí (relativní výškou) nad 100 m bez ohledu na nadmořskou výšku. Celkem jsou 3. Nejprominentnějším vrcholem je nejvyšší Velký Mehelník (236 m) v geomorfologickém okrsku Mehelnická vrchovina.\n\n"}
{"id": "1246704", "url": "https://cs.wikipedia.org/wiki?curid=1246704", "title": "Markéta Bourbonská (1438)", "text": "Markéta Bourbonská (1438)\n\nMarkéta Bourbonská (5. února 1438 – 24. dubna 1483) se narodila jako dcera Karla I. Bourbonského a Anežky Burgundské.\n\n6. dubna 1472 se stala první manželkou Filipa II. Savojského. Měla s ním několik dětí, včetně Luisy Savojské, matky Františka I. Francouzského.\n\nZemřela 24. dubna 1483 v Château de Pont d'Ain.\n\nJejím manželem byl Filip II. Savojský (5. února 1438 – 7. listopadu 1497) přezdívaný Bezzemek a měli spolu tři děti:\n"}
{"id": "1246705", "url": "https://cs.wikipedia.org/wiki?curid=1246705", "title": "Straß im Straßertale", "text": "Straß im Straßertale\n\nStraß im Straßertale je městys v Rakousku ve spolkové zemi Dolní Rakousy v okrese Krems-Land.\n\nStraß im Straßertale se nachází ve spolkové zemi Dolní Rakousy v regionu Waldviertel. Leží 10 km severovýchodně od okresního města Kremže. Prochází zde silnice B35, která vede z Kremže přes Maissau a Eggenburg také na hranice s Českou republikou. Rozloha území městyse činí 22,48 km², z nichž 45,4% je zalesněných.\nÚzemí městyse Straß im Straßertale se skládá z pěti částí (v závorce uveden počet obyvatel k 1. 1. 2015):\n\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\n\n"}
{"id": "1246711", "url": "https://cs.wikipedia.org/wiki?curid=1246711", "title": "Ta-li (Šen-si)", "text": "Ta-li (Šen-si)\n\nTa-li () je okres v městské prefektuře Wej-nan v provincii Šen-si Čínské lidové republiky. Leží v centrální části provincie. K roku 2009 měl 720 000 obyvatel.\n\nV období Jar a podzimů zde existoval stát Žuej (). Později onen stát zničili kmeny Žungů, kteří zde založili stát Ta-li. Roku 461 př. n. l. území dobyl stát Čchin, který zde zřídil okres Lin-ťin (, doslova „Před Ťin“, kvůli sousedství se státem Ťin). Roku 385 př. n. l. stát Wej využil oslabení Čchinů a zabral okres. Roku 300 př. n. l. Čchinové dobyli okres zpět.\n\nPo sjednocení Číny Čchiny (roku 221 př. n. l.) byla jižní část okresu Lin-ťin vyčleněna jako okres Te (). Za Východních Chanů byl okres Te opět začleněn do Lin-ťinu.\n\nZa Západních Ťinů byl okres Lin-ťin přejmenován na Ta-li. Za Pozdních Čchinů mu bylo vráceno jméno Lin-ťin. Za Severních Wejů byl okres rozdělen, západní část se stala okresem Chua-jin (), východní okresem Nan-wu-čchüan (). Roku 526 byl okres Chua-jin přejmenován na Wu-siang (). V říši Západní Wej byl roku 554 okres Nan-wu-čchüan přejmenován na Čchao-i ().\n\nV říši Suej byl roku 607 okres Wu-siang přejmenován na Feng-i (). Za Tchangů bylo roku 620 východní část Čchao-i u břehů Žluté řeky vydělena do samostatného okresu Che-pin (). Roku 626 byla jihozápadní část Feng-i vydělena do samostatného okresu Lin-ťü (). Roku 627 byly okresy Che-pin a Lin-ťü zrušeny a jejich území vráceno k Čchao-i, resp. Feng-i. V letech 760–770 byl okres Čchao-i dočasně přejmenován na Che-si ().\n\nV říši Jüan byl roku 1264 okres Feng-i zrušen a jeho území přímo spravoval kraj Tchung-čou (. Za Čchingů Tchung-čou od roku 1725 podléhal přímo provincii Šen-si, а roku 1735 byl povýšen na prefekturu Tung-čou (), přičemž na území dosud přímo podléhající kraji byl zřízen okres Ta-li.\n\nRoku 1929 ve východní části okresu Čchao-i vznikl okres Pching-min ().\n\nRoku 1950 byla zřízena prefektura Wej-nan (), které podléhaly okresy Ta-li i Čchao-i, přičemž Pching-min byl začleněn zpět do Čchao-i. Od roku 1956 zmíněné okresy podléhaly přímo provincii Šen-si, roku 1958 byl okres Čchao-i včleněn do okresu Ta-li. Roku 1961 okres Ta-li opět připadl pod obnovenou prefekturu Wej-nan (, od 1969 , od roku 1994 městská prefektura).\n"}
{"id": "1246712", "url": "https://cs.wikipedia.org/wiki?curid=1246712", "title": "San-jüan (Šen-si)", "text": "San-jüan (Šen-si)\n\nSan-jüan (, „Tři prameny“) je okres v městské prefektuře Sien-jang v provincii Šen-si Čínské lidové republiky. Leží v centrální části provincie. K roku 2009 měl 420 000 obyvatel.\n\nZa říše Chan se na tomto území rozkládal okres Čch’-jang (). V říši Ťin zde vznikl strážný vojenský kraj San-jüan (). Říše Severní Wej zde roku 446 zorganizovala okres San-jüan. Za Severních Čouů byla severovýchodní část okresu vydělena do okresu Chua-čch’ (), ale roku 583 za říše Suej byl okres Chua-čch’ zrušen.\n\nTchangská vláda roku 621 okres San-jüan přejmenovala na Čch’-jang, roku 623 na Chua-čch’, přičemž severovýchodní část okresu vydělila do okresu San-jüan. Roku 627 byly okresy Chua-čch’ a San-jüan sloučeny pod názvem San-jüan.\n\nRoku 1950 byl okres San-jüan podřízen nově vzniklé prefektuře Sien-jang (), po jejím zrušení roku 1953 prefektuře Wej-nan (). Od roku 1956 podléhal přímo provincii Šen-si, roku 1958 byl do okresu začleněny sousední okresy Kao-ling, Ťing-jang a Čchun-chua. Roku 1961 okres opět připadl pod obnovenou prefekturu Sien-jang (, od 1969 , od roku 1983 městská prefektura).\n"}
{"id": "1246713", "url": "https://cs.wikipedia.org/wiki?curid=1246713", "title": "Chua-čou (Šen-si)", "text": "Chua-čou (Šen-si)\n\nChua-čou () je městský obvod v městské prefektuře Wej-nan v provincii Šen-si Čínské lidové republiky. Leží na východě centrální části provincie. K roku 2007 měl 364 000 obyvatel. Do roku 2015 byl okresem pod názvem Chua ().\n\nRoku 806 př. n. l. v tomto území čouský král Süan pro svého mladšího bratra vydělil úděl – Čeng, který toto území ztratil ve prospěch státu Čchin. Roku 687 př. n. l. zde Čchinové zřídili okres Čeng ().\n\nZa říše Severní Wej byl roku 440 okres Čeng podřízen komandérii Chua-šan (). Roku 526 byla komandérie Chua-šan začleněna do kraje Tung-jung (), přičemž sídlo komandérie i kraje leželo v sídle okresu Čeng. Za Západních Wejů byl kraj Tung-jung přejmenován na Chua-čou ().\n\nV říši Suej byla roku 583 zrušena komandérie Chua-šan a roku 607 i kraj Chua-čou a okres přešel pod komandérii Ťing-čao (). Roku 617 byla z komandérie Ťing-čao vydělena komandérie Chua-šan, která zahrnovala i okres Čeng.\n\nZa Tchangů byla roku 618 komandérie Chua-šan přejmenována na kraj Chua-čou, pouze v letech 686–705 a 761–762 nesla název Tchaj-čou (), v letech 742–758 byla přejmenována na komandérii Chua-jin (), v letech 897–906 na prefekturu Sing-te ().\n\nV říši Jüan byl okres Čeng zrušen a jeho území přešlo pod přímou správu kraje Chua-čou.\n\nV mingském období byl 2. února 1556 byl kraj i široké okolí zdevastováno mimořádně ničivým zemětřesením v provincii Šen-si.\n\nPo vzniku Čínské republiky byl kraj Chua-čou zrušen a vznikl okres Chua.\n\nPo vzniku Čínské lidové republiky byl roku 1950 okres Chua podřízen nově vzniklé prefektuře Wej-nan (). Od roku 1956 podléhal přímo provincii Šen-si, roku 1959 byl s dalšími okresy včleněn do okresu Wej-nan. Roku 1961 byly obnoveny okres Chua i nadřízená prefektura Wej-nan (od roku 1969 jako , od roku 1994 městská prefektura). Roku 2015 byl okres Chua reorganizován v městský obvod Chua-čou.\n"}
{"id": "1246717", "url": "https://cs.wikipedia.org/wiki?curid=1246717", "title": "Markéta Bavorská", "text": "Markéta Bavorská\n\nMarkéta Bavorská (1363 - 23. ledna 1423, Dijon) se narodila jako pátý potomek Albrechta I. Bavorského a Markéty Břežské. V době nepřítomnosti svého manžela v letech 1404-1419 vládla jako regentka Burgundska, stejně tak v letech 1419-1423, v domě nepřítomnosti syna. Nejznámější se stala svou úspěšnou obranou francouzského Burgundska proti Janovi IV. z Armagnaku v roce 1419.\n\nV roce 1485 se v burgundském Cambrai konala dvojitá svatba. Markéta se vdávala za Jana, hraběte z Nevers, syna a dědice burgundského vévody Filipa II. a flanderské, artoisské a burgundské hraběnky Markéty z Dampierre. Markétin bratr Vilém se v tu samou dobu ženil s Janovou sestrou Markétou Burgundskou. Smrtí vévody Filipa v roce 1404 a jeho manželky Markéty roku 1405, zdědil Jan jejich území a Markéta se stala jeho vévodkyní. Měli spolu jediného syna, dědice Filipa Dobrého, a sedm dcer.\n"}
{"id": "1246719", "url": "https://cs.wikipedia.org/wiki?curid=1246719", "title": "Kazaňský kreml", "text": "Kazaňský kreml\n\nKazaňský kreml (, ) je historický kreml v centru Kazaně, sídlo prezidenta Tatarstánu a unikátní příklad prolínání křesťanské a muslimské kultury v Rusku.\n\nAreál vymezuje nepravidelný mnohoúhelník hradeb, rozprostírající se na vyvýšenině nad soutokem Kazanky a Volhy. Uvnitř hradeb se nachází řada chrámů a budov mimořádného historického a kulturního významu.\n\nRoku 2000 byl Kazaňský kreml zanesen na seznam světového dědictví UNESCO.\n\nPísemné doklady o založení Kazaňského kremlu neexistují. Na základě archeologických výzkumů se předpokládá, že se tak stalo na počátku 10. století.\n\nNejstarší archeologické nálezy byly odkryty v severní části kremlu, kde se nacházelo nejstarší bulharské hradiště. V přesné dataci těchto nejstarších pevnostních prvků se však výzkumníci rozcházejí. Někteří předpokládají, že bulharská trhová obec byla opevněna už v 10. století, jiní hovoří až o 12. století. Vědci nemají jasno ani stran charakteru opevnění - jedni předpokládají, že kamenné stěny byly částečně vztyčeny už ve 12. století, jiní jejich stavbu datují až do 15. nebo 16. století, kdy byla pskovskými staviteli provedena na příkaz Ivana IV. rozsáhlá rekonstrukce.\n\nOd 2. poloviny 13. století do 1. poloviny století 15. se kreml postupně stával centrem Kazaňského knížectví v rámci Zlaté hordy. Roku 1236 vtrhly mongolské hordy pod vedením Bátúa do Volžského Bulharska a zničili jeho hlavní město Bulgar, načež se Volžské Bulharsko, stejně jako ostatní ruská knížectví, dostalo do područí Zlaté hordy. Roku 1370 založil bulharský kníže Chasan na místě současného Kazaňského kremlu pevnost, která sloužila jako rezidence bulharských knížat do roku 1445.\n\nPo rozpadu Zlaté hordy se kreml stal centrem Kazaňského chanátu, který existoval v letech 1445-1552.\n\nChánská citadela byla ohrazena dubovými (a možná částečně i kamennými) 9 m silnými hradbami se 4 věžovými branami. Od jižní části s dřevěnou zástavbou, kde bydleli chánovi důvěrníci, ji odděloval \"Tezický příkop\" (z arabského \"tezik\" - \"kupec\").\n\nRuský kníže Andrej Kurbskij popsal Kazaňský kreml takto: \"„a od řeky Kazanky vrch natolik vysoký, že jej ledva celý přehlédnouti; na něm hrad stojí a paláce carské a mešity velmi vysoké, kamenné, v nichž své zemřelé cary ukládali, pamatuji si pět takových...“\"\n\nChrámová mešita měla podle dochovaných svědectví 8 minaretů, u mešit se nacházely madrasy a mauzolea. Je mnoho důvodů předpokládat, že vnější podoba mešit byla podobná jako u těch vybudovaných v tomto období v Kasimovu a Bulgaru, kde hladké plochy stěn kontrastují s půvabnými řezbami a keramickými prvky výzdoby.\n\nPo obléhání Kazaně Ivanem IV. Hrozným roku 1552 zůstala pevnost v troskách. K výstavbě nového bělokamenného kremlu přizval car pskovské stavitele Postnika Jakovleva a Ivana Barmu, stavitele Chrámu Vasila Blaženého v Moskvě.\n\nPevnost byla značně rozšířena, 6 ze 13 věží bylo kamenných, avšak v 16. století se podařilo nahradit dřevěné hradby kamennými pouze ze třetiny, zbytek byl zhotoven z dubu. Až teprve na počátku 17. století byly dokončeny kamenné hradby po celém obvodu (1800 metrů).\n\nZároveň s výstavbou hradeb pskovští mistři postavili také první pravoslavné chrámy Kazaňského kremlu: Chrám Zvěstování, Chrám Cypriána a Justýny, Chrám Dmitrije ze Soluně u Dmitrijevské věže, Spasský chrám u Spasské věže a také dva kláštery - Trojice-sergijevský s dřevěným Trojickým a Sergijevským chrámem a Spaso-preobraženský s Chrámem Nikoly Ratného a kamenným Chrámem Proměnění.\n\nDlouhou dobu (téměř dvě století) zůstalo v Kazaňském kremlu zachováno pět kamenných budov chánského období (chánská mešita, chánský palác a mauzoleum), které byly využívány jako zbrojnice a sklady zásob. Nakonec však byly kvůli špatnému stavu rozebrány.\n\nRoku 1672 došlo v kremlu k požáru, po němž se začalo stavět z cihel, například Spasská věž byla takto výrazně přestavěna moskevskými staviteli.\n\nV důsledku expanze Ruska dále na východ ztratil Kazaňský kreml svou vojenskou funkci, nadále však vzrůstal jeho význam coby administrativního a kulturního centra Povolží. Roku 1708 vznikla Kazaňská gubernie, což se odrazilo i na podobě kremlu. V následujících stoletích zde byl v této souvislosti vystavěn Gubernátorský palác, úřední budovy, vojenské učiliště, archijerejský dům, budova duchovní konzistoře, zásadní rekonstrukci prodělal Chrám Zvěstování.\n\nPugačovovo povstání v letech 1773-1775 znovu proměnilo Kazaňský kreml v pevnost, kterou povstalci dva dny ostřelovali děly. 14. června 1774 byla vojska Jemeljana Pugačova donucena opustit Kazaň. Nicméně Pugačov přece nakonec pobýval v Kazaňském kremlu - byl držen v jeho kasematech před cestou do Moskvy na popravu.\n\nRoku 1774 začal architekt Vasilij Kaftyrev realizovat urbanistický plán zástavby Kazaně, ve kterém se předpokládala realizace souboru úředních budov v kremlu. Rozeběhla se komplexní zástavba ulic a náměstí přiléhajících ke kremlu. Ten se stal bodem, ve kterém se sbíhaly všechny důležité ulice.\nRoku 1800 vydavatel a buditel Maxim Něvzorov popsal hlavní pevnost Kazaňské gubernie takto: \"„Nachází se v ní Chrám Zvěstování, Spaso-preobraženský mužský klášter 2. třídy, chrám Cypriána a Justýny, archijerejský dům s duchovní konzistoří, úřední budovy a s nimi svázaný dům generálního gubernátora se všemi službami, dělostřelecká zbrojnice, vojenské vězení, starý dům vrchního komandanta, studniční kasematy, staré dřevěné sklady proviantu a soli.“\" V době vlastenecké války fungovala v kremlu továrna na výrobu a opravy děl. Na konci 19. století byla dokončena jak výstavba kremlu, tak i okolních městských bloků.\n\nPo revoluci roku 1917 vypukl v Rusku boj proti náboženství, který se nevyhnul ani Kazaňskému kremlu. Byla zbourána zvonice a chrám Spasského kláštera, zvonice Chrámu Zvěstování, chrám Cypriána a Justýny, Spasská kaple u Spasské věže, zmizely ikonostasy, cenné ikony a relikvie kremelských chrámů. V sovětských dobách nicméně také pokračovaly archeologické výzkumy kremlu, započaté již v 19. století. V 60. letech zde vznikla Tatarská restaurátorská dílna. Roku 1992 se stal Kazaňský kreml sídlem prezidenta nově vzniklé ruské republiky Tatarstán.\n\nRoku 1994 vzniklo muzeum \"Kazaňský kreml\", které pokračovalo ve výzkumech a započalo s restaurátorskými pracemi na areálu. V rámci této velké rekonstrukce byly opraveny hradby a věže, odkryty a zakonzervovány základy chánského paláce, mešity a chánské hrobky. Pro ostatky chánů, objevené při vykopávkách, bylo vybudováno mauzoleum. Podařilo se zastavit nebezpečné naklánění věže Söyembikä (od osy se vychylovala téměř o 2 metry). Byl kompletně zrestaurován Gubernátorský palác, Palácový chrám a Chrám Zvěstování, vytvořeny repliky zničených ikonostasů.\n\nV letech 1996-2005 byla obnovena mešita Kul Šerif, která byla zničena roku 1552 při dobytí Kazaně Ivanem IV. a která je pro muslimské Tatary velmi důležitým symbolem. Nejednalo se však o repliku, neboť přesná podoba původní mešity není známa. Pod chrámem vzniklo Muzeum islámu.\n\n30. listopadu 2000 byl Kazaňský kreml zapsán na seznam světového dědictví UNESCO.\nKazaňský kreml naplňuje následující kritéria světového dědictví UNESCO:\n\nMešita Kul Šerif je hlavní mešitou Kazaně i celé republiky Tatarstán.\n\nStavba chrámu započala roku 1996 coby obnova legendární mešity hlavního města Kazaňského chanátu, centra náboženského vzdělávání a rozvoje věd středního Povolží v 16. století. Nejedná se však o kopii, neboť přesná podoba původní stavby se nedochovala. Mešita byla zničena roku 1552 v rámci útoku vojsk Ivana IV. Hrozného na Kazaň. Svůj název získala na počest posledního imáma Kul-Šerifa, jednoho z vůdců obrany Kazaně.\n\nKupole je vysoká 36 m, bohatě zdobená ornamenty, které mají připomínat Kazaňskou korunu, panovnickou insignii posledního kazaňského chána Jadegara Mohammeda. Výška čtyř hlavních minaretů činí 58 m. Architektonicko-umělecká koncepce vnější podoby mešity odpovídá místním stavitelským tradicím. Vystavěna je z bílého mramoru a žuly, kupole a minarety jsou tyrkysové barvy.\n\nPo dobytí Kazaně byl na příkaz Ivana IV. vybudován v 2. polovině 16. století pskovskými staviteli Postnikem Jakovlevem a Ivanem Barmou Chrám Zvěstování. Původně byl tento chrám z bílého kamene téměř dvakrát menší, postupně byl však rozšiřován během různých rekonstrukcí. Klenbu nese 6 kulatých sloupů. Na konci 16. století byly k chrámu přistavěny boční přídělky.\n\nV 18. a 19. století dostál vzhled chrámu mnoha změn. Roku 1736 byly vyměněny kopule na cibulovité, prostřední kupole byla přeměněna ve stylu ukrajinského baroka.\n\nHned vedle chrámu stával od roku 1694 chrám Narození Krista, který však silně zchátral, a byl proto roku 1821 zbourán. Na jeho místě vyrostla klášterní jídelna, navazující na Chrám Zvěstování. Zároveň byl chrám značně rozšířen a stal se pohodlnějším pro modlitby, muselo však být zbouráno několik menších okolních staveb. Po dokončení těchto posledních stavebních úprav (1834-1844) se již vzhled chrámu nezměnil, nepočítáme-li zbourání jednoho křídla chrámu a pětipatrové zvonice bolševiky roku 1928.\n\nKdy vlastně věž Söyembikä vznikla, je tak trochu záhadou. Část badatelů předpokládá, že byla vystavěna někdy v 17. - 18. století. Jiní jsou přesvědčeni, že vyrostla po dobytí Kazaně Ivanem IV. roku 1552, přičemž poukazují na podobnost s Borovickou věží Moskevského kremlu. Někteří nevylučují ani to, že vznikla v chánské epoše podle moskevského vzoru. To by potvrzovala i legenda, podle které získala věž své jméno od chánské královny Söyembikä, která spáchala skokem z věže sebevraždu (ve skutečnosti byla zajata Rusy roku 1551 a zemřela v zajetí).\n\nVěž má 7 pater a vysoká je 58 metrů. Původně byl na věži dvouhlavý ruský orel, který v letech 1917-1930 nahradil islámský půlměsíc. Ten byl později odstraněn, v 90. letech se však na špici vrátil. Až do 90. let se věž čím dál více v důsledku pohybu základů nebezpečně nakláněla (vychýlení činilo nakonec až téměř 2 metry), v současnosti je však opět stabilizována. Na počátku 20. století se stala coby symbol Kazaně předobrazem pro věž Kazaňského nádraží v Moskvě.\n\nPředpokládá se, že Palácový chrám stojí na místě, kde v období Kazaňského chanátu stávala mešita Nur-Ali, byť nezvratné důkazy dosud chybí. Badatelé se opírají mj. o poznámku z městského plánu z roku 1768, kde je původní Chrám Uvedení označen jako \"„chrám přeměněný z mešity“\".\n\nPůvodní Chrám Uvedení byl silně poškozen požárem roku 1815 a dlouho potom zůstával v troskách. Na příkaz Mikuláše I. Pavloviče, který navštívil Kazaň roku 1836, byl kostel roku 1859 obnoven jakožto palácový při Gubernátorském paláci. Jedná se o věrnou kopii původního Chrámu Uvedení.\n\nV současnosti se v chrámu nachází Muzeum historie státnosti tatarského národa a republiky Tatarstán.\nGubernátorský palác se nachází v severní části kremlu, na místě, kde se dříve nacházel palác kazaňských chánů a v 18. století dům vrchního velitele. Budova byla vystavěna v 40. letech 19. století v novobyzantském slohu. Za projektem stojí architekt Konstantin Andrejevič Ton, mj. autor Velkého kremelského paláce a Chrámu Krista Spasitele v Moskvě. Eklektické dekorace budovy v sobě spojují prvky ruského klasicismu, baroka a staroruského stavitelství.\nV dobách SSSR se zde nacházelo Prezidium Vrchního sovětu a Sovětu ministrů Tatarské ASSR.\n\nPo dokončení výstavby hradeb a věží pskovskými staviteli bylo v kremlu 13 věží, z toho 5 věžových bran, 7 kulatých věží a 1 pětiúhelníková. Kvůli špatnému stavu byly v 19. století rozebrány Severní, Východní a Pětihranná brána a jedna bezejmenná věž v západní části. Při rekonstrukci v 1. polovině 18. století byly Spasská a Tajnická věž zvýšeny o nová cihlová patra cihlové zakončení získaly také věže Preobraženská, Konsistorská a bezejmenná západní věž. V 19. století byla zbourána Dmitrovská věž, na jejímž místě vznikl průjezdný oblouk, a Voskresenská věž přišla o chrám nad branou. Do současnosti se tak dochovalo 8 věží. Hradby byly původně zakončeny rovným cimbuřím, krytým dřevěnou střechou, obloukové dekorativní zakončení se objevilo až v 17. - 18. století.\n\n"}
{"id": "1246720", "url": "https://cs.wikipedia.org/wiki?curid=1246720", "title": "Italský katepanát", "text": "Italský katepanát\n\nItalský katepanát (řecky Κατεπανίκιον Ἰταλίας. \"Katepanikion Italias\") byla provincie Byzantské říše, která se v letech 965–1071 nalézala v jihovýchodní části Apeninského poloostrova. Vznikla povýšením barijského vojenského velitele (jeho původní hodnost byla \"strategos\") na hlavního velitele (\"katepanó\") italských držav. V jedenáctém století území katepanátu postupně dobývali Normani. Bari padlo v dubnu 1071, čímž byzantská vláda nad částí Itálie skončila.\n\nRegion a bývalá správní jednotka zhruba v rozsahu dnešní provincie Foggia se nazývá Capitanata, což vzniklo ze slova katepanát.\n"}
{"id": "1246725", "url": "https://cs.wikipedia.org/wiki?curid=1246725", "title": "Panský potok (přítok Kosového potoka)", "text": "Panský potok (přítok Kosového potoka)\n\nPanský potok (někdy také jako \"Štolní potok\")\nje pravostranným přítokem Kosového potoka v Českém lese a Podčeskoleské pahorkatině v okrese Cheb v Karlovarském kraji. Délka toku měří 5,1 km.\nPlocha jeho povodí měří 8,24 km².\n\nPotok pramení v Českém lese v Přírodním parku Český les v nadmořské výšce okolo 655 metrů. Jeho pramen se nachází přibližně 1 km východně od Tří Seker, 700 m západně od Panské rozhledny. Vytéká z podzemí, kde po staletí probíhala hornická činnost. Potok klesá u okraje lesa severovýchodním, později východním směrem. V nivě potoka vyvěrá u pravého břehu Štolní kyselka a přibližně po 350 metrech u levého břehu Panská kyselka. Obě kyselky byly v minulosti hojně využívány místními obyvateli pro pitné účely. Zde potok opouští Český les, přitéká do Podčeskoleské pahorkatiny a pokračuje podmáčeným pastvinami východním směrem. Za vývěrem Panské kyselky se potok dělí. Hlavní část odtéká do Ohradského rybníka, míjí severní okraj Drmoulu a vtéká do Ohradského rybníka, druhá část Panského potoka je uměle vytvořena a odtéká pod názvem Pulwergraben (Prašná stoka) do Drmoulu, kde plní svojí vodou tzv. Oblý rybník. Hlavní tok přitéká do přírodní rezervace Hamrnický mokřad. Při severním okraji rezervace je do potoka odváděna voda z místních rybníků, z nichž největší je Velký knížecí rybník. V Hamrníkách, přibližně 200 metrů jižně od Hamrnického zámečku, se potok vlévá do Kosového potoka jako jeho pravostranný přítok.\n"}
{"id": "1246726", "url": "https://cs.wikipedia.org/wiki?curid=1246726", "title": "Marie Klevská", "text": "Marie Klevská\n\nMarie Klevská ( \"Maria von Kleve\", \"Maria von Kleve\", 19. září 1426 - 23. srpna 1487) byla vévodkyně z Valois a Orleáns, básnířka a patronka básníků.\n\nNarodila se jako poslední dítě klevského vévody Adolfa I. a jeho druhé manželky Marie, dcery Jana I. Burgundského. 27. listopadu 1440 se v Saint-Omer jako čtrnáctiletá dívka provdala za postaršího orleánského vévodu Karla, který se čerstvě vrátil ze čtvrt století trvajícího anglického zajetí a nutně potřeboval konečně splodit mužského dědice. Oba manželé byli milovníky poezie a sami psali verše. Roku 1465 Marie ovdověla. Syn Ludvík byl teprve dvouletý.\n\nKrále Ludvíka XI. vzniklá situace inspirovala k nátlaku na mladého vévodu. Roku 1473 donutil Ludvíka a jeho matku k podpisu svatební smlouvy, která předcházela realizaci řadu let plánovaného sňatku s královou postiženou dcerou Johanou. Předpokládal, že jeho dcera nikdy neporodí vlády schopného syna a koruna zdědí orleánské majetky. Netušil, že jeho vlastní syn Karel roku 1498 nešťastnou náhodou zemře a na francouzský trůn nastoupí Ludvík, který se s Johanou rozvede.\n\nMarie Klevská se této satisfakce již nedočkala, zemřela roku 1487. Předtím se stačila tajně provdat, a to za Clauda z Rabodanges, šlechtice z Artois a člena jejího dvora.\n"}
{"id": "1246727", "url": "https://cs.wikipedia.org/wiki?curid=1246727", "title": "Argüelles", "text": "Argüelles\n\nArgüelles může označovat:\n\n\n"}
{"id": "1246728", "url": "https://cs.wikipedia.org/wiki?curid=1246728", "title": "Elie Chevieux", "text": "Elie Chevieux\n\nElie Chevieux (* 7. října 1973 Ženeva) je švýcarský sportovní lezec, fotograf a bývalý reprezentant ve sportovním lezení. Jako první Švýcar vyhrál Rock Master v italském Arcu, v letech 1991-1997 byl finalistou světových závodů. Hranice lezení posunul prvním přelezem cesty obtížnosti 5.14a ve stylu \"On Sight\".\n\nV květnu 2004 se objevila zpráva o jeho úmrtí při incidentu v Afghánském Kábulu, poté však telefonoval své matce, že je na živu.\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa mezi sedmi švýcarskými lezci.\n\n\n\n\n"}
{"id": "1246729", "url": "https://cs.wikipedia.org/wiki?curid=1246729", "title": "Jesenec okrouhlolistý", "text": "Jesenec okrouhlolistý\n\nJesenec okrouhlolistý (\"Celastrus orbiculatus\") je keřovitá, ovíjivá liána s nenápadnými květy ukrytými v úžlabí listů. Jeho půvab se projeví až na podzim po opadu listů, kdy se z květů vyvinou hrozny žlutooranžových tobolek s červenými kuličkami plodů. V české přírodě je považován za příležitostný neofyt.\n\nRostlina pochází z oblastí mírného až subtropického pásma ve východní Asii. Je původní rostlinou ze severního Vietnamu, z východní Číny, Korejského poloostrova, převážné části Japonska a snad také z ruského Dálného východu (Přímořského kraje a Sachalinu).\n\nDo Evropy byl přivezen jako okrasná rostlina v roce 1860 a v některých zemích se začal šířit i mimo vyhrazená stanoviště. V České republice se tento nepůvodní druh dosud pěstuje ojediněle a proto jen zřídka uniká do volné přírody, kde se z něj může za příznivých podmínek vyvinout rychle se šířící invazní druh. Pro svůj zajímavý vzhled byl zaveden i do zahrad v Severní Americe, kde se místy stal rychle se šířící dřevinou ohrožující původní nebo užitkové rostliny, hlavně na severovýchodě Spojených států a v Kanadě.\n\nJedná se o nenáročnou rostlinu, která snese slunce i polostín, dobře roste i při občasných přísušcích, neškodí ani krátkodobě zvýšená vlhkost. Prospívá ji propustná, písčitá i hlinitopísčitá půda a je odolná i vůči středoevropským zimám. Často svévolně obsazuje holá místa po vytěženém lese, lesní okraje a proluky, místa s osaměle stojícími nebo plantáže s plodícími stromy a také opuštěná pole. I po vykácení se nové rostliny rychle obnovují ze zbytků kořenů. V silném stínu a na místech kde nenachází oporu vytváří jen nevysoké keře, které se bujně rozrůstají.\nPopínavé, opadavé, dřevnatějící, keřovité rostliny schopné se vyšplhat až do výše 18 m, mající šedě hnědý kmen s bílými lenticelami o tloušťce až 13 cm, mladé výhonky jsou světle zelené, kořeny jsou na povrchu jasně oranžové. Rostlina nemá příchytné úponky, do výše se dostává obtáčením se proti směru hodinových ručiček okolo pevné opora. Listy na 1 cm řapících vyrůstají střídavě, jsou široce eliptické, okrouhlé nebo vejčité, dlouhé 5 až 13 a široké 3 až 9 cm. Jejich čepele jsou na bázi široce klínovité, na konci tupé, po obvodě pilovité či vroubkované, mají tři až pět párů zpeřených žilek, oboustranně jsou světle zelené a na spodní straně někdy na žilkách jemně chlupaté; ve velikosti a tvaru jsou velmi variabilní. Na podzim se před opadem listy zbarvují do sytě žluté barvy.\n\nRostliny jsou dvoudomé, mají květy samčí nebo samičí. Poměrně nenápadná květenství bývají u tohoto druhu převážně úžlabní a obsahují jeden až čtyři květy světle zelené barvy. Květy jsou pětičetné, samčí květy mají kališní lístky trojúhelníkovitého tvaru tupě zakončené a korunní lístky, asi 4 mm velké, obvejčité až eliptické a nahoře zaoblené. Samčí květy dále obsahují pět tyčinek dlouhých jako okvětní lístky a uprostřed zakrnělý pestík. Samičí květy jsou o něco málo menší, mají kulovitý, horní semeník, kratičkou čnělku s hluboce trojlaločnou bliznou a zakrslé tyčinky. Opylovány jsou hmyzem, hlavně včelami. Rostlina kvete v červnu po dobu asi dvou až třech týdnů, plody dozrávají na podzim a opadávají až ke konci zimy. Počet chromozomů je x = 23.\n\nPlod je víceméně kulovitá, ve zralosti se otvírající tobolky o velikosti asi 1,5 cm, nejprve je zelená a na podzim získává žlutooranžovou barvu. Po uzrání se obal tobolky třemi chlopněmi rozštěpí a odhalí sytě červený míšek, který obsahuje jedno až dvě eliptická, asi 5 × 3 mm velká, červenohnědá semena. Tobolka a míšek společně dlouho vytrvávají na již bezlistých větvích.\n\nJesenec okrouhlolistý se v přírodě samovolně množí semeny, která přenášejí ptáci a drobní hlodavci konzumující jeho plody. Také se rozrůstá kořenovými výběžky a tak vytváří rozlehlé křoviny. Pokud roste poblíž vody, mohou být úlomky jeho kořenů nebo semena odplavována vodou.\n\nUměle se rozmnožuje výsevem semen do půdy hned po dozrání, aby mohla v chladném počasí projít stratifikaci. Při množení ze semen je věci náhody, zda ze semenáče vyroste samčí nebo samičí rostlina. Lépe je sázet oddělky kořenů nebo stonkové řízky známých rostlin, tehdy si můžeme vybrat, zda nová rostlina bude samec nebo samice.\n\nPokud chceme aby samičí rostliny měly plody, musíme mít v blízkosti i samčí rostliny s pylem. Na podporu kvetení a tvorby plodů je vhodné občasné přihnojení. Větší rostliny většinou nepotřebují řez, pouze se na jaře odstraňují staré a nevhodně odkloněné výhony. Přestárlé kmínky lze seřezat asi 30 cm nad zemí a vypěstovat nové výhony.\n\nJesenec okrouhlolistý je vhodný k popnutí pergol, nebo nevzhledných zdí, není náročný na stanoviště ani na péči, netrpí chorobami ani škůdci. Není sice zvlášť nápadný v létě, ale o to je hezčí na podzim a v zimě, kdy se jeho nenápadné květy na hadovitých prutech změní v hrozny kontrastních žlutooranžových tobolek s červenými kuličkami plodů. Nevýhodou bránící jeho výsadbě do veřejných parků je skutečnost, že jeho plody i celá rostlina je pro lidi jedovatá. Řezané větve s plody se používají zimě jako dekorace. V jeho domovině se kůra třepí a vyrábí se z ní jemné vlákno, ze semen obsahujících až 50 % oleje se lisuje olej.\n\nZ původních rostlin byly vyšlechtěné kultivary vyznačující se nižším vzrůstem, např. samičí 'Diana' a samčí 'Herkules'. Ve šlechtění jsou i jedinci mající současně květy samčí i samičí, nebo dokonce květy oboupohlavné.\n\nRostlina je schopná velmi rychle vyrůst až do koruny stromu, celou ji obsadit, zastínit a omezit jeho další růst. Díky velké produkci semen, rychlému tempu růstu, široké toleranci k půdě a světelným podmínkám, vytrvalé vegetativní reprodukcí a přitažlivost pro lidi je tato rostlina v současné době hojně pěstována a rychle zabírá další území. Například ve východních částech Spojených států je již považována za invazní a v ČR je o ní uvažováno jako o potenciálně invazním druhu.\n\nJesenec okrouhlolistý bývá zaměňován za jesenec popínavý (\"Celastrus scandens\"), který pochází ze Severní Ameriky a doma nemá špatnou pověst, příliš se nešíří. Stejně tak jesenec okrouhlolistý se nechová invazně ve své asijské domovině. Na prvý pohled je patrný rozdíl mezi oběma druhy v umístění květenství, jesenci okrouhlolistému vyrůstají v paždí listu, jesenci popínavému na koncích větviček a dále prvý z nich má okrouhlejší listy s tupými špičkami a zralé tobolky má zbarvené více do žlutá a druhý spíše do oranžova. V místech kde rostou oba druhy dochází k hybridizaci a potomci mají smíšené vlastnosti.\n\n"}
{"id": "1246731", "url": "https://cs.wikipedia.org/wiki?curid=1246731", "title": "Barbora Votíková", "text": "Barbora Votíková\n\nBarbora Votíková (* 13. září 1996 Plzeň) je česká fotbalová brankářka zároveň i reprezentantka hrající v klubu SK Slavia Praha. Působí rovněž jako youtuberka.\n\nDo klubu TJ Sokol Plasy jí dovedl její děda, který si všimnul, že Bára má v sobě potenciál hrát fotbal. Začínala v poli, jako útočník, to jí úplně moc nešlo a skončila tak v obraně. V Plasích hrála za chlapecký tým, kde začala její úspěšná budoucí kariéra.\n\nPozději přestoupila do mládežnického týmu FC Viktoria Plzeň. V roce 2013, kdy Báře bylo 17 let, začala nastupovat za A tým FC Viktoria Plzeň (ženy).\nV roce 2014 odkoupila SK Slavia Praha Báru Votíkovou z FC Viktoria Plzeň. Tento rok byl pro Votíkovou nejúspěšnější, protože si poprvé zahrála Ligu mistrů. Dalším významným úspěchem se stalo druhé místo v anketě Talent roku v oblasti ženského fotbalu za rok 2014. S svým týmem vyhrála 4 tituly v české lize.\nZahrála si Ligu mistrů, kde si zachytala i proti současné nejlepší hráčce světa Martě.\n\nBářina první účast v reprezentaci byla v týmu žen do 15 let, následoval výběr žen do 17 let, ve kterém tolik prostoru na prosazení nedostala. V pozdějších zápasech žen v reprezentaci do 19 let odchytala 7 zápasů. Vypracovala se tak později do A-týmu, kde patří mezi nejlepší hráče.\n\nNa zápase (Cypriot Cup) o pohár se v roce 2015  Votíková se A-týmem umístila na šestém místě.\n\nBára Votíková se v roce 2015 zúčastnila tzv. Univerziády. Kdy v týmu, ve kterém hrála, následně obsadil osmé místo.\n\nBarbora zároveň rozjela svůj YouTube kanál, jež byl založen 12. dubna 2015. Hodně se zviditelnila svým vystupováním v televizním pořadu Aliho Parťáci na stanici Prima Cool. Natáčí humorná videa, sketche a parodie. Momentálně se blíží k půl milionu odběratelů. \n\n"}
{"id": "1246734", "url": "https://cs.wikipedia.org/wiki?curid=1246734", "title": "Opletal", "text": "Opletal\n\nPříjmení Opletal nese více různých osob:\n\n"}
{"id": "1246735", "url": "https://cs.wikipedia.org/wiki?curid=1246735", "title": "Hana Robinson", "text": "Hana Robinson\n\nHana Robinson (* 5. prosince 1979 Brno) je moravská zpěvačka, klavíristka a skladatelka, která se věnuje zejména žánrům jazz a šanson. \n\nHana Robinson se narodila v Brně jako \"Hana Trčalová\" a prožila v tomto městě dětství a mládí. V žákovských kategoriích se věnovala závodnímu lyžování ve slalomu a obřím slalomu. Od první třídy také hrála na klavír. Po studiu na gymnáziu Matyáše Lercha a prvním ročníku Masarykovy Univerzity odešla na léto za svým bratrem Pavlem Trčalou, který studoval ve Washingtonu. Společně procestovali USA a o svých cestách posílali reportáže pro Český rozhlas. Ve Spojených státech zůstala pět let. Během tohoto pobytu společně s bratrem procestovala Severní, Střední a Jižní Ameriku.\n\nVe Spojených státech také studovala, a to nejprve na American University ve Washingtonu a na Bard College v New Yorku, odkud se dostala na světově proslulou hudební instituci Berklee College of Music v Bostonu. Později odjela na návštěvu za svým bratrem, který toho času pracoval v Londýně. Vdala se za Angličana a přijala příjmení Robinson.\n\nV roce 2008 se bratr Hany Robinson Pavel Trčala setkal s textařem Michalem Horáčkem a představil mu sestru a její hudbu. Michal Horáček si hudbu poslechl a dal Haně prostor jak pro skladbu, tak pro hru na piano a zpěv na svém albu Ohrožený druh, které později získalo ocenění Deska roku a Anděl.\n\nV roce 2012 vyšlo CD Brouk v hlavě. Nahrávalo se v několika studiích; ve studiu LineArt v pražských Nuslích, ve studiu Doli Ivana Doležálka, ve studiu Cobra Slávka Jandy. Mezi muzikanty na albu vystupují Petr Kroutil, Antonín Šturma, Anička Mlinariková, Miloš Dvořáček, Josef Štěpánek, Jan Tengler, Imran Musa Zangi, Filip Zangi a další.\n\nV roce 2016 byl vydán singl s názvem Romantik. Tato píseň je věnována lidem s roztroušenou sklerózou. Hana Robinson byla diagnostikována roztroušenou sklerózou v roce 2009. Hana se snaží upozornit veřejnost na tuto nemoc, protože léčba je nejúčinnější, pokud se nasadí v raném stádiu a to vyžaduje včasnou diagnózu. Píseň Romantik se snaží podpořit pacienty, aby se opět začlenili do plnohodnotného života.\n\nHana koncertuje především ve svém pop jazzovém triu Hana Robinson Trio.\n"}
{"id": "1246739", "url": "https://cs.wikipedia.org/wiki?curid=1246739", "title": "Argüelles (stanice metra)", "text": "Argüelles (stanice metra)\n\nArgüelles (plným názvem , [argejes]) je stanice metra v Madridu. Nachází se pod ulicí \"Princesa\" na križovatce s ulicemi \"Marqués de Urquijo\" a \"Alberto Aguilera\". Toto místo se nachází v západní části města, na rozhraní obvodů Moncloa – Aravaca a Chamberí ve stejnojmenné čtvrti, pojmenované po španělském politikovi Agustínu de Argüelles Álvarezovi. Na stanici se kříží linky metra 3, 4 (ta zde končí) a okružní linka 6. Stanice leží v tarifním pásmu A a je bezbariérově přístupná.\n\nStanice vznikla jako konečná při prodloužení linky 3 ze stanice Sol a byla uvedena do provozu 15. července 1941. Stanice se stala přestupní 23. března 1944, kdy byl otevřen první úsek linky 4, který vedl právě ze stanice Argüelles do stanice Goya. V roce 1963 bylo otevřeno prodloužení linky 3 do stanice Moncloa.\n\nStanice okružní linky 6 byla otevřena 10. května 1995 v rámci jejího dokončení mezi stanicemi Ciudad Universitaria a Laguna. Z kapacitních důvodů došlo během let 2004–2006 k velké rekonstrukci a prodloužení nástupišť z 60 na 90 m stanice na lince 3 (v rámci celkové rekonstrukce linky 3).\n\nStanice linky 3 se nachází poměrně mělko pod ulicí \"Princesa\", stanice linky 4 se nachází kolmo a na stejné úrovni jako stanice linky 3 pod ulicí \"Alberto Aguilera\" (na křižovatce s ulicemi \"Gaztambide\" a \"Andrés Mellado\"), což vylučuje možnost dalšího prodloužení linky 4. Stanice linky 4 je zvláštní tím, že se v ní nachází jedno boční a jedno středové nástupiště (toto uspořádání má kromě ní v síti metra ještě stanice Cuatro Caminos – linka 2).\n\nStanice linky 6 se nachází ve větší hloubce a je umístěna rovnoběžně se stanicí linky 3 pod ulicemi \"Marqués de Urquijo\" a \"Buen Suceso\". Je propojena se společným vestibulem všech tří stanic a navíc ještě přímou chodbou vedoucí na středové nástupiště stanice linky 4.\n\n\n"}
{"id": "1246740", "url": "https://cs.wikipedia.org/wiki?curid=1246740", "title": "Diecéze brixenská", "text": "Diecéze brixenská\n\nDiecéze brixenská, v minulosti též jako Knížecí biskupství brixenské, Biskupské knížectví Brixen apod. (německy \"Hochstift Brixen\", italsky \"Principato Vescovile di Bressanone\") byl politický útvar, který existoval jako relativně samostatný stát v rámci Svaté říše římské v letech 1027–1803 a nacházel se na části území dnešní italské Autonomní provincie Bolzano.\n\nBrixenské biskupství vzniklo na základě římskokatolické diecéze Brixen (jež byla založena v 6. století při klášteře na hoře Säben čili Sabiona a zanikla roku 1964, když byla bulou \"Quo aptius\" přeorganizována do diecéze Bolzano-Brixen); tato diecéze však byla rozsahem větší než samotné Biskupství brixenské pod světskou svrchovaností knížete-biskupa brixenského.\n\nJako stát vzniklo Biskupství brixenské tím, že císař Konrád II. udělil tamním biskupům suzerenitu v hrabství noritalském. Roku 1179 pak povýšil Bedřich I. Rudovous biskupy na říšská knížata. Projevil tak vděk za to, že brixenští biskupové drželi ve sporu o investituru při císaři proti papežovi. Biskupský stát zanikl roku 1803, kdy byl majetek místní církve sekularizován, kapitula zrušena a území připojeno k Rakouskému císařství.\n\n"}
{"id": "1246748", "url": "https://cs.wikipedia.org/wiki?curid=1246748", "title": "Jana Enríquezová", "text": "Jana Enríquezová\n\nJana Enríquezová, 5. paní z Casarrubios del Monte (1425 – 13. února 1468 Tarragona) byla kastilská šlechtična, která se stala královnou zemí aragonské koruny.\n\nNarodila se v Torrelobatónu jako dcera Fadriqua Enríqueze de Mendoza a Mariany Fernández de Córdoba y Ayala, 4. paní z Casarrubios del Monte. Byla prapravnučkou Alfonse XI. Kastilského. V roce 1431 se stala následnicí své matky. V dubnu 1444 se tři roky po smrti jeho první manželky královny Blanky I. Navarrské provdala za Jana II. Navarrského.\n\nPřestože Jan přestal být po smrti manželky jure uxoris navarrským panovníkem, nikdy nepostoupil moc svému dědici, Karlovi z Viany, a Jana byla nazývána navarrskou královnou. Jana podporovala svého manžela v jeho rozhodnutí nepředat moc svému synovi a později dceři, která byla de iure Blankou II. Navarrskou. Takové ničení dědického práva vedlo ke konfrontaci s Generalitat Katalánska a konfliktu mezi zemědělci a šlechtici, a k vypuknutí navarrské občanské války. Obviněna z toho, že otrávila svého nevlastního syna Karla, který roku 1461 zemřel, prchla Jana do Girony, kde hledala pomoc biskupa.\n\nJana se stala královnou Aragonské koruny, včetně Barcelony - Katalánska, Majorky, Valencie a Sicílie v roce 1468, po smrti svého švagra Alfonse V. Aragonského. Janinými dětmi byli Ferdinand II. Aragonský, který se oženil s Isabelou Kastilskou a vládl s ní jako král Kastilie, a Jana, která se provdala za Ferdinanda I. Ferrante a stala se tak neapolskou královnou.\n\nJaniným největším přáním bylo, aby se její syn Ferdinand oženil s infantkou Isabelou, nevlastní sestrou krále Jindřicha IV. Kastilského. Ferdinand se s Isabelou oženil a měli spolu několik dětí. Jana však zemřela 13. února 1468 na karcinom prsu, rok předtím, než ke sňatku došlo. Její manžel se už nikdy znovu neoženil a vládl až do své smrti v roce 1479.\n"}
{"id": "1246751", "url": "https://cs.wikipedia.org/wiki?curid=1246751", "title": "Horst Böhme", "text": "Horst Böhme\n\nHorst Böhme (24. srpna 1909, Colmnitz, Klingenberg – 10. dubna 1945, Königsberg, úředně prohlášen za mrtvého 11. prosince 1954) byl jednou z vůdčích osobností nacistické okupační moci v Protektorátu Čechy a Morava. Je považován za iniciátora a vykonavatele mnoha drastických opatření a postupů vůči jeho obyvatelům, podílel se mj. na vyhlazení Lidic. \n\nByl synem řezníka Maxe Böhmeho a Liddy Böhme, rozené Hoyerové. Původně se v Drážďanech učil automechanikem a speditérem. Dne 1. března 1933 vstoupil do NSDAP a SS. Od září tohoto roku byl přidělen na úřadovnu gestapa a stal se šéfem Sicherheitsdienst v okrese Drážďany a později v Kielu.\n\nV srpnu 1939 zahájil své působení v Protektorátu Čechy a Morava. Byl nadřazen velitelům gestapa i kriminální policie. Při nástupu Heydricha v září 1941 byl povýšen do hodnosti SS-Standartenführera. V červnu 1942 velel oddílu SD při vyhlazení Lidic.\n\nV září 1942 se stal velitelem Sicherheitspolizei (Sipo) a SD v Königsbergu, později byl také velitelem Einsatzgruppe C.\n"}
{"id": "1246756", "url": "https://cs.wikipedia.org/wiki?curid=1246756", "title": "Alberto Franchetti", "text": "Alberto Franchetti\n\nAlberto Franchetti (18. září 1860, Turín - 4. srpna 1942, Viareggio) byl italský operní skladatel.\n\n\n"}
{"id": "1246757", "url": "https://cs.wikipedia.org/wiki?curid=1246757", "title": "Římskokatolická farnost – děkanství Náchod", "text": "Římskokatolická farnost – děkanství Náchod\n\nŘímskokatolická farnost – děkanství Náchod je územním společenstvím římských katolíků v rámci náchodského vikariátu královéhradecké diecéze.\n\nNáchodská duchovní správa původně sídlila při kostele svatého Jana Křtitele ve Starém Městě nad Metují, kolem roku 1310 byla přenesena ke kostelu svatého Vavřince na náchodském náměstí. Kostel i s městečkem několikrát vyhořel a byl opět a opět obnovován. V roce 1566 byla vystavěna nová fara, svým zadním traktem zapuštěna zčásti do svahu zámeckého kopce (takže z pohledu od zámku působí dojmem přízemní stavby, i když je ve skutečnosti jednopatrová).\n\n\nFarnost má sídelního duchovního správce, který je zároveň ex currendo administrátorem ve farnosti Studnice. Ve farnosti zároveň působí dva další kněží (farní vikář a výpomocný duchovní) a jeden trvalý jáhen.\n\n"}
{"id": "1246759", "url": "https://cs.wikipedia.org/wiki?curid=1246759", "title": "Kostel svatého Václava (Račice)", "text": "Kostel svatého Václava (Račice)\n\nKostel svatého Václava je filiální kostel římskokatolické farnosti Krhov. Kostel se nachází v Račicích v centru obce na návsi. Kostel je středověkou stavbou z druhé poloviny 13. století s klasicistní úpravou z 19. století. Je jednolodní stavbou s plochou střechou a s pravoúhlým kněžištěm a čtyřbokou zvonicí na západní straně kostela. Součástí kostela jsou dva oltáře, na hlavním oltáři je obraz namalovaný Mesmerem. Krovy střechy kostela pocházely z 15. století. Kostel je chráněn jako kulturní památka České republiky. \n\nKostel byl založen jako gotický v druhé polovině 13. století, na stavbu kostela přispěl Artleb z Myslibořic, který se v roce 1271 chystal na výpravu do Uher. Kostel patřil pod patronát myslibořických pánů, těm ostatně v tu dobu patřila i obec Račice. V roce 1434 byla poškozena střecha kostela i věže velkým větrem a roku 1491 získal kostel zvon, druhý zvon získal kostel později. V roce 1526 byla fara vypleněna a farář byl vyhnán. Po bitvě na Bílé hoře byl kostel protestantstký či prázdný, až v roce 1657 opět začal kostel působit jako filiální pod farností Krhov. V roce 1829 byl založen tzv. nový hřbitov, jeho součástí je kamenný kříž, jež původně stál vedle vchodu budovy fary. V roce 1853 byl kostel přestavěn do klasicistní podoby. V roce 1898 kostel získal obraz svatých Petra a Pavla od Jindřicha Poláška a později také získal sousoší ukřižování Ježíše Krista. Roku 2011 byla rekonstruována střecha kostela, byla opravena za přispění Nadace ČEZ.\n\n\n"}
{"id": "1246763", "url": "https://cs.wikipedia.org/wiki?curid=1246763", "title": "Mülheimská cena za drama", "text": "Mülheimská cena za drama\n\nMülheimská cena za drama (něm. Mülheimer Dramatikerpreis) je výroční německojazyčné dramatické ocenění. O vítězi rozhoduje odborná porota ve veřejné diskusi.\n\nOd roku 1976 se v německém městečku Mülheim an der Ruhr koná divadelní festival \"Stücke\" (Hry). Na tento festival je každoročně pozváno sedm až osm inscenací nových německojazyčných her. Zpravidla se jedná o uvedení premiérová, debutuje-li však v dané sezóně tentýž text na vícero jevištích, vybírají porotci inscenaci umělecky přesvědčivější.\n\nTřebaže posuzovány jsou hry především na základě pozvané inscenace, cena včetně finanční odměny v současné výši 15 000 eur je určena autorce či autorovi textu, nikoliv divadelnímu ansámblu či režisérce/režisérovi představení.\n\nOd roku 2010 se v Mülheimu pod názvem \"KinderStücke\" koná též festival divadelních her pro děti a mládež. Mülheimská cena za drama pro děti a mládež je honorována 10 000 eury.\n\n"}
{"id": "1246764", "url": "https://cs.wikipedia.org/wiki?curid=1246764", "title": "Sud-Ouest SO.6000 Triton", "text": "Sud-Ouest SO.6000 Triton\n\nSud-Ouest SO.6000 Triton byl první francouzský letoun poháněný proudovým motorem. Typ byl vyráběn ve státním podniku SNCASO ve 40. letech 20. století. Práce na jeho konstrukci byly zahájeny v roce 1943, vývoj probíhal tajně kvůli německé okupaci Francie. Hlavním konstruktérem byl Lucien Servanty. Krátce po skončení války objednala francouzská vláda stavbu pěti prototypů.\n\nDvoumístný experimentální letoun byl původně konstruován pro zkoušky francouzského proudového motoru Rateau-Anxionnaz GTS-65. Z důvodu zpoždění ve vývoji tohoto motoru byl do prvního prototypu instalován německý Jumo 004-B2. Letoun poprvé vzlétl 11. listopadu 1946, řízen zkušebním pilotem Danielem Rastelem.\n\nDruhý prototyp byl použit pro statické zkoušky a další tři byly poháněny v licenci vyráběnými britskými motory Rolls-Royce Nene.\n\n\nSO.6000N No. 03 \"F-WFKY\" je vystaven v \"Musée de l'Air et de l'Espace\" na letišti Le Bourget. V tomto letounu jsou užity součásti z No. 05 \"F-WFKX\".\n\nZdroj: Taylor (1976)\n\n\n\n"}
{"id": "1246769", "url": "https://cs.wikipedia.org/wiki?curid=1246769", "title": "Reaktivní porucha příchylnosti", "text": "Reaktivní porucha příchylnosti\n\nReaktivní porucha příchylnosti (desinhibovaná příchylnost v dětství, , RAD) patří podle klasifikace MKN-10 mezi smíšené poruchy chování a emocí následkem narušení rané citové vazby k pečující osobě. Poprvé byla popsána ve třetím vydádní \"Diagnostického a statistického manuálu mentálních poruch\" (DSM-III) v roce 1980. Vzniká v raném dětství a projevuje se v oblasti sociálních vztahů zejména nedostatečnou emoční reaktivitou, popřípadě bázlivými, agresivními nebo ambivalentními projevy v chování. Týká se jak vztahu s osobami, které o dítě pečují, tak jeho vztahů s vrstevníky. Někdy může mít i fyzické dopady jako je zpomalený tělesný růst, negativně ovlivněn může být také vývoj řeči. Vzniká pravděpodobně následkem nedostatečné péče, neadekvátních výchovných postupů, zanedbávání popřípadě zneužívání ze stran pečujících osob.\n\nPorucha vzniká specificky během prvních pěti let života dítěte. Pravděpodobnost výskytu nějaké formy poruchy chování zvyšují následující faktory: nefunkční rodinné prostředí, sociálně nepřizpůsobivé chování rodičů a prostředí ohrožené sociálním vyloučením. Pro sociální prostředí specificky u reaktivní poruchy příchylností jsou nepříznivé ekonomické a sociální proměny, dysfunkční rodinné prostředí jako např. neúplná rodina, špatná komunikace, atd. Mnohdy se jedná o děti nechtěné nebo neplánované (Ptáček, 2006). Riziko vzniku této poruchy zvyšuje ignorování emočních a psychických potřeb dítěte ze strany pečující osoby, sociální zanedbávání nebo deprivace. Také časté změny primárních pečujících osob,  které znemožňují navázání stabilní bezpečné citové vazby (Mikic a Terradas, 2014). DSM-V (2013) pak uvádí narušení sociálních vztahů následkem trvalého zanedbávání či zneužívání ze strany opatrovníka dítěte jako jeden z nejzákladnějších rysů poruchy. Nepříznivé podmínky a špatné sociální vztahy v dětství mohou, i když ne nutně,  zvyšovat riziko pozdějšího antisociálního chování (cit. podle Fowler a Scott, 2014)\n\nPro děti je typická neschopnost udržovat si stabilní citové a sociální vztahy, omezená sociální interakce a neschopnost navázání blízkého a důvěrného vztahu ať už k pečujícím osobám, nebo k vrstevníkům a vychovatelům. Vůči pečujícím osobám a rodinným příslušníkům bývají děti často emočně uzavřené nebo vyjadřují ambivalentní či hostilní pocity. Málokdy vůči nim projevují pozitivní emoce. I v případě vystavení stresové situaci u nich málokdy hledají ochranu či pohodlí. Porucha se tedy projevuje v nejrůznějších sociálních prostředích obecně sníženou mírou prosociálního chování (Ptáček, 2006). Existují dva základní typy této poruchy: utlumený (inhibited)  a neutlumený (disinhibited) typ. Neutlumený typ této poruchy se vyznačuje neschopností rozlišovat v sociálním kontaktu mezi pečující osobou a cizincem. Děti s tímto typem nejsou ke svým pečujícím osobám citově připoutány a mohou projevovat důvěru k cizím osobám popřípadě vyhledávat jejich blízkost a pozornost (Fowler a Scott, 2014). Utlumený typ je typický zvýšenou mírou ostražitosti a nedůvěry během sociálních interakcí. Typické jsou ambivalentní emoční reakce. I při interakci s dobře známou pečující osobou se u těchto dětí může objevovat nevysvětlitelná podrážděnost, smutek či strach (Mikic a Terradas, 2014).\n\nAbychom obecně mohli hovořit o poruše chování, musejí projevy přetrvávat alespoň po dobu šesti měsíců. Výskyt příznaků sám o sobě neumí znamenat přítomnost poruchy, ale mohou se objevit jako reakce na stresové situace, ve kterých se dítě nedokáže adaptovat, uniknout z nich, ani se v nich orientovat. Nutno také upozornit, že výskyt poruch chování v dětství nemusí znamenat doživotní zatížení. Velký vliv zde totiž hraje prostředí, ve kterém dítě žije, zvláště pak jeho sociální zázemí (Ptáček, 2006). Jako hlavní diagnostické vodítko se v Evropě používá  MKN-10. Při hodnocení chování je důraz kladen především na agresivitu vůči druhým osobám/zvířatům, úmyslné poškozování věcí, úmyslné porušování pravidel, lhaní, nepoctivost a vyhýbání se důsledkům chování. Pro stanovení diagnózy se musí vyskytovat alespoň dva výše uvedené projevy přetrvávající po dobu alespoň šesti měsíců (Ptáček, 2006). Výskyt reaktivní poruchy příchylnosti v populaci je některými výzkumníky odhadován zhruba kolem jednoho procenta. DSM-V uvádí pouze, že se jedná o poruchu velmi neobvyklou (Fowler a Scott, 2014). Minnis, Marwick, Arthur, and McLaughlin (2006) dále zjistili, že u dětí, které vyrůstají v ústavní péči je riziko vyšší než u jejich vrstevníků vyrůstajících v rodinách. Reaktivní poruchu příchylnosti může být těžké odlišit od některých ostatních poruch se vznikem v dětství. Matoucí mohou být nižší intelektové schopnosti, které děti s touto poruchou mohou vykazovat oproti svým vrstevníkům. Porucha je odlišná možným zlepšením symptomů, které u dětí obvykle nastává po přesunutí do podpůrného prostředí, ve kterém je jim poskytnuta adekvátní péče (Fowler a Scott, 2014). \n\nTerapie spočívá v rodinné, režimové a sociální terapii. S přesunem dítěte do podpůrného prostředí, dochází obvykle ke zlepšení. Dále existuje více druhů většinou kontroverzních terapií rané citové vazby, které jsou však některými výzkumníky označovány jako nevalidní a dokonče potenciálně nebezpečné. Jde například o terapii znovuzrození (rebirthing), během které se několik terapeutů snaží pomoci dek a polštářů nasimulovat situaci podobné porodu. Holding therapy – spočívající v redukci vzteku a negativních pocitů. Nebo therapeutic parenting, která spočívá v nastavení přísného režimu a kontroly rodičů nad dítětem (Fowler a Scott, 2014).\n\n"}
{"id": "1246770", "url": "https://cs.wikipedia.org/wiki?curid=1246770", "title": "Olga Šalagina", "text": "Olga Šalagina\n\nOlga Šalagina (: \"Ольга Шалагіна\", * 12. dubna 1983) je bývalá ukrajinská reprezentantka ve sportovním lezení, mistryně světa v boulderingu, mistryně Ukrajiny, juniorská mistryně světa v lezení na obtížnost a v lezení na rychlost. Zasloužilá mistryně sportu.\n\nKromě boulderingu závodila na světových závodech dlouhodobě také v lezení na obtížnost. Na Rock Master v italském Arcu byla několikrát pozvána v obou disciplínách a v obou stála na stupních vítězů.\n\nV lezení na rychlost se po juniorských závodech objevila ještě na mezinárodních závodech v německém Friedrichshafenu v roce 2004, kde zvítězila v lezení na rychlost i na obtížnost.\n\nPochází z nehorolezecké rodiny, k lezení ji i s bratrem motivoval starší Michail Šalagin (* 1982), zasloužilý trenér, mistr sportu a mistr Ukrajiny. Ukrajinu reprezentoval také mladší bratr Alexandr Šalagin (* 1989), trenér, mistr Ukrajiny a mistr sportu.\n\n\n"}
{"id": "1246773", "url": "https://cs.wikipedia.org/wiki?curid=1246773", "title": "Restaurace a pivovar Beer Factory", "text": "Restaurace a pivovar Beer Factory\n\nRestaurace a pivovar Beer Factory Plzeň, otevřená veřejnosti 24.11.2016, je společným podnikem pivovarníka a sládka Ing. Josefa Krýsla a Viktora Starého, který má na starosti gastronomickou část provozu. Bez zajímavosti není, že restaurace s pivovarem byla otevřena v domě patřícímu nevlastními bratru Miloše Formana, světově uznávanému matematikovi a emeritnímu profesorovi na princetonské univerzitě Josefu Kohnovi. V době otevření má pivovar prezentovanou ambici stát se s ročním výstavem až 2000 hl druhým největším pivovarem v Plzni (po Plzeňském Prazdroji). Kapacita varny umožňuje vařit várku o objemu 10 hl. Interiér resturace a pivovaru s kapacitou 160 hostů a s dalšími 40 místy na zahrádce ve vnitrobloku vytvořila architektonická kancelář ProjectStudio8. Celkově je v prostoru restaurace 28 výčepních kohoutů (12 v restauraci, 8 v salónku v suterénu a 8 na venkovní zahrádce). Varna pivovaru byla dne 18. listopadu 2016 vysvěcena za přítomnosti Jeho excelence Mons. Tomáše Holuba, biskupa plzeňského, a emeritního biskupa plzeňského Mons. Františka Radkovského.\n\nKe dni otevření produkoval pivovar následující druhy piv:\n\nStyl: světlý ležák\n\nParametry: stupňovitost 19 %, alkohol 4,3 %, hořkost 35 BU, barva 15 EBC\n\nSložení: plzeňský slad, žatecké chmele\n\nStyl: India Pale Ale\n\nParametry: stupňovitost 16 %, alkohol 6,5 %, hořkost 55 BU, barva 20 EBC\n\nSložení: Pale Ale slad, karamelové slady, US chmele\n\nStyl: Amber Ale\n\nParametry: stupňovitost 12 %, alkohol 4,3 %, hořkost 25 BU, barva 35 EBC\n\nSložení: plzeňský slad, karamelové slady, US chmele\n\nStyl: Black ALE\n\nParametry: stupňovitost 13 %, alkohol 4,7 %, hořkost 20 BU, barva 70 EBC\n\nSložení: plzeňský slad, karamelové slady, US chmele\n\nStyl: pšeničné pivo\n\nParametry: stupňovitost 12 %, alkohol 4,5 %, hořkost 17 BU, barva 8 EBC\n\nSložení: plzeňský slad, pšeničný slad, žatecké chmele\n\nStyl: Belgium style\n\nParametry: stupňovitost 19 %, alkohol 8,5 %, hořkost 19 BU, barva 19 EBC\n\nSložení: plzeňský slad, karamelové slady, žatecké chmele\n\nStyl: svrchně kvašený ležák\n\nParametry: stupňovitost 11 %, alkohol 3,5 %, horkost 40 BU, barva 15 EBC.\n\n\n"}
{"id": "1246784", "url": "https://cs.wikipedia.org/wiki?curid=1246784", "title": "Památník obětem hor (Krkonoše)", "text": "Památník obětem hor (Krkonoše)\n\nPamátník obětem hor (také Kaplička) je kamenná kaple v Modrém sedle mezi Luční a Studniční horou v Krkonoších. Svou nadmořskou výškou 1509 m je nejvýše položenou kaplí v České republice a druhou nejvýše položenou v Krkonoších (po kapli sv. Vavřince na Sněžce). Od roku 1957 kaple slouží jako pietní místo k uctění obětí, které zemřely v Krkonoších.\n\nPůvodní kaple byla postavena na přelomu 18. a 19. století na počest Václava Rennera, který v roce 1798 nedaleko Luční boudy zemřel při svážení dřeva z Lahrových bud.\n"}
{"id": "1246789", "url": "https://cs.wikipedia.org/wiki?curid=1246789", "title": "Bitva u Lučence", "text": "Bitva u Lučence\n\nBitva u Lučence se odehrála roku 7. září 1451 u Lučence mezi vojskem vedeným Janem Jiskrou z Brandýsa a uherským vojskem vedeným Jánosem Hunyadim. Vojsko, jehož část tvořil oddíl českých a slovenských Bratříků za účasti Jana Talafúse z Ostrova a Petra Aksamita z Lideřovic a Kosova, porazilo mnohem početnější armádu uherského vojevůdce.\n\nJádro bratřického vojska tvořili čeští bojovníci, kteří odešli ze země po porážce husitského hnutí v bitvě u Lipan roku 1434. Bratřická vojska nejdříve vstoupila do služeb šlechticů či kapitánů, z nichž nejvýznamnějším byl Jan Jiskra z Brandýsa, tento český šlechtic původně v Horních Uhrách zastupoval zájmy nezletilého českého a uherského krále Ladislava Pohrobka z rodu Habsburků, k čemuž byl pověřen jeho matkou Alžbětou Lucemburskou, královnou vdovou po českém a uherském králi Albrechtu II. Habsburském. Bratříci postupně vojensky ovládli celé východní a zčásti i střední Slovensko (tehdy Horní Uhry) tím, že obsadili zdejší hrady a pevnosti. Uherský sněm však nároky krále Ladislava Pohrobka odmítl a zvolil si za svého panovníka polského krále Vladislava III. Varnenčíka. Po smrti královny Alžběty Lucemburské v roce 1442 byl záhy poražen a zabit (nebo dle jiné verze nejprve zajat) osmanskými vojsky v bitvě u Varny v roce 1444 také král Vladislav III. Varnenčik. Po těchto událostech uherský sněm nakonec uznal dědické nároky Ladislava Pohrobka a přijal ho za svého krále. Správcem království se po dobu Ladislavovy nezletilosti stal vojevůdce, sedmihradský vojvoda János Hunyadi. Ten byl zaměstnán válkami s Turky a přitom se snažil ovládnout celé jemu svěřené Uherské království.\n\nOd roku 1446 došlo mezi vojsky Jana Jiskry s Brandýsa a Jánose Hunyadiho k sérii vojenských střetnutí, přerušovaných krátkými příměřími. Nejvýznamnějším z nich byla bitva u Lučence, kde proti sobě bojovali Jan Hunyadi a Jan Jiskra z Brandýsa. \n\nOd roku 1442 Lučenec ovládali bratříci, věrní Janu Jiskrovi, kteří si v Lučenci - Opatové na Královském vršku zřídili z kláštera pevnost (velitelem byl Matěj z Kněžic). Uhři na přelomu července a srpna 1451 začali dlouhé obléhání tvrze, která byla napadána několikerými útoky. Obránců Lučenecké pevnosti bylo do 500. \n\nJan Jiskra v reakci na obléhání Lučence shromáždil dostatek vojska z blízkých i vzdálenějších posádek a vydal se na pochod směrem k obleženému Lučenci. \n\nV bitvě u Lučence Jan Jiskra s vojskem 3000 bratříků nakonec zvítězil, když drtivě porazili na 20 tisíc uherských vojáků. Uhři byli těžce poraženi také v důsledku zrady ve vlastních řadách, když někteří uherští pánové z bitvy utekli. Mnoho vojsk Hunyadiho padlo, biskup z Egeru László Hédervári byl zajat. Mezi vážně zraněnými byl i jeden ze zrádců János Bebek, který později na svá zranění zemřel. Po této bitvě byl uzavřen nový mír.\n\nPodle jiného zdroje se v bitvě u Lučence utkalo 4 000 dobře vyzbrojených zkušených Jiskrových bojovníků s 10 až 12 tisíci vojáků Jana Hunyadiho, přičemž nejlépe vycvičené Hunyadiho jednotky zůstaly na jihu země. Strategická Jiskrova chyba byla, že nepronásledoval poražené vojsko a že nezajal Jánose Hunyadyho.\n"}
{"id": "1246793", "url": "https://cs.wikipedia.org/wiki?curid=1246793", "title": "Anastasija Rudnajová", "text": "Anastasija Rudnajová\n\nAnastasija Rudnajová (roz. Tichonovová), (* 4. říjen 1990, Petrohrad) je ruská reprezentantka v orientačním běhu. Jejím největším úspěchem je zlatá medaile ze štafet na mistrovství světa 2016 ve švédském Strömstadu. V současnosti běhá za ruský klub \"CSP Velikiy Novgorod\" a ve Skandinávii startuje za finský klub \"MS Parma\".\n\n"}
{"id": "1246797", "url": "https://cs.wikipedia.org/wiki?curid=1246797", "title": "Deko (televizní stanice)", "text": "Deko (televizní stanice)\n\nDeko (dříve TV Deko) byl prvním a jediným tematickým televizním kanálem pro kutily ve střední Evropě. Vysílání bylo určeno pro celou rodinu. Cílovou skupinou byly obyvatelé měst ve věku mezi 18 a 59, dále pak senioři a děti . Programovou náplň tvořily pořady a dokumenty vlastní i převzaté zahraniční produkce o bytových dekoracích, přestavbách, kutilství, budování zahrad, architektuře, designu a domácích pracích. Vysílaly se také pořady pro děti, které si chtěli za pomocí rodičů vyrobit vlastní hračky. \"TV Deko\" vysílalo v češtině a maďarštině od 8:00 do 22:00 hodin. \n\nVolnočasový tematický program pro kutily a zahrádkáře \"TV Deko\" zahájil vysílání na českém a maďarském trhu 1. prosince 2005. Od prvního dne vysílání byl kanál zařazen do kabelových sítí UPC a satelitní platformy UPC Direct, odkud se také vysílal distribuční signál. Kanál byl nabízen v základní nabídce. Díky kabelové televizi mělo možnost tento kanál sledovat 600 000 domácností v Maďarsku a 450 000 domácností v České republice a na Slovensku. \n\nNa rok 2006 se plánovala expanze na rumunský trh, ke které však nedošlo .\n\nV roce 2007 společnost Chellomedia prostřednictvím společnosti Minimax Media (od roku 2008 Chello Central Europe) odkoupila od provozovatele \"Filmmúzeum\" televizní kanály TV Paprika, \"TV Deko\" a Filmmúzeum a stává se jejích novým provozovatelem .\n\nOd 1. února 2008 zařazuje O2TV televizní stanici \"Deko\" do své nabídky \"O2 TV Styl Plus\" .\n\nDne 26. září 2008 prošel kanál změnou grafiky a vizuálu. Z loga byl původní název \"TV Deko\" nahrazen na \"Deko\". Grafika byla laděna do žluté barvy slunečního odstínu. \n\nOd 12. ledna 2010 přidal slovenský IPTV operátor \"Magio\" televizní stanici \"Deko\" do svého balíčku s názvem \"Pre pánov\" .\n\nVysílání \"Deka\" bylo 15. dubna 2011 nahrazeno novou stanicí podobného zaměření s názvem Spektrum Home, čímž došlo k posílení značky Spektrum .\n\nNíže je uveden seznam kabelových sítí, které si televizní program \"Deko\" nechaly zaregistrovat u \"Rady pro rozhlasové a televizní vysílání\".\n\nNíže je uveden seznam IPTV operátorů, ve kterých je nabízen program \"Deko\".\n\n"}
{"id": "1246804", "url": "https://cs.wikipedia.org/wiki?curid=1246804", "title": "La La Land (film)", "text": "La La Land (film)\n\nLa La Land je americké romantické muzikálové komediální drama z roku 2016. Režie a scénáře se ujal Damien Chazelle. Hlavní role hrají Ryan Gosling, Emma Stone, John Legend, Rosemarie DeWitt a J. K. Simmons. Film vypráví příběh muzikanta a začínající herečky, kteří se potkají a zamilují v Los Angeles. Jde o třetí film, ve kterém hrají Stone a Gosling zamilovaný pár – po snímcích \"Bláznivá, zatracená láska\" a \"Gangster Squad – Lovci mafie\".\n\nFilm měl premiéru na Benátském filmovém festivalu 31. srpna 2016 a do kin byl oficiálně uveden 9. prosince 2016. Na předávání cen Zlatý glóbus získal film sedm nominací, přičemž všechny proměnil, a tím vytvořil historický rekord . Film si též úspěšně vedl při nominacích na Oscara, kdy byl nominován celkem ve čtrnácti kategoriích, stejně jako v minulosti snímky \"Titanic\" a \"Vše o Evě\" .\n\nDamien Chazelle má velkou zálibu v muzikálových filmech, jelikož on sám je bubeník. Scénář napsal v roce 2010, během období svého života, kdy se zdálo, že filmový průmysl je pro něj mimo dosah. Filmem chtěl vzdát poctu lidem, kteří se stěhují do Los Angeles kvůli splnění svých snů. Na projekt přišel,když studoval Harvardovu univerzitu se spolužákem Justinem Hurwitzem. Ti dva prozkoumali koncert v jejich práci o nízkorozpočtovém muzikálu o Bostonském jazzovém muzikantovi nazvaném \"Guy and Madeline on a Park Bench\". Chazelle byl oslněn filmy jako \"Manhatta\" (1921) nebo \"Muž s kinoaparátem\" (1929), které vzdávaly hold jinými metropolemi. Poté co získal titul se přestěhoval v roce 2010 do Los Angeles, pokračoval v psaní scénáři, kde udělal pár změn, včetně umístění do Los Angeles namísto Bostonu. Po úspěchu s jeho filmem \"Whiplash\" se o jeho scénář začaly zajímat studia Summit Entertainment a Black Label Media, která souhlasila, že projekt zainvestují. Zpočátku si měli hlavní role zahrát Miles Teller a Emma Watson. Nicméně oba dva od projektu odešli. Choreografii k filmu vytvořila Mandy Moore a zkoušky probíhaly v Atwater Village od května 2015. Gosling trénoval piáno v jedné místnosti, Stone pracovala s Moore na choreografii v druhé a kostýmní designérka Mary Zophres měla svůj vlastní růžek v komplexu. Každý pátek Chazelle pouštěl své crew a obsazení klasické filmy, aby je inspiroval, včetně \"The Umbrellas of Cherbourg\", \"Singin' in the Rain, Páni v cylindrech\" a \"Hříšné noci\". Natáčení začalo 10. srpna 2015 a natáčelo se na více jak 60 místech v Los Angeles. Natáčelo se 42 dní a konec byl v polovině září. Chazelle strávit skoro rok střihem filmu s Tomem Crossem, dvojice se soustředila, aby hlavně zachytili ten správný tón, což byl hlavní cíl všech, kteří na filmu pracovali.\n\nSkladby a filmová hudba byla složena a řízena Justinem Hurwitzem, spolužákem Chazelleho z Harvardovy univerzity, kteří spolu již pracovali na dvou filmech. Slova k hudbě napsali Pasek and Paul.\n\nFilm měl světovou premiéru na Benátském filmovém festivalu 31. srpna 2016. Také se promítal na Filmovém festival v Tellurie a na Mezinárodním filmovém festivalu v Torontu 12. září 2016. Na Britském filmovém festivalu a na Middleburgském filmovém festivalu měl premiéru na konci října 2016. Na Filmovém festivalu ve Virginii měl premiéru na tamní univerzitě 6. listopadu 2016 a na AFI festivalu 15. listopadu 2016.\n\nDo kin měl být uveden 15. července 2016, v březnu však bylo oznámeno, že se film dostane do kin v omezeném vydání 2. prosince 2016 a větší vydání bude 16. prosince. Chazelle přiznal, že změna nastala, protože cítil, že datum vydání nebylo správné pro kontext filmu.\n"}
{"id": "1246806", "url": "https://cs.wikipedia.org/wiki?curid=1246806", "title": "Savojské vévodství", "text": "Savojské vévodství\n\nSavojské vévodství (francouzsky \"Duché de Savoie\", italsky \"Ducato di Savoia\", latinsky \"Ducatus Sabaudiae\") byl politický útvar v rámci Svaté říše římské, na pomezí Itálie, Francie a Švýcarska. Hlavním městem bylo Chambéry, později Turín. S přestávkou v době napoleonských válek (1792 až 1815) existoval mezi roky 1416 a 1847 a byl řízen panovníky ze savojské dynastie. Vznikl povýšením Savojského hrabství císařem Zikmundem Lucemburským, který udělil titul vévody Amadeovi VIII. Savojskému. Samostatné Savojsko formálně zaniklo roku 1847 „dokonalým spojením“ (\"fusione perfetta\") všech držav savojské dynastie do jednoho politického celku, Sardinského království, což uskutečnil Karel Albert Sardinský. Území Savojského vévodství bylo později Turínskou smlouvou roku 1860 připojeno k Francii.\n"}
{"id": "1246815", "url": "https://cs.wikipedia.org/wiki?curid=1246815", "title": "Tankred Dorst", "text": "Tankred Dorst\n\nTankred Dorst (19. prosince 1925, Oberlind, Durynsko – 1. června 2017, Berlín) byl německý spisovatel, dramatik. V roce 1990 se stal laureátem ceny Georga Büchnera.\n\nVyrůstal v Durynsku, v rodině inženýra a fabrikanta. Posléze byl v 17 letech vtažen do řad Wehrmachtu a účastnil se po dobu 4 týdnů bojů na západní frontě. Následně upadl do amerického zajetí, v kterém strávil 3 roky. Roku 1947 byl propuštěn ze zajetí do západního Německa. Po maturitě v roce 1950 studoval v Bamberku a Mnichově germanistiku, divadelní vědu a také dějiny umění, avšak bez nároku na diplom.\n\nJeho manželkou byla Ursula Ehler, s níž na tvorbě svých děl spolupracoval.\n\nV 50. letech 20. století se Tankred Dorst zabýval psaním textů pro loutkové divadlo, v 60. letech pak již jen texty pro klasickou divadelní inscenaci. \n\n\n\n"}
{"id": "1246816", "url": "https://cs.wikipedia.org/wiki?curid=1246816", "title": "Jmenuji se Ašer Lev", "text": "Jmenuji se Ašer Lev\n\nJmenuji se Ašer Lev (v anglickém originále \"My Name Is Asher Lev\") je třetí a společně s románem \"Vyvolení\" patrně také nejznámější román amerického židovského spisovatele Chaima Potoka z roku 1972.\n\nDíky úspěchu knihy napsal autor pokračování s názvem \"Dar Ašera Lva\" (The Gift of Asher Lev), které vyšlo v roce 1990.\n\nKniha vyšla i v češtině v nakladatelství Argo v roce 1996.\n\n : Následující část článku vyzrazuje zápletku nebo rozuzlení díla.\nHlavní postavou je chlapec Ašer Lev, narozen s úžasnými uměleckými schopnostmi do Chasidské židovské rodiny.  Během Ašerovo dětství, ho jeho umělecké nadání přivede do konfliktu se členy jeho židovské komunity, která tvrdí, že jeho umění není v souladu s jeho náboženským vyznáním. Jeho umění ho přináší do mimořádně silnému střetu se svým otcem, mužem, který zasvětil celý svůj život službě jejich vůdci, Rebbemu, který cestováním po celém světě přináší učení a praxi své sekty jinými Židům, a který není schopen porozumět nebo ocenit umění.\n\nVe středu konfliktu je Ašerova matka, která v Ašerovo raném dětství byla těžce traumatizována smrtí svého bratra, který byl zabit během cesty pro Rebbeho; ta během manželovo téměř neustálého cestování trpí úzkostmi z obavy o jeho bezpečí. Neovlivnilo to jen ji, ale také celou její rodinu a komunitu. Poté, co její úzkost přešly, se rozhodla, že chce pokračovat v práci svého bratra.\n\nRebbe požádal Asherovo otce, aby odcestovali do Vídně, jelikož by jeho práce byla jednodušší. To Ašera rozruší a stěžuje si, že do Vídně odcestovat nechce. Zatímco jeho otec odchází do Vídně, Ašer se rozhodne zůstat v Brooklynu se svou matkou. Během toho, co je Ašerovo otec pryč, se Ašer více věnuje malování obrazů a zanedbává své židovské studium.\n\nAšer začíná chodit do muzeí umění, kde studuje obrazy. Začíná se více o obrazy zajímat, zejména ho zaujme ten o ukřižování. Začne obrazy s ukřižováním a akty kopírovat, což je něco, co ho může dostat do dalších potíží. Jednoho večera, když se Ašerův otec vrátí ze služební cesty pro Rebbeno, si všimne Ašerových obrazů ukřižování a aktů a velice se rozzuří. Ašerův otec si o jeho daru myslí, že je to čisté bláznovství, které pochází ze Sitra Achra (zlo) nebo z druhé strany. Ašerova matka stojí mezi svým synem a manželem a neví, k jaké ze stran se má přiklonit.\n\nNakonec Rebbe umožňuje Ašerovi se zdokonalovat a domlouvá mu výuku u jednoho z největších žijících umělců, Jacoba Kahna, nedbalý Žid, který je obdivovatelem Rebbeho. Jako učeň Jacoba Kahna se z Ašera postupem času stane impozantní umělec, že dokonce i jeho otec začne být na úspěch svého syna hrdý. na úspěch svého syn. Nakonec se pro Ašera Jákob Kahn stává nejen učitelem výtvarné výchovy, ale také velmi dobrým přítelem, který mu dává radi do života. Ašer využívá svých schopností konečně a vytváří své své mistrovské dílo – dílo, ve kterém ztvárňuje muka své matky se symbolikou ukřižování. Tyto obrazy uráží jeho rodiče a jeho komunitu natolik, že je požádán, aby odešel. Na závěr Ašer opouští svou rodinu, aby ji dál nemusel zrazovat.\n\n\"Jmenuji se Ašer Lev\" se odehrává v roce 1950 v chasidské židovské komunitě v Brooklynu , v New Yorku. Asher také studuje umění mimo svou komunitu v New Yorku, Massachusetts, a v Evropě (Vídeň).\n\nJákob Kahn - Jacob Kahn je úspěšný umělec, který se vymanil z náboženství, komunity, a popularity ve snaze vytvořit životní styl, ve kterém by se mohl vyjádřit svobodně. Věří ve vytvoření rovnováhy mezi vnitřními emocemi a skutečnou identitou. Stal Ašerovo mentorem a naučil ho základní malířské techniky, které by ovlivnily a zlepšily celkový průběh jeho umělecké budoucnosti.\n\nArie Lev - Asher otec a důležitý člen židovské komunity. Hluboce se zavazuje k jeho práci pro rabína Rebbeho a cestuje po celé Evropě a buduje ješivy pro pronásledované Židy. Aryeh získala magisterský titul v oboru politologie a mluví anglicky, jidiš, francouzsky a rusky. Je velmi nedůvěřivé pohany, nerozumí umění a nemůže pochopit, proč by jeho syn měl marnit svůj život uměním. Dostává se do mnoho neshod s Ašerovým darem, který způsobuje neshody mezi ním a jeho synem. Arie je tvrdohlavý a dělá mu problém přistoupit na jiná pravidla než na ty jeho.\n\nRivka Lev - Rivkeh Lev se kymácí mezi láskou jejího manžela a syna. Poté, co se zotaví z její nemoci, se vrací do školy a dokonce přebírá práci svého bratra Yaakov. Rivka je roztrhané, ale nakonec strany s jejím manželem, a jede s ním do Evropy odchází Asher za sebou žít s jeho strýcem. Rivkeh nemusí vždy rozumět Asher je umělecké dílo.\n\nRebbe - vůdce chasidských Židů, to on je ten, kdo povolá Arye cestovat. Rebbe chápe Ašerův dar a zajišťuje pro něj studium pod vedením Jacoba Kahna. \n\nReb Judel Krinsky - Majitel obchodu, kde si Ašer nakupuje zásoby, a ten, který byl zachráněn Ariem po letech strávených na Sibiři. Krinsky domlouvá Ašerovi, aby nezpůsoboval tolik problému tak dobrému člověku, jako je jeho otec. I přesto ho toleruje a umožní mu dělat umění, protože se stali přáteli.\n\nYaakov - Ašerův strýc, který zemřel při autonehodě, když bylo Ašerovi 6 let. Jeho smrt měla velmi hluboký vliv na Ašerovu matku.Jelikož si Rivka byla s bratrem velmi blízká, onemocnila a trpěla depresemi. Stejně jako Arje odcestoval Yaakov za prací pro Rebbeho.\n\nYitzchok- Ašerův  bohatý strýček, který ho podporuje v jeho umění. Je laskavý a velkorysý, mezitím co jsou jeho rodiče jsou v Evropě dává Ašerovi místo na bydlení. Yitzchok je jedním z prvních, který si uvědomil, že Ašerovy schopnosti mu mohou přivést štěstí a investuje do jeho prácí.\n\nAnna Schaefferová - velmi sofistikovaná žena a majitelka umělecké galerie, kde je zobrazeno Ašerovo umění.  Ašer se s ní seznámil pře Jákoba Kahna. Je netrpělivá, ale stará se o své umělce.\n\nPaní Rackover - hospodyněm, která je pro příběh velmi důležité, jelikož ví o Sibiři a zná utrpení, kterým si tam Reb Yudel Krinsky prošel. Ona je jedna z prvních lidí, která pochopila Ašerovo umění.\n\nTato kniha se zabývá konfliktem mezi tradicemi (v tomto případě jde o tradice judaismu a tradice umění), otec proti synovi, spokojenost v životě jedince proti míru v rodině (židovské hodnoty „ \"shalom bayit\" “), tradičního židovského světa proti sekulární Amerika (stát nevázaný na žádnou náboženskou ideologii).\n\n"}
{"id": "1246817", "url": "https://cs.wikipedia.org/wiki?curid=1246817", "title": "Vodal", "text": "Vodal\n\nVodal může být:\n"}
{"id": "1246819", "url": "https://cs.wikipedia.org/wiki?curid=1246819", "title": "Seznam televizních seriálů vysílaných na The WB", "text": "Seznam televizních seriálů vysílaných na The WB\n\nSeznam televizních seriálů vysílaných na The WB uvádí přehled televizních seriálů, které byly premiérově uvedeny na americké stanici The WB, jež vysílala v letech 1995–2006. Některé seriály byly následně přesunuty do programu nástupnické stanice The CW.\n\nPokud byl seriál vysílán v Česku, je v samostatném sloupci uveden český distribuční název pořadu.\n\nV této sekci jsou uvedeny i komediálně dramatické seriály.\n"}
{"id": "1246820", "url": "https://cs.wikipedia.org/wiki?curid=1246820", "title": "Giovanni Battista Costanzi", "text": "Giovanni Battista Costanzi\n\nGiovanni Battista Costanzi zvaný Giovannino del violoncello nebo Giovannino da Roma (3. září 1704 Řím – 5. března 1778 tamtéž) byl italský violoncellista a hudební skladatel\n\nGiovanni Battista Costanzi byl nejspíše žákem Giovanniho Antonia Hayma (1660-1729). Často bývá jako učitel uváděn Giovanni Lorenzo Lulier, což však není možné, neboť Lulier zemřel již v roce 1700. V roce 1721 vstoupil Constanzi do služeb kardinála Pietra Ottoboniho. V témže roce byla uvedena také jeho první opera \"Roma giuliva\". V roce 1722 se stal ředitelem kůru v kostele \"San Luigi dei Francesi\". Jako maestro di cappella působil i v dalších římských kostelech a stal se jedním z nejoblíbenějších skladatelů chrámové hudby v Římě. Věnoval se rovněž pedagogické činnosti. Jeho nejznámějším žákem byl Luigi Boccherini.\n\n\n\n\n\n"}
{"id": "1246822", "url": "https://cs.wikipedia.org/wiki?curid=1246822", "title": "Jaromír Stretti-Zamponi", "text": "Jaromír Stretti-Zamponi\n\nJaromír Stretti – Zamponi (11. června 1882 Plasy – 29. prosince 1959 Praha), byl český malíř a grafik.\n\nJaromír Stretti pocházel z významné pražské rodiny. Jeho děd Carlo Stretti byl obchodník. Jaromír se narodil v západočeských Plasích. Jeho otec byl lékař Karel Stretti, jež byl ve službách rodu Metternichů jako osobní lékař. Zálibu v malování a nesporný talent měl Jaromír po svých předcích z matčiny strany. V roce 1886 se přestěhoval s rodiči na Královské Vinohrady. Byl samoukem, i když původně malíř, záhy se přeorientoval na grafiku. Povoláním byl úředníkem hypotéční banky. Jeho starší bratr Viktor Stretti, byl rovněž významný malíř a grafik. Z počátku vystupoval pod jménem Jaromír Zamponi, které přejal po své italské babičce, aby byl rozeznán od svého bratra Viktora. V roce 1906 představil v pražském Rudolfínu soubor pražských motivů. Roku 1909 se oženil se Zdenkou Reinsbergrovou. V roce 1910 se jim narodil syn Mario, který byl rovněž vynikající malíř. V letech 1912–13 pobýval v Paříži. Kolem roku 1920 se podílel jako expertní člen stavební komise na vnitřních úpravách Pražského hradu a Černínského paláce. Stretti-Zamponi byl zakládajícím členem Sdružení českých umělců grafiků Hollar a v letech 1915–1949 byl členem S.V.U. Mánes v Praze. V díle Jaromíra Stretti-Zamponiho převládaly grafiky s pražskými a italskými motivy, barevná akvatinta, lepty a litografie, ale i oleje a pastely. Jaromír Stretti-Zamponi zemřel v Praze 29. prosince 1959.\n\n\n"}
{"id": "1246824", "url": "https://cs.wikipedia.org/wiki?curid=1246824", "title": "Místní referendum o zřízení ženské věznice v Králíkách", "text": "Místní referendum o zřízení ženské věznice v Králíkách\n\nMístní referendum o zřízení ženské věznice v Králíkách se konalo 26. listopadu 2016. Proti zřízení hlasovalo 86,02 % zúčastněných voličů a výsledek referenda byl tedy platný, jelikož účast dosáhla 44,7 % a překročila tak požadovanou hranici 35 % účasti.\n\nDětský výchovný ústav v Králíkách ukončil provoz koncem roku 2014. Původním plánem Ministerstva vnitra bylo využít tuto budovu jako ubytovnu pro žadatele o azyl, proti ovšem byla významná část obyvatel, kteří argumentovali možným poškozením turistického ruchu v regionu a proto se zvažovalo konání referenda, ministerstvo ovšem od svého plánu předčasně ustoupilo.\n\nDalším návrhem využití budovy bylo zřízení ženské věznice, kde by podle Ministerstva spravedlnosti mělo být umístěno až 200 vězeňkyň s nejmírnějším stupněm ochrany, a také by zde podle Vězeňské služby našlo práci asi 120 lidí. Pro odsouzené bylo také plánováno zřízení učiliště. Referendum vyhlásilo Zastupitelstvo na svém zasedání dne 10. října 2016.\n\nReferendum se konalo v pátek 26. listopadu 2016, otázka zněla: „Souhlasíte s tím, aby v areálu bývalého Dětského výchovného ústavu v Králíkách zřídilo Ministerstvo spravedlnosti ČR ženskou věznici s dohledem?“ Návrh byl zamítnut poté, co se pro zřízení věznice vyjádřilo pouze 14% zúčastněných voličů. Výsledek hlasování je platný, jelikož překročil požadovanou hranici 35 % účasti, poté co k urnám dorazilo 44,7% oprávněných voličů. Ministr spravedlnosti Robert Pelikán přislíbil, že k výsledku referenda bude přihlédnuto, přestože pro něj není právně závazný.\n"}
{"id": "1246826", "url": "https://cs.wikipedia.org/wiki?curid=1246826", "title": "Ibrahim Traoré", "text": "Ibrahim Traoré\n\nIbrahim Benjamin Traoré (* 16. září 1988, Abidžan, Pobřeží slonoviny) je fotbalový záložník z Pobřeží slonoviny, od roku 2019 hráč klubu SK Slavia Praha. Nastupoval i na postu útočníka.\n\nIbrahim Benjamin Traoré působil před svým příchodem do České republiky v libyjském týmu Al-Ahly SC z Benghází. K angažmá v ČR jej motivovala kariéra krajana Wilfrieda Bonyho. V listopadu 2013 byl na testech v druholigovém českém mužstvu FC MAS Táborsko, kde svými výkony zaujal a klub mu nabídl smlouvu platnou od ledna 2014. Během dvou a půl let odehrál za Táborsko 50 ligových zápasů, v nichž nastřílel 9 branek a upozornil na sebe manažery prvoligových klubů. Trenér Táborska Petr Frňka k jeho osobě podotkl: \"„Hráče takových kvalit v druhé lize těžko najdete, i proto bude velmi těžké sehnat za Ibrahima podobného záložníka.“\"\n\nV září 2016 přestoupil do moravského klubu FC Fastav Zlín, transfer byl urychlen srpnovým přestupem zlínského Tomáše Poznara do FC Viktoria Plzeň. S Fastavem Zlín podepsal Traoré tříletý kontrakt. V 1. české lize debutoval 19. září 2016 v domácím utkání proti AC Sparta Praha (remíza 1:1), odehrál závěrečných 25 minut střetnutí. Se zlínským týmem vyhrál v sezóně 2016/17 český fotbalový pohár, ve finále 17. května 2017 na Andrově stadionu v Olomouci byl u vítězství Zlína 1:0 nad druholigovým SFC Opava.\nV červnu 2017 přispěl k zisku další trofeje, premiérového Česko-slovenského Superpoháru (po zdolání Slovanu Bratislava). V září 2018 odešel na hostování do konce podzimu ke Slavii Praha, která v zimní pauza využila opci a přestoupil k ní.\n\n"}
{"id": "1246829", "url": "https://cs.wikipedia.org/wiki?curid=1246829", "title": "Průměrňákovi", "text": "Průměrňákovi\n\nPrůměrňákovi (v anglickém originále The Middle) je americký sitcom o průměrné rodině ze střední třídy, která žije ve fiktivním městě Orson ve státě Indiana a překonává každodenní problémy běžného života. Úvodní díl seriálu měl premiéru 30. září 2009 na ABC. Seriál je chválen televizními kritiky a získal množství nominací na televizní ceny. Seriál byl na přání tvůrců ukončen po deváté řadě, jejíž hodinové finále mělo premiéru 22. května 2018.\n\n\n"}
{"id": "1246831", "url": "https://cs.wikipedia.org/wiki?curid=1246831", "title": "Henry Wolfe Gummer", "text": "Henry Wolfe Gummer\n\nHenry Wolfe Gummer (* 13. listopadu 1979 New York) je americký zpěvák, textař, skladatel, učitel hudby a příležitostný herec. Je synem amerického sochaře Dona Gummera a herečky Meryl Streepové. \n\nVyrůstal v Connecticutu společně se svými třemi mladšími sestrami Mamie Gummer, Grace Gummer a Louisou Gummer. V 90. letech se celá rodina přestěhovala na několik let do Los Angeles, ale pro velký zájem veřejnosti se přestěhovali zpět na venkov, kde měli více soukromí. Promoval v roce 2002 na univerzitě Dartmouth College a poté se začal věnovat hudbě. Příležitostně se objevil i na divadelních prknech, poprvé v roce 2001 si zahrál po boku své matky Meryl Streepové malou roli Yakova v divadelní hře Racek. V roce 2007 se na divadlo vrátil ve hře Welcome to Dollywood. \n\nV roce 2004 založil se svými přáteli popovou skupinu Bravo Silva. Svůj první single nazvaný \"July\" vydali v roce 2004 a první album o rok později. Poté, co se skupina rozpadla se rozhodl pro sólovou kariéru zpěváka. Přestěhoval se do Los Angeles, kde v současnosti (2016) vystupuje pod svým uměleckým jménem Henry Wolfe. Svůj první single \"The Blue House\" vydal v roce 2009 a ve stejném roce vydal i své první sólové album \"Wolf Sings Field\", písně na album napsal portugalský spisovatel Peter Field. Do povědomí posluchačů se dostal až s albem \"Linda Vista\", vydaným v roce 2011, na kterém spolupracoval společně s Edwardem Sharpem and Magnetic Zeroes a také se skupinou Dawes a Arielem Pinkem. Album \"Linda Vista\" bylo pozitivně přijato u kritiků magazínu Rolling Stone a deník Los Angeles Times ho nazval \"\"umělecem, kterého musíte sledovat\"\". V březnu 2011 se poprvé objevil jako zpěvák v televizní show Jimmyho Kimmela, kde zazpíval své největší hity \"Someone Elue\" a \"Stop The Train\" z alba \"Linda Vista\". \n"}
{"id": "1246834", "url": "https://cs.wikipedia.org/wiki?curid=1246834", "title": "Frank Wykoff", "text": "Frank Wykoff\n\nFrank Clifford Wykoff (29. října 1909 Des Moines, Iowa — 1. ledna 1980 Altadena, Kalifornie) byl americký atlet, známý pod přezdívkou „Glendale Greyhound“. Je kromě Usaina Bolta jediným trojnásobným olympijským vítězem v běhu na 4×100 m.\n\nNa olympiádě 1928 v Amsterdamu běžel první úsek sprinterské štafety, ve vítězném týmu USA byli kromě něj James Quinn, Charles Borah a Henry Russell. Čas vítězů byl rovných 41 sekund, čímž vyrovnali světový rekord.\n\nV roce 1932 v Los Angeles vyhrálo domácí kvarteto ve složení Bob Kiesel, Emmett Toppino, Hector Dyer a Frank Wykoff ve světovém rekordu 40,1 s. \n\nV Berlíně na hrách 1936 byl Wykoff opět finišmanem a zvítězil spolu s Jesse Owensem, Ralphem Metcalfem a Foyem Draperem, když časem 39,8 s jako první v historii pokořili čtyřicetivteřinovou hranici.\n\nV individuálním olympijském závodě na 100 metrů obsadil Frank Wykoff v letech 1928 a 1936 shodně čtvrté místo. Také vyhrál na této trati amatérské mistrovství USA v lehké atletice v letech 1928 a 1931. V roce 1930 vytvořil světový rekord v běhu na 100 yardů časem 9,4 s.\n\nAbsolvoval Univerzitu Jižní Kalifornie, byl členem sdružení Kappa Alpha Order. Po ukončení sportovní činnosti pracoval jako ředitel školy v Los Angeles.\n\n"}
{"id": "1246844", "url": "https://cs.wikipedia.org/wiki?curid=1246844", "title": "Kouzelní kmotříčci", "text": "Kouzelní kmotříčci\n\nKouzelní kmotříčci (v anglickém originále The Fairly OddParents) je americký animovaný televizní seriál stanice Nickelodeon. V letech 1998–2001 byly v rámci pořadu \"Oh Yeah! Cartoons\" vysílány krátké skeče, na které posléze navázal samostatný televizní seriál, jehož úvodní díl měl premiéru 30. března 2001. Seriál vypráví o chlapci Timmym, který je většinou sám a nemá ani moc kamarádů. Jeho rodiče na něj nemají čas a zařídili mu chůvu Vicky, která ho také nemá ráda a dělá mu různé neplechy. Má ale i kouzelné kmotříčky, s nimiž tráví hodně času a zažívá různá dobrodružství.\n\n\n\n\n\n\n\n\n\n\n\n\n\n\n\n\n\n\n"}
{"id": "1246845", "url": "https://cs.wikipedia.org/wiki?curid=1246845", "title": "Ibrahima Traoré", "text": "Ibrahima Traoré\n\nIbrahima Traoré (* 21. dubna 1988, Villepinte, Francie) je guinejský fotbalový záložník a reprezentant, od roku 2014 hráč německého klubu Borussia Mönchengladbach.\n\n\nV reprezentačním A-mužstvu Guineje debutoval 11. srpna 2010 v přátelském zápase v jihofrancouzském Marignane proti Mali (výhra 2:0).\n\n"}
{"id": "1246847", "url": "https://cs.wikipedia.org/wiki?curid=1246847", "title": "Ťuhýk hnědý", "text": "Ťuhýk hnědý\n\nŤuhýk hnědý (\"Lanius cristatus\") je druh ptáka z čeledi ťuhýkovitých (Laniidae) obývající téměř celou Asii. Mohou se ale samostatně objevit i v Evropě nebo Severní Americe. Je blízce příbuzný druhům ťuhýk středoasijský (\"Lanius isabellinus\") a ťuhýk obecný (\"Lanius collurio\"). Tito ťuhýci jsou zbarveni převážně hnědě, pohlavní dimorfismus není příliš výrazný, ale při bližším pohledu lze rozeznat samičku od samečka. Od zobáku až k zadní straně hlavy se táhne černý pruh, který se od zobáku směrem dozadu rozšiřuje. Jedná se o stěhovavý druh ptáka, který většinou zimuje na stejných místech jako předešlou sezónu.\n\nŤuhýci hnědí jsou, jak již český název napovídá, převážně hnědě zbarvení, se zaobleným ocasem. Typickým znakem je i černá maska, nahoře lemovaná bílým pruhem, která se táhne od zobáku až po zátylek. V zimě může být černý pruh světlejší. Spodní partie jsou bílé až krémové barvy, boky jsou spíše rezavé. Křídla jsou celohnědá. Pohlavní dimorfismus u tohoto druhu téměř neexistuje; hlavním rozdílem mezi samicí a samcem je to, že samičky nemají masku černou, nýbrž tmavě hnědou. Nicméně, na dálku je nemožné pohlaví ptáka rozeznat. Mezi poddruhy je možné rozeznat jen drobné rozdíly: například poddruh \"L. c. lucionensis\" má hlavu zbarvenou spíše do šedé barvy a boky jsou výrazněji rezavější. Poddruh \"L. c. superciliosus\" má zase hlavu spíše do červena a bílý pruh nad černou maskou je u nich mnohem širší, než je tomu u jiných druhů.\n\nExistují též kříženci několika poddruhů nebo obecně kříženci druhu ťuhýk hnědý s jinými ťuhýky. Například v centrální Japonsku dochází poměrně často ke křížení ťuhýků hnědých (konkrétně poddruhu \"L. c. superciliosus\") s ťuhýky tygrovanými (\"Lanius tigrinus\"). V japonské prefektuře Išikawa zase dochází ke křížení poddruhů \"L. c. lucionensis\" a L. c. \"superciliosus\".\n\nNominátní poddruh se rozmnožuje především severní část střední Asie, především Mongolsko, a zimy tráví v jižní Asii, Barmě, nebo na Malajském poloostrově. Podruh \"L. c. superciliosus\" hnízdí na ostrovech Sachalin, Kuril a v Japonsku. V zimě přesidluje na Sundy, Jávu nebo Sumatru. \"L. c. lucionensis\" hnízdí v Koreji a východní Číně, zimuje nejčastěji na Taiwanu a Filipínách, výjimečně i v Indii a na Andamanských ostrovech.\n\nDo Evropy se tento druh zatoulá jen výjimečně a i v Severní Americe se jedná o vzácného návštěvníka, nicméně, byl tam již několikrát zaznamenán.\n\nŤuhýci hnědí jsou tažní ptáci a provedené průzkumy ukázaly, že jsou věrní svým zimovištím: často se vrací na ta samá místa každou zimu. Samotný přelet do zimovišť je různý, pokud ptáci míří například do Indie, běžně dorazí v srpnu nebo září, odlétají pak v dubnu. Během zim tito ptáci přepeřují a jejich zpěv je v těchto obdobích slabý, podobný zpěvu špačků růžových (\"Pastor roseus\"). Zvláštností je, že při zpěvu zůstává jejich zobák zavřený, patrné jsou pouze pulsace na hrdle.\n\nObdobí hnízdění začíná koncem května až června a pro toto období ptáci vyhledávají tajgy nebo různé polopouštní porosty, kde staví hnízda na keřích nebo stromech. Do hotového hnízda pak samička naklade dvě až šest nažloutlých vajec s množstvím černých teček.\n\nTito práci se živí zejména hmyzem, například motýly. Krom hmyzu loví ale i malé ptáky, například kruhoočka (\"Zosterops\"), nebo ještěrky. Stejně jako jiné druhy ťuhýků, i tento je typický tím, že svoji kořist napichuje na dráty nebo ploty. Loví za letu a svoji kořst nejdříve pozorují a následně se na ni z výšky vrhnou.\n\nDruh ťuhýk hnědý poprvé popsal švédský biolog Carl Linné v roce 1757. Obecně jsou uznávány čtyři poddruhy: \"Lanius cristatus confusus\" ( nominátní \"Lanius cristatus cristatus\" ( \"Lanius cristatus lucionensis\" ( a \"Lanius cristatus superciliosus\" (\n\n\n"}
{"id": "1246851", "url": "https://cs.wikipedia.org/wiki?curid=1246851", "title": "Igor Kuzněčenkov", "text": "Igor Kuzněčenkov\n\nIgor Nikolajevič Kuzněčenkov (rusky Игорь Николаевич Кузнеченков; * 3. ledna 1966) je bývalý sovětský a ruský fotbalový záložník či útočník a později trenér. V České republice hrál za FK Hlubočky a SK Uničov.\n\nV letech 1983–1984 byl v kádru prvoligového Zenitu Leningrad, nastupoval však pouze za B-mužstvo. V letech 1984–1986 hrál třetí ligu. V roce 1992 hrál v Rusku ve druhé nejvyšší soutěži za APK Azov.\n\nPrvní ligu si zahrál až v roce 1996 ve Finsku za MP Mikkeli, klub ovšem sestoupil.\n\nV České republice hrál Hanácký župní přebor za FK Hlubočky (1993/94) a Moravskoslezskou fotbalovou ligu za SK UNEX Uničov (1994/95).\n\nOd roku 1992 se soustředil především na malou kopanou, v sezoně 1992/93 hrál s Rinatem Biljaletdinovem za Fenix Čeljabinsk.\n\nV sezoně 1992/93 byl trenérem v petrohradské fotbalové škole „Carské Selo“. Tamtéž pracoval i po roce 2001, byl zde i hrajícím trenérem.\n\n"}
{"id": "1246853", "url": "https://cs.wikipedia.org/wiki?curid=1246853", "title": "Star proti silám zla", "text": "Star proti silám zla\n\nStar proti silám zla (v anglickém originále Star vs. the Forces of Evil) je americký televizní seriál stanice Disney XD (1.-3.řada), později Disney Channel (4.řada). První díl byl odvysílán 18. ledna 2015. Hvězduše Star Motýlová je kouzelná princezna z jiné magické dimenze, kterou rodiče poslali na Zemi, aby se naučila zodpovědnosti a také jak správně používat magickou hůlku, kterou pořád nosí u sebe. Zde potká studenta Marca Diaze, jehož rodina ji u sebe ubytuje. Hvězduše s Marcem prožívají různá dobrodružství, při kterých bojují s příšerami, co se Hvězduši snaží ukrást kouzelnou hůlku.\n\n"}
{"id": "1246854", "url": "https://cs.wikipedia.org/wiki?curid=1246854", "title": "Aralosaurus", "text": "Aralosaurus\n\nAralosaurus („ještěr od Aralského jezera“) byl rodem kachnozobého dinosaura z podčeledi Lambeosaurinae. Žil v období konce svrchní křídy (geologické stupně turon až santon, asi před 94 - 86 miliony let) na území současného Kazachstánu. Charakteristickým znakem byl výrůstek nad nasální částí lebky, podobný lebečním útvarům u příbuzných rodů \"Maiasaura\" nebo \"Gryposaurus\". Tento druh vědecky popsal sovětský paleontolog Anatolij Rožděstvenskij v roce 1968.\n\nTento dinosaurus dosahoval velikosti současného slona, měl masivní tělo a mohutné zadní nohy. Dosahoval délky kolem 8 metrů a hmotnosti asi 2 až 3 tuny, tyto rozměry jsou ale poněkud nejisté. Báze lebky byla široká a umožňovala ukotvení mohutných žvýkacích svalů. V čelistech se nacházelo více než 1000 zubů v asi třiceti řadách. Výrůstek na hlavě zřejmě sloužil jako signalizační zařízení, mohl být ale uplatněn i při vnitrodruhových soubojích.\n\nPodle fylogenetické analýzy z roku 2013 tvořil tento druh sesterský taxon evropskému druhu \"Canardia garonnensis\" v rámci tribu Aralosaurini.\n\n\n"}
{"id": "1246856", "url": "https://cs.wikipedia.org/wiki?curid=1246856", "title": "Andrej Bičan", "text": "Andrej Bičan\n\nAndrej Bičan (* 4. leden 1975 Bratislava ČSSR) je slovenský herec, bavič a moderátor. Od roku 2007 pravidelně moderuje slovenskou zábavně-soutěžní relaci \"5 proti 5\".\n\nVystudoval Vysokou školu múzických umění v Bratislavě. Po studiích působil v divadlech \"Nová scéna\", \"Malá scéna\" a také v Divadle Pavla Országha Hviezdoslava. Jako televizní moderátor se poprvé objevil na již zaniklé televizní stanici Luna. V povědomí širšího obecenstva se dostal díky moderovaní pořadu Maxihra na STV1. Poté přijal nabídky na moderování pořadů Schôdzka naslepo, Megabyte, Nákupná horúčka či 5 minút slávy. Na TV JOJ účinkoval v programech Extrém, Na paškál, Varí vám to. Pod jeho jménem byly vydány tři knihy o vaření: \"Andrej Bičan varí s Andreou\" (2006), \"Andrej Bičan varí s Tomášom\" (2007) a \"Andrej Bičan varí s Vincenzom\" (2005). Po návratu do veřejnoprávní televize začal moderovat na slovensku úspěšnou zábavně-soutěžní relaci \"5 proti 5\". V roce 2012 získal ocenění v anketě \"Osobnosť televíznej obrazovky\", kde zvítězil v kategorii \"Zabávač/Moderátor\" zábavní relace. V roce 2016 byl účinkujícím zpěvákem ve dvou sériích show \"Tvoja tvár znie povedome\". V prosinci 2016 začíná Andrej moderovat zábavnou show \"Hviezdna párty\" jde o slovenskou verzi licencovaného formátu \"Hollywood Game Night\".\n\nAndrej byl dvakrát ženatý. S první manželkou Andreou má syna Michala a se svoují druhou ženou Editou má dvě dcery Annu a Ninu.\n\n"}
{"id": "1246875", "url": "https://cs.wikipedia.org/wiki?curid=1246875", "title": "Oliver Burke", "text": "Oliver Burke\n\nOliver Jasen Burke (* 7. dubna 1997, Kirkcaldy, Skotsko, Spojené království) je skotský fotbalový záložník a reprezentant, od roku 2016 hráč německého klubu RB Leipzig. Hraje na pravém křídle.\n\nBurke nastupoval za skotskou mládežnickou reprezentaci U19.\n\nV A-mužstvu Skotska debutoval 29. září 2016 v přátelském utkání v Glasgowě proti reprezentaci Dánska (výhra 1:0).\n\n"}
{"id": "1246878", "url": "https://cs.wikipedia.org/wiki?curid=1246878", "title": "Bukový potok (přítok Černé vody)", "text": "Bukový potok (přítok Černé vody)\n\nBukový potok je levostranným přítokem Černé vody v okrese Karlovy Vary v Karlovarském kraji. Délka toku měří 2,6 km.\n\nPotok pramení v Krušných horách na česko-saské hranici v nadmořské výšce okolo 920 metrů. Jeho pramen se nachází u západního okraje přírodní rezervace Malé jeřábí jezero v Přírodním parku Jelení vrch. Od pramene teče potok jižním směrem neobydlenou, podmáčenou, řídce zalesněnou krajinou. Po asi 1,5 km se přiblíží k lesní cestě, vedoucí ze zaniklé osady Jelení ke státní hranici. Podél této cesty potok rychle klesá směrem k východnímu okraji Jelení. Zde se nedaleko bývalého rekreačního střediska Ministerstva zahraničních věcí, po roce 2015 jediného trvale obydleného objektu v Jelení, vlévá do Černé vody.\n"}
{"id": "1246880", "url": "https://cs.wikipedia.org/wiki?curid=1246880", "title": "Timo Werner", "text": "Timo Werner\n\nTimo Werner (* 6. března 1996, Stuttgart, Německo) je německý fotbalový útočník a mládežnický reprezentant, od roku 2016 hráč klubu RB Leipzig.\n\n\nTimo Werner byl členem německých mládežnických reprezentací U15, U16, U17 a U19. \n3. září 2015 debutoval v německé reprezentaci U21 v přátelském utkání proti Dánsku (výhra 2:1, vstřelil vyrovnávající gól, šlo o první zápas německé jedenadvacítky po Mistrovství Evropy hráčů do 21 let 2015 v České republice).Na MS2018 v Rusku byl ve všech třech zápasech v základní sestavě Německa. \n\n"}
{"id": "1246888", "url": "https://cs.wikipedia.org/wiki?curid=1246888", "title": "Kalaba", "text": "Kalaba\n\nKalaba (\"Calophyllum\"), česky též pona nebo domba, je rod rostlin z čeledi kalabovité. Jsou to většinou stromy s přímým rovným kmenem a tuhými, jednoduchými, vstřícnými listy. Květy jsou nejčastěji bílé nebo nažloutlé, s mnoha tyčinkami. Plodem je bobule připomínající peckovici. Rod zahrnuje asi 190 druhů a je rozšířen zejména v tropické Asii, méně i v jiných částech tropů. Některé druhy jsou těženy pro kvalitní dřevo, jiné mají význam v medicíně nebo jsou vysazovány jako okrasné a stínící dřeviny.\n\nKalaby jsou stromy nebo výjimečně keře. Stromy mívají přímý a rovný kmen. Rostliny při poranění roní bezbarvý, mléčně bílý nebo žlutý latex. Listy jsou jednoduché, celokrajné, vstřícné, tuhé a většinou řapíkaté. Žilnatina je tvořena hustými, rovnoběžnými postranními žilkami téměř kolmými na hlavní žilku a střídajícími se s průsvitnými latexovými kanálky. Rostliny jsou jednodomé nebo dvoudomé. Květy jsou bílé nebo nažloutlé, nejčastěji uspořádané do krátkých, úžlabních či vrcholových hroznů, vrcholíků či thyrsů. Kalich je obvykle čtyřčetný, často zbarvený stejně jako koruna. Korunních lístků může být 2 až mnoho nebo koruna zcela chybí. Tyčinek je mnoho a nejsou uspořádané do zřetelných svazečků. Semeník je tvořen jediným plodolistem a obsahuje pouze 1 vajíčko. Čnělka je jednoduchá, dlouhá. Plodem je kulovitá, jednosemenná bobule připomínající peckovici.\n\nRod kalaba obsahuje asi 190 druhů. Je rozšířen v tropech celého světa. Největší počet druhů roste v tropické Asii. Rozsáhlý areál má kalaba obvejčitá (\"C. inophyllum\"), druh rozšířený od subsaharské Afriky až po Tichomoří.\nKalaby rostou zejména v nížinných až kolinních, méně i v montánních tropických deštných lesích.\n\nRod byl v minulosti řazen do čeledi \"Clusiaceae\" (klusiovité) nebo do široce pojaté čeledi \"Hypericaceae\" (třezalkovité). V roce 2009 byla v systému APG III oddělena od klusiovitých nová čeleď \"Calophyllaceae\" (kalabovité). Rod \"Calophyllum\" je jejím největším rodem.\n\n\nČetné druhy kalaby jsou těženy pro kvalitní dřevo. To bývá růžové, cihlově červené až hnědočervené, protkané tmavšími žilkami. Je pevné, středně tvrdé a poskytuje výborný materiál zejména na různé stavby a konstrukce.\nV tropické Americe je hojně těžen rozšířený druh \"Calophyllum brasiliense\". Dřevo je obchodováno nejčastěji pod názvem \"santa-maria\", vyváží se však málo. Domorodci jej používají mj. k výrobě dlabaných kánoí. Velmi podobné a zaměnitelné dřevo má i druh \"C. lucidum\". Dřevo kalaby dlouho a pomalu hoří a je proto ve Střední Americe oblíbeným topivem. Strom je také vysazován jako stínící dřevina zejména kakaových a kávových plantáží. V Indii se komerčně těží zejména druhy \"C. inophyllum\", \"C. tomentosum\", \"C. spectabile\" a \"C. wightianum\", jejichž dřevo je obchodováno pod názvem \"poon\". Dřevo malajských druhů (\"C. ferrugineum\", \"C. inophyllum\", \"C. calaba\", \"C. rigidum\") se obchoduje pod názvem \"bintangor\".\n\nKalaba obvejčitá (\"C. inophyllum\"), pocházející z oblasti Asie a Austrálie, je v tropech celého světa vysazována jako pouliční strom a okrasná dřevina. Druh je v tradiční indické medicíně používán při léčení řady chorob. Ze semen se získává olej používaný v kosmetice, medicíně, výtvarnictví či do lamp. Zralé plody jsou jedlé.\n\n\"C. brasiliense\" je používán v domorodé medicíně Latinské Ameriky. Medicínské studie prokázaly řadu účinků včetně protirakovinného působení. Z asijských druhů \"Calophyllum lanigerum\" a \"C. teysmannii\" var. \"inophylloides\" byly izolovány kalanolidy (dipyranokumariny), látky s antivirotickým účinkem proti HIV. Kumariny izolované z \"C. brasiliense\" jsou účinné proti \"Trypanosoma cruzi\", původci chagasovy choroby. Triterpenoidy z \"C. inophyllum\" vykazují inhibiční účinek proti leukémii.\n\n"}
{"id": "1246893", "url": "https://cs.wikipedia.org/wiki?curid=1246893", "title": "Terrence Boyd", "text": "Terrence Boyd\n\nTerrence Anthony Boyd (* 16. února 1991, Brémy, Německo) je německo-americký fotbalový útočník a reprezentant USA, od roku 2014 hráč klubu RB Leipzig.\n\n\nZa reprezentační A-mužstvo USA debutoval v roce 2012.\n\n"}
{"id": "1246896", "url": "https://cs.wikipedia.org/wiki?curid=1246896", "title": "Mitchelton-Scott", "text": "Mitchelton-Scott\n\nMitchelton-Scott je australský profesionální cyklistický WorldTour tým. Vznikl v roce 2011. Majitelem týmu a hlavním sponzorem je Australan Gerry Ryan.\n\nSedmnáct z 30 jezdců je z Austrálie a stáj má společně s týmem Jayco-AIS dohodu, aby působil jako nevýhradní spolupracovník týmu. Orica-BikeExchange má také ženský tým a podporuje také jezdce v dráhové cyklistice.\n\nV červnu 2016, před Tour de France 2016 šéfové týmu oznámili, že BikeExchange, australský maloobchodník s jízdními koly, byl vybrán jako hlavní sponzor týmu. Majitel týmu, Gerry Ryan, totiž oznámil, že po sezoně 2017 přestane tým finančně podporovat.\n\nV roce 2017 za stáj jezdil i český cyklista Roman Kreuziger.\n\n"}
{"id": "1246899", "url": "https://cs.wikipedia.org/wiki?curid=1246899", "title": "Fabio Lione", "text": "Fabio Lione\n\nFabio Tordiglione (* 9. října 1973, Pisa, Itálie), znám pod jménem Fabio Lione, je italský zpěvák a textař, který je nejvíce znám působením ve skupině Rhapsody of Fire. V té působil od roku 1995 do září 2016 a vydal s ní jedenáct studiových alb. Momentálně působí v brazilské skupině Angra a ve svém vlastním projektu Eternal Idol, se kterým 2. prosince 2016 vydal debutové album \"The Unrevealed Secret\".\n\nV roce 2017 se Lione zvou setkal s Luca Turillim, bývalým kytaristou Rhapsody of Fire v rámci projektu Rhapsody Reunion, se kterým odehrál výroční turné k příležitosti oslav dvaceti let od založení Rhapsody of Fire. Na turné se sešli všichni původní členové této skupiny kromě klávesisty Alexe Staropoliho. Koncertní série pokračovala také v roce 2018.\n\nSpolu se zpěvákem Alessandrem Contim v roce 2018 vydal pod hlavičkou projektu Lione/Conti debutové eponymní studiové album. Koncem téhož roku bylo oznámeno Lioneho zapojení do skupiny Turilli/Lione Rhapsody.\n\n"}
{"id": "1246902", "url": "https://cs.wikipedia.org/wiki?curid=1246902", "title": "Cieszowa", "text": "Cieszowa\n\nCieszowa (něm. \"Czieschowa\") je vesnice v Polsku ve Slezském vojvodství, okres Lubliniec gmina Koszęcin.\n\nNázev vesnice se vychází z reakce vyjadřující radost - polsky \"cieszyć sie\" (česky \"těšit se\"). Heinrich Adamy ve svém díle o místních názvech ve Slezsku, které bylo vydáno v roce 1888 ve Vratislavi, uvádí název vesnice jako \"Czieszowa\" s vysvětlením významu \"Freudendorf\" čili \"Radostná ves\".\n\nV latinské kronice \"Liber fundationis episcopatus Vratislaviensis\" (polsky \"Księga uposażeń biskupstwa wrocławskiego\"), která byla napsána v lerech 1295–1305, je vyjádřená v latinské podobě \"Cessova\".\n\nMůže být od názvu rodiny Cieszanowskich, kteří vlastnili usedlost v letech1586–1628.\n\nDne 25. února 1385 byla vesnice darována Marbotowi Świętopelce. Od 16. století (možná už od 14. století) do začátku 20. století se ve vesnici usídlili Židé, kteří v roce 1743 zde postavili dřevěnou synagogu. O několik let v roce 1751 byl postaven dřevěný katolický kostel. Synagoga byla rozebrána v roce 1911. Dekretem katovického biskupa Herberta Bednorza 25. května 1980 byla založena farnost při kostele sv. Martina. V roce 2005 byla na místě synagogy postavena socha sv. Urbana, patrona Cieszowé, s informační tabulí s informací o výročí 700 let od založení vesnice.\n\nV letech 1975–1998 vesnice byla začleněna pod vojvodství Čenstochovice.\n\nV roce 2011 ve vesnici žilo 282 obyvatel.\n\n"}
{"id": "1246905", "url": "https://cs.wikipedia.org/wiki?curid=1246905", "title": "Sahaliyania", "text": "Sahaliyania\n\nSahaliyania (mandžusky \"černý\", odkaz na řeku Amur) byl rod velkého kachnozobého dinosaura z podčeledi Lambeosaurinae. Žil v období konce svrchní křídy (pozdní maastricht, před 68 až 66 miliony let) na území současné provincie Chej-lung-ťiang na území severovýchodní Číny. V sedimentech souvrství Yuliangze byl objeven také vzdáleně příbuzný hadrosaurid rodu \"Wulagasaurus\". Tento hadrosaurid dosahoval délky kolem 7,5 až 8 metrů a hmotnosti zhruba 2500 kg.\n\nPozůstatky objeveného jedince se skládají z fragmentární lebky s kat. ozn. GMH W453, kterou popsal v roce 2008 belgický paleontolog Pascal Godefroit a jeho vědečtí kolegové. Druhové jméno \"elunchunorum\" odkazuje k místnímu etniku Elunchun (česky Oročové). V současnosti neznáme přesné systematické zařazení tohoto druhu, jde ale nepochybně o zástupce lambeosaurinních hadrosauridů. Šlo tedy o mohutného čtyřnohého býložravce.\n\n"}
{"id": "1246908", "url": "https://cs.wikipedia.org/wiki?curid=1246908", "title": "Zastupitelstvo Zlínského kraje", "text": "Zastupitelstvo Zlínského kraje\n\nZastupitelstvo Zlínského kraje je zastupitelstvem kraje, ve kterém dle zákona o krajích (č. 129/2000 Sb.) zasedá 45 zastupitelů. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za tři měsíce. Zastupitelstvo volí devítičlennou krajskou radu.\n\n\nKoalici v Radě kraje tvoří KDU-ČSL, ANO, STAN a ODS (dohromady 29 zastupitelů v zastupitelstvu). Hejtmanem Zlínského kraje se v tomto volebním období stal Jiří Čunek, který kandidoval za KDU-ČSL.\n"}
{"id": "1246909", "url": "https://cs.wikipedia.org/wiki?curid=1246909", "title": "Y Dydd Olaf", "text": "Y Dydd Olaf\n"}
{"id": "1246911", "url": "https://cs.wikipedia.org/wiki?curid=1246911", "title": "Lambeosaurini", "text": "Lambeosaurini\n\nLambeosaurini byli obvykle velcí, vývojově vyspělí kachnozobí dinosauři, dříve známí jako korytosaurini. Jejich fosilní pozůstatky jsou v současnosti známé pouze ze Severní Ameriky a Asie. Dnes řadíme do této skupiny rody \"Corythosaurus\" (Kanada), \"Hypacrosaurus\" (Kanada a Montana v USA), \"Lambeosaurus\" (Kanada), \"Magnapaulia\" (Mexiko), \"Nipponosaurus\" (Rusko), \"Olorotitan\" (Rusko), \"Sahaliyania\" (Čína), a \"Velafrons\" (Mexiko). Mohl sem však spadat také rod \"Angulomastacator\" (Texas) a \"Amurosaurus\" (Rusko).\n\n\n"}
{"id": "1246912", "url": "https://cs.wikipedia.org/wiki?curid=1246912", "title": "Gilmorova děvčata: Rok v životě", "text": "Gilmorova děvčata: Rok v životě\n\nGilmorova děvčata: Rok v životě (v anglickém originále Gilmore Girls: A Year in the Life) je americký internetový seriál streamovací sítě Netflix. Je to pokračování seriálu \"Gilmorova děvčata\", amerického komediálně-dramatického seriálu, vytvořeného Amy Sherman-Palladino s Lauren Graham a Alexis Bledel v hlavních rolí, který se vysílal od roku 2000 do roku 2007 na stanicích The WB a The CW. Sherman-Palladino a její manžel Daniel Palladino (1.–6. série), David S. Rosenthal (7. série) a Gavin Polone na seriálu pracovali jako výkonní producenti.\n\nSeriál se skládá ze čtyř 88 až 102minutových dílů, které byly zveřejněné 25. listopadu 2016. Každý díl sleduje postavy v jiné roční období.\n\nRory Gilmorová (Alexis Bledel) se kvůli častým cestám jako novinářka na volné noze vzdala svého bytu ve prospěch pobytu v domech svých přátel v New Yorku, Stars Hollow a Londýně. Rory v Londýně žije v bytě Logana Huntzbergera (Matt Czuchry) a při tom pracuje na knize s excentrickou Naomi Shropshireovou (Alex Kingston). Rory a Logan žijí v nezávazném vztahu, ačkoliv je Logan zasnouben a Rory má přítele Paula, kterého příliš nevzpomíná. Když ji Naomi vyhodila a Loganova snoubenka se přistěhovala, tak se Rory potýkala s problémy, protože zjistila, že nemá žádnou kariéru a ani vztah s Loganem. Setkala se s Jessem Mariano (Milo Ventimiglia), který ji povzbudil k tomu, aby napsala knihu o životě se svojí matkou.\n\nEmily Gilmore (Kelly Bishop) truchlila nad nedávnou smrtí manžela a snažila se navést svoji dceru Lorelai (Lauren Graham) k tomu, aby s ní začala navštěvovat terapii. Lorelai se také cítila zničena smrtí otce, postupu v kariéře přátel a vztahu s Lukem Danesem (Scott Patterson). Lorelai a Luke jsou spolu více než deset let, ale ještě se nevzali a ani o svatbě nepřemýšleli. Zvažovali použití umělého oplodnění a navštívili kliniku pro plodnost, kde pracuje Paris. Zatímco Rory přemýšlela o knize, Lorelai spontánně odešla z domova, aby vyrazila na cestu po Pacific Crest Trail.\n\nEmily nakonec přijala smrt manžela, prodala dům a opustila Dcery americké revoluce a poprvé v životě se přestěhovala do komunity v Nantucketu a byla nezávislá. Navzdory tomu, že Lorelai nikdy nešla žádnou delší turistickou trasu se vrátila z cesty a usmířila se s Emily a Rory a požádala Luka, aby si ji vzal. Rory navštívila svého otce Christophera Haydena (David Sutcliffe), aby mu řekla o svatbě matky. Zeptala se ho, proč Lorelai dovolil, aby ji vychovávala jako svobodná matka. Luke a Lorelai se vzali v altánku ve Stars Hollow a v závěrečné scéně série Rory prozradila Lorelai, že je těhotná.\n\n15. září 2010 Lauren Graham prozradila magazínu Vanity Fair, že film \"Gilmorova děvčata\" není něco co by se nemohlo stát skutečností „lidé, kteří mají moc, lidé, kteří by to mohli uskutečnit o tom mluví.“To samé řekla v březnu 2013 skrze svůj twitterový účet, poté co si \"Veronica Mars\" zajistila díky stránce Kickstarter finance pro film, ale řekla, že pouze Amy Sherman-Palladino to může zařídit.\n\nV říjnu 2015 TVLine potvrdil, že Netflix uzavřel smlouvu s Warner Bros. na limitovaný seriál se čtyřmi 90minutovými díly. 29. ledna 2016 byl seriál oficiálně potvrzený pod názvem \"Gilmore Girls: Seasons\". Natáčení začalo v Los Angeles 30. června 2016. V květnu bylo oznámeno, že seriál se bude jmenovat \"Gilmore Girls: A Year in Life\".\n"}
{"id": "1246913", "url": "https://cs.wikipedia.org/wiki?curid=1246913", "title": "Paleotethys", "text": "Paleotethys\n\nPaleo-Tethys (či Palaeo-Tethys) byl pradávný oceán, který se nacházel severně od pobřeží jižního superkontinentu Gondwana. Jeho počátky se datují již do kambrické periody (asi před 500 miliony let), pokračují po celou prvohorní éru a tato vodní masa se pak uzavírá koncem druhohorního triasu asi před 200 miliony let. Paleo-Tethys odvozuje svůj název od skutečnosti, že šlo o jakéhosi předchůdce pozdějšího praoceánu Tethys, který se nacházel přibližně mezi Gondwanou na jihu a Laurasií na severu v průběhu téměř celé druhohorní éry. Naopak předchůdcem praoceánu Paleo-Tethys byl tzv. Proto-Tethys. Paleo-Tethys se nacházel v místech, kde dnes nalezneme Indický oceán a jih Asie.\n"}
{"id": "1246915", "url": "https://cs.wikipedia.org/wiki?curid=1246915", "title": "Karolína Lipowská", "text": "Karolína Lipowská\n\nKarolína Lipowská (* 2005) je česká dětská herečka.\n\nKromě herectví se Karolína Lipowská věnovala aktivně moderní gymnastice v SKMG Chodov Praha (přebornice Prahy v jednotlivcích 2013 a vicemistryně ČR v kategorii společných sestav „Naděje starší“ 2016 a v kategorii „Juniorky“ 2017). Od roku 2019 se věnuje tanci (zejména contemporary, akrobacie a street dance).\n\nDebutovala v roli Anetky po boku Any Geislerové v celovečerním filmu \"Polednice\", který se natáčel v roce 2015. Předtím se objevila jen v reklamě.\n\n\n"}
{"id": "1246917", "url": "https://cs.wikipedia.org/wiki?curid=1246917", "title": "Arnold Stadler", "text": "Arnold Stadler\n\nArnold Stadler (* 9. dubna 1954, Meßkirch, Bádensko-Württembersko) je německý spisovatel. V roce 1999 se stal laureátem ceny Georga Büchnera.\n\nStudoval katolickou teologii a posléze germanistiku. Disertační práci psal na téma \"'Das Buch der Psalmen und die deutschsprachige Lyrik des 20. Jahrhunderts: zu den Psalmen im Werk Bertolt Brechts und Paul Celans\"'. I když teologii vystudoval, knězem se nakonec nikdy nestal, protože se povolání necítil být dost hoden.\n\nK listopadu roku 2016 byl již dvakrát (2007 – román \"Komm, gehen wir\"; 2016 – román \"Rauschzeit\") v tzv. širší nominaci na Německou knižní cenu.\n\n\n"}
{"id": "1246919", "url": "https://cs.wikipedia.org/wiki?curid=1246919", "title": "Savojské hrabství", "text": "Savojské hrabství\n\nSavojské hrabství (francouzsky \"Comté de Savoie\", italsky \"Contea di Savoia\") byl politický útvar po většinu svého trvání zapojený v rámci Svaté říše římské. Existoval mezi roky 1003 a 1416 a byl řízen panovníky ze savojské dynastie. Vznikl stejně jako svobodné švýcarské obce vydělením z Arelatského království v 11. století a jeho prvním hrabětem a zakladatelem dynastie byl Humbert I. Zanikl tím, že byl povýšen na Savojské vévodství císařem Zikmundem Lucemburským, který udělil titul vévody Amadeovi VIII. Savojskému.\n"}
{"id": "1246922", "url": "https://cs.wikipedia.org/wiki?curid=1246922", "title": "Karl Alfred von Zittel", "text": "Karl Alfred von Zittel\n\nKarl Alfred Ritter von Zittel (25. září 1839 Bahlingen, Bádenské velkovévodství - 5. ledna 1904 Mnichov) byl německý paleontolog, botanik, malakolog a vysokoškolský učitel. Mezi jeho nejslavnější počiny patří oficiální vědecké pojmenování druhohorních hlavonožců amonitů v roce 1884. \n\nV mládí studoval na Univerzitě v Heidelbergu. Kromě Německa působil i v rakouské Vídni. Specializoval se na druhohorní obratlovce a na toto téma publikoval množství hodnotných prací. V roce 1894 obdržel jako zásluhu za dlouhodobý přínos geologickým vědám Wollastonovu medaili londýnské Geologické společnosti. Dnes jsou po něm pojmenovány například Zittelovy útesy v Antarktidě.\n\n"}
{"id": "1246924", "url": "https://cs.wikipedia.org/wiki?curid=1246924", "title": "Sbor dobrovolných hasičů České Budějovice", "text": "Sbor dobrovolných hasičů České Budějovice\n\nSbor dobrovolných hasičů města České Budějovice (SDH České Budějovice) je společenskou organizací, která sdružuje dobrovolné hasiče z Českých Budějovic a blízkého okolí.\n\nSDH České Budějovice byl založen 15. října roku 1874. Sbor patří mezi tři nejstarší sbory na území okresu a kraje. Velmi důležité bylo pro město roku 1785 získání císařského patentu, který předepisoval prevenci proti požárům.\n\nBěhem prvního měsíce existence se do sboru přihlásilo nad 100 mužů, ochotni zachraňovat životy, zdraví a majetek občanů. Sbor se velice rychle stal velmi dobrým hasičským sborem, který zasahoval u požárů a efektivně chránil město před tímto živlem. Za léta 1464–1972 bylo zaznamenáno 111 velkých požárů, jedná se o požáry velkých fabrik apod... Během své existence byl sbor velmi často na samém vrcholu slávy, ale někdy se rovněž zdálo, že sbor zcela zanikne.\n\nSbor byl v minulosti financován z městské pokladny, ale i z řad občanů, kteří přispívali do sbírek a do pokladny sboru. Z těchto důvodů byla jednotka velice dobře vybavena a připravena pomoci lidem v nouzi.\n\nZ důvodů změn režimů či změn ve vedení Českých Budějovic se sbor po nějaké době dostal do fáze, kdy se ocitnul bez příspěvků od města, bez kterých nebylo možno sbor udržet v plnohodnotném chodu, proto sbor na dlouho dobu téměř zaniká. Musel též omezit svou činnost na minimum, přišel o svou výjezdní jednotku a soutěžní družstva v požárním sportu.\n\n"}
{"id": "1246925", "url": "https://cs.wikipedia.org/wiki?curid=1246925", "title": "Medosavka chathamská", "text": "Medosavka chathamská\n\nMedosavka chathamská (\"Anthornis melanocephala\") je vyhynulý druh medosavky z čeledi Meliphagidae. Byla endemitem Chathamových ostrovů. Podobala se medosavce novozélandské (\"Anthornis melanura\"). Medosavka chathamská však byla podstatně větší a celou hlavu a krk měla černě zbarvenou. Peří samce bylo olivově zelené, břicho a boky světle zelené, zobák byl černý. Její velikost byla 25 cm, délka křídel 11 cm, délka ocasu 11 cm, délka zobáku 1,7 cm. Samička byla menší. Její zpěv byl bohatý a plný jako u medosavky novozélandské. Živila se hmyzem, jahodami a medem.\n\nMedosavka chathamská byla naposledy spatřená v roce 1906. Expedice vyslaná v roce 1938 za účelem ji najít nezaznamenala žádné stopy její existence. Jako důvod vyhubení se udává nákaza, ničení biotopu, introdukovaní predátoři (krysy, kočky) a lidé kteří vybírali hnízda a chytali živé exempláře do muzejních sbírek. V brémském, berlínském a frankfurtském muzeu jsou vystaveny vycpané exempláře.\n\n"}
{"id": "1246926", "url": "https://cs.wikipedia.org/wiki?curid=1246926", "title": "Mario Stretti", "text": "Mario Stretti\n\nMario Stretti, psán též Marius Stretti–Zamponi (13. srpna 1910 Praha-Královské Vinohrady – 15. srpna 1960 Riga), byl český malíř, grafik a ilustrátor.\n\nMario Stretti se narodil v Praze na Královských Vinohradech. Patřil k významné pražské rodině Strettiů. Jeho otcem byl malíř a grafik Jaromír Stretti-Zamponi. Nesporný talent k malování, který podědil po předcích vyústil ve studium na Akademie výtvarných umění v Praze. Sudoval malířství a portrét u prof. Vratislava Nechleby a grafiku u prof. T.F.Šimona. V roce 1943 se Mario Strettimu narodil syn Karel. Po roce 1948 byl politicky perzekvován. Byl vynikající malíř a portrétista, krajinář, kreslíř a grafik. Zabýval se také ilustrací a známkovou tvorbou (např. návrh známky Františka Ladislava Čelakovského z roku 1952 nebo dvě známky ze série \"Povolání\" z roku 1954.). Získal četné zahraniční ceny, např. v Římě 1960 za olympijskou známkovou sérii. Zemřel 15. srpna 1960 v lotyšské Rize.\n\n\n"}
{"id": "1246928", "url": "https://cs.wikipedia.org/wiki?curid=1246928", "title": "Římskokatolická farnost Studnice", "text": "Římskokatolická farnost Studnice\n\nŘímskokatolická farnost Studnice je územním společenstvím římských katolíků v rámci náchodského vikariátu královéhradecké diecéze.\n\nKostel ve Studnicích vznikl v 17. století původně jako domácí kaple rodu Straků z Nedabylic, majitelů zdejší tvrze. Kaple byla rozšířena roku 1717 a 1764. V roce 1785 byla v obci zřízena lokálie, ze které byla později zřízena samostatná farnost.\n\nFarnost Studnice je administrována ex currendo z Náchoda.\n\n"}
{"id": "1246929", "url": "https://cs.wikipedia.org/wiki?curid=1246929", "title": "Dominik Kaiser", "text": "Dominik Kaiser\n\nDominik Kaiser (* 16. září 1988, Mutlangen, Západní Německo) je německý fotbalový záložník, od roku 2012 hráč klubu RB Leipzig. V týmu má funkci kapitána.\n\n\n"}
{"id": "1246934", "url": "https://cs.wikipedia.org/wiki?curid=1246934", "title": "Římskokatolická farnost Svébohov", "text": "Římskokatolická farnost Svébohov\n\nŘímskokatolická farnost Svébohov je územní společenství římských katolíků v děkanátu Zábřeh s farním kostelem Nanebevzetí Panny Marie.\n\nStavba kostela byla dokončena v roce 1870, v roce 1892 zde byla zřízena fara.\n\nV letech 1887–1888 zde působil jako expozita pozdější olomoucký arcibiskup ThDr. Antonín Cyril Stojan. Od července 2016 byl ustanoven administrátorem excurrendo P. Mgr. Władysław Marek Mach, SDS.\n\nFarnost se pravidelně podílí na projektu Noc kostelů a pořádá farní ples. \n\nKaždoročně se ve farnosti koná tříkrálová sbírka, v roce 2016 se při ní vybralo ve Svébohově 13 753 korun.\n\nPro farnost stejně jako další farnosti děkanátu Zábřeh vychází každý týden Farní informace.\n\n"}
{"id": "1246937", "url": "https://cs.wikipedia.org/wiki?curid=1246937", "title": "Prača", "text": "Prača\n\nPrača je řeka ve východní části Bosny a Hercegoviny, dlouhá 61 km. Je levostranným přítokem Driny.\n\nPramení na severním svahu horského masivu Jahorina nedaleko města Pale. Teče východním směrem přes Podgrab, Renovicu a Mesići, u městečka Ustiprača se vlévá do Driny. Povodí má rozlohu 1109 km², průměrný spád toku činí 23,5 ‰. Nejdůležitějšími přítoky jsou Rakitnica zleva a Čemernica zprava.\n\nPrudký tok řeky vymlel mezi vápencovými horami kaňon Kračule dosahující hloubky až 600 m, který je chráněným územím. Nacházejí se zde četné jeskyně, z nichž největší je Govještica. Podél řeky byla roku 1906 postavena úzkokolejná železniční trať spojující Sarajevo a Užice, na níž byla pravidelná doprava ukončena roku 1974 a od té doby slouží jen k občasným nostalgickým jízdám. V době války v Bosně a Hercegovině bylo údolí řeky strategickým zásobovacím koridorem.\n\nNedaleko vesnice Mesići byla v roce 1950 vybudována přehrada s hydroelektrárnou, jejíž roční produkce činí 21 GWh.\n"}
{"id": "1246939", "url": "https://cs.wikipedia.org/wiki?curid=1246939", "title": "Marcel Sabitzer", "text": "Marcel Sabitzer\n\nMarcel Sabitzer (* 17. března 1994, Štýrský Hradec, Rakousko) je rakouský ofenzivní fotbalový záložník/útočník a reprezentant, od roku 2014 hráč německého klubu RB Leipzig.\n\nJeho otcem je Herfried Sabitzer, bývalý fotbalový útočník a reprezentant a později fotbalový manažer.\n\n\nPůsobil v mládežnických reprezentacích Rakouska (U16, U17, U18, U19, U21).\n\nV A-mužstvu Rakouska debutoval 5. 6. 2012 v přátelském utkání v Innsbrucku proti reprezentaci Rumunska (remíza 0:0). Zúčastnil se EURA 2016 ve Francii.\n\n"}
{"id": "1246941", "url": "https://cs.wikipedia.org/wiki?curid=1246941", "title": "Australské státy a teritoria", "text": "Australské státy a teritoria\n\nAustralské státy a teritoria spolu tvoří šestou největší zemi světa podle rozlohy. Austrálie se skládá ze šesti států a mnoha teritorií; Pevninská Austrálie je tvořena pěti státy a třemi teritorii (včetně malého Teritoria Jervis Bay), přičemž šestý australský stát - ostrov Tasmánie - leží na jih od mateřské Austrálie. Austrálii ještě patří šest ostrovních, externích, teritorií. Austrálie si také dělá nárok na část Antarktidy (na Australské antarktické území).\n\nVšechny státy a dvě teritoria (Severní teritorium a Teritorium hlavního města Austrálie) mají vlastní parlamenty a samosprávu; všechny zbývající teritoria jsou spravovány federální vládou, přičemž ostrov Norfolk má určitý stupeň samosprávy.\n"}
{"id": "1246945", "url": "https://cs.wikipedia.org/wiki?curid=1246945", "title": "Krematorium v Karlových Varech", "text": "Krematorium v Karlových Varech\n\nKrematorium v Karlových Varech se nachází v městské části Rybáře na hřbitově. Je součástí souboru staveb, ve kterých je zahrnuta také pohřební kaple jako kompromis mezi tradičními pohřby do země a pohřby žehem.\n\nJiž ve 20. letech 20. století obec Rybáře u Karlových Varů uvažovala o výstavbě krematoria na svém území. Hlavním propagátorem této myšlenky byl předseda a poslanec Eugen de Witte. Obec zvažovala poskytnutí stavebního pozemku zdarma a zažádala o příspěvek u okresního zastupitelstva. Proti tomu vystoupili křesťanští socialisté a stavba tak byla odložena. Po zvolení nového zastupitelstva roku 1928 již stavba byla odsouhlasena, půjčku poskytl také spolek Krematorium a bylo zahájeno vypracování projektu. Sešly se dva návrhy - kromě realizovaného návrhu od architekta Langhammera také puristické-klasicistní návrh karlovarského architekta Rudolfa Welse (1882-1942).\n\nKomplex staveb byl postaven v letech 1932 - 1933. Jako první se v dubnu započalo s výstavbou budovy krematoria. Na jaře roku 1933 byla hrubá stavba dokončena a 7. prosince téhož roku zkolaudována. Pohřební katolická kaple doplnila areál roku 1934. Stavební práce byly provedeny konsorciem Ing. Fischer a spol a Kubíček a Bayer, dohled nad pracemi měl přednosta městského úřadu inženýr Pollak.\n\nObřadní budova stojí v centru komplexu budov, k ní je kolmo po levé straně připojeno křídlo technické a po pravé straně křídlo správní. Průčelí budovy nad hlavním vchodem má kruhové okno a celá budova je kryta mírně sešikmenou sedlovou střechou. Holé pilíře nesou strop a krov. Hlavní vchod je přízemní, předsazený a prosklený, po obou stranách jej zdobí reliéfy.\nVšechny vnitřní prostory jsou spojeny chodbou. Interiér obřadní síně je osvětlen horizontálními pruhy pásových oken umístěnými pod stropem, na zpěváckou tribunu vedou dvě boční schodiště.\n\nPohřební kaple má obdélný půdorys zakončený půkruhovou apsidou a půlválcovou zvonicí. Interiér je osvětlen po levé straně pěti vertikálními pásy oken. Puristická kaple a technické budovy mají nautické prvky - zábradlí, žebříky, stožáry a kulatá okna.\n\n\n\n"}
{"id": "1246949", "url": "https://cs.wikipedia.org/wiki?curid=1246949", "title": "Bajmak", "text": "Bajmak\n\nBajmak (, ) je město v Baškortostánu v Ruské federaci. Při sčítání lidu v roce 2010 měl přes sedmnáct tisíc obyvatel, převážně Baškirů.\n\nBajmak leží ve východních výběžcích Jižního Uralu na Tanalyku, pravém přítoku Uralu. Od Ufy, hlavního města republiky, je vzdálen přibližně 490 kilometrů jižně.\n\nBajmak byl založen v roce 1913 jako sídlo horníků těžících zlato a měď.\n\nOd roku 1938 je Bajmak městem.\n\n"}
