{"id": "1256168", "url": "https://cs.wikipedia.org/wiki?curid=1256168", "title": "Nako Spiru", "text": "Nako Spiru\n\nNako Spiru (4. ledna 1918, Drač, Albánie – 20. listopadu 1947, Tirana, Albánie) byl albánský politik a člen Albánské komunistické strany (PKSh). \n\nSpiru byl původem z pravoslavné rodiny, která žila v Drači. Studoval na italské obchodní škole na Korfu a později na univerzitě v Turíně. Po italské invazi do Albánie se připojil k hnutí odporu, které zorganizovali komunisté. Mezi nimi se stal pravou rukou Envera Hodži. Do vysoké pozice byl vybrán na Permetské konferenci v květnu 1944.Po zavraždění Qemala Stafy byl právě Spiru postaven do čela mládežnické sekce albánských komunistů.\n\nPo skočení druhé světové války byl Spiru členem Státní plánovací komise, která měla hospodářství země upravit dle sovětského vzoru. Spiru se však velmi brzy stal obětí vnitrostranických rozmíšek mezi dělnickým křídlem, které vedl Koçi Xoxe a intelektuály, které vedl Mehmet Shehu a Sejfulla Maleshova. První skupina prosazovala v Albánii vliv Jugoslávie, zatímco druhá byla loajální Sovětskému svazu.\n\nSám Spiru se angažoval u jugoslávského vedení např. při výstavbě železnic v druhé polovině 40. let 20. století. Sama Albánie žádné železniční tratě tehdy neměla, a podařilo se ji zajistit dovoz techniky právě z Jugoslávie. Spiru posílal tajné depeše Titovi, ve kterých kritizoval samotného Hodžu.\n\nSpiru, ač sympatizant projugoslávských politik, byl proti ekonomickým smlouvám, které v červnu 1946 uzavřela Albánie s Jugoslávií, a které Albánii stavěly do pozice velmi závislé na svém severním sousedovi. Po zhoršení vzájemných vztahů byl Spiru obviněn z kolaborace s Jugoslávií; sám se proto vydal do Moskvy dojednat lepší smlouvy se SSSR. Byl však kritizován ostře Koçim Xoxe. V listopadu 1947 byl Spiru nalezen mrtev, jen den po jednání Ústředního výboru PPSH. Podle oficiální verze se tak stalo když čistil svůj revolver.\n"}
{"id": "1256170", "url": "https://cs.wikipedia.org/wiki?curid=1256170", "title": "Seznam medailistů na mistrovství Československa a Česka mužů a žen v běžecké štafetě na 4 x 400 m", "text": "Seznam medailistů na mistrovství Československa a Česka mužů a žen v běžecké štafetě na 4 x 400 m\n"}
{"id": "1256172", "url": "https://cs.wikipedia.org/wiki?curid=1256172", "title": "Boržava", "text": "Boržava\n\nNázev Boržava má více významů:\n"}
{"id": "1256174", "url": "https://cs.wikipedia.org/wiki?curid=1256174", "title": "Březinka (přírodní památka)", "text": "Březinka (přírodní památka)\n\nPřírodní památka Březinka se rozkládá východně od Náchoda, východní část území je ohraničena česko-polskou státní hranicí. Předmětem ochrany jsou extenzivní sečené louky nížin až podhůří a bučiny asociace Luzulo-Fagetum, asociace Asperulo-Fagetum a smíšených jasanovo-olšových lužních lesů temperátní a boreální Evropy. Území je rovněž stejnojmennou evropsky významnou lokalitou. Nachází se zde několik pěchotních srubů, nejznámějším z nich je zrekonstruovaný pěchotní srub N-S 82 Březinka.\n\nÚzemí je hodnotné jak z hlediska výskytu chráněných živočišných druhů (zejména v prostoru Běloveského lomu), tak i z hlediska výskytu chráněných druhů rostlin. Vyskytují se zde například ropucha obecná (\"Bufo bufo\"), užovka obojková (\"Natrix natrix\"), ještěrka obecná (\"Lacerta agilis\"), ještěrka živorodá (\"Zootoca vivipara\"), skokan zelený (\"Rana esculenta\"), čolek horský (\"Mesotriton alpestris\"), čolek obecný (\"Lissotriton vulgaris\"), čolek velký (\"Triturus cristatus\"), chřástal polní (\"Crex crex\"), modrásek bahenní (\"Maculinea nausithous\"), ďáblík bahenní (\"Calla palustris\"), plavín štítnatý (\"Nymphoides peltata\"), řezan pilolistý (\"Stratiotes aloides\"), prustka obecná (\"Hippuris vulgaris\"), bledule jarní (\"Leucojum vernum\"), vemeník zelenavý (\"Platanhera chlorantha\"), upolín evropský (\"Trollius altissimus\") a další.\n"}
{"id": "1256182", "url": "https://cs.wikipedia.org/wiki?curid=1256182", "title": "Obilné zákony", "text": "Obilné zákony\n\nObilné zákony (v originále Corn Laws) byla celní nařízení omezující či zcela znemožňující dovoz obilí do Spojeného království, uplatňovaná v letech 1815–1846; měla ochraňovat domácí trh před přebytky a importem laciného obilí ze zahraničí. Zákony se vztahovaly na veškeré obilí, ovšem největší dopad měly na ceny pšenice, která tehdy byla jednou z nejdůležitějších zemědělských produktů, zejména kvůli výrobě chleba, který byl tehdy základní potravinou většiny populace.\n\nZákonům předcházelo období napoleonských válek a s nimi spojená kontinentální blokáda. Ta umožnila vlastníkům zemědělské půdy provozovat na domácím trhu de facto monopol, jelikož díky blokádě byl veškerý obchod s pevninskou Evropou znemožněn, následkem čehož byl domácí obchod se zemědělskými plodinami a úrodnou půdou obecně velmi výnosným byznysem. Kvůli chybějící konkurenci a sérii špatných sklizní zůstávaly ceny obilí vysoké.\n\nAvšak s koncem napoleonských válek roku 1814 skončila také kontinentální blokáda, což mělo za následek významný propad cen, podle některých zdrojů téměř až na polovinu původní ceny, což způsobilo paniku v řadách vlastníků půdy i mezi nájemníky půdy, kteří měli uzavřené finančně velmi náročné smlouvy, počítajíce s vysokými zisky.\n\nZákony byly schváleny parlamentem roku 1815 za vlády tehdejšího premiéra Roberta B. Jenkinsona (známého též jako Lord Liverpool) na popud vlastníků půdy. V první formě měly stabilizovat cenu pšenice na 80 šilincích za quarter. Do země se nesmělo dovážet obilí, dokud cena domácího nepřekročila tuto sazbu. Takto stanovená cena však byla tak vysoká, že v skutečnosti nebyla překročena za celou dobu existence zákonů, a to ani za období největších neúrod.\n\nSamotné prosazení zákona bylo formálně snadné, jelikož tehdejší vládnoucí strany (Toryové a Whigové) byly složeny především z aristokratů, kteří měli vlastní zájem na zachování vysokých cen obilí (ve skutečnosti všichni ministři museli vlastnit nějakou půdu, aby mohli zasedat v parlamentu ). Zároveň jen velmi omezená část populace měla volební právo (cca 1/12 dospělých mužů), mezi níž patřili opět především rolníci a vlastníci půdy.\n\nPřijetí obilných zákonů mělo zásadní vliv na tehdejší společnost a ekonomiku. Svoje zastánce měly především mezi vlastníky půdy, pro něž znamenaly jistotu stability v poválečném období, zatímco chudým, dělníkům a průmyslníkům připadaly jako nástroj sobecké aristokracie k jejich vykořisťování.\n\nVlivem zákonů se uměle zvýšené ceny obilí výrazně odrážely v cenách potravin. To mělo dopad především na pracující třídu, která byla silně závislá na trhu s potravinami. Další negativně zasaženou vrstvou byla vyšší třída – továrníci, velkoobchodníci a bankéři, jelikož vrstvě pracujících vlivem vysokých cen za potraviny klesaly reálné mzdy, což v konečném důsledku vedlo ke snížení spotřeby průmyslového zboží a tím pádem poklesu zisků této vrstvy. Kvůli nízké ziskovosti společností byli vlastníci nuceni propouštět své zaměstnance, a tak docházelo ke zvyšování nezaměstnanosti. Zvlášť silně byl zasažen např. bavlnářský průmysl v Lancashire, neboť byl závislý na dovozu surové bavlny a vývozu z ní zhotovených výrobků.\n\nJediná vrstva, která z obilných zákonů profitovala, byli vlastníci půd, aristokraté. I když celkový vliv zákonů na britskou ekonomiku byl zjevně negativní, tehdejší vláda, tvořená převážně právě aristokraty, byla neochotná legislativu měnit.\n\nUvedení zákonů nezůstalo bez odezvy a probíhaly o nich veřejné diskuse a protesty. Už při jejich projednávání probíhaly v Londýně nepokoje. Jinou významnou událostí bylo krvavé potlačení demonstrace proti obilným zákonům a za rozšíření volebních práv v Manchesteru roku 1819, které je známo také jako Peterloo Massacre (masakr Peterloo) a při němž zahynulo 10 až 20 protestujicích a dalších několik stovek bylo zraněno (počty se dle různých zdrojů liší).\n\nVýznamné změny ve znění obilných zákonů bylo dosaženo roku 1828 za vlády Arthura Wellesleyho, 1. vévody z Wellingtonu, kdy člen parlamentu William Huskisson prosadil svůj návrh „\"sliding scale\"“ (pohyblivý sazebník). Ten upravoval horní mez, kdy se bez celního zatížení mohla do Spojeného království dovážet pšenice, na 73 šilinků za quarter. Zároveň byla stanovena dolní mez, kdy byl dovoz zcela zakázán, na 64 šilinků. Mezi těmito intervaly v cenách pak byl možný dovoz, na kterém bylo uplatňováno clo, které bylo vyšší, pokud byla pšenice levnější a naopak.\n\nV roce 1832 byl parlamentem přijat Reformní zákon, který značně rozšířil volební právo, především na průmyslovou střední třídu. To otevřelo cestu zájmům továrníků v parlamentu a aristokraté tak ztratili předchozí prakticky nedotknutelnou rozhodovací pozici.\n\nPrvním hnutím namířeným proti obilným zákonům byla tzv. \"Anti-Corn Law Association (\"Asociace proti obilným zákonům), založena roku 1836 v Londýně, která však neměla příliš velký úspěch a roku 1838 byla pod stejným názvem znovu založena v Manchesteru s pouhými sedmi členy. Později roku 1939 byla přejmenována na Anti-Corn Law League (Liga proti obilným zákonům, ACLL).\n\nCílem ACLL bylo úplné odvolání obilných zákonů. Toho členové Ligy dosahovali pomocí mobilizace veřejného mínění, kritizování obilných zákonů, propagací volného obchodu a pořádání veřejných shromáždění za těmito účely. Během sedmi let od založení Liga postupně rostla, až její vliv zasahoval do celého království a do parlamentu, kam se dostalo několik jejích členů. Mezi předními představiteli Ligy byly kvalifikované osobnosti s dobrými znalostmi fungování ekonomiky, dalšími členy byli bohatší lidé ze střední třídy, např. vlastníci továren či bankéři, kteří zajišťovali ligu i finančně.\n\nMezi nejvýznamnější osobnosti a zakladatele Ligy patřili zejména Richard Cobden a John Bright. Oba byli zvoleni do parlamentu, Cobden roku 1841 za Stockport, Bright roku 1843 za Durham a roku 1847 za Manchester.  Zejména Cobden byl nejvlivnějším členem Ligy a konečné odvolání obilných zákonů je považováno především za výsledek jeho vyčerpávající práce a lobbování za volný obchod. Bright se proslavil jako vynikající řečník a byl Cobdenovým nejdůležitějším společníkem.\n\nVe 40. letech byla distribuce křesel v parlamentu i po reformaci z roku 1832 stále velmi nakloněna ve prospěch aristokratů a zemědělství. Přesto osm let od založení ACLL byly obilné zákony roku 1846 odvolány. Zásadní úlohu v odvolání měl tehdejší premiér a člen Konzervativní strany (původně Toryů) Sir Robert Peel. Peel se sám problematikou dovozu zemědělských plodin zabýval a postupně přicházel k názoru, že obilné zákony nejsou nezbytně nutné k udržení prosperity britského zemědělství, ačkoli měl dříve naprosto opačný názor. Jeho rodina navíc vlastnila textilní továrny, a tak byl volný obchod i v jeho vlastním zájmu. Jeho strana však nebyla nakloněna reformám a během své vlády začínal být nepopulární i mezi ministry vlastní strany. Peel tak nemohl odvolat obilné zákony snadno, jelikož neměl podporu parlamentu.\n\nZásadní zlom přišel v roce 1845, kdy vypukl velký irský hladomor (angl. Great Famine, či Irish Potato Famine). Ten Peela definitivně přesvědčil o nutnosti odvolání obilných zákonů a v podstatě ho využil k ospravedlnění tohoto kroku v parlamentu, když navzdory své vlastní straně prosadil odvolání za podpory některých konzervativců, Whigů a zástupců Irska s většinou 327 : 229, načež 25. června A. Wellesley přesvědčil Sněmovnu lordů ke schválení zákona o odvolání (Importation Act 1846).\n\nPeelovo rozhodnutí pro odvolání zákonů konzervativce rozdělilo;  ztratil podporu většiny parlamentu a po odmítnutí jeho návrhu jiného zákona (Irish Coercion Bill) rezignoval na post premiéra.\n"}
{"id": "1256184", "url": "https://cs.wikipedia.org/wiki?curid=1256184", "title": "Vladimír Uhlíř", "text": "Vladimír Uhlíř\n\nVladimír Uhlíř byl pražský architekt, výtvarník, designér, známý zejména jako autor pražských stanic metra Vltavská, Florenc, Roztyly, Pražského povstání. Osobně se zasadil o autentický architektonický styl těchto stanic, kde zároveň spolupracoval s tehdejšími významnými umělci a sochaři. \n\nNarodil se 15. března 1926 na pražském Žižkově, kde vyrůstal; v letech 1944-1945 byl totálně nasazen v továrně Junkers. Absolvoval reálné gymnázium v Praze. V letech 1947—1953 úspěšně vystudoval fakultu architektury a pozemního stavitelství ČVUT. Vzdělání si později doplnil o akademický titul na Akademii výtvarných umění v Praze. \n\nV roce 1953 se oženil s Marií Bettelheimovou, absolventkou Vyšší školy uměleckého průmyslu, dcerou pražského architekta Rudolfa Bettelheima. V období 1953–1955 absolvoval vojenskou základní službu jako ženista na pozici četař. V roce 1955 se mu narodila dcera Barbora. V letech 1955 až 1972 pracoval jako projektant ve státním podniku Interprojekt Praha, kde začal realizovat významnější stavby a podílel se na počínající přípravě stavby pražského metra. V období 1972 až 1991 pracoval jako hlavní projektant v Metroprojektu Praha a podílel se na architektonických řešeních pražských stanic metra a dalších státních staveb. Od roku 1991 pracoval jako soukromý architekt a věnoval se architektuře rodinných domů, vesnických usedlostí a stájí; zároveň získával i vetší zakázky krajských institucí. \n\nV posledních letech svého života se věnoval kresbě a malbě, kde měl v oblibě vodové barvy a perokresbu. Miloval venkov a proto většinu svého volného času trávil na své roubené venkovské usedlosti čp.55 ve vesničce Běštín, kde se věnoval volné tvorbě a vesnické architektuře. (Usedlost byla od roku 1958 zapsána jako nemovitá památka.) Dcera Barbora Uhlířová se o tuto usedlost stará a zasazuje se o zachování původní historické podoby včetně ateliéru svého otce. \n\nPo delší nemoci zemřel v rodinném kruhu 8. ledna roku 2011 \n\nNa ztvárnění stanic spolupracoval např. s Rudolfem Svobodou, ak. mal. Martinem Sladkým, ing. arch. Jiřím Lasovským.\n\n\n"}
{"id": "1256191", "url": "https://cs.wikipedia.org/wiki?curid=1256191", "title": "Arnošt ze Šlejnic", "text": "Arnošt ze Šlejnic\n\nArnošt ze Šlejnic, také Ernestus a Schleinicz, pán na Tolštejně a v Šluknově, (kolem 1470 – 6. února 1548 Šluknov) byl česko-saský šlechtic a kněz, administrátor pražského arcibiskupství v období jeho sedisvakance.\n\nPatřil k původem saskému šlechtickému rodu pánů ze Šlejnic, koncem 15. století naturalizovanému v Krušnohoří. Narodil se jako jeden z pěti synů Hugolta ze Šlejnic. Vystudoval teologii a práva. \n\nJako doktor dekretů a pražský kanovník byl roku 1508 zvolen proboštem Metropolitní kapituly pražské a roku 1511 jej papež Julius II. potvrdil v úřadu. Kromě toho byl jmenován do úřadu probošta míšeňského v době, kdy jeho příbuzný Johann von Schleinitz (1470–1537) zastával úřad míšeňského biskupa. S podporou saského vévody Jiřího I., zvaného Vousatý († 1539) vystoupil v učené disputaci proti Martinu Lutherovi. Svým moudrým a uvážlivým vystupováním v období náboženských sporů si získal přízeň krále Ferdinanda I. \n\nV letech 1525 až 1545 vykonával funkci administrátora pražského arcibiskupství. Zemřel roku 1548 a byl pohřben na svém panství ve Šluknově.\n\n"}
{"id": "1256201", "url": "https://cs.wikipedia.org/wiki?curid=1256201", "title": "Josef Prediger", "text": "Josef Prediger\n\nJosef Prediger (26. ledna 1812 Tanvald – 26. listopad 1891 Albrechtice v Jizerských horách) byl varhanář a starosta Albrechtic v Jizerských horách.\n\nNarodil se v rodině významného varhanáře Ignáce Predigera (1786 – 1853) v Albrechticích v Jizerských horách. V letech 1832–1833 studoval varhanickou školu v Praze. Po smrti svého otce převzal varhanickou dílnu, ve které se také vyučil. V Albrechticích byl také starostou.\n\nBěhem svého života vyrobil a rekonstruoval varhany nejen v oblasti Jizerských hor, ale i v Čechách. V Praze stavěl varhan pro baziliku sv. Cyrila a Metoděje. Funkční varhany se nacházejí:\n\n\n"}
{"id": "1256203", "url": "https://cs.wikipedia.org/wiki?curid=1256203", "title": "Francesco Grimaldi", "text": "Francesco Grimaldi\n\nFrancesco Grimaldi di Monaco ( - † 1309) byl janovský šlechtic z rodu Grimaldiů, který v noci 8. ledna 1297 za pomoci převleku za řeholníka obsadil se svými muži pevnost na Monacké skále a založil tak dodnes trvající vládu Grimaldiů v Monaku. I díky tomuto kousku byl znám pod přezdívkou \"il Malizia\" (\"Prohnaný\", \"Mazaný\"). Jeho nástupcem se stal jeho synovec Rainer I. (dnešní Grimaldiové tedy nejsou jeho přímými potomky). \n"}
{"id": "1256208", "url": "https://cs.wikipedia.org/wiki?curid=1256208", "title": "Steve Upton", "text": "Steve Upton\n\nSteve Upton (narozen 24. května 1946, Wrexham, Anglie) je bývalý bubeník a zakládající člen rockové skupiny Wishbone Ash, ve které působil v letech 1969-1990.\nJeho přesná hra na bicí byla klíčovým prvkem zvuku skupiny. Byl jedním z prvních bubeníků, kteří hráli v otevřené poloze (bez zkřížených rukou). Je levák.\n\nV určitých obdobích historie skupiny byl také zodpovědný za kontakt s manažery nahrávacích společností, agenty, producenty, koncertními promotéry a dalšími lidmi z hudební branže, čímž si vysloužil přezdívku \"Plukovník\" (ang. \"Colonel\"). Na konci 80. let se stal manažerem skupiny na plný úvazek. V roce 1990 skupinu z osobních důvodů opustil, protože chtěl vést klidný život.\n"}
{"id": "1256209", "url": "https://cs.wikipedia.org/wiki?curid=1256209", "title": "Aminta", "text": "Aminta\n\nAminta je divadelní pastorála Torquata Tassa napsaná v roce 1573 pro dvorní zahradní slavnost v italském městě Ferrara a vydaná v roce 1580 v Cremoně. Jak herci, tak diváky byly vznešené osoby žijící u dvora, které dobře chápaly básníkovy jemné narážky srovnávající životní styl šlechty s idylickým životem pastýřů.\n\nPoprvé byla hra sehrána divadelní společností \"I Gelosi\" (žárlivci) v dvorním letohrádku ve Ferraře a měla velký úspěch. O rok později byla uvedena v Urbinu na dvoře vévodkyně Lucrezie d'Este. Drama patřilo k oblíbeným dílům básníka Giacoma Leopardiho, který se jím inspiroval v básni \"A Silvia\" (1828).\n\nText je psán v hendekasylabech (verš o jedenácti slabikách) a heptametrech (sedmistopý verš) a je rozdělen do pěti aktů.\nHra má klasické pastorační téma, a odehrává se v době Alexandra Velikého. Postavy jsou pastýři a nymfy a pravděpodobně jsou inspirovány reálnými osobami (např. Aminta - básník sám, Silvia - Leonora d'Este, Dafne - Lucrezia d'Este, Batto - Battista Guarini, Elpino - Giovan Battista Pigna, Mopsus - Sperone Speroni)\n\nPříběh je o Amintově lásce ke krásné nymfě Silvii, která jeho náklonnost neopětuje a dává přednost lovu. Silvia je u studánky málem znásilněna Satyrem, ale Aminta ji zachrání, Silvia mu ovšem znovu uteče. Aminta nalezne její krví potřísněný závoj a pokusí se o sebevraždu skokem z útesu. Silvia má výčitky svědomí, pláče nad zdánlivě mrtvým Amintou, který ale pád zázračně přežil. Oba mladí lidé nakonec dávají na radu svých starších a moudřejších přátel a vezmou se.\n\nPříběh se stal základem pro několik operních libret a námětů pro balet, například:\n\nFonautografický záznam úvodních veršů této hry, který pořídil v roce 1860 Édouard-Léon Scott de Martinville, je nejstarším známým srozumitelným zvukovým záznamem lidské řeči. \n\n"}
{"id": "1256210", "url": "https://cs.wikipedia.org/wiki?curid=1256210", "title": "Jetelovina", "text": "Jetelovina\n\nJetelovina je pojmenování pro skupinu jednoletých i víceletých bylin z čeledi bobovitých. V České republice se pěstují přibližně na 15 % výměry orné půdy.\n\nMezi jeteloviny jsou zahrnovány hlavně rody: čičorka, jetel, komonice, štírovník, úročník, vičenec, vikev a tolice. Pěstují se jako víceleté pícniny na orné půdě a ve trvalých travních porostech na loukách a pastvinách. Nejrozšířenější jeteloviny pěstované polích jsou tolice vojtěška a jetel luční. Někteří autoři mezi jeteloviny zahrnují i mnohé luskoviny.\n\nJsou zdrojem kvalitní objemné píce s vysokým obsahem bílkovin a s dobrou stravitelností. V Česku se počítají mezi významné krmné plodiny pro dobytek. Rostou ve vzájemné symbióze s kořenovými (hlízkovými) bakteriemi rodu \"Rhizobium\", které jsou schopné poutat vzdušný dusík a obohacovat jím půdu. Na ploše 1 ha osazeného jetelovinami se takto z atmosféry získá a vpraví do půdy 120 až 220 kg dusíku.\n\nJsou také velmi dobrým předplodinami, půdu též obohacující o velké množství organické hmoty a díky svým hluboko sahajícím kořenům zpřístupňují živiny z hlubších vrstev půdy. Zlepšují také fyzikální vlastnosti půdy, zvyšují její pórovitost a drobtovitou strukturu, výrazně omezují vodní a vzdušnou erozi. Mají velkou listovou plochu a chrání půdu před vysýcháním i mechanickými účinky silných dešťových srážek. Jsou náročné na světlo i vláhu, kterou ale dokáži čerpat ze spodních vrstev půdy. Pro tyto vlastnosti jsou vhodnými rostlinami i při revitalizaci a ekologické obnově zpustlé krajiny.\n\n"}
{"id": "1256211", "url": "https://cs.wikipedia.org/wiki?curid=1256211", "title": "Železniční trať Elbasan–Prrenjas", "text": "Železniční trať Elbasan–Prrenjas\n\nŽelezniční trať Elbasan–Prrenjas (albánsky Hekurdha Elbasan–Prenjas) se nachází ve východní části Albánie. Dlouhá je 47,5 km; je jednokolejná a není elektrizovaná.\n\nŽelezniční trať byla vybudována v údolí řeky Shkumbin v letech 1969–1974. Výstavba probíhala postupně, ze západní strany směrem k východu. Trať byla nejprve ukončena po prvních 23 km v Librazhdu, a po dvou letech prodloužena dále do Prrenjasu. Jako druhou na území Albánie si ji navrhli vlastní odborníci bez cizí zahraniční pomoci. \n\nTrať na své cestě překonává náročné přírodní překážky. Vybudována byla řada mostů, z nichž nejdelší a nejvyšší na území Albánie (Bushtrický most) drží svůj rekord do současné doby. 20 km tratí je vedeno v obloucích, 27 km poté tvoří rovné úseky. Poloměry oblouků činí 300 m. Kvůli výstavbě trati bylo nutné přemístit 3,8 milionů m tun zeminy, z toho dvě třetiny skály.\n\nTunelů se na trati nachází celkem 15, z nichž nejdelší má délku 414 m a nejkratší 90 m. Na ražbu tunelů zakoupil albánský stát moderní švédské a rakouské razící stroje. Celková délka všech tunelů na trati činí cca 4 km.\n\nTrať byla zbudována především kvůli potřebě dovozu rud a materiálů pro rozvíjející se albánský průmysl. Tyto suroviny byly převáženy z dolů v údolí horního toku řeky Shkumbin do továren vybudovaných v blízkosti Elbasanu a dalších měst. \n\n"}
{"id": "1256213", "url": "https://cs.wikipedia.org/wiki?curid=1256213", "title": "Lesendro", "text": "Lesendro\n\nLesendro (v srbské cyrilici Лесендро) je ostrov na Skadarském jezeře, v jeho severní části. Je součástí území Černé Hory. Stejný název nese také opuštěná pevnost, která se na něm nachází.\n\nSvůj název má podle Alexandra Velikého, jehož jméno bylo postupem času zkomoleno a zkráceno na \"Lesandr\".\n\nOstrov se nachází v blízkosti vesnice Vranjine. Pevnost byla vybudována v roce 1843. Od 50. let, kdy bylo jezero částečně přemostěno železniční tratí Bělehrad-Bar je však již ostrov spojen umělou hrází s pevninou.\n\nPevnost sloužila za vlády Petra II. Petroviće-Njegoše pro ochranu od případných útoků ze strany Osmanské říše a chránila rybáře, kteří žili v blízkosti jezera. Sám Petar II. nechal pevnost obnovit poté, co skadarský Rašíd-paša obvinil Černohorce ze špionáže a nechal zavraždit 8 jejich obchodníků, kteří do Skadaru přišli.\n\nV roce 1843, jen několik měsíců po svém dokončení, obsadili pevnost osmanští Turci. Využili skutečnosti, že černohorská armáda byla odvolána z hradu pryč, a nestrážila jej. Turečtí správci pevnost rozšířili; zvýšili samotné zdi a dobudovali věže. Petar II. žádal od Osmanské říše dlouhodobě a neúspěšně vydání pevnosti zpět do černohorských rukou. Jeho neúspěch byl zaznamenán i v místním přísloví: \"Izgore (tuguje) ka’ vladika za Lesendrom\" (Je smutný jako kníže kvůli Lesendru).\n\nPevnost byla znovu připojena k Černé Hoře roku 1878. Poté až do první světové války se zde nacházel sklad munice.\n"}
{"id": "1256214", "url": "https://cs.wikipedia.org/wiki?curid=1256214", "title": "Evangelický kostel (Čenkovice)", "text": "Evangelický kostel (Čenkovice)\n\nEvangelický kostel v Čenkovicích v okrese Ústí nad Orlicí pochází z 80. let 18. století. \n\nDuchovní správa obce bývala v Čenkovicích zajišťována z devět kilometrů vzdáleného Jablonného nad Orlicí. Roku 1667 je v obci poprvé zmiňován filiální katolický kostel sv. Vavřince. O sto let později zde konečně byla snahou obyvatel zřízena lokálie, v roce 1782 povýšená na farnost. Starý kostel byl tehdy zbořen a nahradil jej nový v barokním slohu, postavený díky financím knížete Aloise Josefa z Lichtenštejna.\n\nV říjnu 1781 byl však vydán toleranční patent, díky němuž vyšlo najevo, kolik bylo v Čenkovicích tajných nekatolíků. K evangelickému vyznání se postupně přihlásila asi třetina všech obyvatel. Hned po vydání tolerančního patentu si vybudovali svou modlitebnu. Roku 1881 k ní byla přistavěna věž. Od jihu k ní přiléhal evangelický hřbitov, který dnes připomíná pamětní deska.\n\nDuchovním správcem býval pastor z Horní Čermné, od roku 1882 měla obec vlastního kazatele. V Čenkovicích působila i ochranovská jednota bratrská. \n\nKostel, který se nachází v těsné blízkosti lyžařských vleků a sjezdovek, není k bohoslužbám využíván již léta. Je dlouhodobě uzavřen a chátrá. Byl prodán soukromému vlastníkovi, který zahájil jeho přestavbu na ubytovací zařízení, plány však nedošly realizace. Ke kostelu však byl v jejich rámci přistavěn komín a ve střeše byly prolomeny vikýře s malými okny. \n\n"}
{"id": "1256216", "url": "https://cs.wikipedia.org/wiki?curid=1256216", "title": "Eyewitness", "text": "Eyewitness\n\nEyewitness je americký televizní seriál z roku 2016. Dva patnáctiletí spolužáci se náhodně stanou svědky mnohonásobné vraždy. Přesto se z osobních důvodů rozhodnou nejít se svým svědectvím na policii. Jedná se o remake norského seriálu \"Øyevitne\" z roku 2014.\n\nPhilip a Lukas jsou spolužáci a sousedé a také utajení milenci, kteří žijí na maloměstě Tivoli. Lukas je nadšenec do motokrosu a denně trénuje na blížící se závody. Philip se do města přestěhoval k pěstounům, neboť jeho matka je narkomanka. Jednou v noci jsou spolu v odlehlém srubu v lese, kam Lukas jezdí trénovat. Zde se nechtěně stanou svědky trojnásobné vraždy. Lucasovi se podaří vraha omráčit a s Philipem uprchnou. Rozhodnou se nikomu nic neoznámit, neboť Laucas chce za každou cenu utajit jejich milostný vztah. Místní šerifka Helen Torrance, která je zároveň Philipovou pěstounkou, je bývalá kriminalistka a chce zločin vyšetřit. Dostane se ovšem do sporu s FBI, která vede souběžně zátah na drogového bosse Mithata Milonkovice, a zdá se, že vraždy mají spojitost s obchodem s drogami. Agentka FBI Kamilah Davis i její nadřízený Ryan Kane proto odmítají s Helen spolupracovat. Situace se komplikuje poté, co je nalezena oběšená nezletilá Milonkovicova dcera Bella a Helen zjistí okolnosti její smrti a sám Milonkovic je zavražděn. Lucas začíná mít psychické problémy a když Philip prolomí mlčení, jejich vztah se dostane do krize. Lucas je sledován vrahem, proto ho šerifka nechá zařadit do programu na ochranu svědků. Zdá se, že z FBI někdo vynáší informace a Lucas je proto stále v nebezpečí. V ohrožení se však vzápětí ocitne i Philip.\n"}
{"id": "1256217", "url": "https://cs.wikipedia.org/wiki?curid=1256217", "title": "PRK Hekari United", "text": "PRK Hekari United\n\nPRK Hekari United FC je fotbalový klub z Port Moresby, hlavního města Papuy-Nové Guineje. Založil ho v roce 2003 John Kapi Natto, majitel naftařské firmy Petroleum Resources Kutubu (PRK). Původně se klub jmenoval PRK South United, stávající název nese od roku 2010. Je účastníkem poloprofesionální nejvyšší ligy Papua New Guinea National Soccer League. Získal osm titulů mistra země (2006, 2007/08, 2008/09, 2009/10, 2010/11, 2011/12, 2013 a 2014).\n\nVyhrál Ligu mistrů OFC 2009/10, když ve finále porazil novozélandský tým Waitakere United 3:0 doma a porážka 1:2 v odvetě mu k celkovému prvenství stačila. Byl tak prvním týmem mimo Austrálii a Nový Zéland, který kdy kontinentální Ligu mistrů vyhrál. Hekari United si tak zajistilo účast na Mistrovství světa ve fotbale klubů 2010, kde vypadlo v předkole po porážce 0:3 s klubem Al-Wahda FC ze Spojených arabských emirátů.\n\nV prosinci 2016 se klub kvůli sporům s vedením fotbalové asociace odhlásil z domácí ligy i z oceánské Ligy mistrů.\n\n"}
{"id": "1256220", "url": "https://cs.wikipedia.org/wiki?curid=1256220", "title": "Miroslav Dubovický", "text": "Miroslav Dubovický\n\nMiroslav Dubovický (* 1. října 1991, Litoměřice) je český model, kickboxer a trenér.\n\nS bojovými sporty začal v 11 letech. Přes karate a taekwondo se dostal ke kickboxu, kde začínal v light contactu a postupně přitvrzoval, až skončil v K-1 zápasech. Jak v light contactu, tak ve full kontaktních disciplíných vyhrál tituly vicemistra světa a Evropy.\n\nVe 22 letech kromě své sportovní kariéry začal pracovat jako model. Natáčel reklamy pro Paco Rabanne, Nintendo, Colgate, Mazdu atd..\n\nV roce 2016 se zúčasnil modelingové soutěže Muž roku, kde skončil na 3. místě a získal titul Czech Mister Universe 2017\n\nDubovický pochází z Litoměřic a žije v Praze. Vystudoval Fakultu tělesné výchovy a sportu na Univerzitě Karlově v Praze\n\nČeský krasavec se mimo modelingu a kickboxu věnoval také tanci, zejména latinsko-americkým tancům. Ještě předtím model slavil úspěchy ve stolním tenise. Mezi jeho záliby patří nejen výše zmíněné aktivity. Dubovický je tělem i duší velký sportovec. Dále se věnoval např. taekwondu, grapplingu, fotbalu, volejbalu a zajisté posilování.\n\nDubovický reprezentoval Českou republiku v soutěži Mister Universe 2017 v Dominikánské republice, kde získal titul nejkrásnější tělo Evropy a druhé nejkrásnější tělo světa. Mimo jiné vyhrál i cenu za nejhezčí tvář v této modelingové soutěži (the best face of the Mister Universe Model 2017).\n\n"}
{"id": "1256221", "url": "https://cs.wikipedia.org/wiki?curid=1256221", "title": "Panix", "text": "Panix\n\nPanix (, ) je průsmyk ve Švýcarských Alpách spojující kantony Glarus a Graubünden. Průsmyk býval významnou obchodní stezkou spojující Glarus s Itálií. Je neprůjezdný.\n\n"}
{"id": "1256224", "url": "https://cs.wikipedia.org/wiki?curid=1256224", "title": "Kostel svaté Kateřiny (Slavíkovice)", "text": "Kostel svaté Kateřiny (Slavíkovice)\n\nKostel svaté Kateřiny je filiální kostel v římskokatolické farnosti Kdousov, nachází se na návrší v severní části nedaleko Návesního rybníka v obci Slavíkovice. Kostel je monumentální pozdně barokní jednolodní stavbou s románským jádrem. Kostel se nachází uprostřed hřbitova a je ohrazen zdí s polygonálními kaplemi ve zdi. Kostel je chráněn jako kulturní památka České republiky.\n\nSoučástí kostela jsou tři oltáře a varhany, v areálu pak jsou dvě kaple ve zdi kostela.\n\nKostel byl postaven pravděpodobně na místě původního románského kostela přiblizně z 1. poloviny 13. století, jeho součástí byla i věž, která se dochovala do dnešní doby. V roce 1671 již kostel stál, ale v pusté obci. Během třicetileté války kostel byl opuštěn. Kostel v dnešní podobě byl postaven v roce 1749 (o jeho vybudování se zasloužil primárně farář z kdousovské farnosti – Karl Poisl, budoval kostel od roku 1745, hned po té, co dokončil přestavbu fary v Kdousově – pravděpodobně zvolil stejného architekta pro kostel svatého Linharta v Kdousově i pro kostel svaté Kateřiny ve Slavíkovicích), věž byla ke stavbě kostela připojena později. V roce 1931 byla ku kostelu přivedena silnice z obce. \n\n\n"}
{"id": "1256225", "url": "https://cs.wikipedia.org/wiki?curid=1256225", "title": "Gisi Fleischmannová", "text": "Gisi Fleischmannová\n\nGizela Fleischmannová, též Gisela, zkráceně Gisi (21. ledna 1892, Poszony – pravděpodobně 19. října 1944, Auschwitz), byla slovenská židovská aktivistka, funkcionářka více slovenských židovských organizací a členka ilegální Pracovní skupiny, která zachraňovala Židy před nacistickým ohrožením a smrtí v koncentračních táborech během druhé světové války. Byla jednou z mála žen v řadách židovských bojovníků proti nacismu.\nGisi Fleischmannová se narodila rodičům Juliovi Fischerovi (1866–1936) a Jetty Fischerové (za svobodna Elingerové, 1871–1945), kteří vlastnili hotel a košer restauraci „Krone“ v Kapucínské ulici v Bratislavě. Pocházela ze tří sourozenců. Její starší bratr Gustav (1886–1939), povoláním právník, byl v roce 1939 přímo v centru Bratislavy napaden antisemitskými chuligány, přičemž na následky zranění zemřel. Mladší bratr Dezider David (1894–1977) vystudoval medicínu a pracoval jako pediatr.\n\nVyrostla v ortodoxní židovské rodině, v prostředí, které v té době nenabízelo dívkám dostatečný přístup ke vzdělání. Vystudovala osmiletou měšťanskou školu a dále se vzdělávala sama.\n\nJak 23letá se provdala za obchodníka Josefa Fleischmanna (1886–1942). V roce 1917 porodila dceru Alici (1917–1996) a o tři roky později dceru Judit (1920–1997). Svým dcerám zajistila ještě před válkou vystěhovalecký certifikát do Palestiny, kam i vycestovaly a s matkou se už nikdy neviděly.\n\nV roce 1942 ovdověla a až do jejího uvěznění a smrti v roce 1944 bydlela sama s matkou v bytě ve druhém patře domu na Klariské ulici 7 v Bratislavě.\nGisi Fleischmannová byla silně ovlivněna sionistickým hnutím a usilovala o kariérní růst ve slovenské sionistické organizaci. V roce 1926 stála u zrodu slovenské sekce Mezinárodní ženské sionistické organizace, kterou nakonec v letech 1938–39 vedla.\n\nVčas pochopila nebezpečí, které evropským Židům hrozí ze strany nacistického Německa a stala se členkou slovenského uprchlického výboru, který hledal možnosti pro vystěhování Židů ze Slovenska do zahraničí. Vedle toho pomáhala židovským uprchlíkům z okolních zemí, procházejícím Slovensko a hledala způsoby jak jim pomoci při emigraci do Palestiny.\n\nOd roku 1940 stála v čele slovenské pobočky americké židovské organizace JOINT, která poskytovala sociální pomoc východoevropským židovským komunitám a působila také ve vedení organizace HICEM, která pomáhala východoevropským Židům emigrovat do Spojených států. Pomáhala ostatním dostat se do bezpečí v zahraničí, avšak sama Slovensko opustit odmítala.\n\nVrchol jejího pracovního života a snažení o ochranu a záchranu slovenských Židů je spjat s jejím působením v Ústředně Židů, která byla založena 26. září 1940. V rámci Ústředny Židů vznikla ilegální Pracovní skupina jako reakce na začátek židovských transportů ze Slovenska v březnu 1942. Pracovní skupina zahrnovala Židy různých názorových a politických linií a jejím cílem bylo zachránit co nejvíce lidí před transporty. Fleischmannová byla jedinou ženou ve skupině a působila v ní ve funkci pokladníka.\n\nGisi Fleischmannová věnovala svou veškerou snahu záchraně co největšího počtu lidí před deportací do Polska a kvůli tomuto cíli se neváhala spojit s německým poradcem pro židovské otázky na Slovensku Dieterem Wislicenym. Ten byl ochoten přijmout úplatek, za který slíbil sjednat zastavení transportů. Fleischmannová peníze na úplatek sehnala a na podzim 1942 se transporty skutečně zastavily.\n\nV polovině května 1943 vznikl takzvaný „Plán Evropa“, projekt záchrany evropských Židů založený na principu úplatků německému vedení. Nacisté požadovali dva až tři miliony dolarů za zastavení deportací do koncentračních táborů. Gisi Fleischmannová věnovala veškerou svou snahu jednáním s židovskými organizacemi ve světě a shánění peněz, avšak toto snažení bylo marné a plán ztroskotal.\n\nOd podzimu 1943 se kvůli své činnosti dostala Fleischmannová pod drobnohled státní bezpečnosti. Opakovaně byla zatčena a vyslýchána. Po zatčení v lednu 1944 byla převezena do pracovního tábora v Novákách a odtud do vězení v Ilavě. Po složitých vyjednáváních byla v květnu 1944 z vězení propuštěna. Pokračovala v práci a angažovala se v pomoci maďarským Židům, neboť po německé okupaci Maďarska začaly odtud v červnu 1944 deportace do koncentračních táborů.\n\nPo vypuknutí SNP a vstupu německých vojsk na území Slovenska začalo další pronásledování a zatýkání slovenských Židů. Fleischmannová odmítla nabídky na ukrytí a chtěla pokračovat ve své práci. V říjnu 1944 ji zatklo Gestapo, 15. října byla deportována do Seredě, kde od německého velitele tábora Aloise Brunnera dostala nabídku na osvobození, pokud prozradí místa úkrytů bratislavských Židů. Fleischmannová odmítla zradit a následně ji Brunner zařadil do nejbližšího transportu do Osvětimi s poznámkou v deportačním seznamu R. U. (\"Rückkehr unerwünscht\", návrat nežádoucí).\n\nTransport s Fleischmannovou vyrazil ze Seredě 17. října a do Osvětimi dorazil 19. října. Po příjezdu vlaku byla z ampliónu vyvolána tři jména. Jedním z nich byla Gisi Fleischmannová, kterou následně neznámo kam odvedli dva příslušníci SS. Více údajů o jejím osudu není známo.\n\nŽivotu a práci Gisi Fleischmannové se věnovalo více historiků na Slovensku a v dalších zemích. Ze slovenských historiků je nejrozsáhlejší výzkum Kataríny Hradské, která sestavila sborník korespondence Gisi Fleischmannové (\"Holokaust na Slovensku. Zv. 3. Listy Gisely Fleischmannovej\"), jakož i knihu \"Gizi Fleischmannová: Návrat nežiadúci\".\n\nŽivotem Fleischmannové se zabývaly dokumentární filmy Anny Gruskové \"Rabínka\" z roku 2012 a \"Gisi\" režisérky Nataši Dudinské z roku 2014.\nSlovenské národní divadlo uvedlo 3. a 4. března 2012 u příležitosti 70. výročí prvních transportů Židů ze Slovenska premiéru dokumentárního dramatu Anny Gruskové \"Rabínka\". Inscenace v režii Viktorie Čermákové mapuje osud Gisi Fleischmannové a její snahu zabránit transportům Židů do koncentračních táborů.\n\n9. srpna 2015 byl před domem na Klariské ulici 7 v Bratislavě osazen tzv. Stolperstein, tedy památný kámen pevně vsazený do chodníku před domem oběti holokaustu, věnovaný Gisi Fleischmannové.\n\n"}
{"id": "1256229", "url": "https://cs.wikipedia.org/wiki?curid=1256229", "title": "Brunšov", "text": "Brunšov\n\nBrunšov je název více míst. Původ je vysvětlován z německého Brunnenseifen = rýžoviště. \n"}
{"id": "1256235", "url": "https://cs.wikipedia.org/wiki?curid=1256235", "title": "Štóla (poplatek)", "text": "Štóla (poplatek)\n\nŠtóla nebo štolový poplatek jsou peníze pro kněze za liturgické úkony jako jsou křest, svatba, pohřeb aj., při kterých má kněz předepsané, že musí nosit štólu. Jedná se o osobní příspěvek knězi a náhradu výloh, které jsou s úkonem spojené, např. cestovné, provozní náklady apod. Název je odvozen od kněžské štóly, kterou v katolické církvi může obléknout pouze příjemce kněžského svěcení: biskup, kněz nebo jáhen. Při některých liturgických úkonech tuto štólu duchovní přímo přikládá, například při svatbě, kdy ji klade na ruce novomanželů. Tyto úkony se štólou daly pak název i samotnému poplatku „štóla“. Štolový příspěvek je dobrovolný a provedení liturgického úkonu na něj není v žádném případě vázáno. Štolové poplatky jsou regulovány úředními vyhláškami a kompetentní autorita může stanovit jejich výši.\n\n"}
{"id": "1256236", "url": "https://cs.wikipedia.org/wiki?curid=1256236", "title": "Metrická konvence", "text": "Metrická konvence\n\nMetrická konvence (nebo též \"Dohoda o metru\") je mezinárodní dohoda podepsaná 20. května 1875 jejímž prostřednictvím se zaváděla metrická soustava. Na počest se v tento den slaví Světový den metrologie.\n\nNa základě konvence vznikl Mezinárodní úřad pro míry a váhy.\n\n"}
{"id": "1256237", "url": "https://cs.wikipedia.org/wiki?curid=1256237", "title": "Jozef Skákala", "text": "Jozef Skákala\n\nJozef Skákala (28.8.1928, Bratislava - 12.12.2016, Bratislava) byl slovenský metrolog. Zasloužil se o založení Československého metrologického ústavu (ČSMÚ) v Bratislavě roku 1968. V letech 1980-1996 byl členem CIPM.\n\n"}
{"id": "1256240", "url": "https://cs.wikipedia.org/wiki?curid=1256240", "title": "Kroměříž-Oskol", "text": "Kroměříž-Oskol\n\nKroměříž-Oskol je železniční zastávka ve východní části města Kroměříž na trati číslo 305 Kroměříž – Zborovice v km 1,617. Na této trati je realizována i příměstská osobní doprava na zastávkách Kroměříž (344754)\nKroměříž-Oskol (339440) a Kotojedy (345058). V Kroměříži spoje navazují na trať číslo 303 Kojetín – Valašské Meziříčí.\n\nStavba byla realizována ve velmi krátkém termínu od 3. listopadu do 12. prosince 2008. Do provozu byla předána 14. 12. 2008. Zastávka je postavena podle nejnovějších požadavků na železniční stavby. Nová zastávka se nachází na drážním pozemku, má nástupiště dlouhé 60 m a široké tři metry s nástupní hranou nad temenem kolejnice 550 mm. Je vybavena přístřeškem s nezbytnými informacemi ČD pro cestující i o aktivitách města. Celé nástupiště je osvětlené a bezbariérové řešení umožňuje přístup i osobám se sníženou schopností pohybu a orientace. Součástí stavby byla i úprava přejezdových zabezpečovacích zařízení v km 1,585 a 2,606. Všechny vlaky zde zastavují na znamení. To znamená, že cestující na zastávce nebo ve vlaku musí na svůj úmysl nastoupit nebo vystoupit včas upozornit (ve vlaku obvykle stisknutím příslušného tlačítka, na zastávce pozvednutím ruky a viditelném postavení na nástupišti).\nSlavnostní otevření zastávky Kroměříž – Oskol proběhlo dne 19. 12. 2008. Na zastávku finančně přispěly Kroměříž, Zdounky a Zborovice částkou 560 000 Kč, zbytek ceny ve výši 4 540 000 Kč se čerpal ze Státního fondu dopravní infrastruktury.\n\nZastávka je umístěna nedaleko nákupní zóny s obchodním domem Kaufland, vzdálená asi 600 metrů od biocentra Hráza (Hrubý rybník u Kroměříže, jako bývalé štěrkoviště často nazývaný také Bagrák) a od Letiště Kroměříž. Je také nejbližší výstupní železniční stanicí k fotbalovému stadionu kroměřížské Hanácké Slavie.\n\n"}
{"id": "1256241", "url": "https://cs.wikipedia.org/wiki?curid=1256241", "title": "Jaroslav Nussberger", "text": "Jaroslav Nussberger\n\nJaroslav Nussberger (29. června 1899 Plzeň – 30. června 1974 Praha) byl český profesor fyziky. \n\nOd roku 1918 bez vyznání. Jeho působištěm byl Československý ústřední inspektorát pro službu cejchovní (nyní ČMI). Byl na stážích v několika evropských metrologických institutech a v letech 1926 až 1938 i v BIPM. V období 1946 až 1950 byl prvním přednostou Ústavu lékařské fyziky v Hradci Králové. V letech 1953 až 1970 byl členem CIPM. V letech 1956 až 1958 byl také členem Mezinárodního výboru pro legální metrologii (CIML).\n\n"}
{"id": "1256250", "url": "https://cs.wikipedia.org/wiki?curid=1256250", "title": "Young Thug", "text": "Young Thug\n\nJeffery Lamar Williams (* 16. srpna 1991, Atlanta, Georgie, USA) je americký rapper a hudební producent. Proslul svým neobvyklým hlasem a personou, prvně se prosadil jako hostující umělec na písních jiných jižanských rapperů, jakými například byli Rich Homie Quan, Birdman, Waka Flocka Flame, T.I. nebo Gucci Mane. Na začátku své kariéry vydal sérii nezávislých mixtapes, kterou v roce 2011 odstartovala mixtape s názvem \"I Came From Nothing\". V roce 2013 získal smlouvu na labelu rappera Gucciho Manea 1017 Records, kde vydal mixtape \"1017 Thug\".\n\nPrůlomovým rokem byl rok 2014, kdy prorazil s písněmi \"Stoner\" (47. příčka v žebříčku Billboard Hot 100) a \"Danny Glover\". V témže roce se upsal pod label 300 Entertainment, který vede Lyor Cohen. V roce 2015 vydal úspěšné mixtapes \"Barter 6\" a dva díly \"Slime Season\". V roce 2016 následovaly mixtapes \"I'm Up\", \"Slime Season 3\" a kritiky nejvíce oceňovaná \"Jeffery\".\n\nJeffery Lamar Williams se narodil v roce 1991 v Atlantě jako druhé nejmladší z jedenácti dětí. Vyrůstal v bytovém komplexu na Jonesboro South.\n\nOd června 2011 do července 2012 vydal tři díly mixtapeové série \"I Came from Nothing\". Díky nim si ho všiml atlantský rapper Gucci Mane, který ho v roce 2013 upsal pod svůj label 1017 Records, spadající pod společnosti Asylum/Atlantic. Young Thug zde v únoru 2013 vydal první mixtape pod nahrávací společností, ten nesl název \"1017 Thug\". Mixtape se setkal s úspěchem u hudebních kritiků. Časopis Rolling Stone ho označil jako 5. nejlepší mixtape roku. Úspěch zaznamenala i píseň „Picacho“.\n\nV říjnu 2013 vydal svůj debutový komerční singl „Stoner“ (47. příčka v žebříčku Billboard Hot 100). Píseň se dočkala řady neoficiálních remixů od rapperů jako Wale, Jim Jones, Jadakiss, Iamsu! a Trick-Trick. Další úspěšnou písní byla „Danny Glover“, kterou zremixovali například Waka Flocka Flame a Nicki Minaj.\n\nV lednu 2014 uveřejnil, že dostal nabídku v hodnotě 1,5 milionu dolarů, když se upíše pod label Freebandz rappera Futurea. V březnu 2014 jednal s labelem Cash Money Records a jeho šéfem Birdmanem, což vedlo ke spekulacím o nabídnutí smlouvy, což ovšem později label popřel.\n\nV březnu 2014 vyvolal kontroverzi, když ohlásil, že své debutové album hodlá pojmenovat \"Carter 6\" v odkazu na sérii alb, které pod tímto názvem vydal rapper Lil Wayne. Během první poloviny roku vydal mixtapes \"Black Portland\" (s Bloody Jay), \"Young Thugga Mane La Flare\" (s Gucci Mane) a \"World War 3D: The Purple Album\" (s Gucci Mane). V červnu podepsal smlouvu s labelem 300 Entertainment. Přesto v druhé polovině roku ještě stihl u labelu 1017 Records vydal dva mixtapes \"1017 Thug 2\" a \"1017 Thug 3: The Finale\".\n\nNa rok 2015 bylo plánováno jeho debutové album s názvem \"Carter 6\". Název byl poctou rapperovi Lil Wayneovi, který tehdy chystal vydání alba \"Tha Carter V\". Lil Wayne se ovšem k tomuto počinu Young Thuga vyjádřil kriticky a dokonce nabádal své fanoušky, aby Young Thuga přestali poslouchat. Následně Young Thug uveřejnil, že mu bylo vyhrožováno žalobou, a že se proto rozhodl změnit název alba na \"Barter 6\". Z alba se však nakonec stala jen další mixtape. Přesto byla vydána k prodeji a ve svém prvním týdnu se ji v USA prodalo 17 000 ks, čímž debutovala na 22. příčce žebříčku Billboard 200, jako Young Thugův první počin. V dubnu 2015 oznámil, že jeho debutové album ponese název \"Hy!£UN35\" (což znamená \"HiTunes\"). V roce 2015 rovněž došlo k rozsáhlému úniku dat z Young Thugova archivu. Proto se rozhodl uniklé písně vydat na mixtapes \"Slime Season\" a \"Slime Season 2\" (září až říjen 2015). Ze \"Slime Season\" pochází úspěšný singl \"Best Friend\" (45. příčka v žebříčku Billboard Hot 100).\n\nV únoru 2016 vydal EP s názvem \"I'm Up\", kterého se v první týden v USA prodalo 22 000 ks, čímž debutovalo na 22. příčce žebříčku Billboard 200. V březnu následovala mixtape \"Slime Season 3\", které se v první týden prodalo 38 000 ks (7. příčka v Billboard 200). Ze \"Slime Season 3\" pochází úspěšné singly \"With Them\" (87. příčka) a \"Digits\" (93. příčka). Díky této mixtape konečně pokryl uniklá data. V dubnu 2016 bylo vydáno debutové album kolektivu Bankroll Mafia, který v roce 2015 utvořili T.I., Young Thug a Shad da God.\n\nV červenci 2016 oznámil vydání své nové mixtape s názvem \"Jeffery\". Název odkazuje na civilní jméno Young Thuga. CEO labelu 300 Entertainment oznámil, že Young Thug si s touto mixtape změní pseudonym na „No, My Name Is Jeffery“. Sám Young Thug nakonec však jen uvedl, že si mění pseudonym na Jeffery pouze na jeden týden, ve kterém vyjde jeho mixtape. Na obalu mixtape je Young Thug vyfocen v dámských šatech, které navrhl italský návrhář Alessandro Trincone. Fotografii pořídil fotograf Garfield Lamond. Obal mixtape se stal virálním a vyvolal vlnu kontroverze mezi fanoušky. Mixtape byla vydána 26. srpna 2016. V první týden prodeje se ji v USA prodalo 37 000 ks (8. příčka v žebříčku Billboard 200). Jako bonusová píseň je na mixtape umístěn společný singl s Travisem Scottem \"Pick Up the Phone\" (43. příčka, platinová certifikace).\n\nV červnu 2017 vydal u společností 300 a Atlantic komerční mixtape s názvem \"Beautiful Thugger Girls\". Projekt byl nejdříve propagován pod názvem \"Easy Breezy Beautiful Thugger Girls\" a pod zkratkou \"E.B.B.T.G.\" Výkonným producentem desky byl kanadský zpěvák Drake. Young Thug na tomto projektu vystupuje z trapového žánru a vedle rapu více zpívá. Trapové beaty jsou doplněny o zvuk akustické kytary. Na albu se tak míchají žánry trap, hip-hop a pop. Po vydání se mixtape umístila na 8. příčce žebříčku Billboard 200 s 37 000 prodanými kusy během prvního týdne prodeje (po započítání streamů). Z projektu se v žebříčku Billboard Hot 100 umístila jen jedna skladba, a to píseň \"Relationship\" (ft. Future) (65. příčka).\n\nV září 2017 vydal společné nezávislé EP s hudebním producentem Carnage. EP nese název \"Young Martha\" a obsahuje čtyři písně.\n\nV říjnu překvapivě vydal komerční mixtape \"Super Slimey\", na kterém spolupracoval s rapperem Futurem. Na většině písní vystupovali jako duo, ale mixtape obsahuje také sólové písně obou rapperů. Mixtape debutoval na 2. příčce žebříčku Billboard 200 s prodejem 75 000 ks (se započítanými streamy) během prvního týdne. V žebříčku Billboard Hot 100 se umístily následující písně: \"Patek Water\" (s Future (ft. Offset)) (50. příčka), \"No Cap\" (s Future) (62. příčka), \"All da Smoke\" (s Future) (77. příčka) a \"Three\" (s Future) (100. příčka).\n\nV dubnu 2018 vydal EP \"Hear No Evil\", které se skládalo ze tří písní. Singl \"Anybody\" (ft. Nicki Minaj) se umístil na 89. příčce žebříčku Billboard Hot 100.\n\nV srpnu 2018 vydal projekt \"Slime Language\", na kterém spolupracoval s umělci ze svého labelu Young Stoner Life Records. Projekt, jehož výkonnými producenty byli Wheezy a London on da Track, vydal na své 27. narozeniny. \n\nNa konci září vydal EP s názvem \"On the Rvn\".\n\nV květnu 2019 vydal singl \"The London\", na kterém hostovaly hvězdy J. Cole a Travis Scott. Singl se umísitl na 12. příčce žebříčku Billboard Hot 100, jako v té době jeho nejvýše umístěný. Píseň byla původně vydána jako singl k plánovanému projektu s názvem \"Gold Mouf Dog\". Album ovšem bylo nakonec nazváno \"So Much Fun\" a vydáno v srpnu 2019. Výkonným producentem alba byl rapper a hudební producent J. Cole.\n\nJe zasnoubený s Jerrikou Karlae. Je otcem šesti dětí, které má se čtyřmi ženami.\n\n\n\n\n"}
{"id": "1256251", "url": "https://cs.wikipedia.org/wiki?curid=1256251", "title": "Farní sbor Českobratrské církve evangelické v Trnávce", "text": "Farní sbor Českobratrské církve evangelické v Trnávce\n\nFarní sbor Českobratrské církve evangelické v Trnávce je sborem Českobratrské církve evangelické v Trnávce. Sbor spadá pod Chrudimský seniorát.\n\nSbor v Trnávce byl založen v roce 1782, bezprostředně po vydání tzv. Tolerančního patentu. Byl to sbor evangelické církve augsburského vyznání, tedy luterského, podle německého vzoru. Nedaleko vzniklý sbor ve Chvaleticích byl sborem evangelické církve reformovaného vyznání, lidově- helvetů, podle vzoru švýcarského.\n\nFaráři sboru v Trnávce od jeho založení:\n\nKurátorkou sboru je Marie Doulová.\n\nBohoslužby jsou v neděli v 8.15 hod.\n\n"}
{"id": "1256252", "url": "https://cs.wikipedia.org/wiki?curid=1256252", "title": "Luigi Ricci", "text": "Luigi Ricci\n\nLuigi Ricci (8. července 1805 Neapol – 31. prosince 1859 Praha) byl italský hudební skladatel a dirigent. Byl starším bratrem skladatele Federica Ricci, švagrem české zpěvačky Terezy Stolzové a otcem zpěvačky Lella Ricci a skladatele Luigi Ricci-Stolz.\n\nLuigi Ricci vstoupil ve věku devíti let na neapolskou konzervatoř \"Conservatorio di San Pietro a Majella\", kde studoval housle a klavír u Giovanniho Furna a kompozici u Niccolò Antonio Zingarelliho. Svou první operu napsal ještě během studia na konzervatoři v roce 1823. Následovala celá řada oper uváděných převážně v divadle Teatro Nuovo. Na mnoha operách spolupracoval se svým bratrem Federicem. Největší úspěch sklidil operami \"Chiara di Rosembergh\" a \"Un'avventura di Scaramuccia\" uvedenými ve Scale v letech 1831 a 1834, které ho učinily známým po celé Evropě.\n\nV roce 1837 upadl díky svému extravagantnímu stylu života do finančních problémů a byl nucen přijmout stálé místo dirigenta v Terstu a po 7 let nesložil žádnou operu. V Terstu se seznámil se sestrami české zpěvačky Terezy Stolzové, Františkou a Ludmilou, identickými dvojčaty. Obě byly rovněž zpěvačky a účinkovaly v divadle \"Teatro Grande\" (dnes \"Teatro Lirico Giuseppe Verdi\") provozovaným jejich bratrem Václavem. Zamiloval se do obou a napsal pro ně operu \"La solitaria delle Asturie\", která byla uvedena v roce 1847 v Oděse, kde byl jejich další bratr Antonín, hobojista a klavírista, v té době učitelem hudby. S Ludmilou se posléze po návratu do Terstu oženil (aniž by však Františku opustil). V Terstu vynikl zejména jako dirigent. 25. října 1848 zde řídil světovou premiéru Verdiho opery \"Korsár\".\n\nV roce 1850 zkomponoval se svým bratrem komickou operu \"Crispino e la comare\", která je od svého uvedení v Benátkách v divadle Teatro San Benedetto považována za nejlepší italskou komickou operu té doby.\n\nV roce 1859, krátce po uvedení své poslední opery \"Il diavolo a quattro\" podlehl duševní chorobě a dožil v ústavu pro choromyslné v Praze. Je pohřben na Olšanských hřbitovech.\n\n\n\n"}
{"id": "1256256", "url": "https://cs.wikipedia.org/wiki?curid=1256256", "title": "Implicitní náklady", "text": "Implicitní náklady\n\nImplicitní náklady je jiný název pro náklady obětované příležitosti (OPC) - a to právě proto, že nejsou vidět. Vyjadřují ztrátu užitku z nejlepší nerealizované varianty, která mohla být uskutečněna místo varianty, kterou jsme realizovali. OPC je nutné zahrnout do našeho rozhodování a jsou součástí ekonomického zisku firem.\n\nKdyž např. kupujeme určitý statek, porovnáváme jeho užitek s užitkem z jiných statků, které si můžeme za danou částku peněz koupit. Měli bychom se rozhodnout tak, že koupíme statek, který nám přináší největší užitek. Statek, který by nám přinášel druhý největší užitek potom představuje naše náklady obětované příležitosti.\n\n"}
{"id": "1256258", "url": "https://cs.wikipedia.org/wiki?curid=1256258", "title": "Halové mistrovství České republiky v atletice 2017", "text": "Halové mistrovství České republiky v atletice 2017\n\nHalové mistrovství ČR v atletice 2017 se uskutečnilo ve dnech 25. února - 26. února 2017 v hale Otakara Jandery v Praze ve Stromovce. Pro většinu reprezentantů to byl poslední start před evropským halovým šampionátem v Bělehradu.\n\n\n"}
{"id": "1256262", "url": "https://cs.wikipedia.org/wiki?curid=1256262", "title": "Idaho (rozcestník)", "text": "Idaho (rozcestník)\n\nIdaho může být:\n"}
{"id": "1256263", "url": "https://cs.wikipedia.org/wiki?curid=1256263", "title": "Vladimír Holík", "text": "Vladimír Holík\n\nVladimír „Bobby“ Holík (* 27. února 1978 Opava) je český hokejový obránce. Obvykle hraje na pozici levého nebo pravého obránce. Svou kariéru začínal v dresu Slezanu Opava, který tenkrát ještě hrál extraligu. Posléze působil i v dalších klubech - HC Havířov, Orli Znojmo, HC Sareza Ostrava, HC Vítkovice a HC Poruba. V roce 2009 začal působit v HC Brest Francie, kde hrál do konce sezóny 2014/2015 a následně přestoupil do HC Clermont Francie. V roce 2016 se vrátil do rodné Opavy kde působí v 2. ligovém týmu HC Slezan Opava.\n\n\n"}
{"id": "1256265", "url": "https://cs.wikipedia.org/wiki?curid=1256265", "title": "Jeffery", "text": "Jeffery\n\nJeffery (původně nazváno No, My Name is Jeffery) je mixtape amerického rappera Young Thuga. K prodeji bylo vydáno 26. srpna 2016 u společností 300 Entertainment a Atlantic Records. Na mixtape hostují rappeři a zpěváci Gucci Mane, Young Scooter, Travis Scott, Wyclef Jean a Quavo. Výkonnými producenty mixtape jsou TM88 a Wheezy. Mixtape \"Jeffery\" se po vydání setkala s oceněním u kritiků (82 bodů ze 100 na Metacritic) a umístila se na 8. příčce žebříčku Billboard Hot 100.\n\nV červenci 2016 oznámil vydání své nové mixtape s názvem \"Jeffery\". Název odkazuje na civilní jméno Young Thuga. CEO labelu 300 Entertainment oznámil, že Young Thug si s touto mixtape změní pseudonym na „No, My Name Is Jeffery“. Sám Young Thug nakonec však jen uvedl, že si mění pseudonym na Jeffery pouze na jeden týden, ve kterém vyjde jeho mixtape. Na obalu mixtape je Young Thug vyfocen v dámských šatech, které navrhl italský návrhář Alessandro Trincone. Fotografii pořídil fotograf Garfield Lamond. Obal mixtape se stal virálním a vyvolal vlnu kontroverze mezi fanoušky. Mixtape byla vydána 26. srpna 2016. V první týden prodeje se ji v USA prodalo 37 000 ks (8. příčka v žebříčku Billboard 200).\n\nPísně jsou pojmenované po Young Thugových oblíbencích.\n\nV první týden prodeje se v USA prodalo 18 000 ks (37 000 ks po započítání streamů), tím mixtape debutovala na 8. příčce žebříčku Billboard 200 a na 5. příčce žebříčku Top R&B/Hip-Hop Albums.\n"}
{"id": "1256267", "url": "https://cs.wikipedia.org/wiki?curid=1256267", "title": "Ukrajinská pravoslavná církev Kyjevského patriarchátu", "text": "Ukrajinská pravoslavná církev Kyjevského patriarchátu\n\nUkrajinská pravoslavná církev Kyjevského patriarchátu (oficiální název Ukrajinská pravoslavná církev — Kyjevský patriarchát, , zkratka UPC (KP)) byla v letech 1992 až 2018 pravoslavná církev na Ukrajině. Byla vedená kyjevským patriarchou a byla jednou z nejrozšířenějších církví na Ukrajině a získala převahu v několika oblastech Ukrajiny kromě Haliče, kde převažuje Ukrajinská řeckokatolická církev. Zanikla 15. prosince 2018 sjednocujícím sněmem, z něhož vzešla sloučená Pravoslavná církev Ukrajiny.\n\nSe zvyšujícím se počtem věřících se pak na konci roku 2011 stala nejrozšířenější církví na Ukrajině. 15. prosince 2018 se sjednotila s Ukrajinskou autokefální pravoslavnou církví a částí UPC Moskevského patriarchátu do Pravoslavné církve Ukrajiny.\n\nCírkev byla založena roku 1992 poté, co v roce 1991 Ukrajina získala nezávislost a část ukrajinského duchovenstva se odtrhla od Ukrajinské pravoslavné církve pod moskevským vedením (patriarchátem) podřízeným Ruské pravoslavné církvi a přeložila své sídlo do Kyjeva.\n\nKdyž v roce 1991 Ukrajina získala nezávislost, začal tehdejší kyjevský metropolita Filaret (Denysenko) () usilovat o odtržení církve od Moskvy, za což byl zbaven své hodnosti. Poté založil s částí duchovenstva v roce 1992 \"Ukrajinskou pravoslavnou církev Kyjevského patriarchátu\" se sídlem v Kyjevě. Mezi oběma církvemi jsou hluboké antipatie. V roce 1997 Ukrajinská pravoslavná církev (Moskevský patriarchát) exkomunikovala a zatratila samotného patriarchu Kyjevského patriarchátu Filareta II.\n\nKdyž část představitelů Moskevského patriarchátu otevřeně podpořila vojenskou intervenci Ruska na Donbasu, narostl negativní názor na její činnost. Vazba Ukrajinské pravoslavné církve (Moskevský patriarchát) na Kreml, podpora politiky Vladimira Putina, její zásah do konfliktu mezi státy, jejichž občané jsou členy církve a podpora vojenské intervence Ruska na východě Ukrajiny způsobuje výrazný odliv věřících ve prospěch Ukrajinské pravoslavné církve Kyjevského patriarchátu, která se stala nejrozšířenější církví na Ukrajině.\n\nV září 2018 oznámil konstantinopolský patriarcha, že zahájí proces vedoucí ke získání autokefality Ukrajinské pravoslavné církve, což vzbudilo ostrou nesouhlasnou reakci Ruské pravoslavné církve. Situace vyvrcholila sjednocujícím sněmem ukrajinských pravoslavných církví 15. prosince 2018, na kterém byla ustavena Pravoslavná církev Ukrajiny. Ukrajinská pravoslavná církev Kyjevského patriarchátu tímto zanikla.\n\n\n"}
{"id": "1256270", "url": "https://cs.wikipedia.org/wiki?curid=1256270", "title": "Operace Achilles", "text": "Operace Achilles\n\nOperace Achilles provedená vojsky NATO byla součástí války v Afghánistánu. Do té doby největší vojenská operace NATO v Afghánistánu probíhala od 6. března do 30. května 2007 a jejím cílem bylo vyhnat povstalce z hnutí Tálibán z provincie Hilmand. Podle vyjádření koaličních velitelů se však Taliban vyhýbal otevřené konfrontaci a upřednostňoval povstaleckou taktiku boje.\n\nBoje se soustředily zejména na okolí přehrady Kadžaki, která byla již roky mimo provoz. Součástí operace Achilles byla i operace Volcano, jejímž cílem bylo vyčistit pozice Talibanu v okolí přehrady, jakož i operace Kryptonite, při níž se koaliční vojska zaměřili na samotnou elektrárnu.\n\n16. března americký generál Dan McNeill oznámil, že koaliční vojska bojují proti Talibanu na více místech na jihu země, avšak povstalcům se daří větším bojům vyhýbat. Zároveň dodal, že NATO spustí další protipovstalecké operace na jaře a v létě.\n\nBěhem operace Volcano dobyla po těžkých bojích britská námořní pěchota základnu Talibánu v blízkosti elektrárny. 3. dubna vtrhla americká a afghánská vojska do objektu, v němž se podle informací rozvědky měl nacházet tálibánský velitel. Zajmout se ho sice nepodařilo, ale došlo k boji, v němž bylo zabito deset povstalců a dva byli zajati.\n\n30. dubna se tisíc spojeneckých vojáků spolu s příslušníky afghánských bezpečnostních složek přesunulo do severnějších oblastí údolí Sangin, kde vytlačili Taliban z města Gerešk a okolních vesnic. Podle zpráv ISAF mělo být zabito 130 bojovníků Talibanu, avšak po bojích vypukly několikatisícové demonstrace, protože podle místních velkou část obětí tvořily civilisté. K dalším bojům došlo ve městě Herát na západě země. Herát byl do té doby relativně bezpečným městem, ale po bojích došlo i v něm k protestům z důvodu obvinění koaličních vojsk ze zabíjení civilistů.\n\nVelkým úspěchem pro koaliční vojska bylo zabití vysokého představitele hnutí Taliban Mullaha Dadullaha, ke kterému došlo 13. května 2007 v provincii Hilmand. Jeden z nejzkušenějších talibanských velitelů byl zabit, když opouštěl svůj úkryt. 18. května došlo k leteckému útoku na konvoj, v němž se měly nacházet bojovníci Talibanu vracející se ze setkání na západě země. O tři dny později Taliban zaútočil na spojenou americko-afghánskou hlídku. V boji zahynulo 25 útočníků. Operace Achilles oficiálně skončila 30. května 2007 a byla následována operací Rukojeť krumpáče.\n\n"}
{"id": "1256271", "url": "https://cs.wikipedia.org/wiki?curid=1256271", "title": "Saria", "text": "Saria\n\nSaria ( ) je řecký ostrov v souostroví Dodekany v jihovýchodní části Egejského moře. Nachází se 100 m severně od ostrova Karpathos, s nímž tvoří jednu obec.\n\nOstrov má mírně protažený tvar v severojižním směru v délce 8 km, přičemž v jižní části je nejširší 4,5 km. Rozloha ostrova je 20,429 km².\n\nVe vnitrozemí severní části ostrova se nachází jediná vesnice. Stálých obyvatel k roku 2011 měla 45.\n"}
{"id": "1256276", "url": "https://cs.wikipedia.org/wiki?curid=1256276", "title": "Sorin Grindeanu", "text": "Sorin Grindeanu\n\nSorin Mihai Grindeanu (* 5. prosince 1973, Caransebeș, Caraș-Severin) je rumunský informatik a sociálnědemokratický politik (PSD), jenž zastával od začátku ledna roku 2017 úřad premiéra Rumunska, v kterém jej na konci června roku 2017 nahradil bývalý ministr hospodářství Mihai Tudose (PSD).\n\nVystudoval informatiku na univerzitě v Temešváru. Členem rumunské sociální demokracie je od roku 1996. V letech 2008–2012 byl místostarostou Temešváru. Od prosince roku 2014 až do listopadu roku 2015 zastával ve čtvrtém kabinetu premiéra Victora Ponty post ministra pro telekomunikace.\n\nDne 30. prosince roku 2016 jej rumunský prezident Klaus Johannis schválil jako kandidáta na úřad premiéra, když krátce předtím odmítl jmenovat do úřadu rumunskou političku Sevil Shhaidehovou. Dne 4. ledna 2017 jej schválil parlament 295 hlasy premiérem země, 133 poslanců hlasovalo proti. V polovině června roku 2017 se avšak vláda pod jeho vedením rozpadla, a to i z důvodu zákulisních politických her za podvody pravomocně odsouzeného a v zemi fakticky vládnoucícho předsedy PSD Livia Dragnea.\n\n"}
{"id": "1256277", "url": "https://cs.wikipedia.org/wiki?curid=1256277", "title": "Matanuska (ledovec)", "text": "Matanuska (ledovec)\n\nMatanuska je údolní ledovec ve státě Aljaška v USA. Se svou délkou 43 km a šířkou 6,4 km se ve Spojených státech jedná o největší ledovec dostupný automobilem. Čelo ledovce napájí řeku Matanuska. Ledovec Matanuska se nachází poblíž silnice Glenn Highway, přibližně 160 km severovýchodně od Anchorage. Ledovec se pohybuje rychlostí 30 cm/den.\nKvůli tání spodního ledovce se za posledních 30 let poněkud změnilo umístění čela ledovce.\n\nPo ledovci je pojmenován trajekt MV Matanuska společnosti Alaska Marine Highway.\n\n"}
{"id": "1256282", "url": "https://cs.wikipedia.org/wiki?curid=1256282", "title": "Void", "text": "Void\n\nVoid může být:\n\n\nDalší použití:\n"}
{"id": "1256285", "url": "https://cs.wikipedia.org/wiki?curid=1256285", "title": "Iráčtí Turkmeni", "text": "Iráčtí Turkmeni\n\nIráčtí Turkmeni (také Turkomani, Turkomeni a Iráčtí Turkmani), Iráčtí Turci nebo Turci z Iráku (, ) je turkická etnická skupina, která povětšinou tíhne k tureckému dědictví a identitě. Po Arabech a Kurdech tvoří třetí největší etnickou skupinu v Iráku. Iráčtí Turkméni obývají především severním Irák a sdílí úzké kulturní vazby s Tureckem, zejména s Anatolií. Pojem \"Turkmeni\" se zdá být politickou terminologií, protože byl poprvé použit Brity k izolaci iráckých Turků od Turecka během mosulské otázky ve 30. letech 20. století.\n\nIráčtí Turkmeni jsou potomky různých turkických migračních do Mezopotámie počínaje 7. stoletím až do osmanské vlády. První vlna migrace sahá až do 7. století, následovaná migrací během seldžucké říše (1037-1194), kdy Oghuzové prchali během pádu Chórezmské říše před Mongoly (viz Karakojunluská a Akkojunluská říše) a největší migrací během Osmanské říše. S dobytím Iráku Sulejmanem I. v roce 1534, následovaným dobytím Bagdádu Muradem IVː v roce 1638, začal velký příliv Turků do regionu. Většina dnešních iráckých Turkmenů jsou potomci osmanských vojáků, obchodníků a úředníků, kteří v Iráku žili za vlády Osmanské říše.\n"}
{"id": "1256287", "url": "https://cs.wikipedia.org/wiki?curid=1256287", "title": "21 Savage", "text": "21 Savage\n\nShéyaa Bin Abraham-Joseph (* 22. října 1992, Londýn, Spojené království), známý jako 21 Savage, je rapper a hudební producent, který proslul na atlantské scéně. Prorazil v roce 2015 svými mixtapes \"The Slaughter Tape\" a \"Slaughter King\" a EP \"Savage Mode\" (2016), které nahrál s hudebním producentem Metro Boominem. Své debutové albu \"Issa Album\" vydal v roce 2017 u Epic Records.\n\nDne 3. února 2019 byl zadržen imigračním úřadem USA (ICE), který jej obvinil z nezákonného pobytu na území Spojených států od července 2006, kdy expirovalo jeho vízum. Až do tohoto incidentu se obecně předpokládalo, že Abraham-Joseph pochází z Atlanty. Podle mluvčího imigračního úřadu je Abraham-Joseph britský občan, který legálně navštívil USA v červenci 2005, ale zůstal a neodcestoval ani po vypršení víza v červenci 2006. \n\nShéyaa Bin Abraham-Joseph se narodil v roce 1992 v Londýně ve Spojeném království. Jeho rodiče, Heather Carmillia Josephová a Kevin Cornelius Emmons, přicestovali do Spojeného království z Karibiku (bývalých kolonií Britské Západní Indie). Dle oficiálního stanoviska právního zástupce Abrahama-Josepha se jeho rodiče v roce 1999 rozvedli a Abraham-Joseph odcestoval se svou matkou do USA, kde žili v Atlantě na matčino pracovní vízum (typ H-1B). Abraham-Joseph tak byl automatickým držitelem víza typu H-4, které obdrží nezletilé osoby příbuzné s držitelem víza typu H-1B. Ve 12 letech odcestoval na měsíc do Spojeného království. Poté se opět vrátil do Atlanty s vízem typu H-4. Vízum Abraham-Josepha přestalo platit v roce 2006. Jeho matka později začala v USA žít s Dr. Amsu Anpunem, se kterým měla další děti. Veškeré podrobnosti o jeho původu vyšly najevo až v roce 2019, kdy byl obviněn imigračním úřadem USA (ICE) z ilegálního pobytu. Do té doby o svém britském původu mlčel.\n\nV sedmé třídě byl vyhozen ze školy za držení palné zbraně. To vedlo k zákazu navštěvování škol v okrsku DeKalb County a proto musel docházet do školy ve vzdálenějších částech Atlanty. Nakonec byl poslán do diagnostického ústavu. Poté dokončil osmou třídu a nastoupil na střední školu, ze které byl ovšem po půl roce vyloučen. Následně se přidal k lokálnímu gangu, který měl vazby na gang Bloods. Živil se jako drogový dealer a prováděl i další drobné kriminální činy. Když mu bylo 21 let, byl šestkrát postřelen členem soupeřícího gangu.\n\nPrvní oficiální singl zveřejnil v roce 2014, byla jím píseň „Picky“. V květnu 2015 následovala první mixtape \"The Slaughter Tape\". V červenci 2015 vydal společné EP s rapperem Sonny Digital, to neslo název \"Free Guwop\". Název byl poctou uvězněnému rapperovi Gucci Maneovi. V prosinci 2015 vydal další mixtape s názvem \"Slaughter King\".\n\nV červnu 2016 se objevil na titulní stránce a v článku časopisu \"XXL\" „Freshman Class 2016“. V červenci 2016 vydal společné EP s producentem Metro Boomin. EP nese název \"Savage Mode\" a je jeho prvním komerčním produktem. EP se umístilo na 28. příčce žebříčku Billboard 200 a obdrželo zlatou certifikaci. Singl „X“ (s Metro Boomin ft. Future) se umístil na 36. příčce žebříčku Billboard Hot 100 a stal se 2x platinovým. Druhý singl „No Heart“ (s Metro Boomin) se umístil na 43. příčce a byl certifikován jako 2x platinový singl.\n\nV roce 2016 také hostoval na úspěšném singlu rappera a zpěváka Drakea „Sneakin'“, který se umístil na 28. příčce žebříčku Billboard Hot 100.\n\nO rok později, v červenci 2017, vydal své debutové studiové album s názvem \"Issa Album\". Na produkci alba, které bylo vydáno u společností Slaughter Gang a Epic Records, se opět významně podílel hudební producent Metro Boomin. Jediným hostem na albu je rapper Young Thug. Vedoucí singl „Bank Account“ se umístil na 12. příčce žebříčku Billboard Hot 100 a byl 3x platinový. V žebříčku se z alba umístila ještě píseň „Famous“ (94. příčka). Album debutovalo na 2. příčce žebříčku Billboard 200 a později obdrželo certifikaci zlatá deska.\n\nV září 2017 hostoval na hitovém singlu rappera Post Malone s názvem „Rockstar“. Píseň se v USA umístila na 1. příčce žebříčku Billboard Hot 100 a v dalších zemích (Spojené království, Kanada, Austrálie…) také na prvních místech hlavních žebříčků.\n\nDne 31. října 2017 vyšlo společné album 21 Savage, rappera Offseta z tria Migos a producenta Metro Boomina. Album s názvem \"Without Warning\" debutovalo na 4. příčce žebříčku Billboard 200 s 53 000 prodanými kusy (se započítáním streamů) během prvního týdne prodeje. Nejúspěšnější písní z alba je „Ghostface Killers“ (ft. Travis Scott) (35. příčka). Album obdrželo certifikaci zlatá deska.\n\nV prosinci 2017 hostoval na úspěšném singlu „Bartier Cardi“ od Cardi B (14. příčka). V roce 2018 hostoval na písních „BBO (Bad Bitches Only)“ od Migos (48. příčka) a „Pass Out“ od Quava (61. příčka).\n\nNa konci roku 2018 vydal album \"I Am > I Was\". Vydání nepředcházelo představení žádného singl. Album debutovalo na 1. příčce žebříčku billboard 200 se 131 000 prodanými kusy (po započítání 151 milionů streamů) v první týden prodeje. Po vydání se v žebříčku Billboard Hot 100 díky streamům umístilo celkem 9 písní z alba, nejúspěšnější byly písně „A Lot“ (ft. J. Cole) (12. příčka) a „Can't Leave Without It“ (58. příčka). V lednu 2020 získalo album v USA platinovou certifikaci.\n\nDne 3. února 2019 byl zadržen imigračním úřadem USA (ICE), který jej obvinil z nezákonného pobytu na území Spojených států od července 2006, kdy expirovalo jeho neimigrační vízum. Až do tohoto incidentu se obecně předpokládalo, že Abraham-Joseph pochází z Atlanty. Podle mluvčího imigračního úřadu je Abraham-Joseph britský občan, který legálně navštívil USA v červenci 2005, ale zůstal a neodcestoval ani po vypršení víza v červenci 2006. V polovině února 2019 byl po zaplacení kauce ve výši 100 000 dolarů propuštěn z vazby. Termín slyšení k případnému vyhoštění byl stanoven na duben 2019, ale později byl odložen bez dalšího jasného termínu.\n\n\n\n"}
{"id": "1256292", "url": "https://cs.wikipedia.org/wiki?curid=1256292", "title": "Void (datový typ)", "text": "Void (datový typ)\n\nVoid je v informatice speciální datový typ, který v několika programovacích jazycích odvozených od jazyka C a ALGOL68 označuje typ pro výsledek funkce, která při návratu neposkytuje do volajícího výrazu žádnou výslednou (návratovou) hodnotu.\n\nNávratový datový typ \"void\" se obvykle používá u funkcí, které nevrací konkrétní hodnotu, ale jsou využívány kvůli vytváření vedlejších účinků, jako je plnění některých úkolů nebo výpis výstupních parametrů. Použití funkcí s návratovým typem \"void\" je v tomto ohledu srovnatelné se syntaktickými konstrukty v jiných programovacích jazycích, které v takovém případě používají speciální typ podprogramu (tzv. procedura), jako například v programovacím jazyce Visual Basic nebo Pascal, případně podobně jako typ jednotky používaný ve funkcionálních programovacích jazycích a v teorii typů.\n\nProgramovací jazyk C a C++ podporují \"ukazatele na typ void\" (definováno jako codice_1), ale to je nesouvisející pojem. Proměnné tohoto typu jsou ukazatele na data blíže \"nespecifikovaného\" typu, takže v tomto kontextu (ale ne jinak) působí codice_1 zhruba jako univerzální ukazatel nebo zastřešující top typ. Program může převést data zpřístupněná takovým ukazatelem na libovolný datový typ (s výjimkou ukazatele na funkci) a zpět beze ztráty informací, což činí tyto ukazatele užitečné pro polymorfní funkce. Standardní jazyk C nezaručuje, že jiné typy ukazatelů mají stejnou velikost.\n\nFunkce vracející jako výsledek typ void končí buď dosažením konce funkce nebo provedením příkazu return bez argumentu (bez vrácené hodnoty). Typ void může také objevit jako jediný parametr funkce u prototypu funkce, který indikuje že funkce nepoužívá žádné parametry. Všimněte si, že bez ohledu na jméno, ve všech těchto situacích slouží typ void jako jednotkový typ a ne jako nula nebo spodní typ (který je někdy poněkud matoucím způsobem také nazýván jako „void typ“), i když na rozdíl od skutečného typu jednotky, což je singleton, postrádá typ void možnost, aby zastupoval svou hodnotu a jazyk neposkytuje žádný způsob, jak deklarovat objekt nebo představovat hodnotu typu codice_3.\n\nV prvních verzích jazyka C přebírala funkce nevracející konkrétní výsledek implicitní návratový typ codice_4 a funkce bez argumentů měla prostě prázdný seznam argumentů. Ukazatele na netypovaná data byla deklarována jako celá čísla (codice_4) nebo jako ukazatele na codice_6. Některé dřívější překladače jazyka C měly vlastnost, která je nyní považována za nepříjemnou, že generovaly upozornění při volání funkce, které nevyužilo vrácenou hodnotu. Starší kód proto používal přetypování takových volání, aby bylo toto upozornění potlačeno. V letech 1979—1980, kdy Bjarne Stroustrup začal pracovat na C++, byl datový typ void a ukazatel typu void již součástí dialektů jazyka C podporovaných překladači odvozenými od překladačů AT&T.\n\nExplicitní použití codice_3 proti nepoužití žádných argumentů v prototypu funkce používá v jazyce C a C++ různé sémantiky zápisu, jak ukazuje následující tabulka:\nPrototyp funkce v jazyce C bez uvedených argumentů, např. codice_8 jak je uvedeno výše, je však již od verze C99 považováno za zastaralé.\n"}
{"id": "1256297", "url": "https://cs.wikipedia.org/wiki?curid=1256297", "title": "ASB Classic 2017 – ženská čtyřhra", "text": "ASB Classic 2017 – ženská čtyřhra\n\nŽenská čtyřhra ASB Classic 2017 probíhala v první polovině ledna 2017. Do deblové soutěže aucklandského tenisového turnaje nastoupilo šestnáct dvojic. Obhájcem titulu byl belgický pár Elise Mertensová a An-Sophie Mestachová, jehož členky do turnaje nezasáhly. Mertensová nastoupila do paralelně hraného Brisbane International.\n\nVítězem se stal třetí nasazený nizozemsko-švédský pár Kiki Bertensová a Johanna Larssonová, který ve finále zdolal nenasazené Nizozemku Demi Schuursovou a Češku Renatu Voráčovou výsledkem 6–2 a 6–2. Obě šampionky si do žebříčku WTA připsaly 280 bodů a získaly šestou společnou trofej. Bertensová vybojovala šestý deblový titul na okruhu WTA Tour a pro Larssonovovou to bylo deváté takové turnajové vítězství.\n\nvítězky\nsemifinále\nčtvrtfinále\n2. kolo\n1. kolo\n, odstoupily\n"}
{"id": "1256300", "url": "https://cs.wikipedia.org/wiki?curid=1256300", "title": "20. světové skautské jamboree", "text": "20. světové skautské jamboree\n\n20. světové skautské jamboree se konalo na Thajské námořní základně v Sattahip od 28. prosince 2002 do 8. ledna 2003, k 62. výročí úmrtí Roberta Baden-Powella zakladatele skautského hnutí. Jednalo se o druhé světové jamboree které se konalo v jihovýchodní Asii po Filipínách které hostili jamboree v roce 1959.\n\nJamboree poskytlo příležitost pro 30 000 skautů z celého světa strávit 12 dní společným tábořením a aktivitami určeními pro jejich seberozvoji a sociální odpovědnost v rámci metody skautského vzdělávání. Jamboree podpořilo pokrok a jednotu světového skautského hnutí a vytvořilo pevné spojení k asijské kultuře, a to pomocí aktivit, a především Thajského tance a metody.\n\nTéma 20. světového skautského Jamboree bylo \"Share our World, Share our Cultures\".\n\nStejně jako u předešlých Jamboree, byla standardní velikost oddílu 36 skautů a 4 dospělí vůdci.\n\n20. jamboree se konalo v Sattahip které leží v provincii Chonburi, asi 180 km jihovýchodně od Bangkoku. Tábor byl umístěn na pláži Thajského zálivu, pokrýval 1200 hektarů a sestával z plochých rovin, podhůří a bílé písečné pláže.\n\nNa znaku je typická thajská střecha. Štíty ve tvaru A ve střeše představují vývoj Thajských tradic a kultury a sdílení těchto tradic mezi generacemi.\n\nNa závěrečném ceremoniálu zazněla nahrávka zprávy od Betty Clay (rozené Baden-Powell), druhé mladší dcery zakladatele.\n\n"}
{"id": "1256306", "url": "https://cs.wikipedia.org/wiki?curid=1256306", "title": "Utah (rozcestník)", "text": "Utah (rozcestník)\n\nUtah může být:\n"}
{"id": "1256308", "url": "https://cs.wikipedia.org/wiki?curid=1256308", "title": "Migos", "text": "Migos\n\nMigos je americká hip-hopová skupina, která byla založena v roce 2009 v Gwinnett County, stát Georgie. Skupinu tvoří tři členové s pseudonymy Quavo, Takeoff a Offset. Do povědomí publika se dostali v roce 2013 písní \"Versace\" z mixtape \"Y.R.N. (Young Rich Niggas)\". Následovaly úspěšné singly \"Fight Night\" a \"Handsome and Wealthy\" z mixtape \"No Label 2\" (2014). Zásadní průlom udělali s hitem \"Bad and Boujee\" (ft. Lil Uzi Vert), který se umístil na 1. příčce žebříčku Billboard Hot 100.\n\nSkupina se dala dohromady v roce 2009 a od té doby ji tvoří Quavo (Quavious Keyate Marshall), Takeoff (Kirshnik Khari Ball) a Offset (Kiari Kendrell Cephus), všichni tři původem z Lawrenceville v Gwinnett County, stát Georgie. Mezi členy je pokrevní svazek (Quavo je strýc Takeoffa a Offset je bratrancem Quava) a vyrůstali spolu. Debutový mixtape \"Juug Season\" vydali v roce 2011. V roce 2012 pokračovali s mixtape \"No Label\".\n\nV roce 2013 vydali singl \"Versace\", který produkoval Zaytoven. Singl se umístil na 99. příčce žebříčku Billboard Hot 100. Singl zpropagoval rapper a zpěvák Drake, když ho zremixoval. V červnu vydali mixtape \"Y.R.N. (Young Rich Niggas)\", která obsahovala singl \"Versace\". Mixtape se umístila na 74. příčce žebříčku Top R&B/Hip-Hop Albums.\n\nV roce 2014 vydali mixtape \"No Label 2\", kterou si během prvního týdne stáhlo přes 100 000 posluchačů. Z mixtape pochází dva úspěšné singly \"Fight Night\" (69. příčka v žebříčku Billboard Hot 100 a zlatá certifikace) a \"Handsome and Wealthy\" (79. příčka). \"No Label 2\" se umístil na 179. příčce žebříčku Billboard 200. V roce 2014 ještě vydali mixtape \"Rich N*gga Timeline\". Mezi březnem 2014 a zářím 2015 byli upsáni pod label 300 Entertainment s distribucí u Atlantic Records, ale následně z labelu odešli, aby zůstali u svého nezávislého labelu Quality Control Music, z čehož si slibovali lepší obchodní podmínky. Pod labely 300/Atlantic vydali debutové album \"Yung Rich Nation\". V první týden prodeje se prodalo 14 500 ks alba, tím debutovalo na 17. příčce v žebříčku Billboard 200.\n\nPo odchodu z labelů 300/Atlantic vydali nezávislou mixtape \"Back to the Bando\". Z ní pochází úspěšný singl \"Look at My Dab\" (87. příčka).\n\nV lednu 2016 vydali mixtape \"Y.R.N 2 (Young Rich N*ggas 2)\" a později promo singly \"Say Sum\" a \"Cocoon\". V září 2016 rapper a producent Kanye West oznámil, že Migos upsal pod svůj label GOOD Music s distribucí u Def Jam Recordings. V lednu 2017 to skupina popřela.\n\nV říjnu 2016 vydali singl \"Bad and Boujee\" (ft. Lil Uzi Vert) ze svého druhého alba \"Culture\". Singl se umístil na 1. příčce žebříčku Billboard Hot 100 a na 12. příčce v Kanadě, přičemž obdržel 4x platinovou certifiakci. Album bylo vydáno 27. ledna 2017 pod společnostmi Quality Control / 300 / Atlantic. V první týden prodeje se v USA prodalo 77 000 ks alba, navíc bylo streamováno 115 milionkrát, celkový prodej (i se streamy) tak činil 131 000 ks. Z alba pochází další dva úspěšné singly \"T-Shirt\" (19. příčka, 2x platinový singl) a \"Slippery\" (ft. Gucci Mane) (29. příčka, zlatý singl). V červenci 2017 album překročilo hranici milionu prodaných kusů (se započítáním streamů) a získalo certifikaci platinová deska.\n\nRapper Quavo nastartoval také úspěšnou sólo kariéru, když v letech 2016 a 2017 hostoval na velmi úspěšných singlech \"I'm the One\" od DJ Khaleda (ft. Justin Bieber, Quavo, Chance the Rapper a Lil Wayne) (1. příčka v Billboard Hot 100, 6x platinový singl); \"Portland\" od Drakea (ft. Quavo a Travis Scott) (9. příčka, 2x platinové); \"Congratulations\" od Post Malone (ft. Quavo) (8. příčka, 8x platinové), \"Pick Up the Phone\" od Young Thuga a Travise Scotta (ft. Quavo) (43. příčka, 2x platinové) nebo \"Strip That Down\" od Liama Paynea (ft. Quavo) (10. příčka, 3x platinové).\n\nSólové kariéře se začal věnovat také rapper Offset, který v letech 2016 a 2017 hostoval například na písních \"Patek Water\" od Futurea a Young Thuga (ft. Offset) (50. příčka) a \"Met Gala\" od Gucci Manea (ft. Offset) (88. příčka). Na konci října 2017 vyšlo společné album rapperů 21 Savage, Offseta a producenta Metro Boomina. Album s názvem \"Without Warning\" debutovalo na 4. příčce žebříčku Billboard 200 s 53 000 prodanými kusy (se započítáním streamů) během prvního týdne prodeje. Nejúspěšnější písní z alba je \"Ghostface Killers\" (ft. Travis Scott) (57. příčka).\n\nV srpnu 2017 vydalo trio singl \"Too Hotty\" (91. příčka). Píseň pochází z kompilačního alba nahrávací společnosti Quality Control. Kompilační album nese název \"Control the Streets, Vol. 1\" a bylo vydáno v prosinci 2017.\n\nV prosinci 2017 vydal Quavo společné album s rapperem Travisem Scottem. Album nese název \"Huncho Jack, Jack Huncho\". Nejúspěšnějšími písněmi z alba byly \"Eye 2 Eye\" (s Travis Scott (ft. Takeoff)) (65. příčka) a \"Modern Slavery\" (s Travis Scott) (68. příčka).\n\nV říjnu 2017 vydali společný singl \"MotorSport\" (ft. Cardi B a Nicki Minaj) (6. příčka, 3x platinový singl). Píseň je prvním singlem z jejich druhého studiového alba \"Culture 2\". Druhým singlem byla zvolena píseň \"Stir Fry\" (8. příčka, 2x platinový singl). Dalším singlem byla píseň \"Walk It Talk It\" (ft. Drake) (10. příčka, 2x platinový singl). Album bylo vydáno v lednu 2018 a umístilo se na první příčce žebříčku Billboard 200. Po vydání alba se v žebříčku Billboard Hot 100 umístilo dalších devět písní z alba. Čtvrtým singlem z alba byla píseň \"Narcos\" (36. příčka, platinový singl). Album obdrželo platinovou certifikaci. Do konce roku 2018 se alba prodalo celkem 1 350 000 ks.\n\nRapper Quavo pokračoval i nadále ve své sólo kariéře. V roce 2018 hostoval na úspěšném singlu DJ Khaleda s názvem \"No Brainer\" (ft. Quavo, Justin Bieber a Chance the Rapper) (5. příčka, zlaté). Současně oznámil nahrávání svého debutového sólového alba s názvem \"Quavo Huncho\". V mezidobí čekání na album postupně vydával několik sólo písní, z nichž uspěla jen \"Workin Me\" (52. příčka). Album vydal v říjnu 2018. Umístilo se na 2. příčce žebříčku Billboard 200 s 99 000 prodanými kusy (po započítání streamů). Po vydání se do žebříčku Billboard Hot 100 dostalo dalších šest písní, nejlépe \"Flip the Switch\" (ft. Drake) (48. příčka).\n\nV listopadu 2018 vydal své debutové sólo album také rapper Takeoff. Album neslo název \"The Last Rocket\". Na konci února 2019 vydal své debutové sólové album také Offset. Neslo název \"Father of 4\".\n\nV srpnu 2019 bylo vydáno druhé kompilační album labelu Quality Control Music s názvem \"Quality Control: Control the Streets, Volume 2\". Migos byli přítomni, ať už jako skupina či jednotlivci, hned na několika písních.\n\n"}
{"id": "1256313", "url": "https://cs.wikipedia.org/wiki?curid=1256313", "title": "Alexandrovy ostrovy", "text": "Alexandrovy ostrovy\n\nAlexandrovy ostrovy jsou souostrovím tvořeným více než tisícem ostrovů táhnoucích se 500 km podél jihovýchodního pobřeží Aljašky. Jednotlivé ostrovy jsou tvořeny vrcholy ponořených pobřežních hor, které strmě stoupají ze dna Tichého oceánu. Ostrovy jsou od pevniny i od sebe navzájem odděleny hlubokými fjordy a průlivy.\nJsou hustě porostlé stálezelenými deštnými lesy mírného pásma a jejich břehy bývají strmé a nepravidelné; na většinu z nich je možné se dostat pouze lodí nebo letadlem. Na jejich území se rozkládá Tongasský národní les (Tongass National Forest) a je možné zde spatřit mnoho divokých zvířat. Nejznámějším z nich je poddruh vlka \"Canis lupus ligoni\", který je endemitem jihovýchodního pobřeží Aljašky. Největším ostrovem souostroví je Ostrov prince Waleského (Prince of Wales Island) s rozlohou 6674 km² a se zhruba 6000 obyvateli. Dvěma největšími městy na ostrovech jsou Ketchikan na ostrově Revillagigedo a Sitka na ostrově Baranof. Hlavními zdroji obživy jsou turismus, rybolov a dřevařství.\n\nOstrovy byly osídleny indiánskými kmeny Tlingit a Kaigani Haida. V pozdním 19. století se z Britské Kolumbie přesunuli do této oblasti zástupci kmene Tsimshian.\nPrvním Evropanem, který ostrovy navštívil, byl v roce 1741 ruský mořeplavec Alexej Iljič Čirikov, který spatřil břehy několika ostrovů tvořících Alexandrovy ostrovy. V letech 1793 a 1794 uskutečnil rozsáhlý průzkum souostroví George Vancouver se svými muži. Ostrovy byly na začátku 19. století centrem námořního obchodu s kožešinami. V roce 1867 se uskutečnila dohoda o prodeji Aljašky mezi Ruským impériem a Spojenými státy americkými a ostrovy se staly součástí USA. Podle Aljašského slovníku místních jmen (Dictionary of Alaska Place Names) Donalda Orthe byly ostrovy pojmenovány při mapování v roce 1867 na počest cara Alexandra II.\n"}
{"id": "1256324", "url": "https://cs.wikipedia.org/wiki?curid=1256324", "title": "Comatose", "text": "Comatose\n\nComatose je sedmé studiové album americké křesťanské rockové skupiny Skillet. Album vyšlo v roce 2006.\n\nAutorem všech skladeb je John L. Cooper.\n"}
{"id": "1256326", "url": "https://cs.wikipedia.org/wiki?curid=1256326", "title": "Plochá Země", "text": "Plochá Země\n\nPlochá Země je intuitivní kosmologická představa z předvědecké éry, podle níž planeta Země není koule, ale rovinatá plocha. Lidé původně nevěděli o gravitaci, setrvačnosti a mechanice pohybu kosmických těles. Vycházeli pouze z pozorování, jemuž se jeví Země jako plochá a nehybná, zatímco Slunce, Měsíc, hvězdy a planety se pohybují po nebeské klenbě. Tento náhled byl vlastní mnoha starověkým kulturám, v antice byl ale nahrazen geocentrickým systémem s kulovou Zemí.\n\nPlochá Země měla v podání starověkých mýtů tvar kola, oválu nebo obdélníku, plovoucího na vodě nebo podpíraného posvátnými zvířaty, např. slony či želvami. Tato koncepce byla typická pro civilizace starověkého Orientu. Hinduismus založil svůj obraz světa na znázornění různých zemí obklopujících posvátnou horu Méru jako okvětní plátky, čínská mytologie znázorňovala svět jako čtverec s Čínou uprostřed, krytý oblohou jako polokoulí. Z představy plochého světa rozděleného podle světových stran vycházely i civilizace předkolumbovské Ameriky, severská mytologie interpretovala Midgard (svět obydlený lidmi) jako disk, kterým prorůstá posvátný strom Yggdrasil coby osa spojující všechny úrovně vesmíru. \n\nVe starověkém Řecku zobrazovali svět jako desku obklopenou oceánem předsokratovští filosofové Thales z Milétu a Anaximenés, který napsal: „Země je plochá, vznáší se na vzduchu a podobně též Slunce, Měsíc i všechna ostatní tělesa nebeská, jež jsou ohnivá, vznášejí se na vzduchu pro svoji plochost.“ Středem kruhového světa byl pro Řeky omfalos v Delfách. S myšlenkou sférického tvaru Země přišel jako první v 5. století př. n. l. pythagoreismus a názor se v helénistickém období obecně prosadil, Aristoteles uvedl jako důkaz zatmění Měsíce, při němž Země vrhá kruhový stín. Poloměr Země byl několikrát změřen s výsledkem podobným moderní hodnotě. Klaudios Ptolemaios vycházel z kulatosti zemského povrchu při sestavování svých map i geocentrického systému, počítal také s pravděpodobnou existencí protinožců.\n\nCírkevní otcové křesťanství s představou kulatosti země neměli problém. Jiní ji ale výjimečně odmítali, především šlo o antiochejskou teologickou školu. Na západní (latinské) myšlení v této oblasti neměli velký vliv. Obě strany si po svém interpretovaly biblické texty. Častěji bylo ale zpochybňováno osídlení nebo vůbec obyvatelnost jižní polokoule a existenci jižního kontinentu. Například církevní otec Lactantius počátkem 4. století prohlásil: „Může být vůbec někdo tak pošetilý, aby věřil, že existují lidé, jejichž nohy jsou výše než hlava, nebo místa, kde věci visí směrem vzhůru, stromy rostou dolů či kapky deště padají nahoru?“ Isidor ze Sevilly Zemi zobrazoval ve formě T mapy, tedy jako kruh rozdělený Středozemním mořem, Donem a Nilem na tři kontinenty, odpovídající rozdělení světa mezi Noemovy syny, s Jeruzalémem uprostřed a rájem na východním konci světa, přičemž se jako první po delší době pokusil vypočítat délku rovníku. Na Blízkém východě naopak přišel Kosmas Indikopleustés s představou Země jako dna truhly s vysokou horou, za kterou zapadá Slunce, ale jeho učení nebylo známé (první překlad do latiny byl pořízen až začátkem 18. stol.) a není dodnes zcela jasné, jak moc vážně své dílo myslel. Ve středověku nikdo kulatost Země nezpochybňoval, na konci středověku začaly hromadně vznikat glóby, symbolem panovnické moci se stalo královské jablko. Na křesťanských univerzitách se běžně v rámci sedmi svobodných umění vyučovala astronomie podle Ptolemaiova modelu, každý absolvent tedy o kulatosti země věděl. (Kryštof Kolumbus tedy již nemusel bojovat s představou, že v Atlantiku končí svět, ale s praktickými pochybnostmi, zda jsou tehdejší plavidla schopna západní cestou do Asie doplout). Z civilizovaných zemí se víra v plochost Země nejdéle dochovala v Číně, kde ji v průběhu 17. století vyvrátila mise Mattea Ricciho.\n\nV moderní době se objevily okrajově teorie o ploché Zemi, řazené mezi pseudovědu. Jejich průkopníkem byl Američan Samuel Rowbotham, který roku 1849 publikoval spis \"Zetetická astronomie\", v němž popsal Zemi jako disk se středem na severním pólu, na okrajích obklopený obrovskou ledovou hradbou známou jako Antarktida. Slunce je žhavá koule o průměru okolo padesáti kilometrů, putující po nebi a osvětlující příslušnou část Země. K Rowbothamovu odkazu se hlásí Flat Earth Society, kterou založil roku 1956 v Doveru písmomalíř Samuel Shenton. Podle ní jsou všechny snímky zeměkoule z vesmíru podvrhy, kterými se vědecká lobby snaží získat financování pro svůj výzkum: jde tedy o případ konspirační teorie. O aktuálnosti tématu svědčí diskuse, kterou vyvolal v roce 2016 rapper B.o.B svým twitterovým příspěvkem, vyjadřujícím víru v plochost Země, nebo debata údajného zastánce této teorie s astrofyzikem v Českém rozhlasu.\n\nV souvislosti s Flat Earth Society položil Elon Musk otázku, proč by Země měla být jedinou plochou planetou ve vesmíru a proč neexistuje například Flat Mars Society.<ref name=\"/vtm.zive.cz/clanky/koule-nebo-placatozemci-diskutuji-s-elonem-muskem-o-tvaru-marsu/sc-870-a-190723/default.aspx\"></ref> Zástupci Flat Earth Society na to reagovali, že je to proto, že Mars byl na rozdíl od Země pozorován jako kulatý, ovšem na obrázek Země otáčející se okolo svojí osy reagovali konstatováním, že je pravděpodobné, že fotografie Země jsou výmysly.\n\nOhlasem teorií o ploché Zemi v beletrii jsou romány Edwina Abbotta Abbotta \"\" a Terryho Pratchetta \"Zeměplocha\".\n\n\n"}
{"id": "1256327", "url": "https://cs.wikipedia.org/wiki?curid=1256327", "title": "Andrej Lettrich", "text": "Andrej Lettrich\n\nAndrej Lettrich (3. únor 1922, Dubové – 7. září 1993, Bratislava) byl slovenský režisér, scenárista a herec. \n\nPocházel ze čtyř dětí. Absolvoval lidovou a měšťanskou školu, později se rozhodl pokračovat ve studiu na učitelském ústavu. Dvakrát po sobě ho nepřijali, a tak nastoupil na dvouletou obchodní školu v Martině.\n\nSvou kariéru začal jako divadelní ochotník. Po absolvování dvouleté státní konzervatoře v Bratislavě začal v hlavním městě studovat herectví, které i úspěšně ukončil.\n\nV roce 1948 začal pracovat pro filmový průmysl jako asistent režiséra Paľa Bielika a Ondriša Jariabku. Jeho režisérským debutem je filmová adaptace románu Františka Hečka \"Drevená dedina\" z roku 1954. O dva roky později natočil film \"Čisté ruce\", ve kterých účinkoval i jako herec. Film byl zakázán. Lettrich adaptoval ještě další Hečkovy romány. Byly to filmy \"Bratři\" (1961) a třídílné \"Červené víno\" (1976).\n\nJeho tvorbu lze rozdělit na dvě hlavní části: adaptace historických děl a detektivky. Detektivky, v té době na Slovensku málo známý žánr, začal natáčet v roce 1965. Byly to filmy s kvalitním hereckým obsazením.\n\nAktivní televizní kariéra tohoto úspěšného režiséra trvala 39 let, a jejím výsledkem bylo 29 filmů. Z toho 18 realizovaných na Kolibě.\n\nV roce 1974 získal za celoživotní tvorbu titul zasloužilý umělec, o dva roky později se stal laureátem Státní ceny Klementa Gottwalda a v roce 1988 mu bylo uděleno nejvyšší ocenění - titul národní umělec.\n\nV Lettrichových filmech převládá sociální problematika ve společnosti. Také řeší otázku moci a filmy se často odehrávají v rodinném prostředí. Lettrichovo vyprávění staví na drobných lidských nedostatcích, film nekritizuje degenerující systém, hovoří o přirozených a nadčasových lidských chybách - chamtivosti, strachu či hrabivosti. \n\nAndrej Lettrich, poslední ze zakladatelské generace hraného filmu, zemřel v září 1993 v Bratislavě.\n\n\n\n\n\n\n"}
{"id": "1256332", "url": "https://cs.wikipedia.org/wiki?curid=1256332", "title": "Seznam dílů seriálu Mistr popravčí", "text": "Seznam dílů seriálu Mistr popravčí\n\nToto je \"'seznam dílů seriálu \"Mistr popravčí\".\n\n<onlyinclude>\n</onlyinclude>\n\n"}
{"id": "1256333", "url": "https://cs.wikipedia.org/wiki?curid=1256333", "title": "Aron Grünhut", "text": "Aron Grünhut\n\nAron Grünhut (31. března 1895, Prešporok – 6. května 1974, Tel Aviv) byl bratislavský obchodník a funkcionář ortodoxní židovské náboženské obce, který zorganizoval záchranu přes 1300 rasově pronásledovaných občanů z území dnešního Slovenska a okolních zemí před a během trvání druhé světové války. V roce 1948 se Grünhut s rodinou přestěhoval do Izraele, kde se podílel na znovuvybudování zaniklé bratislavské ješivy a synagogy.\n\nAron Grünhut pocházel z osmi dětí zbožné ortodoxní židovské rodiny prešporského hostinského Viliama Grünhuta, původem z Velkého Mederu, a jeho ženy Fani (rozené Weiszové) z rodiny velkostatkáře z Dunajské Stredy. Otec rodiny Viliam Grünhut zemřel, když bylo Aronovi 11 let, a o rodinu se musela starat matka, která si otevřela jídelnu v Zámecké ulici v Bratislavě. Během první světové války sloužil Aron Grünhut v rakousko-uherské armádě jako sanitář v nemocnici. Po válce se v roce 1919 oženil s Etel Wosnerovou ze zámožné židovské rodiny z Dunajské Stredy. Postupně se jim narodilo pět synů: Otto, Leo, Jozef (Akiva), Benjamin a Viliam. Rodina bydlela v domě ve Ventúrské ulici v Bratislavě a později se přestěhovala do Heydukovy ulice.\n\nGrünhut podnikal v gastronomii, věnoval se obchodování s husími játry, která dodával výrobci francouzských paštik ve Štrasburku, provozoval židovskou jídelnu a byl členem Obchodní a průmyslové komory. V meziválečném období se aktivně zapojoval do života bratislavské ortodoxní židovské komunity. Byl zvolen do vedení židovské obce, vedl židovské pohřební bratrstvo Chevra kadiša, byl členem představenstva nově postavené Židovské nemocnice na Šulekově ulici a dalších dobročinných spolků.\n\nDíky své práci obchodníka a častým cestám do zahraničí měl Grünhut přehled o politické situaci v Evropě. Se znepokojením sledoval radikalizaci poměrů v Německu a vytušil nebezpečí, které Židům hrozilo kvůli Hitlerově politice.\n\nV období po anšlusu Rakouska se Grünhut podílel na záchraně 28 židovských uprchlíků z Frauenkirchenu v Burgenlandu, kteří byli zadrženi na útěku na území Maďarska. Grünhut zabránil jejich vydání zpět do Německa a zařídil jim převoz přes Dunaj a následné usídlení na Slovensku.\n\nDalším případem záchrany židovských uprchlíků před pronásledováním v Rakousku byla akce na pomoc Židům z okolí Kittsee, kteří byli chyceni na ostrově Sihoť na Dunaji. Grünhut po složitých jednáních, která trvala několik měsíců, během nichž byla stovka uprchlíků nucena bydlet na vlečném člunu na Dunaji, zařídil pro všechny platné cestovní doklady, na základě kterých mohli legálně vycestovat do světa. Ve stejnou dobu dal Grünhut postavit stanový tábor pro několik stovek Židů bez domova, kteří byli shromážděni nedaleko Dunajské Stredy, a zařizoval jim cestu do Palestiny.\n\nV říjnu 1938 zachránil Judy Goldbergera, bratislavského obchodníka s konfekcí, který byl na příkaz Gestapa unesen a vězněn v Rakousku. Goldbergera se podařilo Grünhutovi osvobodit a umožnit mu tak spolu s rodinou útěk do USA.\n\nPoté, co se Grünhut dozvěděl o transportech dětí do Anglie, které organizoval Nicholas Winton v Praze, vyjednal, že i z Bratislavy vycestovala skupina židovských dětí. Grünhut zařídil deseti chlapcům, mezi nimi i svému synovi Bennymu, potřebné doklady a všichni se tak v červnu 1939 dostali do Londýna, kde přežili válku. Po letech se zjistilo, že mezi chlapci byl i pozdější jeruzalémský hlavní rabín Tibor (Jitzchak Tuvia) Weiss, londýnský rabín Kurt (Sholom Ber) Stern, nebo známý izraelský novinář Paul Kohn.\n\nVrcholem Grünhutových snah o záchranu Židů před nacistickým pronásledováním byla akce z července 1939, při níž se snažil dostat najednou co nejvíce Židů do bezpečí v Palestině. Pronajal dva luxusní dunajské parníky \"Královna Alžběta\" a \"Car Dušan\", které vypluly z bratislavského přístavu s 1365 uprchlíky ze Slovenska, Rakouska, Čech a Moravy na palubě. Plavba původně naplánovaná na šest dní se kvůli obstrukcím bulharských a britských úřadů protáhla. Uprchlíci strávili více než čtyři týdny v mezinárodních vodách na Dunaji. Po Grünhutově náročném vyjednávání mohli uprchlíci v rumunském přístavu Sulina přestoupit na nákladní loď \"Noemi Julia\", na jejíž palubě se po 83 dnech dostali do cíle své cesty – do města Haifa v Palestině. Grünhut zařídil uprchlíkům vstupní víza na území Palestiny.\n\nGrünhut ani po vypuknutí druhé světové války nechtěl opustit rodnou Bratislavu. Působil v Ústředně Židů a byl aktivní v židovském odboji. Kvůli jeho odbojové činnosti byl koncem roku 1942 zatčen, ale nepodařilo se prokázat mu trestnou činnost. Několik měsíců byl jako politický vězeň držený v Ilavě, dokud se v květnu 1943 jeho přátelům a rodině nepodařilo dosáhnout jeho propuštění. Grünhutově manželce a nejmladšímu synovi se mezitím podařilo uprchnout do Maďarska, kam je po svém propuštění z vězení následoval. V Budapešti žil pod falešnou identitou a před zatčením se spolu s manželkou ukrýval v budově bývalé československé ambasády. Život mu zachránil český topič Emanuel Zíma, který v budově pracoval. Zíma takto až do osvobození Budapešti ukrýval a život zachránil kromě Grünhuta a jeho manželky i dalším pronásledovaným Židům. Grünhut mu tento čin nikdy nezapomněl a koncem 60. let se zasadil o to, aby jeho zachránci bylo uděleno ocenění Spravedlivý mezi národy.\n\nAron Grünhut se vrátil do rodné Bratislavy 10. května 1945, kde ho čekal podle jeho vlastních slov šok: „ulice bez Židů, vydrancované byty“. Grünhut začal pomáhat Židům, kteří se vrátili z koncentračních táborů, staral se o ubytování a lékařskou péči pro ty, kteří přežili holokaust. Zároveň pracoval na obnovení činnosti židovské ortodoxní obce. Po nástupu komunistů k moci v roce 1948 se Grünhut s rodinou rozhodl emigrovat do nově založeného státu Izrael.\n\nGrünhut ani v emigraci nikdy nezapomněl na rodnou Bratislavu. Přišel s myšlenkou přenést část židovské Bratislavy do Jeruzaléma a financoval projekt výstavby nové synagogy a ješivy, která dostala název \"Pressburg\". Tato ješiva pokračuje v tradici nejstarší bratislavské židovské školy, kterou proslavil Chatam Sofer.\nGrünhut v Izraeli pořádal finanční sbírky a podporoval slovenské židovské obce. Bojoval také o záchranu ortodoxního židovského hřbitova a angažoval se při obnově památníku Chatama Sofera.\nZastával funkce předsedy Spolku bývalých Bratislavanů v Izraeli, předsedy Výboru na výstavbu synagogy a ješivy, správce Bratislavské synagogy v Jeruzalémě (Hecht Pressburg). Byl také předsedou Asociace Chatama Sofera v Tel Avivu (Chug Chatam Sofer).\n\nNa sklonku života sepsal své vzpomínky na židovskou ortodoxní Bratislavu a pronásledování slovenských Židů v německy psané knize \"Katastrophenzeit des slowakischen Judentums: Aufstieg und Niedergang der Juden von Pressburg\" (Tel Aviv, 1972).\n\nPo Grünhutově smrti se na jeho činy na Slovensku téměř zapomnělo. Veřejnost se o jeho osobě a záchraně pronásledovaných Židů dozvěděla díky práci novináře Martina Mozera. Ten během práce na dokumentu o nacismem ohrožených dětech z bratislavských židovských ortodoxních rodin, které se dostaly do vlaků organizovaných Nicholasem Wintonem, narazil na jméno Arona Grünhuta, který tuto cestu pro bratislavské děti zařídil. Mozer začal pátrání po Grünhutově příběhu, jehož výsledkem byla výstava s názvem „Aron Grünhut, zachránce Židů, bojovník za lidská práva“, která se uskutečnila v září 2014 ve dvoraně Ministerstva kultury Slovenské republiky Jejího zahájení se zúčastnil i Grünhutův syn Benny. Následovalo slovenské vydání Grünhutových pamětí pod názvem \"Katastrofa slovenských Židov\". Výstava a vydání knihy podnítily zájem médií o osobnost Arona Grünhuta, jehož jméno se tak více dostalo do povědomí slovenské veřejnosti.\n\nDne 7. října 2015 byla v Heydukově ulici 8 v Bratislavě, na domě ve kterém Aron Grünhut bydlel, slavnostně odhalena pamětní deska připomínající jeho zásluhy na záchraně rasově pronásledovaných občanů Slovenska.\n\n"}
{"id": "1256335", "url": "https://cs.wikipedia.org/wiki?curid=1256335", "title": "Jack Minker", "text": "Jack Minker\n\nJack Minker (* 4. července 1927 Brooklyn) je americký vědec v oblasti umělé inteligence, deduktivní databáze, logického uvažování a nelineárního uvažování. Je mezinárodně uznávaným lídrem v oblasti lidských práv počítačových vědců a emeritním profesorem na Marylandské univerzitě v College Parku na oddělení Počítačových věd.\n\nNarodila se 4. července 1927 v Brooklynu v New Yorku. V Brooklyn College v roce 1949 získal titul Bachelor of Arts, v roce 1950 na univerzitě ve Wisconsinu pak titul Master of Arts a v roce 1959 na Pensylvánské univerzitě titul doktora filozofie. Svou kariéru zahájil v roce 1951, když začal pracovat pro Bell Aircraft Corporation, RCA a Auerbach Corporation. Na Marylandskou univerzitu v College Parku nastoupil v roce 1967. Od roku 1971 zde pracoval jako profesor počítačových věd a od roku 1974 se stal prvním předsedou. Emeritním profesorem je od roku 1998.\n\nJe jedním ze zakladatelů v oblasti deduktivních databází a disjunktivního logického programování. Dělal důležité příspěvky k sémantické optimalizaci dotazu a ke kooperativní a informativní odpovědi pro deduktivní databáze. Vyvinul teoretický základ pro disjunktivní databázi a výběrovou logiku programů.\n\nVydal více než 150 recenzovaných publikací a editoval nebo co-editoval pět knih o deduktivní databázi, logickém programování a použití logiky v umělé inteligenci. Je zakládajícím šéfredaktorem časopisu \"Teorie a Praxe Logické Programování\".\n"}
{"id": "1256336", "url": "https://cs.wikipedia.org/wiki?curid=1256336", "title": "2017 v letectví", "text": "2017 v letectví\n\nTento článek obsahuje seznam událostí souvisejících s letectvím, které proběhly roku 2017.\n\n\n\n\n\n\n\n\n\nRok 2017 byl nejbezpečnějším pro létání v historii. Došlo k smrtelným nehodám pěti osobních a pěti nákladních letounů. Na palubách zahynulo 44 lidí, mimo letadlo na zemi 35.\n"}
{"id": "1256338", "url": "https://cs.wikipedia.org/wiki?curid=1256338", "title": "Arizona (rozcestník)", "text": "Arizona (rozcestník)\n\nArizona může být:\n"}
{"id": "1256342", "url": "https://cs.wikipedia.org/wiki?curid=1256342", "title": "Syrna", "text": "Syrna\n\nSyrna ( ) je řecký ostrov v souostroví Dodekanés v jihovýchodní části Egejského moře. Nachází se 35 km jihovýchodně od ostrova Astypalaia, se kterým tvoří jednu obec, a 44 km jihozápadně od ostrova Nisyros.\n\nRozloha ostrova je 7,868 km². Nejvyšší bod dosahuje nadmořské výšky 322 m.\n\nV jižní části ostrova mezi dvěma zátokami se nachází jediná stejnojmenná vesnice, která k roku 2011 nebyla obydlena.\n"}
{"id": "1256346", "url": "https://cs.wikipedia.org/wiki?curid=1256346", "title": "Elena Holéczyová", "text": "Elena Holéczyová\n\nElena Holéczyová, roz. Hollá, (23. leden 1906, Moravské Lieskové – 5. prosinec 1983, Praha) byla textilní výtvarnice, dramatička, scenáristka.\n\nV letech 1917-1922 studovala na gymnáziích v Bratislavě a v Praze, kde 1922-1926 pokračovala ve studiích na Uměleckoprůmyslové škole. V roce 1927-1929 návrhářka výšivkárskeho družstva Detva v Bratislavě, 1929-1948 svobodná umělkyně v Brezně, od 1956 samostatná výtvarnice v Bratislavě a v Praze. Všestranně orientovaná umělecká osobnost zakladatelského významu, vedle textilního výtvarnictví, krajkářství ad. se věnovala i psaní odborné a umělecké literatury. V tomto směru se jako dramatická autorka prezentovala vlastními i upravenými rozhlasovými hrami a filmovými scénáři. Pro rozhlas upravila populární lidovou veselohra svého otce Jozefa Hollého Kubo (1944, 1950). Autorka filmových scénářů, rozhlasových přednášek o oblékání, bydlení, lidovém umění a uměleckém průmyslu, kostýmů a choreografických příprav pro divadlo a filmy. Od roku 1945 členka Svazu slovenských výtvarných umělců.\n\n\n"}
{"id": "1256347", "url": "https://cs.wikipedia.org/wiki?curid=1256347", "title": "Federico Ricci", "text": "Federico Ricci\n\nFederico Ricci (22. října 1809 Neapol – 10. prosince 1877 Conegliano) byl italský hudební skladatel, bratr skladatele Luigi Ricci se kterým často spolupracoval.\n\nStudoval na neapolské konzervatoři jako jeho bratr pod vedením Niccoly Antonia Zingarelliho a Pietra Raimondiho. Svou první operu \"Il colonello\" napsal ve spolupráci s bratrem Luigim. Měla premiéru v Teatro del Fondo 14. března 1835. Samostatný velký úspěch měla opera \"La prigione di Edimburgo\" komponovaná na libreto Gaetana Rossiho podle románu Waltra Scotta \"Srdce Edinburghu\" (\"The Heart of Midlothian\") a uvedená v Terstu 13. března 1838. Napsal ještě několik vážných oper, ale po obrovském úspěchu komedie \"Crispino e la comare\" (Benátky 1850) na text osvědčeného libretisty Francesca Maria Piave, kterou napsal se svým bratrem, se věnoval již pouze komickým operám.\n\nPo úspěchu svých dvou oper ve Vídni odešel v roce 1853 do Petrohradu, kde se věnoval výuce. Byl inspektorem pěveckých tříd při petrohradské divadelní akademii. Po následujících 16 let zcela rezignoval na komponování oper. V roce 1869 se přesunul do Paříže, kde jeho opera \"Une folie à Rome\" dosáhla 77 představení.\n\nZemřel v Coneglianu 10. prosince 1877.\n\nKromě 19 oper (včetně čtyř komponovaných ve spolupráci se svým bratrem) je autorem šesti mší a řady dalších vokálních děl. Na výzvu Giuseppe Verdiho přispěl sekvencí \"Recordare Jesu\" do mše na počest Rossiniho. V roce 1870 vytvořil pro Cremonu pasticcio obsahující skladby Carla Pedrottiho, Antonia Cagnoniho, Amilcare Ponchielliho, Giovanni Paciniho, Laura Rossiho a Alberta Mazzucata.\n\nJeho synovec, Luigi Ricci-Stolz, také zvaný Luigino (1852-1906) se stal rovněž hudebním skladatelem.\n\n\n"}
{"id": "1256350", "url": "https://cs.wikipedia.org/wiki?curid=1256350", "title": "Seznam medailistů na halovém mistrovství Československa a Česka mužů a žen v běhu na 60 m", "text": "Seznam medailistů na halovém mistrovství Československa a Česka mužů a žen v běhu na 60 m\n"}
{"id": "1256352", "url": "https://cs.wikipedia.org/wiki?curid=1256352", "title": "Eben trio", "text": "Eben trio\n\nEben trio je české klavírní trio působící ve složení Roman Patočka – housle, Jiří Bárta – violoncello, Terezie Fialová – klavír. Název souboru je holdem významnému českému skladateli Petru Ebenovi (1929–2007). Soubor se pravidelně se věnuje propagaci jeho díla. Trio koncertuje v celé Evropě, USA, Jižní Koreji a Číně, kde v roce 2017 podniklo velké turné v osmi městech (Beijing, Shanghai, Guangzhou, Tianjin, Chengdu, Nanjing, Ha’erbin, Chongqing).    \n\n\n\nEben trio je držitelem Ceny Spolku pro komorní hudbu při České filharmonii pro nejlepší komorní soubor za rok 2012.\n\nEben trio zastupuje v České republice agentura Camerata. \n\n\n\n\n"}
{"id": "1256355", "url": "https://cs.wikipedia.org/wiki?curid=1256355", "title": "Unconditionally", "text": "Unconditionally\n\n„Unconditionally“ je píseň americké zpěvačky Katy Perry. Píseň byla vydána jako druhý singl z jejího čtvrtého studiového alba \"Prism\" (2013) ze dne 16. října 2013. Složila ji s producentem Dr. Lukem, Maxem Martinem a Cirkutem.\n"}
{"id": "1256364", "url": "https://cs.wikipedia.org/wiki?curid=1256364", "title": "Dark Horse (píseň, Katy Perry)", "text": "Dark Horse (píseň, Katy Perry)\n\n„Dark Horse“ je píseň americké zpěvačky Katy Perry a rappera Juicy J. Píseň byla původně vydána 17. září 2013 u Capitol Records jako první propagační singl ze čtvrté studiové album \"Prism\" (2013). Dne 17. prosince, o tři měsíce později, byla vydána jako třetí oficiální singl. Oba umělci napsali píseň s producenty Max Martin, Cirkutem, Dr. Lukem a Sarah Hudson.\n"}
{"id": "1256372", "url": "https://cs.wikipedia.org/wiki?curid=1256372", "title": "Mědinikl", "text": "Mědinikl\n\nMědinikl nebo kupronikl je slitina mědi a niklu a posilujících přísad, například železa a manganu. Mědinikl nekoroduje v mořské vodě, protože jeho elektrodový potenciál je upraven tak, aby k ní byl neutrální. Z tohoto důvodu se používá k výrobě námořní techniky, lodních vrtulí, hřídelí, trupů a jiných částí.\n\nBěžně se používá i k výrobě oběžných mincí stříbrné barvy. Běžné složení je 75 % mědi, 25 % niklu a stopové množství manganu. V minulosti se pravé stříbrné mince falšovaly pomocí mědiniklu. Navzdory vysokému obsahu mědi je barva stříbrná.\n"}
{"id": "1256378", "url": "https://cs.wikipedia.org/wiki?curid=1256378", "title": "The Grand Tour (pořad)", "text": "The Grand Tour (pořad)\n\n\"The Grand Tour\" je britský motoristický televizní pořad vznikající pro Amazon Video, který uvádí Jeremy Clarkson, Richard Hammond a James May, producentem je Andy Wilman.\n\nTato čtveřice se dohodla na produkci pořadu po svém odchodu z BBC pořadu, \"Top Gear\" . V nadcházejících třech letech by tento pořad měl zahrnout 36 dílů. Díly jsou plánované k vysílání jednou týdně pro uživatele s účty Amazon Prime ve Velké Británii, USA, Německu, Rakousku a Japonsku, počínaje 18. listopadem 2016. Ve dnech bezprostředně po spuštění pořadu se tento pořad stal nejsledovanější premiérou sekce Amazon Video. Pořad byl dále zpřístupněn v dalších 195 zemích a různých teritoriích. Divácké i novinářské ohlasy na první vydaný díl jsou nadšené. První řada \"The Grand Tour\" má 13 hodinových dílů a Amazon je uvedl každý pátek s týdenními odstupy.\n\nPůvodně se mělo jednat o jednotlivé televizní díly natáčené na různých místech bez studiových částí, ale po úvodním díle bylo oznámeno, že pořad bude zahrnovat části natáčené ve velkém stanu na různých místech světa. Výkonný ředitel Amazonu Jeff Bezos popsal dohodu jako \"velmi velmi velmi drahou\". W. Chump & Sons je produkční společností pořadu, a Amazon.com je jeho distributor.\n\nNahrávání ve studiu začalo 17. července 2016 v Johannesburgu v Jihoafrické republice. Nahrávání v USA se uskutečnilo 25. září 2016 v jižní Kalifornii, spolu s dalším nahráváním v Nashvilleu 21. listopadu 2016. Nahrávání ve studiu ve Velké Británii se odehrávalo ve Whitby 13. října 2016, a další nahrávání je plánováno v Loch Ness v prosinci 2016. Další nahrávání probíhalo v Rotterdamu 22. října 2016 a v Laplandu 3. listopadu 2016. Natáčelo se také ve Stuttgartu. V listopadu 2016 bylo oznámeno, že poslední natáčení první série se uskuteční v Dubaji v prosinci 2016.\n\nPořad má vlastní testovací dráhu jménem \"Eboladrom\", na bývalé základně letectva RAF Wroughton. Clarkson uvedl v prvním díle, že je tak pojmenována kvůli tomu, že její tvar připomíná virus Ebola.\n\nPodle Clarksona je navržena tak, aby autům \"podrazila nohy\". Jména úseků jsou \"Nerovinka\", \"Dům staré dámy\" a \"Zde může být vaše jméno\". V prvním dílu bylo řečeno, že byla trať upravena kvůli nálezu nevybuchlé pumy z 2. sv. války.\n\nAuta testuje závodník NASCAR Mike Skinner, známý jako \"Američan\". Podle moderátorů bylo zaměstnání Skinnera smluvním závazkem od Amazon.com, a také že Skinner považuje vše neamerické bez motoru vpředu a s jinou motorizací než V8 za \"komunistické\". Zatímco zajíždí měřené kolo, trousí Skinner sarkastické poznámky o tom kterém autě.\n\nPřed prvním dílem byla tabule s časy přednaplněna deseti časy různých vozů. Tato kola nebyla ukázána, pouze výsledné časy. Prvním vozem řízeným Skinnerem, jehož záznam byl promítnut, bylo BMW M2 z roku 2016, které zajelo čas 1:26,2 s. Trať je také používána pro běžné natáčení a testování pořadu \"The Grand Tour\" , což znamená, že i jiné vozy — například Ferrari 488 z prvního dílu — se na trati mohou objevit, ale nejedou měřené kolo.\n\nClarkson, Hammond a May diskutují o zprávách souvisejících s auty. Každý týden je vytvořena nová znělka této části pořadu, ale je založena na stejném konceptu tmavých siluet moderátorů proti bílému pozadí. Clarkson je většinou přerušen poté, co řekne: \"Můžu promluvit o...\" tím, že buď Hammond, nebo May představí další část.\n\nPořad obsahuje různé průběžné vtipy. Na počátku každého dílu je zničen dron s kamerou a od třetího dílu je vždy v jednom ze jmen moderátorů překlep. Dalším vtipem je část pořadu s názvem \"Souboj mozků celebrit\", při které jsou hvězdní hosté vtipně \"zabiti\". Při každém zabití hvězdného hosta se May zeptá: \"Znamená to, že tedy nepřijde?\", na což Hammond odpovídá: \"Ne Jamesi, nepřijde\", nebo podobně vysvětluje smrt hvězdy. Tato část odráží snahu BBC zastavit rozhovory s hvězdami v pořadu \"The Grand Tour\" v podobě, jak tomu bylo v \"Top Gearu\" v části \"Hvězda v autě za rozumnou cenu\".\n\nFormát částí pořadu je výsledkem nutnosti zajistit rozdíl vůči předchozí práci týmu pro BBC v pořadu \"Top Gear\" . Pořad je uváděn z dvojice velkých stanů při Grand Tour po světě. Moderátoři sedí u dřevěného stolu, a publikum ve studiu sedí před nimi. Část \"Upovídaná ulice\" umožňuje diskusi o aktuálních událostech v době natáčení. Zajeté časy jsou ukazovány na elektronické výsledkové tabuli. Opakující se testovací jezdec používaný na měřená kola je známá osobnost NASCAR, zobrazující stereotyp vidláckého přízvuku a názorů se sklony k samomluvě. Všechny hvězdy pro část \"Souboj mozků celebrit\" jsou ukázané \"zabíjené\" předtím, než s nimi mohou moderátoři udělat rozhovor.\n\nNázev pořadu v podobě \"The Grand Tour\" byl představen 11. května 2016.\nLogo pořadu bylo odhaleno Clarksonem na Twitteru 28. června 2016.\n\nObjevily se spekulace, že se pořad bude jmenovat \"Gear Knobs\" , a to poté, co přidružená společnost požádala o ochrannou známku tohoto jména, ale Clarkson v říjnu 2015 prohlásil, že se o toto jméno nejedná. V dubnu 2016 vysvětlil, že slovo \"Gear\" nemůže být z právních důvodů použito.\n\n8. dubna 2016 byl uvolněn krátký trailer, ve kterém Clarkson, Hammond a May provádějí brainstorming kvůli vhodnému jménu nového pořadu, který skončil značkou hashtag. \nDalší krátký trailer umístil Clarkson na Facebook a opět se v něm trio snažilo vykouzlit vhodný název. Ale tentokrát skončili rozptýlením pozornosti a zapomenutím svého úkolu. Krátce poté byl trailer uveden na YouTube kanále Amazon Video UK\n\nUnited Broadcast Facilities (UBF) z Nizozemska získali kontrakt na natáčení exteriérových částí se stanem. Pro natáčení reakcí publika uvnitř stanu je použito čtrnácti mikrofonů. Mobilní natáčecí studio používá pro nahrávání zvuku mixážní pulty Lawo propojené pomocí MADI pro živou mixáž zvuku, nahrávání a mikroporty. V červenci 2016 po natáčení pro \"The Grand Tour\" byl zastaven závodní motorový člun pro otevřené moře C-237 patřící Sunus Racing v oblasti San Marco v Benátkách a policií byl odtažen k San Zaccaria v Benátkách, kvůli chybějícímu pojištění, platnému pouze po dobu natáčení.\n\nPo veřejném pojmenování pořadu nabídl Amazon novým zákazníkům slevu 20 liber na první rok služby Amazon Prime, a to mezi 14.–16. květnem 2016.\nTrailer oznamující den premiéry 18. listopadu 2016 byl umístěn na YouTube kanál pořadu 15. září 2016. Druhý trailer s plnou stopáží byl uveden 6. října 2016. Trailery používaly hudbu \"Come with Me Now\" od skupiny Kongos.\n\nJako součást reklamní kampaně umístil Amazon nabourané Toyoty Prius na Hackescher Markt v Berlíně, před londýnské nádraží King's Cross a na hollywoodský chodník slávy před Dolby Theatre v Los Angeles.\n\nV polovině roku 2016 začalo DHL sponzorovat přepravní náklady stanu a mobilního studia. V červnu 2016, v souvislosti se sponzorskou smlouvou, nahráli moderátoři videa, ve kterých se snaží složit papírové krabice s logy DHL. V prvním díle zaznělo, že \"sponzorské úvahy\" mají Breitling Jet Team, DHL a Samsung. Osm tryskáčů týmu Breitling Jet se objevilo v přeletech při úvodní scéně prvního dílu. Pro druhý díl seznam zahrnul 5.11 Tactical. Letadlo DHL se objevilo v úvodní scéně pátého dílu, stan se nacházel v Rotterdamu.\n\nV listopadu 2016 obdržel pořad většinou pozitivní recenze kritiků, \"The Guardian\" prohlásil: \"Jeremy Clarkson a spol. nechávají BBC v jejich prachu\".\nReportérka \"Daily Express TV\" Neela Debnath komentovala, že první díl: \"připomíná hollywoodský trhák\" a dodala: \"[\"The Grand Tour\" je] v podstatě \"Top Gear\" na steroidech\".\nNicméně umělecký ředitel BBC Will Gompertz prohlásil o úvodu: \"Není tam ironie. Je nepříjemně nadutý,\" ale jakmile jsou moderátoři ve stanu, \"normální služba je obnovena\", a že \"mi připadá, že Grand Tour je TV pořad, který by chtěl být – a asi by i být měl – filmem\" \"The Independent\" popsal \"The Grand Tour\" jako \"nejlepší z \"Top Gear\" u, ale s větším rozpočtem\"\n\"TheWrap\" hlásil odhad firmy Symphony Advanced Media, že počet zhlédnutí \"The Grand Tour\" za první víkend je trojnásobný oproti prvnímu víkendu pořadu \"The Man in the High Castle\".\n\nDruhý díl byl o něco méně příznivě přijat jak fanoušky, tak kritiky. \"The Telegraph\" napsal o části z Jordánska: \"[...] zdlouhavá akční část, která naznačuje, že jsou si tak trochu sami sobě nebezpečím, a že politika nezasahování Amazonu do produkce má potenciální stinné stránky.\" \"Radio Times\" napsaly: \"mnoho diváků bylo mírně řečeno rozladěných a označovalo pořad jako hloupý a nudný.\"\n\nRichard Hammond vyvolal polemiku kvůli svému komentáři v šestém díle, kdy naznačil, že muži, kteří jedí zmrzlinu jsou homosexuálové.\n\n"}
{"id": "1256389", "url": "https://cs.wikipedia.org/wiki?curid=1256389", "title": "Roleplay", "text": "Roleplay\n\nPojem roleplay (také role play, anglicky \"hraní role, \"zkracováno často na RP) může znamenat:\n"}
{"id": "1256390", "url": "https://cs.wikipedia.org/wiki?curid=1256390", "title": "Birthday (píseň, Katy Perry)", "text": "Birthday (píseň, Katy Perry)\n\n„Birthday“ je disco píseň americké zpěvačky Katy Perry z jejího čtvrtého studiového alba \"Prism\" (2013). Píseň napsala s Bonniem McKeem a jeho producenty Dr. Lukem, Maxem Martinem a Cirkutem. Vydavatelství Capitol Records vydalo tuto píseň dne 21. dubna 2014 jako čtvrtou píseň alba.\n"}
{"id": "1256392", "url": "https://cs.wikipedia.org/wiki?curid=1256392", "title": "Světýlko", "text": "Světýlko\n\nSvětýlko je jedním z časopisů, které vydává Junák – český skaut. Jeho cílovou skupinou jsou Vlčata a Světlušky, tedy děti ve věku 7–10 let.\n\nPrvní číslo časopisu vyšlo v únoru 1995. Za jeho vydáváním stáli budějovičtí skauti a Marie Petrmanová – Marika, která byla šéfredaktorkou až do roku 2005. V roce 2009 bylo vydávání časopisu obnoveno s novým šéfredaktorem Zdeňkem Chvalem.\n\nCílem časopisu je podpora výchovných nástrojů jako vlčci a světýlka, stezka/cestička, Závod vlčat a světlušek, a skautské metody, konkrétně slibu a zákona, rukodělky a hry a symbolický rámec.\n\n"}
{"id": "1256403", "url": "https://cs.wikipedia.org/wiki?curid=1256403", "title": "Tuchoměřice (zámek)", "text": "Tuchoměřice (zámek)\n\nZámek v Tuchoměřicích je původně renesanční stavba, vystavěná před rokem 1615 na místě bývalé tvrze z 15. století, na mírném návrší nad obcí. V letech 1667–1669 byl zámek za účasti italského stavitele a architekta G.D. Orsiho přestavěn v raně barokním stylu na jezuitskou rezidenci. Je chráněn jako kulturní památka České republiky.\n\nHistorie zámku je spjata především se čřtyřmi českými šlechtickými rody, kterými byli Valdštejnové, Zajícové z Hazmburka, Služští z Chlumu a Vartemberkové. Zdejší tvrz je poprvé zmiňována v pramenech v roce 1436. Po skončení husitských válek je zde připomínán Zbyněk z Hazmburka, který tvrz a statek odkazuje Hynkovi Pihelskému z Hazmburka. V roce 1520 kupuje sídlo Jan Služský z Chlumu, který je velkým příznivcem Jednoty bratrské. Služští z Chlumu drží Tuchoměřice až do roku 1615. Za jejich panování byla tvrz přebudována na renesanční zámek. Poslední držitel z rodu Služských z Chlumu, Jan Benjamin Služský, prodal panství v roce 1615 Ottovi Jiřímu z Vartemberka. Ten zde pobýval se svou ženou do roku 1623, kdy prodal zámek Jezuitské koleji u sv. Klimenta na Starém Městé pražském. Zámek spolu s původném kostelem sv. Víta a Linharta byl využíván jako klášter a fara.\n\nV období třicetileté války zámek i kostel chátral a zpustl a po zřícení stěn jej jezuité v letech 1667–1669 přebudovali na svoji rezidenci spolu s výstavbou nového kostela svatého Víta. Návrhem kostela i přestavbou zámku ve stylu raného baroka byl pověřen architekt Orsi. Po zrušení řádu císařem Josefem II. v roce 1773 získává zámek novoměstský konvikt (společný domov s duchovním programem) a později Studijní nadační fond. V r. 1898 byla budova kláštera pronajata ústavu pro rekonvalescenty, jehož správou byla pověřena Kongregace Milosrdných sester sv. Karla Boromejského. V roce 1953 ústav připadl pražské nemocnici Motol, která zde provozovala léčebnu pro dlouhodobě nemocné do 80. let 20. století.\n\nRaně barokní, obdélná, patrová, čtyřkřídla budova jezuitské rezidence s vnitřním dvorem, dokončená v roce 1669, téměř zachovala původní půdorys renesančního zámku ze 16. století. Arkádové ochozy sklenuté plackovými klenbami vznikly patrně při pozdějších vrcholně barokních úpravách. V přízemí jsou arkády zaklenuté plnými oblouky, v patře pak širokými obdélnými otvory. Strohá pravidelnost pravoúhlého dvora je potlačena arkádovými oblouky otevřenými v rozích. Na severní straně přiléha ke stavbě jednolodní barokní kostel svatého Víta. V 18. století bylo k zámku připojeno dnešní patrové vstupní křídlo členěné svislými plochými zdobnými pásy s obdélnými okny a průjezdem sklenutým plackami. Na nádvoří\npoblíž rezidence se dochoval původní barokní špýchar z roku 1711 a hospodářská budova. Před budovou stojí nověji upravovaný kamenný kříž z roku 1770.\n\nV současnosti je zámek pro veřejnost nepřístupný. Od roku 1998 využívá bývalý jezuitský klášter komunita Chemin Neuf jako řeholní dům.\n\n\n"}
{"id": "1256405", "url": "https://cs.wikipedia.org/wiki?curid=1256405", "title": "Žaltman (přírodní památka)", "text": "Žaltman (přírodní památka)\n\nPřírodní památka Žaltman se rozkládá severně od obcí Malé Svatoňovice a Velké Svatoňovice v oblasti Jestřebích hor. Území zaujímá vrcholové partie pohoří nedaleko nejvyššího vrcholu Žaltman. Předmětem ochrany jsou extenzivní sečené louky nížin až podhůří a bučiny asociace Luzulo-Fagetum, asociace Asperulo-Fagetum a smíšených jasanovo-olšových lužních lesů temperátní a boreální Evropy. Území je rovněž stejnojmennou evropsky významnou lokalitou.\n\nV přírodní památce se výskytují chráněné druhy rostlin a živočichů a to bledule jarní (\"Leucojum vernum\"), lilie zlatohlavá (\"Lilium martagon\"), ostřice převislá (\"Carex pendula\"), strdivka jednokvětá (\"Melica uniflora\"), lýkovec jedovatý (\"Daphne mezereum\"), rozrazil horský (\"Veronica montana\") a chřástal polní (\"Crex crex\").\n"}
{"id": "1256407", "url": "https://cs.wikipedia.org/wiki?curid=1256407", "title": "This Is How We Do", "text": "This Is How We Do\n\n„This Is How We Do“ je píseň americké zpěvačka Katy Perry z jejího čtvrtého studiového alba, \"Prism\" (2013). Píseň napsala s producenty Maxem Martinem a Klas Åhlundem a nahrála ji ve Stockholmu ve Švédsku. Byla vydána 11. srpna 2014 jako pátý a poslední singl z alba. Textově je o tom, jak Katy Perry tráví čas se svými přáteli.\n"}
{"id": "1256420", "url": "https://cs.wikipedia.org/wiki?curid=1256420", "title": "Rise (píseň, Katy Perry)", "text": "Rise (píseň, Katy Perry)\n\n„Rise“ je píseň americké zpěvačky Katy Perry. Ta ji napsala spolu se Savan Kotecha a producenty Maxem Martinem a Ali Payamim. Vydavatelství Capitol Records píseň zveřejnilo dne 14. července 2016 jako samostatný singl. „Rise“ je středně rychlá elektronická píseň s textem na téma vítězství. Tato píseň byla propagační písní Letních olympijských her 2016. Oficiální videoklip byl vydán 4. srpna 2016.\n"}
{"id": "1256421", "url": "https://cs.wikipedia.org/wiki?curid=1256421", "title": "Chrám proroka Eliáše (Jaroslavl)", "text": "Chrám proroka Eliáše (Jaroslavl)\n\nChrám proroka Eliáše () je pravoslavný chrám z poloviny 17. století, nacházející se v centru ruské Jaroslavle. Stojí na místě stejnojmenného dřevěného chrámu, který založil již Jaroslav I. Moudrý jako první stavbu v nově založeném městě. Od roku 2005 je v rámci Historického centra Jaroslavle zanesen na seznam světového dědictví UNESCO.\n\nSoučasný kamenný chrám byl vystavěn místními staviteli v letech 1647-1650 na místě dvou starších dřevěných chrámů - letního chrámu proroka Eliáše (první budova Jaroslavle) a zimního chrámu Pokrovu přesvaté Bohorodice. Stalo se tak díky jaroslavským kupcům, bratrům Ioannikiji a Vonifatiji Skripinským, kteří poskytli finance a pozemek. Devět příslušníků rodu Skripinských je v chrámu také pohřbeno. Moskevský patriarcha Josef daroval Skripinským část roucha Kristova uloženého v chrámu Zesnutí přesvaté Bohorodice v Moskevském kremlu (později bylo dělení této relikvie zakázáno). Tomuto předmětu byl v chrámu vydělen zvláštní přídělek.\n\nPři požáru města roku 1658 chrám zvenčí ohořel, interiér ale zůstal zachován. Vnitřní fresky byly zhotoveny v roce 1680 patnácti kostromskými a jaroslavskými mistry za necelé tři měsíce. Později byly na vnější fasádu namalovány květinové dekory, které se ovšem nedochovaly.\n\nKdyž vznikl roku 1778 urbanistický plán rozvoje Jaroslavle, chrám proroka Eliáše se stal středem, ve kterém se sbíhají hlavní městské ulice. Okolo něj vzniklo Eliášovo náměstí (nyní Sovětské), na nějž byly situovány administrativní budovy.\n\nRoku 1896 byla stavba ohrazena plotem. Od roku 1920 byl objekt předán Jaroslavskému muzeu. To nejspíše chrám uchránilo před plánovaným zbouráním, proti kterému se postavili pracovníci muzea. V letech 1838-1941 zde vzniklo protináboženské muzeum a pod kupoli bylo zavěšeno Foucaultovo kyvadlo.\n\nRoku 1989 byl chrám opět vysvěcen a v současnosti spadá pod Kirillo-Afanasijevský klášter. Probíhají zde pravidelné bohoslužby, objekt je přístupný také turistům.\n"}
{"id": "1256429", "url": "https://cs.wikipedia.org/wiki?curid=1256429", "title": "Ärvinge", "text": "Ärvinge\n\nÄrvinge je neformální oblast v jižní části čtvrti Kista v okresu Västerort, severo-západní části Stockholmu.\n\nOblast Ärvinge byla postavena na počátku 90. let a jedná se o smíšenou výstavbu kanceláří a bytů. Bytové domy jsou nízké \"smalhuset\" s identickými byty podobně jako mají domy v západních a jižních předměstích Stockholmu, které byly postaveny během 40. a 50. let. Většina domů jsou nájemní bytové domy, které jsou stejně jako kancelářské budovy spravovány firmou Atrium Ljungberg. Je zde také řada garsoniér a koleje Královského technického institutu. Oblast byla plánována v úzké spolupráci se švédskou policií a vyniká neobvykle nízkým počtem případů drobné kriminality.\n\nKancelářské budovy jsou umístěny v blízkosti dopravní tepny Hanstavägen-Kymlingelänken a představují tak hlukové odstínění pro obydlí. Na jihu hraničí Ärvinge s potokem Igelbäcken a přírodní oblastí Järvafältet.\n\nUlice v Ärvinge jsou, s výjimkou Ärvingevägen (pojmenované po oblasti) a Igelbäcksgatan (pojmenované po nedalekém potoku Igelbäcken), pojmenované po místech v Dánsku.\n\nPodle současných plánů dostane Ärvinge svoji zastávku větve tramvajové linky Tvärbanans vedoucí do Kista a Helenelund. \n\n"}
{"id": "1256435", "url": "https://cs.wikipedia.org/wiki?curid=1256435", "title": "Janine Jansenová", "text": "Janine Jansenová\n\nJanine Jansenová, nepřechýleně Janine Jansen (* 7. ledna 1978 Soest, provincie Utrecht) je nizozemská houslistka a violistka, která se systematickou hudební přípravou začala v šesti letech. Otec i oba bratři jsou také hudebníci. Matka je operní pěvkyně a sestra basisty Petera Kooye. \n\nManželem houslistky se stal švédský dirigent Daniel Blendulf. Dříve byl jejím partnerem houslista a dirigent Julian Rachlin. \n\nSólovou hudební kariéru zahájila roku 1997 v amsterdamské síni Concertgebouw. S Rotterdamskou filharmonií, řízenou Valerijem Gergijevem, účinkovala na japonském turné 2000. Následující rok vystoupila jako sólistka s Národním mládežnickým orchestrem Skotska a přednesla Brahmsův houslový \"Koncert pro housle a orchestr D dur\" (op. 77). Následující sezónu se představila s Londýnskými filharmoniky pod taktovkou Vladimira Ashkenazyho. Roku 2005 otevřela festival BBC Proms. \n\nV berlínském amfiteátru Waldbühne vystoupila před zaplněným hledištěm s Berlínskými filharmoniky (2005) a na losangeleském koncertu zahrála v koncertním sále Walta Disneyho po boku Filharmoniků Los Angeles (2008). S Newyorskou filharmonií, vedenou Lorinem Maazelem, koncertovala v Avery Fisher Hall, a před Filadelfským orchestrem, stejně jako Orpheus Chamber Orchestra, zahrála v Carnegie Hall.\n\nK roku 2016 vystupovala s houslemi „Barrere“, vyrobenými ve Stradivariho dílně roku 1727, které byly zapůjčeny od Stradivariho společnosti v Chicagu. Koncertovala také s houslemi „Baron Deurbroucq“, postavenými rovněž Stradivarim v roce 1727, jež vlastnila Mezinárodní houslařská společnost Bearových (Beare's International Violin Society). V Utrechtu vytvořila vlastní festival komorní hudby. Roku 1998 se stala členkou tělesa interpretující komorní hudbu Spectrum Concerts Berlin. Mezi lety 2002–2004 pak byla zahrnuta do programového schématu New Generation Artists rozhlasové stanice \"BBC Radio 3\", podporující rozvoj profesionální dráhy mladých talentovaopravaných hudebníků.\n\nSe svým bývalým partnerem, litevským houslistou Julianem Rachlinem, spolupracuje při koncertech komorní hudby.\n\n\n\n"}
{"id": "1256439", "url": "https://cs.wikipedia.org/wiki?curid=1256439", "title": "Anne-Marie Colchen", "text": "Anne-Marie Colchen\n\nAnne-Marie Colchen (8. prosince 1925, Le Havre - 26. ledna 2017) byla francouzská atletka, mistryně Evropy ve skoku do výšky z roku 1946.\n\nNa mistrovství Evropy v roce 1946 zvítězila v soutěži výškařek a byla členkou stříbrné francouzské štafty na 4x100 metrů. O dva roky později na olympiádě v Londýně skončila mezi výškařkami čtrnáctá. Kromě atletiky byla úspěšná i v basketbalu. V roce 1953 byla čleenkou francouzského týmu, který vybojoval na mistrovství světa třetí místo.\n\n"}
{"id": "1256444", "url": "https://cs.wikipedia.org/wiki?curid=1256444", "title": "Gustav Wegner", "text": "Gustav Wegner\n\nGustav Wegner (4. ledna 1903 – 7. června 1942) byl německý atlet, mistr Evropy ve skoku o tyči z roku 1934.\n\nJako první německý tyčkař překonal hranici 4 metrů (405 cm v roce 1930). Z následující sezóny pochází jeho osobní rekord 412 cm. V roce 1934 se stal prvním mistrem Evropy ve skoku o tyči. Padl v druhé světové válce na východní frontě.\n\n"}
{"id": "1256446", "url": "https://cs.wikipedia.org/wiki?curid=1256446", "title": "Josef Hoser", "text": "Josef Hoser\n\nMUDr. Josef Karl Eduard Hoser (30. ledna 1770 Ploskovice — 22. srpna 1848 Praha) byl německy mluvící sběratel a mecenáš umění, povoláním lékař, zeměpisec, národopisec a botanik. Jeho dar téměř 300 obrazů vlámského, holandského a středoevropského malířství 17. a 18. století, spolu se sbírkou grafických listů, tvoří jeden ze základů sbírky barokního umění dnešní Národní galerie.\n\nNarodil se v Ploskovicích 30. ledna 1770; otec byl správcem důchodů (Rentmeister). V roce 1775 se otec stal správcem statku Svádov (Schwaden). Nedostatečné vyhlídky na vzdělání změnil místní vikář, kterému se podařilo umístit dvanáctiletého chlapce jako zpěváka v pražském sboru. Zde si nadaného chlapce povšimnul velkovévodský tajemník Josef Altmann, který mu umožnil další studia. Hoser studoval nejprve mineralogii a entomologii, v letech 1787—1789 ukončil studia filosofie. Poté začal studovat právo, ale po dvou letech změnil obor a vystudoval medicínu. Doktorát získal v roce 1798.\nV roce 1799 táhla ruská vojska Čechami do Švýcarska. Generálporučík Durasov hledal mladého německého lékaře jako doprovod, Hoser toto místo získal a doprovázel ho na taženích do Itálie a Německa. Poté pracoval v Praze jako praktický lékař. V letech 1800—1844 byl osobním lékařem rakouského velkovévody (arciknížete) Karla a lékařem ve službách velkovévodské rodiny. Získal titul dvorního rady. (V roce 1824 tuto službu přerušil a podnikal cesty po Evropě. Pracoval též jako praktický lékař v Praze.)\n\nRoku 1844 odešel do výslužby a usadil se v Praze.\n\nNa pražské policejní přihlášce s neurčitým datem jsou uvedeny další osoby žijící na stejné adrese s Josefem Hoserem, nejedná se však o manželku ani o děti. Literatura rodinu ani potomky neuvádí.\n\nČtyři roky před smrtí, roku 1844, věnoval Obrázárně Společnosti vlasteneckých přátel umění svou sbírku obrazů a grafických listů. K této sbírce též vytvořil katalog. Též spolupracoval s Muzeem království českého. Zbytek života prožil v Praze, kde v roce 1848 zemřel.\nO šíři zájmů lékaře Josefa Hosera svědčí seznam knižně vydaných publikací níže.\n\nJeho vědeckým zájmem byla především geologie a mineralogie. V roce 1841 vydal knižně výsledky svého lékařsko-sociologického průzkumu Podkrkonoší. Tato práce je svými údaji dodnes významná a byla citována i v moderní době. Zajímal se o to, jak lidé bydlí, co jedí, jaká jsou jejich zaměstnání v době přechodu od domácké k tovární výrobě apod.\n\nZcela odlišné je třeba dílo cestopisného charakteru vydané roku 1847, ve kterém popisuje cestu parníkem z Obříství do Míšně.\n\nDne 28. 4. 1844 věnoval Josef Hoser svou sbírku Obrazárně Společnosti vlasteneckých přátel umění. Sbírku opatřil katalogem, který byl o to důležitější, že Obrazárna neměla až do roku 1890 katalog vlastní. Katalog obsahoval životopisné údaje jednotlivých autorů a popis obrazů včetně technických údajů.\n\n\nV květnu až září 2016 proběhla v pražském Schwarzenberském paláci výstava grafických listů a kreseb z daru Josefa Hosera Obrazárně Společnosti vlasteneckých přátel umění.\nJosef Hoser procestoval velkou část Evropy a jeho dílo vycházelo za jeho života v němčině. Němčina vládla i v prostředí velkovévodského dvora, kde byl zaměstnán jako lékař. Jistě však nebyl německým nacionalistou. Český vlastenec, lékař Jan Theobald Held (1770-1851) nazval Haseho ve vzpomínkách \"můj nejvzdělanější a nejmilejší spolužák\" a Hoser sám považoval Čechy za svou drahou a milovanou vlast (\"...mein theueres und geliebtes Vaterland...\") Český pravopis respektoval, když např. v cestopisné publikaci \"Die Sommerfahrten der böhmischen Dampf-Schiffe...\" uvedl název hory Říp německy (Georgenberg) i česky (s. 17) nebo jen česky (23 a 24); názvy obcí uváděl s českým \"ř\" jako Hořin, Ober-Beřkowic (sic).\n\n\n"}
{"id": "1256449", "url": "https://cs.wikipedia.org/wiki?curid=1256449", "title": "Thomas Hylland Eriksen", "text": "Thomas Hylland Eriksen\n\nThomas Hylland Eriksen (* 6. února 1962, Oslo, Norsko) je známý norský antropolog, spisovatel a publicista. Působí jako profesor sociální antropologie na Univerzitě v Oslu. Mezi jeho hlavní okruhy zájmu patří etnicita, nacionalismus, globalizace a multikulturalismus. Terénní výzkum prováděl mimo jiné v Norsku, na Trinidadu, Mauriciu, nebo v Austrálii. \n\nNarodil se v Oslu. Vyrůstal v Nøtterøy, kde absolvoval gymnázium ve městě Tønsberg. Ve studiích pokračoval na Univerzitě v Oslu. V osmdesátých letech se Eriksen věnoval výzkumu etnicity na Trinidadu a Mauriciu. Profesorem se stal v roce 1995 ve věku 33 let. Kromě výzkumu se věnuje popularizaci sociální antropologie. Často se také v Norsku zúčastní veřejné debaty. V roce 2013 kandidoval do parlamentu za Norskou stranu zelených, jejímž je členem. Řadu let působil v norském magazínu Samtiden, který vedl. Patří ke kritikům norského nacionalismu. Pravidelně komentoval proces s norským masovým vrahem Andersem Behringem Breivikem, který je pachatelem teroristických útoků v Norsku z roku 2011. Breivik u soudu Eriksena citoval jako představitele multikulturalismu, který podle něj usiluje o dekonstrukci norského etnika. Eriksen v procesu také vystoupil jako svědek obhajoby.\n\nV češtině dosud vyšly tyto práce:\n\n\n"}
{"id": "1256450", "url": "https://cs.wikipedia.org/wiki?curid=1256450", "title": "Boeing 314 Clipper", "text": "Boeing 314 Clipper\n\nBoeing 314 Clipper byl hornoplošný čtyřmotorový létající člun a dopravní letoun s dlouhým doletem produkovaný americkým Boeingem mezi roky 1938 až 1941. Byl jedním z největších letadel své doby, využíval křídla bombardéru Boeing XB-15. Bylo vyrobeno celkem 12 kusů tohoto typu, 9 z nich provozovala americká společnost Pan Am, zbylé tři provozovala společnost British Overseas Airways Corporation, létal převážně transatlantické linky. Až do roku 1946 ho využívalo Námořnictvo Spojených států amerických.\n\n\n\n"}
{"id": "1256453", "url": "https://cs.wikipedia.org/wiki?curid=1256453", "title": "Vojenské velitelství Velké Prahy Bartoš", "text": "Vojenské velitelství Velké Prahy Bartoš\n\nVojenské velitelství Velké Prahy Bartoš (dále je užívána zkratka VVVP \"Bartoš\") je oficiální označení pro \"Povstalecké velitelství Bartoš\" (někdy nazývané též zkráceně \"Velitelství Bartoš\"), které během pražského povstání v květnu 1945 zastávalo funkci velicího ústředního povstaleckého štábu. Toto velitelství vzniklo na základě iniciativy ilegální odbojové skupiny \"Bartoš\", kterou založil bývalý příslušník československých legií v Itálii podplukovník generálního štábu František Bürger-Bartoš (Za protektorátu používal František Bürger krycí jméno Bartoš. To později přijal jako oficiální součást svého jména.) Centrálním místem velení v době Pražského květnového povstání 1945 se stal hlavní kryt pražské protiletecké ochranné policie dislokovaný v podzemí v Bartolomějské ulici. Bojové operace na území Velké Prahy byly řízeny brigádním generálem Karlem Kutlvašrem, jenž zastával funkci vojenského velitele Velké Prahy. Jemu a jeho náčelníkovi štábu \"Bartoš\" podplukovníku Františku Bürgerovi byly podřízeny všechny velitelsky podchycené bojeschopné jednotky ve Velké Praze. Jednotky podřízené povstaleckému velitelství Bartoš (spolu s povstaleckým velitelstvím Alex a dalšími vojenskými složkami) přispěly rozhodující měrou k úspěšnému výsledku bojů v pražských ulicích i na periferních oblastech Prahy ve dnech 5. až 8. května 1945.\n\nVojenská ilegální odbojová organizace Obrana národa (ON) vznikla na území protektorátu již po březnu 1939 a působila zde prakticky až do konce druhé světové války. Na jejím založení a velitelském územním a hierarchickém řízení se podíleli vysocí důstojníci Němci rozpuštěné prvorepublikové československé armády. Jako důležitá organizace protinacistického odporu byla vystavena neustálým likvidačním snahám německých bezpečnostních složek (gestapo, Sicherheitsdienst). Těm se v několika destrukčních vlnách podařilo pozatýkáním klíčových osob ON oslabit a rozbít. Na postech velitelů ON se tak postupně (ve čtyřech garniturách) vystřídali významní původně prvorepublikoví generálové. Třetí garnitura ON byla zlikvidována úderem německých bezpečnostních složek v červnu 1944, kdy byl (22. června 1944) zatčen její tehdejší velitel armádní generál Zdeněk Novák.\n\nKvůli dlouhému trvání druhé světové války, nediskrétnosti obyvatelstva, velkému pohybu lidí v protektorátu a zpravodajskému úsilí německých represivních orgánů se českému rezistentnímu hnutí nedařilo sestavovat odbojové organizace s delší životností složené z řad dobrovolníků na základě náhodného seskupení teritoriálního (podle bydliště) či profesního (podle pracovního působiště). Odboji se tak vnucovala myšlenka použít k protiněmeckému boji složky, které byly již utvářeny samotným německým aparátem a to z řad českých lidí (četnictvo, policie, vládní vojsko apod.) zejména s využitím anonymity ve velkých městech.\n\nTento odbojový koncept sdílel i František Bürger-Bartoš. Ten byl za první světové války příslušníkem československých legií na italské frontě. Po první světové válce vstoupil se zkušenostmi zpravodajce do československé prvorepublikové armády a dosáhl důstojnické hodnosti (podplukovník generálního štábu). Po Mnichovu a německé okupaci (a po likvidaci československé armády) odešel František Bürger z jižních Čech do Prahy. Po rozpuštění armády a vynuceném přechodu do civilního sektoru se v Praze stal František Bürger (počínaje 14. srpnem 1939) úředníkem (odborovým radou) pensijního oddělení ministerstva financí. Zde měl na starosti penzijní oddělení pro otázky bývalých důstojníků československé armády. To mu po celou dobu existence protektorátu umožňovalo mít aktuální a detailní přehled o bývalých (speciálně vyšších) důstojnících.\n\nNa počátku druhé světové války František Bürger spolupracoval s předsedou protektorátní vlády generálem Aloisem Eliášem a jako zpravodajec pak ve vojenské ilegální odbojové organizaci Obrana národa (ON) s generálem Bedřichem Homolou. Později jej velitel ON armádní generál Zdeněk Novák jmenoval přednostou zpravodajské služby ON. Po zatčení generála Zdeňka Nováka unikl František Bürger (díky mlčenlivosti generála Nováka a náčelníka jeho štábu podplukovníka generálního štábu Stanislava Suledra) prozrazení. V srpnu roku 1944 navštívil Františka Bürgera na ministerstvu financí hrdina ruských legií brigádní generál Karel Kutlvašr, který hledal spojení na vojenský odboj. Od té doby zůstali oba bývalí důstojnící ve spojení. Podplukovník generálního štábu František Bürger začal postupně budovat novou \"kostru\" vojenské organizace schopné ke konci druhé světové války bojovat proti německým okupantům v Praze.\n\nBürgerův koncept počítal s existencí a velitelským podchycením uniformovaných protektorátních sborů s českými příslušníky v čele s policií a četnictvem, dále pak s vládním vojskem, profesionálními hasičskými útvary, které by mohly být doplněny několikatisícovou \"armádou\" tvořenou zaměstnanci Elektrických podniků hlavního města Prahy (\"tramvajáky\"). Dále se soustřeďoval na zformování ilegálního praporu z bývalých příslušníků pohraniční finanční stráže (žijících v Praze) s důrazem na pražské složky tzv. Luftschutz (protiletecké ochranné policie; dále jen PO). Protiletecká ochranná policie čítala asi 4200 uniformovaných neozbrojených mužů (posílených totálně nasazenými obyvateli Prahy). Úkolem PO bylo likvidovat následky leteckých náletů, byla podřízena policejnímu prezidentovi, na velitelských místech PO byli zaměstnáni bývalí důstojníci československé armády a byla organicky spojena se sítí pražské uniformované protektorátní policie. PO měla k dispozici i podpůrné vedlejší složky jakými byly ošetřovny, kuchyně, vozidla, sklady, materiál apod.\n\nV kanceláři Františka Bürgera probíhaly od začátku roku 1945 přípravné schůzky, na kterých se plánovalo vojenské povstání v Praze a v jejím okolí. (Poslední schůzka se zde uskutečnila těsně před spontánním vypuknutím pražského květnového povstání, a to v sobotu dne 5. května 1945 v 09.00).\n\nNa ministerstvu financí kolem sebe František Bürger shromáždil také zde zaměstnané bývalé vyšší důstojníky. Ti se kromě \"práce pro ministerstvo\" věnovali i ilegální činnosti. Podle rodné chalupy používal František Bürger krycí jméno \"Bartoš\" a stejné jméno dostala i jeho ilegální odbojová skupina - \"Bartoš\". Tato zpravodajská skupina byla dobře zakonspirovaná, fungovala v rámci ON a pracovala po dobu několika let prakticky nezasažena represivními údery německých bezpečnostních složek (gestapo, sicherheitsdienst). (Odbojová skupina Bartoš byla v činnosti po celou dobu protektorátu.)\n\nJednotky PO pomáhal Bürgerovi na ministerstvu financí organizovat bývalý štábní kapitán ženijního vojska Josef Stejskal fungující jako spojka k policii a četnictvu. Stejskalův spolupracovník policejní poručík Miloslav Krois byl správcem hlavního krytu pražské protiletecké ochranné policie v centru města v Bartolomějské ulici číslo 5.\n\nTento pevný hlavní kryt pražské protiletecké ochranné policie se nacházel v podzemí v Bartolomějské ulici číslo 5 . V tomto objektu měl František Bürger k dispozici vycvičený spojovací a adminstrativní policejní aparát.\n\nPůvodní osazenstvo krytu disponovalo aktivními telefonními linkami po celé Praze a to díky v krytu umístěné samostatné spojovací ústředně. Ta realizovala spojení na:\n\nPro urychlení vydávání rozkazů byl zde přes ústřednu zřízen \"telefonický oběžníkový hovor\", při němž se rozkazy automaticky přenášely současně na velitelství šesti pražských policejních úseků.\n\nKryt v Bartolomějské ulici číslo 5 měl i dálnopisné spojení. To vedlo na:\n\nZařízení krytu si ještě před povstáním František Bürger-Bartoš osobně prohlédl dne 23. dubna 1945. Dopoledne dne 5. května 1945 zajistili kryt čeští policisté. Od nich si dne 5. května 1945 před 11.30 převzal stanoviště budoucího povstaleckého velitelství podnáčelník štábu \"Bartoš\" podplukovník generálního štábu Emil Horyna. Po dobu pražského povstání střežila lokalitu VVVP \"Bartoš\" obrněná jednotka kapitána Karla Dvořáka. Jednotka byla vyzbrojena ukořistěným tančíkem Renault AMR vzor 1935. Tyto stroje používali Němci pod označením PzSpWg ZTI 702(f). Jednalo se původně o francouzské tančíky, které nasazoval wehrmacht ke strážní službě na Němci okupovaných územích.\n\nObě povstalecké skupiny (\"Bartoš\" i \"Alex\") nebyly dostatečně vyzbrojeny. Odboj na jaře 1945 byl značně zdecimován předchozími údery gestapa a Němců a byl značně roztříštěný. Povstalci se opírali především o českou policii, četnictvo, hasičské útvary, tramvajáky a železničáře. Celkem vzato se jednalo asi o 10000 minimálně vyzbrojených mužů, ze kterých asi polovina byla vybavena pistolemi a menším počtem pušek.\n\nNa jaře roku 1945 měla \"kostra\" skupiny Bartoš k dispozici:\n\nBürgerova organizace si v Praze v dané situaci vytyčila následující cíle:\n\n\n\n\n\n\n\n\nHistorici dnes (2016) připomínají, že ačkoliv Květnové povstání na jaře 1945 v Praze bylo především spontánní akcí, která byla odstartována bez velké koordinace a centrálního vedení, nelze zpochybnit fakt, že bylo systematicky připravováno (zejména v posledních dvou týdnech) především skupinami českých důstojníků, mezi nimiž hráli hlavní roli bývalí legionáři - podplukovníci generálního štábu František Bürger (skupina Bartoš) a Raimund Mrázek (skupina Alex).\n\nV Pražském květnovém povstání 1945 fungoval brigádní generál Karel Kutlvašr jako vojenský velitel Velké Prahy. Jemu a jeho náčelníkovi štábu Františku Bürgerovi byly podřízeny všechny velitelsky podchycené bojeschopné jednotky ve Velké Praze. Generálu Františku Slunečkovi a jeho povstaleckému velitelství Alex (v čele s náčelníkem štábu podplukovníkem generálního štábu Raimundem Mrázkem) byly podřízeny všechny podchycené jednotky v Čechách (převážně v okolí Prahy). Velitelství \"Bartoš\" bylo velitelsky nadřazeno nad velitelství \"Alex\" a obě velitelství pak byla \"politicky podřízena\" odbojovému zastřešujícímu orgánu - České národní radě (ČNR).\n\nOba odbojové proudy (\"Bartoš\" a \"Alex\") plánovaly zahájení vojenských operací proti třicetitisícové německé posádce cca na pondělí 7. května 1945. Situace ale uzrála o dva dny dříve především díky tomu, že odboj obsadil nacistům telefonní spoje.\n\nSkupina \"Bartoš\" byla na konci druhé světové války jednou z mála akceschopných pražských ilegálních organizací. Nejprve vznikla (koncem dubna 1945) ze spolupráce složek politického odboje Česká národní rada (ČNR) a počátkem května 1945 se pak zformovalo vojenské velitelství Velké Prahy - Bartoš. Tím byla v Praze připravena základní povstalecká velitelská struktura. Dále činností skupiny \"Bartoš\" vzniklo v hlavním krytu pražské protiletecké ochranné policie (podzemí v Bartolomějské ulici číslo 5) strategické stanoviště pro efektivní řízení květnového povstání 1945 ve Velké Praze. Není proto divu, že se nakonec odbojová organizace \"Bartoš\" (ve spolupráci se skupinou Alex) v květnu 1945 stala základem povstaleckého Vojenského velitelství Velké Prahy a funkce náčelníka jejího improvizovaného štábu se ujal podplukovník generálního štábu František Bürger.\n\nZákladní kostra VVVP \"Bartoš\" během Pražského květnového povstání 1945 byla následující:\nDále následovali velitelé bojových oblastí a úseků, kteří územně kopírovali organizaci pražské policie.\n\n\n\nS postupujícím časem tak, jak pražské povstání mohutnělo, rozšiřoval se i okruh vojenské problematiky, kterou VVVP \"Bartoš\" zastřešovalo, což vedlo k tomu, že velitelství v krytu v Bartolomějské ulici začínající s počtem osmi důstojníků na začátku povstání končilo s počtem 123 důstojníků na konci povstání.\n\nZde jsou uvedena (v chronologickém pořadí) některá vybraná fakta týkající se událostí v průběhu Pražského květnového povstání 1945 mající buď přímou nebo nepřímou vazbu na aktivity VVVP \"Bartoš\". Jsou preferovány události, které byly po Únoru 1948 záměrně historicky zkreslovány (např. americká pomoc z Plzně; spolupráce s jednotkami generála Andreje Andrejeviče Vlasova; jednání s nacistickým velením o odchodu německých jednotek z Prahy; Československý kombinovaný oddíl apod.):\n\n\n\n\n\n\n\n(Během čtyřiadvaceti hodin vybudovali pražané ve městě na 1600 barikád.)\n\n\n\n\n\n\n\n\n\n\n\n\n\n\n\n\n\n\n\n\nNa Praze 2 ve Vyšehradské ulici (na adrese Vyšehradská 423/27) fungovalo od 7. května 1945 do 9. května 1945 stanoviště spojek, které zajišťovaly komunikaci mezi velitelstvím Alex a velitelstvím Bartoš. Tomuto komunikačnímu uzlu velel podplukovník Bohumil Radechovský.\n\n\n\nPostup nacistů vyostřil krizi v ČNR ale i ve VVVP \"Bartoš\". Dne 8. května 1945 v 16.00 byla podepsána dohoda o odchodu německých jednotek z Prahy. Jednalo se o kapitulační protokol, který byl uzavřen mezi velitelem pražské německé posádky generálem pěchoty Rudolfem Toussaintem na straně jedné a následujícími signatáři, jimiž byli:\nDokument stanovoval čas zahájení odchodu (8. května 1945 v 18.00) a precizoval další detaily odchodu německých branných sil z Prahy a okolí. Po druhé světové válce sovětská strana proti tomuto dokumentu (Protokolu o provedení formy kapitulace německých branných sil) ostře protestovala. Později to vedlo k perzekuci českých signatářů této dohody a k deformovaným výkladům historie Pražského povstání.\n\n\n\n\n\n\n\nŽivot v Praze se pomalu začal vracet do mírové rutiny. Marně žádal předseda ČNR profesor Albert Pražák sovětské jednotky o slušné zacházení s \"vlasovci\". Sovětské jednotky pořádaly na příslušníky dobrovoleckých jednotek ROA (vlasovské jednotky) hony, i zraněné \"vlasovce\" odvlékaly z nemocnic a nemilostrdně je popravovaly.\n\n\nGenerál Karel Kutlvašr obdržel od ministra národní obrany generála Ludvíka Svobody úkol pro bývalé vládní vojsko. Úkol obdržel i generál Zdeněk Novák, který velel velitelství Alex: zajistit české pohraničí.\n\n\n\nKombinovaný oddíl byl vyslán dne 23. dubna 1945 z prostoru Dunkerque ve Francii, aby po boku americké armády vstoupil jako první, symbolický reprezentant československých zahraničních jednotek ze západní fronty na půdu své vlasti. Kombinovaný oddíl se dostal do Chebu v poledne dne 1. května 1945. V pondělí 6. května 1945 bylo americkým velením rozhodnuto o přesunu Kombinovaného oddílu do Plzně. V úterý 7. května 1945 v 09:00 hodin Kombinovaný oddíl opustil Cheb, aby se přesunul do již osvobozené Plzně. Po marném čekání na povolení cesty do Prahy skončil oddíl svou válečnou anabazi druhý den (8. května 1945) v nedaleké obci Kyšice.\n\nDne 11. května 1945 ve 14.00 tedy dorazil Kominovaný oddíl na hranice Prahy. V Košířích jeho příslušníky uvítal druhý zástupce velitele VVVP ”Bartoš” plukovník generálního štábu František Heřman. Jednotka projela (jako první část československé zahraniční armády) Košířemi, Smíchovem, přes most Legií, Národní třídu, Václavské náměstí, pokračovala Ječnou ulici, přes Karlovo náměstí, dále pak Reslovou ulici a nábřežím zpět do Košíř, kde přenocovala. Ráno 12. května 1945 se však musela na rozkaz generála Ludvíka Svobody vrátit zpět do Horní Břízy - za demarkační linii do amerického pásma.\n\n\"Podrobněji o Kombinovaném oddílu a jeho činnosti v Pražském povstání 1945 je uvedeno v hesle\" Jiří Pujman\n\nV budově Ministerstva financí (na adrese Letenská 525/15, 11800 Praha 1 – Malá Strana) se nachází pamětní deska věnovaná obětem druhé světové válka. Na pamětní desce je nápis: \n\nPamětní odznak Vojenského velitelství Velké Prahy – Bartoš (anglicky: Commemorative Badge of the Military Command of Great Prague - Bartoš) je v horních dvou třetinách tvořen mírně vypouklou husitskou obrannou pavézou. Na horní části této pavézy je centrálně umístěna heraldická postava lva ze státního znaku Československé republiky. Lev se \"vznáší\" nad zkříženými meči, jenž směřují ostřími vzhůru a jsou obklopeny po vnějších stranách lipovými ratolestmi. Po horních stranách pavézy (nad ratolestmi) jsou dva ozdobné výstupky. Na levém je nápis: \"5. - 9. V.\" a na pravém pak: \"1945\". V dolní části pavézy je stočená nenápadná kovová stuha s nápisem: \"Voj. velitelství Velké Prahy\". Nad touto páskou je podstatně širší a nápadnější stuha s velkým nápisem: \"Bartoš\". Nejnižší dolní část odznaku v prostoru pod nenápadnou kovovou stuhou je orámována (uzavřena) osově symetrickou dvojicí lipových ratolestí. Na rubové straně odznaku se nachází registrační číslo odznaku; odznak se předával s osvědčením a měl rozměry: výšku 50 mm, šířku v horní části 31 mm a šířku v dolní části 22 mm.\n\nPo roce 1948 se Pražské květnové povstání 1945 účelově interpretovalo jako vzpoura pracujících, kteří pod vedením komunistické strany (a České národní rady) povstali proti nacistům a vydrželi v boji až do rozhodujícího zásahu Rudé armády. Po roce 1989 se zase oproti tomu často zdůrazňovaly temné stránky květnových bojů, kupříkladu násilí proti německým civilistům, k nimž docházelo v pražských ulicích.\n\nJiž krátce po roce 1945 byl pohled historiků na Velitelství Bartoš nepříznivý a pozdější osud čestných důstojníků (včetně generála Karla Kutlvašra) byl tragický. Jan málo odvážných a vzdělaných historiků se před Sametovou revolucí v roce 1989 odvážilo psát objektivně a kladně o generálu Karlu Kutlvašrovi. Aktivity vyvíjené Velitelstvím Bartoš během Květnového povstání byly brzy po roce 1945 označovány jako protilidové a ještě později za protikomunistické. To byl dobrý důvod proč na tyto odvážné důstojníky a statečné vojáky bylo nutno historicky \"zapomenout\".\n\nGenerál Karel Kutlvašr působil jako vojenský velitel Prahy až do 28. května 1945. Později byl povýšen do hodnosti divizního generála. Krátce po únorovém převratu byl přeložen do výslužby a koncem roku 1948 zatčen. V inscenovaném procesu byl 16. května 1949 Státním soudem v Praze odsouzen za velezradu k trestu odnětí svobody na doživotí a současně k degradaci na vojína v záloze. Až do prezidentské amnestie Antonína Zápotockého v roce 1960 byl vězněn na Mírově a v Leopoldově. Na svobodu se vrátil s podlomeným zdravím a starobním důchodem tak malým, že se musel živit nejprve jako hlídač v Jízdárně Pražského hradu a poté co odtamtud musel odejít, jako noční vrátný v Nuselském pivovaru. Zemřel náhle 2. října 1961 v nemocnici v Motole.\n\nDnem 28. října 1945 byl ustanoven velitelem 1. armádního sboru v Praze a povýšen do hodnosti divizního generála. Po dosažení věkové hranice odešel k 1. červnu 1946 do výslužby. Nikdy nebyl za nic odsouzen, přesto čelil různým provokacím a obviněním, na jejichž základě byl vyšetřován. Po propuštění z vyšetřovací vazby Státního soudu byl v roce 1950 degradován na vojína v záloze. V roce 1951 byl nuceně vystěhován z Prahy do Branžeže (okr. Mnichovo Hradiště) odkud se mohl vrátit až po \"uvolnění\" režimu v 60. letech dvacátého století. Zemřel 10. prosince 1963 v Praze.\nPo válce byl povýšen nejprve na divizního (1. srpna 1945) a později armádního generála (1. dubna 1946) a do konce roku 1950 vykonával funkci velitele Vojenské oblasti 3 v Brně. Dne 3. ledna 1951 byl zatčen, a k 31. říjnu téhož roku propuštěn z vojenské činné služby a následně degradován na vojína v záloze. V roce 1954 byl odsouzen k 18 letům za velezradu a uvězněn. V roce 1956 byl na základě prezidentské milosti propuštěn. V roce 1967 byl rehabilitován a zároveň mu byla vrácena vojenská hodnost. Zemřel 23. října 1988 v obci Zadní Třebáň.\n\nPo druhé světové válce byl František Bürger povýšen do hodnosti brigádního generála a pokračoval v práci pro československou armádu. Jako jeden z hlavních činitelů Pražského květnového povstání 1945 byl už začátkem roku 1946 „uklizen“. Nejprve byl odvelen do Budapešti a pak do Paříže. Po Únoru 1948 byl (v září roku 1948) povolán do Prahy, kde byl ustanoven velitelem Nejvyšší vojenské akademie. Ale již po roce působení v této funkci byl (v říjnu 1949) odeslán na tzv. nucenou dovolenou s čekaným. Dne 3. května 1950 byl zatčen orgány StB. Při prohlídce byly v jeho bytě nalezeny letecké snímky z předmnichovského období. To bylo tendenčně interpretováno jako „přečin nedbalého uchovávání státního tajemství\". Následoval soud, jehož verdiktem byla degradace do hodnosti vojína a trest ve výši osmi měsíců vězení. Po propuštění z výkonu trestu (3. ledna 1953) se František Bürger vrátil do Prahy, kde pracoval jako úředník ve Státním pedagogickém nakladatelství (SPN). Koncem roku 1957 byl zproštěn obžaloby a byla mu navrácena generálská hodnost. O pět let později ochrnul po mozkové mrtvici a poslední dva roky svého života prožil upoután na lůžko. Zamřel 15. října 1964 v Praze.\n\n\n\n"}
{"id": "1256456", "url": "https://cs.wikipedia.org/wiki?curid=1256456", "title": "Armored Dawn", "text": "Armored Dawn\n\nArmored Dawn je brazilská heavymetalová hudební skupina založená v roce 2011 v São Paulu v Brazílii. Založil ji téměř padesátiletý lékař Eduardo Parras, který si tím splnil svůj klukovský sen mít vlastní kapelu. V roce 2016 vydala skupina na vlastní náklad debutové album \"Power of Warrior\". To bylo produkováno Tommym Hansenem a smícháno Peterem Tägtgrenem.\n\n\n\n"}
{"id": "1256459", "url": "https://cs.wikipedia.org/wiki?curid=1256459", "title": "Rafael Schächter", "text": "Rafael Schächter\n\nRafael Schächter (27. května 1905 Brăila, Rumunsko – leden 1945, pochod smrti z Osvětimi) byl československý hudební skladatel, pianista a dirigent židovského původu. Aktivně se podílel na kulturním životě v terezínském ghettu. K jeho nejznámějším počinům patří nastudování Verdiho \"Requiem\" s terezínskými vězni.\nStudoval na brněnské konzervatoři, kde ho ve hře na klavír vedl Vilém Kurz, ve skladbě Jaroslav Kvapil. Poté Schächter odešel do Prahy, kde v letech 1928–1933 studoval na Pražské konzervatoři skladbu u Rudolfa Karla, dirigování u Pavla Dědečka. K tomu ještě docházel na mistrovské studium u Karla Hoffmeistera.\nRoku 1934 nastoupil jako klavírista do divadla Emila Františka Buriana. K jeho úkolům patřily i klavírní improvizace (ve dvojici s Karlem Reinerem) při avantgardních inscenacích jako byli \"Mistr Pleticha\" či \"Císařovy nové šaty\". \n\nV roce 1937 založil vlastní soubor, který nazval Komorní opera. S ním zahrál dvě barokní hry Františka Xavera Brixiho na výstavě českého baroka, která se konala v Praze. \n\nPo vzniku Protektorátu jako Žid již nemohl veřejně vystupovat. Spoluorganizoval tedy ilegální bytové koncerty (mj. i v jeho bytě v Bělehradské ulici). V roce 1941 byl však deportován do terezínského ghetta. Schächter se ihned chopil organizace hudebního života i tam. Nacvičoval s ostatními vězni lidové písně ve sborových úpravách, které vytvářel on sám, nebo skladatel Gideon Klein. Později nastudovali dokonce celou Smetanovu \"Prodanou nevěstu\", jejíž premiéra se uskutečnila 25. listopadu 1942. Měla poté 35 repríz. Následně nastudoval Mozartovu \"Figarovu svatbu\" a \"Kouzelnou flétnu\", Smetanovu \"Hubičku\", Pergolesiho \"La serva padrona\", Verdiho \"Rekviem\". Studium \"Rekviem\" mělo tragický podtón, neboť dvakrát nacisté jeho sbor zařadili do transportu, teprve třetí sbor skladbu opravdu předvedl. Další tragický aspekt spočíval v tom, že Schächter \"Rekviem\" předváděl i před komisí Mezinárodního červeného kříže, která se měla přesvědčit o tom, že podmínky v táboře jsou „humánní“. Schächter pomáhal i při nastudování Krásovy dětské opery \"Brundibár\", která měla v Terezíně premiéru v roce 1943 a připravoval též premiéru opery \"Císař Atlantidy\" (\"Der Kaiser von Atlantis\") spoluvězně Viktora Ullmanna, kterou ale nacisté nakonec zakázali. 16. října 1944 byl Schächter zařazen do transportu, jenž mířil do koncentračního tábora Osvětim. Zemřel na konci roku 1944 při tzv. „pochodu smrti“.\n"}
{"id": "1256461", "url": "https://cs.wikipedia.org/wiki?curid=1256461", "title": "Sudetoněmecká území", "text": "Sudetoněmecká území\n\nSudetoněmecká území (německy Sudetendeutsche Gebiete) byla správní jednotka nacistického Německa, vytvořená 1. října 1938 na základě „výnosu vůdce a říšského kancléře o správě sudetoněmeckých území“ \"(Erlaß des Führers und Reichskanzlers über die Verwaltung der sudetendeutschen Gebiete)\" na všech územích, která nacistické Německo získalo od Československa podle Mnichovské dohody. Jednalo se o předchůdce Říšské župy Sudety. Podle „druhého nařízení k výnosu vůdce a říšského kancléře o správě Sudetoněmeckých území“ z 8. října 1938 se správním centrem celého území stal Liberec. V čele správy stál říšský komisař pro sudetoněmecká území, jímž byl jmenován Konrad Henlein. Ten stál jak v čele správy území, tak i v čele zdejší policie. Podle „nařízení k zavedení německého obecního zřízení v Sudetoněmeckých územích“ ze dne 10. listopadu 1938 zde s účinností od 20. listopadu 1938 bylo zavedeno německé obecní zřízení. Na základě zákona „O opětovném sjednocení sudetoněmeckých území s Německou říší“ \"(Gesetz über die Wiedervereinigung der sudetendeutschen Gebiete mit dem Deutschen Reich)\" se 21. listopadu 1938 stal tento celek oficiálně integrální součástí Německa. \n\nŘíšská marka byla v Sudetoněmeckých územích zavedena 11. října 1938 , ale teprve 15. listopadu 1938 zde byla ukončena souběžná platnost československé měny. Češi, kteří zde zůstali, byli diskriminováni v zaměstnání i ve školách.\n\nPo vytvoření Protektorátu Čechy a Morava se podle rozhodnutí Hitlera, z 25. března 1939, větší část Sudetoněmeckých území, přeměnila k 15. dubnu 1939 na základě zákona „O rozdělení sudetoněmeckých území“ \"(Gesetz über die Gliederung der sudetendeutschen Gebiete)\" v \"Sudetskou župu (Gau-Sudetenland)\", zahrnující oblast od Domažlicka po Moravskou Ostravu s centrem v Liberci (\"Reichenberg\"), kde měl sídlo říšský župní správce Konrad Henlein; území se dělilo na 3 vládní obvody: Cheb (\"Eger\"), Ústí nad Labem (\"Aussig\") a Opavu (\"Troppau\"). Území na jihozápadě Čech bylo připojeno k Bavorsku, stalo se tak součástí župy Bavorská Východní marka (\"Reichsgau Bayerische Ostmark\"). V roce 1942 bylo území přejmenováno na říšskou župu Bayreuth (\"Reichsgau Bayreuth\"). Hlučínsko bylo znovupřipojeno k Prusku a v jeho rámci začleněno do provincie Slezsko. Zbytek území na jihu byl připojen k bývalému Rakousku (\"Ostmark\") a v jeho rámci rozdělen mezi Zemské hejtmanství Dolní Podunají (bývalé Dolní Rakousy) a Zemské hejtmanství Horní Podunají (bývalé Horní Rakousy). \n"}
{"id": "1256462", "url": "https://cs.wikipedia.org/wiki?curid=1256462", "title": "Štědrý večer pana rady Vacátka", "text": "Štědrý večer pana rady Vacátka\n\nŠtědrý večer pana rady Vacátka je československý televizní film z roku 1972 režiséra Jiřího Sequense natočený na námět Jiřího Marka. Snímek volně navazuje na seriál Hříšní lidé města pražského. Hlavní roli pražského policejního rady Vacátka ztvárnil stejně jako v seriálu Jaroslav Marvan. Jde o jediné dílo z celého cyklu, ve kterém se neobjevují detektivové Bouše a Brůžek.\n\nPříběh se odehrává na Štědrý den roku 1928. Pan rada Vacátko s inspektorem Mrázkem probírají karty lidí z galérky a libují si, že většina „velkých ryb“ je za mřížemi, takže by vánoční svátky mohly proběhnout v klidu. V hovoru narazí také na kasaře Nováka, který je na svobodě, protože z posledního vloupání vyvázl s podmínkou. Pan Mrázek soudí, že z jeho strany nebezpečí nehrozí, protože Novák vykrádal kasy vždy jen společně s komplicem Haďurou, a ten si právě odpykává trest. Pan rada si ovšem vzpomene na pověru, že na Štědrý večer je možné otevřít kasu jen se šperhákem a rozhodne se Nováka navštívit. Bojí se, že zrovna v tento večer by mohl mohla ona pověra zlákat Nováka k nekalým skutkům. Navíc ví, že kasařovi před nedávnem utekla žena a zůstal sám na výchovu malého chlapce. Případný trest, prodloužený o dvouletou podmínku, by znamenal, že by se o chlapce neměl kdo postarat, a to pan rada nechce dopustit.\n\nV Novákově bytě je pouze syn Vašek. Dobrácký pan rada si rychle získá jeho důvěru. Když si společně prohlížejí vánoční stromeček, tak pan rada Vaškovi navrhne, aby doběhl ke kupci pro prskavky, které na stromku chybějí. Chlapec odběhne a policejní rada tak získá čas k prohlídce Novákova bytu. Za malou chvíli opravdu najde připravenou brašnu s kasařským náčiním a je jasné, že jeho podezření nebylo liché. Rozhodne se brašnu schovat na chodbě před vchodem do bytu.\n\nNedlouho poté dorazí domů Novák společně s Vaškem. Kasař je samozřejmě z takové návštěvy poněkud nesvůj, ale jeho rozpaky postupně pominou, protože rada Vacátko se chová velmi přátelsky. Nakonec společně stráví celý večer v dobré pohodě, hrají si s vláčkem, který Vašek dostal pod stromek. Novák při té příležitosti zjistí, že jeho brašna zmizela a je mu jasné, co se asi stalo.\n\nO půlnoci jde Vašek spát a pan rada za zvuku zvonů konečně Novákovi vysvětlí, proč vlastně přišel. Prozradí mu skrýš, kam schoval nářadí, a ptá se, jestli si ho kasař vezme zpátky do bytu nebo ho nechá venku zrezavět. Odpověď neočekává a ani divák se nedozví, jestli skutečně Novák „řemesla“ zanechal či ne. Je však zřejmé, že na něj slova pana rady zapůsobila, a že o nich přemýšlí.\n\nRežie se ujal Jiří Sequens, podobně jako v seriálu Hříšní lidé města pražského. Tentokrát se ovšem nepodílel na scénáři, ten napsal Jiří Marek společně se svoji manželkou, herečkou Evou Kubešovou. Hudbu k filmu jako tradičně složil Sequensův dvorní skladatel Zdeněk Liška.\n\n\n"}
{"id": "1256463", "url": "https://cs.wikipedia.org/wiki?curid=1256463", "title": "Euphorbia umbellata", "text": "Euphorbia umbellata\n\nEuphorbia umbellata je druh rostliny z čeledi pryšcovité. Je často pěstována pod starším názvem Synadenium grantii nebo pod lidovým názvem gumovník. Je to lehce sukulentní dřevina s jednoduchými střídavými listy a řídkými tmavě červenými květenstvími. Rostlina pochází z východní Afriky. Je pěstována jako pokojovka, v teplejších oblastech světa i jako venkovní okrasná rostlina. Mléčně bílá latexová šťáva je jedovatá a má velmi silně dráždivý účinek na kůži a sliznice. Proto je třeba při jejím pěstování dbát zvýšené opatrnosti.\n\n\"Euphorbia umbellata\" je poněkud sukulentní, stálezelený keř nebo keřovitý strom dorůstající výšky 5 metrů nebo výjimečně až 10 metrů. Listy jsou střídavé, jednoduché, celistvé a celokrajné, poněkud dužnaté, se zpeřenou žilnatinou. Čepel listů je podlouhlá nebo obkopinatá, až 15 cm dlouhá a 6 cm široká, s dlouze klínovitou bází a tupým až krátce zašpičatělým vrcholem. Řapík je krátký, do 8 mm dlouhý. Palisty jsou přeměněné v malé hnědé žlázky. Květy jsou uspořádány do cyathií skládajících volné vrcholíky. Cyathia jsou červená, podepřená nálevkovitým zákrovem a připomínající jediný dužnatý květ, asi 6,5 x 3 mm velká, složená z jednoho samičího květu obklopeného samčími květy. Samčí květy jsou bezobalné, přisedlé, s 1 tyčinkou. Samičí květy jsou krátce stopkaté. Okvětí je tvořeno trojlaločným lemem. Semeník je svrchní, krátce hustě chlupatý, se 3 volnými, na konci dvojklanými čnělkami. Obsahuje 3 komůrky. Plodem je trojlaločná, 8 mm dlouhá tobolka obsahující 3 semena.\n\nRostlina pochází z východní tropické Afriky. Je rozšířena v oblasti od Keni po východní Zaire a Malawi. Některé zdroje (např. ) uvádějí areál větší, sahající od Etiopie na jih až po Zimbabwe.\nJe to suchomilná dřevina, rostoucí v řídké stromové xerofytní vegetaci na skalnatých svazích kopců a hor v nadmořských výškách od 900 do 2100 metrů.\n\nRostlina při porušení snadno roní množství bílé, lepkavé, silně dráždivé latexové šťávy, která má silně dráždivé účinky. Proto je třeba při manipulaci s rostlinou dbát zvýšené opatrnosti a umístit ji mimo dosah dětí. Mléčná šťáva způsobuje při kontaktu s kůží a sliznicemi pálení, dermatitidu a puchýře. Tyto projevy mohou nastoupit i po několika hodinách. Dráždivý účinek způsobují diterpenické estery odvozené od 4-desoxyforbolu. Tyto látky byly dosud zjištěny pouze u pryšců. Nejsilnější dráždivý účinek má 12-0-tigloyl-4-deoxyforbol-13-isobutyrát. Podobně dráždivý je pravděpodobně i podobný druh \"Euphorbia bicompacta\".\n\nDruh \"Euphorbia umbellata\" je v současné taxonomii rodu \"Euphorbia\" řazen do sekce \"Monadenium\".\nTaxonomická historie tohoto druhu je poměrně složitá. Poprvé byl popsán v roce 1867 J. D. Hookerem jako \"Synadenium grantii\", v roce 1894 pak F. A. Paxem jako \"Synadenium umbellatum\". V roce 2006 byl na základě výsledků molekulárních studií celý rod \"Synadenium\" vřazen do rodu \"Euphorbia\" a oba tyto názvy byly shledány jako synonyma. Protože název \"Euphorbia grantii\" již existuje pro zcela jiný druh, byl pro tento druh zvolen název \"Euphorbia pseudograntii\". Po zveřejnění bylo ovšem zjištěno, že tento název byl již publikován F. A. Paxem v roce 1901 pro jiný druh. V roce 2007 byla zveřejněna korekce a druh dostal platný název \"Euphorbia umbellata\". Rod \"Synadenium\" byl od rodu \"Euphorbia\" odlišován na základě žlázek v cyathiích, které jsou u \"Synadenium\" spojené do kruhu, zatímco u \"Euphorbia\" jsou oddělené.\n\nSituace okolo tohoto druhu je navíc komplikována tím, že pod názvem \"Synadenium grantii\" je často mylně pěstován druh \"Euphorbia bicompacta\" (syn. \"Synadenium compactum\"). Odlišuje se zejména široce vejčitými, na okraji řídce zubatými listy a krátkým květenstvím. Pochází rovněž z východní Afriky.\n\nDruh je v teplých oblastech Evropy a Severní Ameriky pěstován jako okrasná venkovní rostlina. V České republice je pěstována jako pokojovka.\n\nV některých afrických zemích je tento druh využíván v místním lékařství. Latexová šťáva slouží zevně k vypalování bradavic, na abscesy, syfilis a dokonce i vnitřně proti střevním parazitům. Přípravky z kořenů se v Tanzanii používají při malárii. Latex také slouží jako jed k lovu ryb a ve Rwandě je jednou ze složek šípového jedu. V Keni a Tanzanii je rostlina občas používána ke kriminálním činům. V brazilské lidové medicíně je šťáva tohoto druhu používána při všech typech rakoviny, alergiích, vnitřním krvácení, impotenci, malomocenství, trávicích potížích, Chagasově chorobě aj. chorobách. Rostlina je zde známa pod názvem \"janaúba\". Lékařské studie prokázaly účinek chloroformového extraktu z listů proti původci malárie (\"Plasmodium falciparum\"), spavé nemoci (\"Trypanosoma brucei\") a Chagasovy choroby (\"Trypanosoma cruzi\"). Rovněž byly prokázány cytotoxické účinky.\n\n"}
{"id": "1256472", "url": "https://cs.wikipedia.org/wiki?curid=1256472", "title": "Emanuel Maceška", "text": "Emanuel Maceška\n\nEmanuel Maceška (24. března 1877, Načeradec – 30. prosince 1966 Praha) byl český velkouzenář a průmyslník, významný podnikatel za Rakouska-Uherska a za první republiky. Jeho uzenářský podnik na Vinohradech v Praze byl největším podnikem tohoto druhu ve městě.\n\nMaceška pocházel z chudší rodiny, která svůj původ odvozovala od šlechticů Macešků z Peclínova. Vyučil se na řezníka a v 18 letech odešel zkusit štěstí do Prahy, kde zažil obrovský úspěch kluka z chudé rodiny. V roce 1896 v 19 letech si na Pankráci otevřel malý uzenářský krámek, který měl díky vyhlášeným výrobkům velký úspěch. Nedlouho na to se tak vypracoval na zámožného podnikatele. Na začátku 20. století založil v Praze na Vinohradech největší pražský uzenářský podnik a v roce 1923 ho rozšířil o továrnu na výrobu uherského salámu. Maceška v Praze vlastnil honosný Maceškův palác na Vinohradské třídě, v kterém bylo občerstvení a kino později nazvané Bio Illusion. Za druhé světové války mu byly všechny podniky a velkostatek zabaveny nacisty a v únoru 1945 při leteckém útoku na Prahu srovnala jeho vinohradský uzenářský podnik se zemí spojenecká bomba. Biograf mu byl po válce znárodněn a v roce 1948 přišel o zbytek svých podniků. Potom se uchýlil na chatu svých příbuzných v Bojanovicích a věnoval se odpočinku a zahrádkaření.\n\nEmanuel Maceška vyráběl vyhlášené uzenářské pochoutky, mezi nimi například uherský salám. Proslul ale vynálezem „mazacího buřtu“, který začal být po svém tvůrci označován „maceška“ a který se vyrábí do současnosti a je stále značně oblíbený. Jde o druh métského salámu, který tvůrce odlišil tím, že místo směsi hovězího a vepřového ho začal vyrábět výhradně z vepřového masa.\n"}
{"id": "1256473", "url": "https://cs.wikipedia.org/wiki?curid=1256473", "title": "Kostel svatého Linharta (Pohorská Ves)", "text": "Kostel svatého Linharta (Pohorská Ves)\n\nKostel svatého Linharta v Pohorské Vsi v Novohradských horách pochází z konce 18. století. Je chráněn jako kulturní památka.\n\nZákladní kámen pozdně barokního kostela svatého Linharta byl položen 30. září 1787. Samostatná farnost zde existovala od roku 1856. V letech 1940 až 1945 byla spravována z Lince. \n\nZa komunistického režimu kostel velmi zchátral – na jaře 1990 se v něm zřítila část stropu, v roce 2008 spadl z věže podhled střechy. Poté byla z iniciativy okrašlovacího spolku Terezie zahájena obnova kostela. Byly opraveny schody před hlavním vstupem, zrekonstruována podlaha, osazeny nové vitráže a dveře. Kostel dostal nový strop, střechu i věž.\n"}
{"id": "1256474", "url": "https://cs.wikipedia.org/wiki?curid=1256474", "title": "Gudeoch", "text": "Gudeoch\n\nGudeoch také Godehoc ( – 488) byl ve druhé polovině 5. století langobardský král, následník svého otce Hildeocha. Patřil k lethingské dynastii.\n\nLangobardi byl germánský národ, který je zmíněn již v roce 98 našeho letopočtu, v knize De origine et situ Germanorum římského historika Publia Cornelia Tacita, kde jsou popsáni jako výteční válečníci. Langobardi migrovali na počátku období stěhování národů od Baltu na jih a na východ Evropy. Gudeoch vládl v době, kdy se Langobardi přesouvali podél řeky Labe na území dnešních Čech, Moravy a dále na jih do Rugilandu, bývalé provincie Noricum, které opustil kmen Rugiu, když byl poražen Odoakerem. Toto území si nárokoval i kmen Herulů, jehož byl Gudeoch vazalem. Po jeho smrti se jeho následníkem stal jeho syn Claffo.\n"}
{"id": "1256475", "url": "https://cs.wikipedia.org/wiki?curid=1256475", "title": "Ignác Bizmayer", "text": "Ignác Bizmayer\n\nIgnác Bizmayer (20. duben 1922, Košolná – 15. srpna 2019) byl slovenský keramik, národní umělec a držitel státního vyznamenání Pribinův kříž I. třídy za mimořádně významné zásluhy v oblasti výtvarného umění a figurální tvorby. \n\nVyrůstal na habánském dvoře v obci Košolná. V dětství se setkal s moravským keramikem a znalcem habánské fajánse Heřmanem Landsfeldem, učil se v keramické škole v Modre, jako mistr působil ve Slovenskej ľudovej majolike a od roku 1957 se věnoval vlastní keramické tvorbě. Žije a tvoří ve svém ateliéru v Modre-Harmonii.\n\nVe svém díle se soustředil na figurální tvorbu, keramickou plastiku, užitkovou dekorativní keramiku. Vychází z lidového umění, obnovuje habánského keramickou tradici. V jeho umělecké tvorbě lze vidět život, práci, zvyky, obřady slovenského lidu. Ztvárnil postavy muzikantů, řemeslníků, světců, vinařů, tanečníků. Mezi nejznámější díla patří cyklus \"Vinohradnický rok\" z let 1954–1958 a \"Vinařská lajtra\" z roku 1986. Jeho práce jsou vystaveny v \"Muzeu Ľudovíta Štúra\" v Modre a v Galerii Ignáce Bizmayera nacházející se v modranské rotundové baště.\n\n"}
{"id": "1256479", "url": "https://cs.wikipedia.org/wiki?curid=1256479", "title": "Veřejné osvětlení v Praze", "text": "Veřejné osvětlení v Praze\n\nVeřejné osvětlení v Praze má počátky již ve 14. století. Od ohňů v železných pánvích se vyvíjelo přes louče (doba Rudolfa II.), olejové lampy (začátek 18. století) a plynové lampy (1847–1985, znovu od roku 2002) až po elektrické osvětlení (od konce 19. století), které prošlo vývojem od žárovek k výbojkám a místy i k LED svitídlům. V prvním desetiletí 20. století bylo v Praze zhruba 135 tisíc svítidel veřejného osvětlení, z toho v roce 2014 necelých 700 plynových. Správa veřejného osvětlení je tradičně spojena se správou slavnostního osvětlení budov, sváteční světelné výzdoby a pouličních i věžních veřejných hodin. Do roku 1998 vykonávalo město správu samo prostřednictvím svých organizací, na období od roku 1999 byla uzavřena na dobu 15 let (do roku 2013) smlouva se společností Eltodo-Citelum, s. r. o. V roce 2013 bylo vyhlášeno výběrové řízení na dalších 10 let, ale to bylo nakonec v roce 2016 zrušeno a správa osvětlení byla bez otevřeného výběrového řízení předána od 1. ledna 2017 městské společnosti Trade Centre Praha a.s., od 1. dubna 2018 pak společnosti Technologie Hlavního města Prahy a.s., která má od 1. června 2018 převzít i vlastní výkon údržby. \n\nPočátky veřejného osvětlení sahají do 14. století, kdy na Staroměstském náměstí ponocný udržoval oheň v železných pánvích. Za Rudolfa II. se k osvětlení používaly hořící louče umístěné v koších na nárožích domů. Začátkem 18. století byly nejprve na Královské cestě a pak i po celé Praze používány olejové lampy.\n\nPrvních 200 plynových lamp v pražských ulicích bylo slavnostně rozsvíceno 15. září 1847. Plyn byl do nich přiváděn z první plynárny pro veřejné osvětlení v českých zemích, která se nacházela v Karlíně poblíž hranice s Novým Městem, přibližně v místech dnešního hotelu Hilton na Florenci, a vyráběla svítiplyn za pomoci černého uhlí. Dříve než v Praze měly plynové osvětlení například Londýn, Paříž, Berlín a Vídeň. V roce 1867 proběhla velká rekonstrukce plynového veřejného osvětlení v Praze. Byly navrženy a umístěny výtvarně řešené stožáry a jednotné lucerny. Mnohé z nich byly později přestavěny na elektrické. Ve čtyřicátých letech 20. století bylo v Praze plynových lamp kolem 10 000. V roce 1940 bylo v Praze 9362 plynových svítilen.\n\nJiž od konce 19. století však bylo plynové osvětlení doplňováno a pak i postupně nahrazováno elektrickým. Plynové osvětlení však v té době prošlo velkou rekonstrukcí a modernizací, příčemž díky novému prvku hořáku – punčošce – byla jeho svítivost větší než u elektrického, čímž bylo elektrické osvětlení opět na čas odstrčeno do pozadí.\n\nV dubnu 1985 byly z plynového zdroje na elektřinu přestavěny poslední lampy, stožáry na Hradčanském náměstí a v Loretánské ulici.\n\nPlynové osvětlení bylo v letech 2002–2012 obnoveno v oblasti Královské cesty s využitím replik historických stožárů a luceren.\n\nV elektrickém osvětlení Prahy se vystřídalo více typů zdrojů. V roce 1882 František Křižík osvětlil obloukovkami Hybernskou ulici v Praze, v roce 1888 bylo zavedeno elektrické osvětlení obloukovými lampami na Žižkově, tehdy ještě samostatném nově se rozvíjejícím městě. Poslední oblouková lampa byla na náměstí Míru sejmuta v roce 1923 a od roku 1924 se v Praze již svítilo žárovkami. Od roku 1924 se v Praze používaly žárovky. První nízkotlaké sodíkové výbojky byly použity v roce 1938 na karlovarskou výpadovku a ta se tak dle dobového tisku stala nejlépe osvětlenou pražskou komunikací pro automobily. Po druhé světové válce (zejména v roce 1952) byly v některých místech žárovky nahrazeny lineárními zářivkami (v počtu několika set), které byly energeticky účinnější a úspornější; často byly umisťovány na převěsech. \n\nNa přelomu 50. a 60. let 20. století bylo žárovkové osvětlení nahrazováno rtuťovými výbojkami. Několik prvních bylo umístěno v roce 1958 u příležitosti 10. výročí Vítězného února, dalších několik tisíc bylo umístěno k příležitosti celostátní spartakiády v roce 1959. Koncem 60. let se rtuťové výbojky staly v Praze dominantními, i když souběžně na některých místech zůstaly zářivky. V roce 1975 Prahu osvětlovalo 83 % rtuťových výbojek, 11 % žárovek a 6 % zářivek a spotřeba elektrické energie byla 77 milionů kWh. V roce 1971 byly před výrobním podnikem Tesla Holešovice umístěny první vysokotlaké sodíkové výbojky s charakteristickým oranžovým světlem, v roce 1973 byly umístěny na Mariánské náměstí a v následujícím desetiletí jimi bylo nahrazeno veřejné osvětlení téměř v celé Praze. \n\nV roce 2009 byl na Smíchově zahájen pilotní projekt osvětlení LED diodami, kdy od 11. listopadu 2009 bylo svítidly od 6 společností osvětleno 7 ulic. Druhou etapou bylo umístění LED svítidel na Karlovo náměstí a do jeho okolí k 14. březnu 2012. LED svítidla podle článku z roku 2018 dominují trhu s osvětlovací technikou pro veřejný prostor. V červnu 2018 byl na Karlínském náměstí v rámci konceptu Smart city spuštěn pilotní projekt Chytré osvětlení plus, v jehož rámci bylo 92 modernizovaných lamp osazeno LED svítidly a senzory schopnými měřit teplotu, hluk, prach, kvalitu ovzduší a intenzitu dopravy, a s možností plynule měnit jas svítidel.\n\nVeřejné osvětlení bylo v dezolátním stavu zejména po druhé světové válce, během války kvůli povinnému zatemnění vesměs nebylo funkční. \n\nV době energetické krize kolem roku 1980 (není-li tím míněna mrazová krize v lednu 1979 bylo údajně v Praze odpojeno každé druhé světlo. Kvůli tomu údajně došlo k nárůstu dopravních nehod s vážnými následky.\n\nOd počátků až do 50. let 20. století se pro osvětlení používaly zdobné litinové stožáry a patice. Od 60. let se začaly objevovat jednodušší a nezdobené. V roce 1925 se objevily první vysoké stožáry.\n\nRoku 1969 bylo rozhodnuto o rekonstrukci osvětlovacích soustav na Starém Městě provedením kopií luceren z roku 1891 a stožárků z roku 1867. V roce 1973 byla umístěna atypická svítidla do prostoru mezi budovou Federálního shromáždění a Smetanovým divadlem, v roce 1977 byly zhotoveny první kopie historických stožárků pro Tržiště na Malé Straně, v roce 1980 byla vyvinuta a vyrobena nová svítidla pro Pařížskou třídu a v roce 1983 u příležitosti znovuotevření Národního divadla po rekonstrukci bylo použito nové provedení veřejného osvětlení okolo Národního divadla a na nábřeží.\n\nPoužití zelené barvy pro nátěry historických litinových stožárů a patic má údajně původ v události roku 1891, kdy u příležitosti Jubilejní výstavy úředník pražského magistrátu objednal příliš velké množství barvy, která měla být určena na natření laviček ve Stromovce. Proto bylo rozhodnuto o jejím využití na všechny litinové prvky ve městě, tedy zejména stožáry osvětlení, zábradlí atd. Po roce 1918 byl nátěr měněn do barev hlavního města, tedy patice stožárů byly červené a stožáry žluté. V 60. letech město rozhodlo o použití neutrální šedi: světlejší šeď na stožáry a tmavší šeď na patice. Na některých exponovanějších místech se v dolních částech stožárů používá tzv. protiplakátový nátěr, který spočívá v přimísení zrnitého materiálu do barvy. \n\nV roce 1928 u příležitosti 10. výročí Československé republiky bylo zprovozněno slavnostní osvětlení některých významných staveb (Pražský hrad, Národní divadlo, Karlův most, věže Týnského chrámu, staroměstská radniční věž, malostranský chrám sv. Mikuláše). Po druhé světové válce bylo povoleno slavností osvětlení obnovit u příležitosti všesokolského sletu v roce 1948. V roce 1955 bylo slavnostní osvětlení u příležitosti 10. výročí osvobození rekonstruováno a obnoveno a nově byl osvětlen Národní památník na Vítkově.\n\nRoku 1968 byly pro osvětlení Týnského chrámu a jeho věží použity halogenidové výbojky.\n\nOd 60. let 20. století se na rozvoji a modernizaci veřejného osvětlení podílely zejména Tesla Holešovice a Elektropodnik. Podniku Tesla Holešovice byla v rámci reorganizace průmyslu v roce 1958 přidělena oblast základního výzkumu světelných zdrojů a aplikovaného výzkumu osvětlování. Na Elektropodnik v roce 1962 přešla povinnost správy, údržby a projektování veřejného osvětlení.\n\nV roce 1960 vstoupila v platnost ČSN 36 0060 „Osvětlování ulic“ a roku 1967 zákon o hlavním městě Praze, jímž byly vytvořeny podmínky pro financování veřejného osvětlení.\n\nV roce 1973 byl pro Malou Stranu vytvořen první světelný generel, který stanovil světelnětechnické parametry veřejného osvětlení a stal se vzorem pro další generely. V roce 1975 byl vypracován komplexní světelný generel pro hlavní město Prahu.\n\nV Praze ještě začátkem devadesátých let existovala městská správní organizace Správa veřejného osvětlení, která výkonné činnosti objednávala u firmy skupiny Eltodo, která vznikla privatizací městského Elektropodniku.\n\nPozději byla SVO zrušena a město pověřilo od 1. ledna 1999 správou veřejného i slavnostního osvětlení a veřejných pouličních i věžních hodin na 15 let přímo firmu \"ELTODO-CITELUM, s. r. o.\". O této zakázce bylo rozhodnuto v srpnu 1998 pod vedením primátora Jana Koukala, který od 1. února 1999 ve společnosti Eltodo začal podle sdělení mluvčího Eltoda Jana Rafaje sám pracovat jako ředitel technického úseku, ač sám to popíral. Firma Eltodo byla zmiňována také mezi údajnými sponzory Občanské demokratické strany, jejichž dary (řádově v desetitisících korun) v účetnictví ODS nefigurovaly. Prezident Eltoda Libor Hájek v červenci 1998 potvrdil, že Eltodo dělá pro ODS zadarmo různé práce (například ozvučení předvolebního mítinku ODS), ale o dva měsíce později to popřel.\n\nEltodo provádělo postupnou modernizaci a v některých místech kompletní výměnu sloupů a vedení pocházejících zhruba z poloviny dvacátého století, projekt obnovy byl plánován do roku 2013. V letech 1999–2003 do něj investovala firma 806,7 miliónů Kč. V prvních pěti letech měla být vyměněna téměř všechna svítidla a 20 % stožárů.\n\nV některých částech historického centra bylo od roku 2002 obnovováno funkční plynové osvětlení, které je replikou původního historického. Projekt obnovy plynového osvětlení byl zaveden pro zvýšení turistické atraktivity města, oživení turistického ruchu a navození romantické atmosféry v centru města. Obecně je pořízení a provoz plynového osvětlení dražší než u elektrického – zářivek, výbojek i LED. Mají složitější technologii (plynový hořák, punčošky, hlídač plamene) a nižší účinnost.\n\nAž do roku 1985 plynové lampy rozsvěcel lampář. Moderní plynové lampy zřizované od roku 2002 jsou ovládány dálkově z dispečinku provozovatele veřejného osvětlení, je však možné je rozsvěcet a zhasínat i ručně, pomocí klasického vahadla s táhly, což se dělá v době adventu, kdy chodí po části Starého Města lampář – pracovník provozovatele veřejného osvětlení – v dobovém obleku s dlouhou lampářskou tyčí aby předvedl zapomenuté tradiční řemeslo. Druhým lampářem je vedoucí Plynárenského muzea a viceprezident Cechu lampářů, který v rámci organizovaných procházek Prahou seznamuje zájemce s historií a současností plynového osvětlení a ukazuje jim ruční rozžíhání lamp pomocí lampářské tyče.\n\nSvětlo plynových lamp je bílé, zatímco nejběžněji užívané sodíkové výbojky mají světlo oranžové. Charakteristické je u plynových lamp typické „blafnutí“ při zapálení a v zimě tiché syčení při spalování plynu. Lampa se skládá ze 6 Auerových žárových punčošek, 1 Auerovy punčošky malé, která slouží jako zapalovací věčný plamínek, z elektroniky zapalování a automatického hlídání plamene, což je elektrická pojistka, která přeruší přívod plynu do lampy v případě zhasnutí plamene na punčoškách, např. v případě jejich vyhoření nebo poškození. Přívod plynu k lampám je jištěn trojitě, technologií schválil Strojírenský a zkušební ústav, dále jsou prováděny periodické kontroly a revize a průběžně též vizuální kontrola svítivosti a správné funkčnosti lamp.\n\nPostupně bylo na plyn přestavěno osvětlení celé Královské cesty a některých přílehlých ulic. Postup obnovy:\n\nOd konce září do října 2018 hlavní město Praha provedlo v části centra města očistu sloupů veřejného osvětlení, dopravních světelných signalizací a trakčních stožárů a na sloupy byl nanesen do výšky dvou a půl metru antiplakátovací nátěr, tvořený hrubým, zrnitým povrchem. Stožáry jsou nejpre natřeny základní barvou a jednou vrstvou vrchního nátěru, na kterou pak je přidán speciální hrubozrnný písek a na závěr je nanesena ještě jedna vrstva barvy a antiplakátovací směs proti mechanickému poškození. Novou ochranu město vyzkoušelo v ulici Svatovítská, která byla vůbec první v Praze, dále v ulicích Vršovická, Ruská, Milady Horákové či na Karlově náměstí. V říjnu akci provedlo na nábřežích na obou březích Vltavy od Vyšehradu až po Holešovice (nábřeží Rašínovo, Masarykovo, Smetanovo, Dvořákovo, Ludvíka Svobody, Edvarda Beneše, Kapitána Jaroše, Bubenské, ul. Dukelských hrdinů a Na Františku), s výjimkou historizujících stožárů. Opatření prezentoval náměstek primátora Pavel Klega a podílely se na něm společnost Eltodo-Citelum a Dopravní podnik hl. m. Prahy.\n\nOd 11. listopadu 2009 jsou v rámci pilotního projektu osvětlena některá místa na Smíchově LED diodami (experiment byl zahájen na základě iniciativy tehdejšího pražského radního pro životní prostředí Petra Štěpánka a Petra Vilguse). Finančně a dodávkami svíditel se na akci na základě výběrového řízení podílí šest významných firem: Siteco, Philips, Etna, Indal, LG a MSC, každá v jedné ze jmenovaných lokalit, přičemž jejich výrobky se liší svými parametry (příkonem, chromatičností, vzhledem). Projekt zahrnuji části ulic Radlická (iGuzzini), Stroupežnického (LG), Bozděchova a Klicperova (obě MSC), prostor v ulici Nádražní u vstupu do stanice metra Anděl (Siteco), park u vily Portheimka (Indal), náměstí 14. října (Philips) a Ostrovského a Matoušova ulice. Pilotní systém má ověřit efektivitu, snížení nákladů na údržbu, servisní systém, odolnost i působení barevných odstínů na chodce a řidiče, v případě úspěšnosti a v návaznosti na další technický vývoj se počítá s dalším rozšiřováním. K nasazení LED ve veřejném osvětlení smíchovských ulic se může vyjádřit každý formou ankety.\n\nPřed převzetím správy firmou Eltodo-Citelum byly sloupy VO označovány černými čísly přiřazovanými v rámci ulice podobným způsobem jako orientační čísla domů, postupně od začátku ulice, zpravidla po jedné straně sudými čísly a po druhé lichými, zpravidla jednocifernými až dvojcifernými, jen u mimořádně dlouhých ulic i trojcifernými. Čísla byla dobře čitelná i z jedoucího vozidla. Nevýhodou byla obtížná identifikace sloupů a jiných světelných míst na veřejných prostranstvích mimo pojmenované ulice nebo u křižovatek. Místy se používaly i mírně odlišné systémy číslování, například v kombinaci s písmeny, a u některých delších ulic se tatáž část číselné řady opakovala vícekrát. Eltodo-Citelum téměř všechna světelná místa ve své správě vybavila kovovým identifikačním číslem s vyraženým šesticiferným unikátním označením, v němž první číslice odpovídá městskému obvodu. Speciální svítidla (slavnostní osvětlení, osvětlení přechodů apod.) mají zvláštní číselné řady začínající dvojčíslími 19 a 59. V jiných městech používají firmy skupiny Eltodo podobné značení, v němž první číslice jsou nahrazeny písmeny zkratky obce.\n\nSkupina Eltodo si barevnými značkami na spodních či bočních částech svítidel označuje použité světelné zdroje. Tvar (obdélník, kruh, trojúhelník, čtverec, půlkruh) označuje příkonovou řadu a barva (červená, zelená, šedá, černá) značí světelně technické parametry. Aby byly značky viditelné z úrovně terénu i na vysokých stožárech, mají základní rozměr 70 mm.\n\nRadní Jan Chabr na konci prosince 2018 uvedl, že město má k dispozici databázi identifikačních čísel, která je přístupná složkám integrovaného záchranného systému a operátoři tísňových linek jsou díky tomu schopni velmi rychle lokalizovat volajícího, když jim nahlásí číslo nejbližšího sloupu veřejného osvětlení. \n\nTechnologie hlavního města Prahy a.s. by podle radního Chabra měla systém vylepšit, aby proces byl rychlejší a aby člověk nemusel sdělovat operátorovi číslo uvedené na štítku. Se zástupci záchranářů má město ještě diskutovat o zavedení QR kódu a dalších informací, které by usnadnily práci v rámci IZS. Modernizované štítky by se měly na stožárech osvětlení začít objevovat v průběhu roku 2019.\n\nPodle propagace na svém webu garantovalo „100% svítivost s tolerancí výpadků nejvíce do 2 % světelných míst“. Vykazovalo faktickou svítivost a provozuschopnost kolem 99,4 %.\n\nV Praze evidovalo 126 226 světelných míst veřejného osvětlení, 2374 svítidel slavnostního osvětlení, 135 823 svítidel, 6627 km kabelů, 439 kusů veřejných hodin, 57 věžních hodin a 827 přípojek městského mobiliáře.\n\nV roce 1998 náklady na provoz jedné lampy činily denně 99 Kč, na veřejné hodiny 28 Kč.\n\n4. června 2013 město vyhlásilo výběrové řízení na správu veřejného osvětlení (včetně slavnostního osvětlení a veřejných a věžních hodin) po dobu 10 let v hodnotě 1,8 miliardy Kč. Do něj se přihlásilo 9 zájemců, z toho 2 město vyloučilo: Eltodo Osvetlenie a Sdružení pro údržbu osvětlení v Praze, jehož členem je například pražská ID Stavby group. Sdružení pro údržbu osvětlení v Praze (vedené ID Stavby group), Praha vyloučila údajně kvůli nedostatečnému zdůvodnění mimořádně nízké nabídkové ceny, oznámení o vyloučení bylo datováno 20. listopadem 2013. Podle údajného znaleckého posudku prý není možné za nabídnutou cenu, která prý dosahuje zhruba 50 procent průměru ostatních cenových nabídek, zakázku řádně plnit. Neúspěšné sdružení podalo podnět k ÚOHS a ÚOHS vydal předběžné opatření, kterým městu zakázal uzavřít s vítězen výběrového řízení smlouvu. ÚOHS nařídil městu oba vyloučené uchazeče do soutěžě vrátit. Sdružení INDOC na svém webu tvrdilo, že jeho nabídka vyhovuje veškerým požadavkům zadavatele na počty lidí, techniku i zázemí a cena zahrnuje všechny relevantní náklady i přiměřený zisk a je srovnatelná s cenou podobných služeb na jiných místech ČR, které byly zadány v nedávné minulosti, a navíc by dodavatel podle požadavků za plnění ručil bankovní zárukou ve výši 18 milionů korun, jak požadovalo zadání. Znalecký posudek, který se stal podkladem pro vyloučení nejlevnějšího uchazeče, prý město neposkytlo k vyjádření uchazeči ani veřejnosti, v usnesení rady města není vůbec zmíněn a příloha důvodové zprávy byla utajena. Podle zástupce INDOC mezi 9 uchazeči „povětšinou jde o firmy ze stávajících struktur kolem Eltoda a Pražské energetiky, tedy tradičních dodavatelů pražského magistrátu, dobře zabydlených na jeho výplatní pásce“.\n\nČleny vyloučeného Sdružení pro údržbu osvětlení v Praze byly ID Stavby group, s.r.o., ELIOS, s.r.o., MOLUX s.r.o., STAND BY, s.r.o. a Werner Hüttner a sdružení jednalo prostřednictvím Ing. Martina Kovaříka, účastníka sdružení INDOC.\n\nDne 21. října 2014 (iDnes.cz později chybně uvedla i dataci 21. června 2014) rada města opět z řízení vyloučila Sdružení pro údržbu osvětlení v Praze, které nabídlo nejnižší cenu 59 milionů Kč ročně, a jako vítěze vybrala firmu Eltodo Osvetlenie s cenou 92 milionů ročně (přes 1,1 miliardy Kč za 10 let) a osvětlení mělo převzít od 1. ledna 2015. Tomuto sdružení, stejně jako uchazeči ČKD Praha DIZ, Praha uznala jeden z kvalifikačních předpokladů jako prokázaný, ačkoli tato skutečnost z předložených dokumentů nevyplývala.\n\nNa postup Prahy byly podány k ÚOHS tři stížnosti, podaly je sdružení kolem ID Stavby Group, dále sdružení, které vede společnost PREdistribuce, a firma AVE CZ odpadové hospodářství. Výběr vítěze v červnu 2015 zrušil Úřad pro ochranu hospodářské soutěže kvůli tomu, že dvěma účastníkům (včetně vítěze) bylo uznáno splnění kvalifikačních požadavků, které nedoložily.\n\nV listopadu 2016 bylo městem zrušeno celé výběrové řízení. Radní Karel Grabein Procházka zrušení odůvodnil také tím, že je osvětlení zastaralé a že by mělo odpovídat konceptu smart city, tedy být úspornější a napojené na IT technologie k jeho řízení.\n\nŘeditelka či jednatelka firmy Eltodo Mona Sandescu už v září 2016 pro zpravodajský portál Seznam.cz popsala, že TCP si sepsala šestiměsíční harmonogram, jak převezme Eltodu zaměstnance, auta, stroje a kvalifikace, což podle Sandescu je „pomalu znárodnění firmy“, kterému se musí bránit. Po zrušení soutěže Mona Sandescu za skupinu Eltodo vyjádřila nespokojenost s průběhem veřejné soutěže, podle ní město ignorovalo výsledek transparentního zadávacího řízení a zakázku místo toho přidělilo firmám, jež v soutěži neuspěly nebo se jí ani neúčastnily, což je krok nezákonný, netransparentní a nehospodárný a Eltodo se chce proti němu bránit všemi právními prostředky. Eltodo chce všemi legálními prostředky dosáhnout toho, aby Praha přestala postupovat netransparentně a nezákonně a aby bybrala poskytovatele veřejného osvětlení v řádném a transparentním zadávacím řízení. Společnost Eltodo podala proti postupu Prahy námitky, primátorka Adriana Krnáčová postoj města potvrdila a námitky označila za nedůvodné a účelové, kvůli čemž je prý zadavatel odmítl. Před Vánoci 2016 převzala zastupování společnosti Eltodo advokátní kancelář Radka Pokorného, kterého web Neovlivní.cz označil za právnické eso, významného zákulisního hráče, premiérova přítele a advokáta, který už několikrát v obchodních sporech porazil státní či městské firmy.\n\nV roce 2015 Praha začala řešit soutěž na rámcovou smlouvu na postupné vypracování projektu obnovy a modernizace osvětlení v Praze, přičemž plnění zakázky v celkové hodnotě 50 milionů Kč by bylo rozloženo do období 4 let. Na počátku roku 2016 byla zveřejněna zadávací dokumentace. Zakázka byla v součtu za 50 milionů korun na období čtyř let. Zadání bylo rozděleno do 8 dílčích zakázek, resp. mělo být v soutěži údajně vybráno 8 subjektů, které by postupně dostávaly zakázky zřejmě na základě jednotkové ceny. Firmy musely prokázat technickou, kvalifikační a personální způsobilost, mimo jiné zkušenosti z oblasti projektování modernizace osvětlení, projektování například architektonického osvětlení, ale také moderního osvětlování (LED) v určitých finančních objemech. Eltodo kvůli splnění podmínek podalo v květnu 2016 nabídku v sestavě ELTODO a.s., ELTODO Citelum a kvůli plynovému osvětlení se spojila s RWE. V červnu 2016 byli uchazeči vyzváni k doplnění některých informací. Od té doby se až do listopadu nic nedělo. Na jednání rady HMP 8. listopadu 2016 však radní pro majetek Karel Grabein Procházka připravil návrh na vyloučení uchazeče z účasti v zadávacím řízení a následné zrušení zadávacího řízení. Na projednání byl přizván zástupce advokátní kanceláře Bánský & Partneři, která zadávací řízení administrovala.\n\nV červenci 2017 rada města rozhodla o modernizaci 87 sloupů veřejného osvětlení v Karlíně. Tzv. „chytré lampy“ mají regulovat osvit a tím šetřit energii, zároveň mají být osazeny senzory pro sběr dat o kvalitě ovzduší, teplotě, hluku nebo hustotě dopravy. Cena má být podle odhadu do 8,5 milionu Kč bez DPH. V rámci koncepce Smart Prague (smart city) má zapojení moderních technologií na starosti městská firma Operátor ICT, která spravuje též projekty Opencard a Lítačka, v rámci této koncepce město v pilotním provozu spustilo též chytré lavičky a solární odpadkové koše za několik milionů korun a pro volební období na chytré projekty vyhradilo částku 600 milionů korun.\n\n29. srpna 2017 se rada města usnesla, že město vypíše zakázku na dodání pěti sloupů veřejného osvětlení, které nahradí současné lampy na Karlínském náměstí a které mají mít v sobě nabíječky pro elektromobily. Předpokládaná hodnota zakázky je 1,33 milionu Kč bez DPH, tedy zhruba 322 tisíc Kč za jednu lampu po započítání daně. Dalších více než 400 tisíc má být v rámci jiné zakázky určeno na „související činnosti nutné k realizaci projektu“, jako je marketing či zřízení nových odběrných míst a datového připojení.\n\nMezitímco probíhalo výběrové řízení na správu veřejného osvětlení, společnosti Eltodo byla smlouva, platná do konce roku 2013, třikrát bez otevřeného výběrového řízení na základě tzv. jednacího řízení bez zveřejnění vždy o rok prodloužena (na rok 2014 prodloužení s předpokládanou hodnotou zakázky 177 milionů Kč – přitom nabídková cena firmy ze skupiny Eltodo byla 113 milionů Kč – odůvodnila obavou ze sporu s vyloučenými uchazeči, na rok 2015 za 163 milionů nebo 167 milionů Kč, na rok 2016 za 161 239 262 Kč „z důvodu krajní naléhavosti případu, kterou hlavní město jako zadavatel svým jednáním nezpůsobilo a ani jí nemohlo předvídat“). Ještě podle zprávy z 6. prosince 2016 měla být smlouva se společnosti Eltodo Citelum znovu prodloužena na základě jednacího řízení bez uveřejnění do konce června 2016.\n\nMěstu se nepodařilo se společností Eltodo dojednat za přijatelných podmínek smlouvu na 1. pololetí 2017, protože prý dosavadní správce osvětlení předložil městu nevýhodnou nabídku, vysoko nad možnostmi magistrátu, takže jejím přijetím by prý rada města způsobila městu škodu. Cenovou výši nabídky však radní nezveřejnil.\n\n5. června 2018 primátorka Adriana Krnáčová zhodnotila spolupráci s dlouholetým dodavatelem takto: „Už se nemusíme dohadovat s nějakým tzv. dodavatelem, který tu terorizoval město několik let.“\n\nÚdajně již 20. září 2016 měla primátorka Adriana Krnáčová na schůzce týkající se regulace reklamy na sloupech VO prohlásit, že od 1. ledna 2017 bude veřejné osvětlení i reklamu na něm spravovat městská společnost Trade Centre Praha. Podle odpovědí primátorky i účastníků schůzky na ověřující dotazy však mělo jít jen o předběžnou informaci či jednu z možných, ale dosud neschválených variant řešení. Někteří politici toto řešení považovali za nepravděpodobné, protože TCP na takovou zakázku za stovky milionů nemá techniku, lidi, potenciál ani know-how.\n\nPodle zprávy z 6. prosince 2016 správu osvětlení měla zajišťovat městská společnost Trade Centre Praha, která dosud spravovala některé městské budovy, jedno koupaliště a vltavské náplavky, od července 2017. Trade Centre Praha měla o veřejné osvětlení pečovat buď sama, nebo vyhlásit dílčí veřejné zakázky.\n\nSpolečnost Trade Centre Praha proto byla na základě rozhodnutí hlavního města Prahy údajně pověřena příkazní smlouvou zajištěním vybraných činností souvisejících se správou a provozem veřejného osvětlení v Praze již od 1. 1. 2017. Příkazní smlouva s Trade Centre Praha byla uzavřena 27. prosince 2016 a zahrnovala zaprvé zajištění obstarávání správy veřejného osvětlení v zastoupení zadavatele jeho jménem a na jeho účet, zadruhé další související činnosti (zajištění postupného přebírání veřejného osvětlení a věcí souvisejících a zajištění vyjadřování se za zadavatele jako správce veřejného osvětlení ve správních řízeních včetně zajišťování souvisejících administrativních a informačních činností).\n\nDne 29. prosince 2016 uzavřela společnost Trade Centre Praha jménem a na účet zadavatele smlouvu se společností PREdistribuce s účinností od 1. ledna 2017 na zajištění obstarávání správy veřejného osvětlení a převzala osvětlení do správy. PREdistribuce měla provozovat dispečink a zajišťovat odstraňování poruch a havárií veřejného osvětlení. TCP údajně na 1. pololetí 2017 měla za úkol najít náhradního dodavatele, zatímco od druhého pololetí má část čínností zajišťovat sama tzv. in-house a část zadat ve výběrovém řízení.\n\nPodle zprávy ze 4. ledna 2017 se však diskuse zadrhla poté, co TCP „na poslední chvíli“ oznámila, že bude práci odvádět dráž, než slíbila, potřebuje nakoupit techniku a najmout více lidí než dosavadní správce. TCP nejprve slíbila cenu 125 milionů ročně, 2. prosince však firma poslala městu dopis, podle nějž to ve skutečnosti bude 166 milionů ročně, a na cenu 125 milionů se dostane až za pět let. Toto zvýšení podpořila znaleckým posudkem z října 2016. Navýšení ceny odůvodnila též nezkušeností, protože prý servisní úkony potrvají nezkušeným zaměstnancům dvakrát déle. Rada města návrh neschválila, ale radní Procházka (který zdůvodnění vyšší ceny nezkušeností označil za nešťastné) chtěl jeho upravenou verzi prosadit v lednu.\n\nPodle zpráv z 12. a 14. ledna 2017 po Novém roce nikdo správu osvětlení nepřevzal, a tak se o provoz staral původní provozovatel, firma Eltodo, což potvrdila i její jednatelka: „Z důvodu neochoty města veřejné osvětlení od Nového roku převzít jsme byli nuceni systém provozovat i po skončení smlouvy.“. Přestože Eltodo Citelum od srpna vyzývalo k jednání o způsobu a termínech předání celého systému, zástupci města si teprve dva dny před koncem smlouvy vyžádali návrh harmonogramu předávání a k 31. 12. 2016 ani zástupci města, ani zástupci společností, které měli systém nově pro město nově provozovat, veřejné osvětlení nepřevzali. O novém provozovateli osvětlení nebyly údajně až do konce týdne (8. či 15. ledna 2017) informovány ani složky integrovaného záchranného systému a v souvislosti s obsluhou osvětlení se prý na Eltodo po Novém roce obracely nejen složky integrovaného záchranného systému, ale i samotný magistrát. Na pokyn radního Karla Grabeina Procházky a výzvu města, aby Eltodo nadále nevykonávalo jakékoliv činnosti na veřejném osvětlení, neboť podle něj jsou tyto činnosti zajištěny a realizovány městem, Eltodo 12. ledna 2017 ukončilo správu veřejného osvětlení, preventivní údržbu, havarijní zásady i služby nepřetržitého dispečinku veřejného osvětlení na bezplatné havarijní lince. Eltodo odmítlo čekat, až se zástupci města i městské firmy sejdou na oficiálním předání, a odevzdalo klíče od rozvodných skříní na podatelně magistrátu. Zástupci města ani nového správce osvětlení si veřejné osvětlení nepřevzali. Za Eltodo přitom vyjádření dávala nejen jeho jednatelka Mona Sandescu, ale i Vladimír Bystrov z agentury Bison & Rose.\n\nMluvčí magistrátu Vít Hofman se k situaci kolem 12. ledna 2017 vyjádřil, že „v současné době probíhá proces předání a převzetí zařízení veřejného osvětlení včetně související dokumentace a agendy. Určitě nehrozí situace, že by veřejné osvětlení v Praze zhaslo. A to právě díky tomu, že od začátku roku zajišťuje fungování osvětlení společnost TCP.“ TCP rovněž potvrdila, že se o osvětlení od ledna stará. Mluvčí magistrátu Vít Hofman a mluvčí společnosti Trade Centre Praha Monika Švarcová tvrdili, že se o osvětlení starají.\n\n19. ledna 2017 vydala Trade Centre Praha tiskovou zprávu, podle níž od začátku roku bylo hlášeno téměř 500 poruch či havárií veřejného osvětlení v Praze, na což vedle stavu a stáří zařízení měly podíl také velká zima a zvýšená vlhkost. Průměrná doba reakce na nahlášení poruchy byla údajně méně než jedna hodina, délka opravy pak závisela na druhu poruchy, například závady na přívodních kabelech se odstraňují i několik dnů. Nejvíce výpadků souviselo s vadnými kabely a pojistkami, ve zvýšené míře se objevily závady na spínacích hodinách. Tisková zpráva uvedla, že TCP „postupně přebírá potřebné podklady a náležitosti“, přičemž kompletní předání takto rozsáhlého souboru zařízení vyžádá více času, není to záležitost několika dnů.\n\nSpolečnost Eltodo „při běžné bezpečnostní kontrole firemní elektronické komunikace“ odhalila, že její vlastní manažer Jiří Skála, který měl na starosti rozvoj podnikání, připravoval několik měsíců řízený odchod zaměstnanců pod městskou společnost Trade Centre Praha. Ředitelka Eltodo Mona Sandescu to interpretovala tak, že se radnice rozhodla vytunelovat firmu tím, že přetáhne lidi a know-how z Eltoda k sobě. Společnost Eltodo podala v týdnu od 23. ledna 2017 v souvislosti s Jiřím Skálou trestní oznámení. Možnost, že by zaměstnanci Eltoda přešli k TCP, přímo zmiňuje i analýza společnosti Cost Control, kterou si vedení magistrátu objednalo. Skála též vedl místní odborovou organizaci a dosud působí jako předseda Společnosti pro rozvoj veřejného osvětlení (SRVO). Rovněž Bohdan Urban, předseda představenstva Pražské energetiky Holding a.s., člen představenstva PRAHA 10 – Development, a.s. a údajný poradce radního Karla Grabeina Procházky, prý nabízel generálnímu řediteli společnosti Eltodo-Citelum zaměstnání v TCP a údajně měl v rámci transformace za úkol přetáhnout stovku zaměstnanců Eltoda.\n\nÚřad pro ochranu hospodářské soutěže vydal v polovině března 2017 rozhodnutí, kterým zamítl podnět, v němž společnost Eltodo osvetlenie tvrdila, že Praha zrušila veřejnou zakázku v rozporu se zákonem. Podle citovaného zdůvodnění v tomto konkrétním případě nelze po zadavateli požadovat, aby v zadání veřejné zakázky pokračoval, s přihlédnutím ke změně stavu osvětlení a s tím související neaktuálností struktury činností, které jsou předmětem veřejné zakázky. Podle zdůvodnění lze považovat průběh zadávacího řízení „jako důvod hodný zvláštního zřetele, pro který nelze na zadavateli požadovat, aby v zadávacím řízení na veřejnou zakázku nadále pokračoval“.\n\n7. března 2017 uzavřelo město Praha s účinností od 1. března 2017 smlouvu v maximální hodnotě 750 tisíc Kč (2500 Kč za každou započatou hodinu) s advokátní kanceláří Toman, Devátý & partneři o právní pomoci související s veřejným osvětlením, vedením případu byl za advokátní kancelář pověřen JUDr. Karel Jandus.\n\nDne 29. března 2017 ÚOHS s odkladem účinnosti šest měsíců od nabytí právní moci rozhodnutí zakázal plnění smlouvy, kterou 27. prosince 2016 uzavřelo město Praha se společností Trade Centre Praha, protože zakázka byla uzavřena v době, kdy běžela jedna z blokačních lhůt stanovených zákonem o zadávání veřejných zakázek. V době publikace této informace ještě rozhodnutí nenabylo účinnosti a mohl proti němu ještě být podán rozklad. Mluvčí magistrátu Vít Hofman ujistil, že současný stav správy veřejného osvětlení v hlavním městě Praze se tímto rozhodnutím nijak nemění. Společnost TCP nechtěla zákaz zatím podrobněji komentovat. Mluvčí TCP Kamil Chalupa uvedl, že TCP důvody rozhodnutí analyzuje, ale že kvůli odložení účinnosti zákazu nemá rozhodnutí na fungování veřejného osvětlení v Praze žádný vliv, vše prý bude fungovat bez problémů.\n\nSmlouvě na poskytování služeb k zajištění fungování veřejného osvětlení se společností PREdistribuce ÚOHS vytkl, že je uzavřena na dobu neurčitou bez stanovené rozvazovací podmínky, z níž by bylo zřejmé, kdy k rozvázání dohody dojde. Na přelomu července a srpna 2017 ÚOHS oznámil, že jeho předseda Petr Rafaj definitivně zamítl odvolání společnosti PREdistribuce proti zákazu plnění smlouvy, kterou uzavřela PREdistribuce. Přestane tak zajišťovat dispečink a řešit poruchy a havárie osvětlení. Lhůta šestiměsíčního odkladu běží od 10. července 2017, tj. zákaz platí od 10. ledna 2018. Definitivní rozhodnutí ohledně smlouvy hlavního města Prahy s TCP podle článku z počátku srpna 2017 ještě nepadlo.\n\nEltodo-Citelum napadlo u ÚOHS smlouvu hlavního města Prahy uzavřenou s platností od července 2017 v rámci in house výjimky, tedy bez výběrového řízení. V květnu 2017 ÚOHS rozhodl, že zadavatel při vyřízení námitek navrhovatele nepostupoval v souladu se zákonem, jelikož jím vydané rozhodnutí o námitkách je nesrozumitelné a nepřezkoumatelné pro nedostatek důvodů, pročež ÚOHS jako nápravné opatření zrušil tento úkon zadavatele.\n\nHlavní město Praha podalo žalobu proti dvěma rozhodnutím ÚOHS, věcmi se měl zabývat Krajský soud v Brně. Eltodo Osvetlenie podalo žalobu proti rozhodnutí ÚOHS, který byla zamítnuta stížnost proti zrušení výběrového řízení.\n\nPodle tiskového sdělení radního Karla Grabeina Procházky z 22. září 2017 společnost Eltodo podala k ÚOHS celkem čtyři stížnosti. V prvních dvou případech (zadání smlouvy na správu osvětlení městským společnostem TCP a PREdistribuce) Úřad pro ochranu hospodářské soutěže rozhodl v neprospěch hlavního města Prahy, v dalších dvou stížnostech ve prospěch. ÚOHS pravomocně rozhodl, že Praha v roce 2016 nepochybila zrušením tendru na veřejné osvětlení, a zatím nepravomocně rozhodl ve prospěch Prahy i v další stížnosti, podle které mělo vedení města porušit pravidla při přidělení zakázky na osvětlení vlastní firmě Trade Center Praha. U všech pravomocných verdiktů obě strany podaly správní žaloby, u stále otevřená poslední stížnosti úřad rozhoduje o rozkladu, který podala společnost Eltodo.\n\nPodle sdělení radního Procházky z 22. září 2017 v budoucnu měla mít lampy na starosti nikoliv přímo TCP, ale její dceřiná firma TCP - Vinohrady, a.s., která původně vznikla za účelem vybudování bytového komplexu na Floře, ze kterého nakonec sešlo, a aktuálně byla neaktivní. 31. srpna 2017 byla podepsána a zveřejněna rámcová smlouva mezi hlavním městem Prahou a TCP-Vinohrady a.s. o správě, provozu a údržbě veřejného osvětlení a dalších souvisejících zařízení. Základní cena za správu (bez elektrické energie a bez investic do obnovy a rozšiřování zařízení je smlouvou stanovena s odvoláním na znalecký posudek prof. Karla Sokanského na 166 534 249 Kč za rok s tím že do 24 měsíců má být v rámci analýzy revidována.\n\n16. ledna 2018 radní Karel Grabein Procházka oznámil ČTK, že tato společnost zhruba od poloviny roku 2018 převezme správu veřejného osvětlení, přičemž zakázku dostane přímým zadáním. Ředitelem společnosti byl jmenován opoziční zastupitel Tomáš Jílek (bezpartijní, dříve TOP 09). Předseda zastupitelského klubu Pirátů Adam Zábranský označil za absurdní, aby opoziční zastupitel byl dosazen do funkce ředitele městské firmy, a označil za typické pro současnou koalici, že se tak tradičně stalo bez výběrového řízení. Podle radního Procházky je Jílek fundovaný. Společnost THMP a.s. na svém webu oznámila, že probíhá transformace vnitřní struktury společnosti tak, aby v průběhu roku 2018 zahájila poskytování služeb pro hlavní město Prahu. \n\nK 30. lednu 2018 bylo do obchodního rejstříku zapsáno přejmenování společnosti TCP - Vinohrady, a.s. na název Technologie Hlavního města Prahy, a.s. (THMP) Město Praha tuto společnost koupilo za 1,1 milionu od své společnosti Trade Centre Praha (TCP), dosavadní mateřské společnosti, což rada města schválila v polovině prosince 2017. Ztráta THMP byla k 31. prosinci 2017 asi 1,1 milionu a k 31. lednu 2018 vykazovala vlastní kapitál minus 546 000 korun. Na zajištění všech činností souvisejících s převzetím správy osvětlení a rozběhnutí svého chodu získala THMP od hlavního města Prahy provozní zálohu 110 miliónů korun. Částku, která bude postupně vyúčtována, firma investuje. 22. března 2018 rozhodlo městské zastupitelstvo, že k základnímu kapitálu THMP a.s. ve výši 2 milionů Kč vloží do této společnosti dalších 130 milionů Kč, které vezme z dividend nezapojených do rozpočtu hlavního města. 15. května 2018 rada města schválila materiál, který obsahoval návrh smlouvy města s THMP a navýšení základního jmění THMP ze 2 milionů na 132 milionů korun, a to úpisem 6500 akcií v listinné podobě na jméno, ve jmenovité hodnotě po 20 tisících korun, v podobě hromadné listiny (hromadné akcie). \n\nK 1. dubnu 2018 THMP a.s. správu veřejného osvětlení převzala, avšak údržbu, poruchový dispečink a správu mapových podkladů nadále zajišťuje PREdistribuce. Podle zprávy z 22. března 2018 i novějších zpráv se má THMP o veřejné osvětlení starat od 1. června 2018. THMP a.s. správu, provoz a údržbu veřejného osvětlení a souvisejících technologií převzala 31. května 2018. \n\nSpolečnost se má starat o 150 000 lamp (140 tisíc lamp) a 1500 spínacích míst, které spíná dálkovým povelem. Podle článku z října 2018 Prahu osvětluje takřka 140 tisíc světelných míst veřejného osvětlení a 417 míst plynového osvětlení, zapínacích míst je více než 1500. V rozhovoru pro Praha TV v červnu 2019 ředitel moderátor Martin Severa zmínil 135 000 „sloupů veřejného osvětlení“. Průměrná wattáž veřejného osvětlení v Praze se podle ředitele Tomáše Jílka pohybuje kolem 70 wattů. \n\nV rozhovoru pro Praha TV v červnu 2019 ředitel Tomáš Jílek uvedl více než 700 zařízení přisvětlení přechodů, několik set uličních hodin a výrazně více než 100 věžních hodin. \n\nPodle článku z října 2018 má Praha téměř 3500 světelných bodů slavnostního osvětlení. Podle článku ze srpna 2019 na památky směřuje asi 14 tisíc světelných zdrojů. Dle sdělení z července 2019 THMP osvětluje asi 140 památek. Podle článku ze srpnu 2019 je v Praze osvětlovaných objektů bezmála 140, mezi nimi Karlův most, Strahovský klášter, Vyšehrad či Rudolfinum (zatímco Pražský hrad si nasvěcuje jeho správa sama). Petřinská rozhledna jako jediná využívá LED osvětlení, ostatní památky jsou nasvíceny vysokovýkonnými reflektory fungujícími zejména na bázi sodíkových výbojek; do roku 2020 se však plánuje modernizace, mezi prvními objekty s modernizovaným nasvícením mají být Národní divadlo, Loreta, Jindřišská věž či Břevnovský a Strahovský klášter a postupně pak všech nasvícených objektů, ale po Petřínské rozhledně žádný další objekt nemá mít barevné nasvícení. THMP má ve spolupráci s památkáři do konce roku 2019 posoudit vhodnost instalace LED svítidel na zmíněné památky nebo jejich části. Hlavní změnou v případě jejich použití má být automatická detekce závad a možnost elektronicky řídit intenzitu světel, nové nasvícení by také mělo více eliminovat světelné znečištění. Nasvícení památek stojí ročně 2 miliony Kč. Nejvíce nákladů nese nasvícení Karlova a Čechova mostu, oba jsou osvětlení dvěma stovkami svítidel. Slavnostní osvětlení mají na starosti dvě specializované posádky, kteří často pracují i s horolezeckou technikou a často i s houbičkou a prostředky na mytí.\n\nV prvních měsících chystá například preventivní kontrolu technického stavu sloupů veřejného osvětlení a preventivní výměny sodíkových výbojek. S výměnou sodíkových svítidel za moderní LED světla THMP nedoporučila městu příliš pospíchat, protože obor výroby LED svítidel je zatím velmi živý, standardů je mnoho a LED světla neznamenají úsporu energie. Podle ředitele Tomáše Jílka je třeba svítit správnou intenzitou i teplotou, která se blíží slunečnímu svitu, ale i s ohledem na denní dobu či situaci ve městě, přičemž THMP spolupracuje s ministerstvem životního prostředí, které se snaží snížit světelný smog a donutit města, aby svítila takzvaně zdravě. (Současně však je propagován opačný trend, že modrá složka světla je v noci škodlivá pro organismy, protože narušuje biologické hodiny.)\n\n7. prosince 2018 ředitel Tomáš Jílek pro Novinky.cz uvedl, že životnost sodíkové výbojky, která je převládajícím zdrojem světla v Praze, činí pět let, takže každý rok je třeba jich 30 tisíc preventivně vyměnit, přičemž kvůli jistému deficitu údržby společnost dohání zejména preventivní výměny. Měsíčně podle Jílka lidé nahlásí až několik tisíc poruch, přičemž během podzimu se údajně podařilo zlomit křivku závad a počet začíná klesat. V poskytnutých informacích uvádí THMP v červnu 1365 nahlášených poruch, v červenci 1202 nahlášených poruch, v srpnu 1278 nahlášených poruch, v září 2018 počet 1755 nahlášených poruch.) V rozhovoru pro Praha TV v červnu 2019 uvedl, že THMP dostává kolem 2000 hlášení poruch veřejného osvětlení měsíčně. Dle Jílkova vyjádření z prosince 2018 se údajně daří dodržovat požadavek méně než dvou procent nesvítících svítidel. \n\nPodle sdělení radního Jana Chabra z prosince 2018 ročně vymění pracovníci THMP přibližně 25 tisíc výbojek tak, aby docházelo k jejich výměně po pěti letech. Podle Chabra se ukázalo, že po zrušení systému skupinové výměny výbojek došlo k poměrně velkému nárůstu nesvítících míst veřejného osvětlení. Také má být každý rok provedena revize čtvrtiny zapínacích zařízení, tedy zhruba 400 rozvaděčů. \n\nV rámci projektu má být rovněž provedena nová pasportizace veřejného osvětlení. Během roku 2019 by se měla objevit i mobilní aplikace, která umožní i přesné sdílení polohy pomocí GPS.\n\nTHMP chce z veřejného osvětlení udělat multifunkční síť. Při dosavadním skupinovém zapínání lamp jsou přes den stožáry bez napětí. Trend je mít veřejné osvětlení neustále pod napětím a řídit každou lampu zvlášť, což umožní napájet další zařízení, například dopravní značení či kamery.\n\nSpolečnost THMP a.s. by měla převzít také například správu tzv. chytrých laviček, které v rámci pilotního projektu zavedl OICT, a senzorické sítě, které jsou součástí veřejného osvětlení, jedná se i o wi-fi sítích, nabíječkách pro elektromobilitu atd.\n\n20. září 2018 THMP na žádost o informaci odmítla poskytnout mapu veřejného osvětlení s odůvodněním, že jde o obchodní tajemství, protože prý tato mapa představuje pro hlavní město Prahu jako vlastníka mapy, respektive pro správce systému veřejného osvětlení konkurenční významnost a zakládá pro hlavní město Prahu oprávněnou výhodu proti jiným subjektům. Hlavní město Praha udělilo údajně společnosti THMP a.s. výslovný zákaz poskytování těchto dat třetím subjektům s uvedenými výjimkami. THMP a.s. jako správce podkladů k systému veřejného osvětlení podnikl údajně veškerá vnitřně-bezpečnostní opatření spočívající v omezení přístupu ke skutečnostem tvořícím obchodní tajemství.\n\n6. února 2019 THMP a.s. zveřejnila na svém webu aktualitu o průzkumu zaměřeném na vnímání současného stavu a kvality veřejného osvětlení v Praze, který koncem roku 2018 provedla společnost STEM/MARK na objednávku Technologie hlavního města Prahy, a.s. Předseda představenstva THMP a.s. Tomáš Jílek uvedl, že dvě třetiny Pražanů si všímají stavu veřejného osvětlení a dvě pětiny Pražanů se domnívají, že celková poruchovost je v posledním roce nižší než dříve. Respondenti, kteří nějaký vývoj zaznamenali, ho většinou hodnotí pozitivně. Všímají si většího množství lamp, jejich výměny i včasného odstranění poruch. Podle průzkumu je pro Pražany nejdůležitějším faktorem rozmístění lamp veřejného osvětlení, následuje intenzita světla. Důraz je kladen také na ekologii. S intenzitou světla a s osvětlením památek a přechodů je spokojeno téměř 90 % občanů. V porovnání s jinými městy v republice je Praha hodnocena celými 90 % respondentů jako více osvětlená.\n\n4. června 2019 zveřejnila televize Praha TV propagační šot k výročí převzetí veřejného osvětlení společností THMP. V něm zmínila, že síť veřejného osvětlení v Praze čítá více než 135 tisíc světelných míst a za uplynulý rok montéři z THMP provedli revize na téměř 22 tisících světelných míst. O úspěšnosti prvního roku činnosti údajně svědčí zejména snížení poruchovosti veřejného osvětlení. Podle šotu radní Jan Chabr uvedl, že město připravuje rozsáhlou koncepci veřejného osvětlení, která by měla zodpovědět i další možnosti rozvoje lamp a stožárů, například možnosti zavedení dalších služeb a smartifikace. 14. června 2019 Tomáš Jílek, představený jako generální ředitel THMP, jako host dne v Praha TV uvedl,\n\n25. června 2019 radní Jan Chabr řekl novinářům, že vedení hlavního města si nechá vypracovat koncepci veřejného osvětlení s návrhem dalšího rozvoje a zároveň si nechá udělat soupis všech sloupů. Studii rozvoje osvětlení nechá vypracovat THMP a.s. Koncepce se má skládat z několika částí, pro každou z nich vzejde ze soutěže dodavatel. Dokument bude mít mimo jiné architektonicko-urbanistickou část, část týkající se technického stavu a vývoje nebo ekologie. Analýza současného stavu osvětlení má stát asi 1,64 milionu korun, samotná koncepce na 1,9 milionu. Zhruba šest milionů má stát poskytnutí prostoru dodavatelům pro správu datových výstupů a z této částky mají být placeny rovněž přístupy do vybraných databází. Součástí koncepce má být příprava stožárů na elektromobilitu, přičemž staré, místy hliníkové kabely mezi sloupy mají být nahrazeno kabely, které podle Chabra mají být schopny vést vysoké napětí. Nabíjecích lamp by prý mohly být čtyři tisíce, první pilotní projekt bude na Vinohradech. také by bylo možné přidat optické kabely a pokrýt tak celé město vysokorychlostním internetem a postupně by měly být vyměňovány i staré sloupy. Podle zpráv ze srpna 2019 radní Chabr s vedením THMP kalkulovali s vybudováním až 5000 nabíjecích stanic pro elektromobily během následujících 4 let.\n\nZačátkem srpna 2019 rada města schválila mimořádnou investici ve výši 150 milionů korun na obnovu a rozvoj veřejného osvětlení. V srpnu 2019 radní Jan Chabr uvedl, že veřejné osvětlení je podfinancované, a do rozpočtu na rok 2020 navrhoval do osvětlení vložit 200 milionů korun, tedy téměř dvojnásobek dříve obvyklých částek. Peníze mají jít na výměnu výbojkových svítidel za LED technologii, úspornější osvětlení památek nebo přípravu vybudování nabíječek pro elektromobily v lampách. Praha ale přistupuje k LED technologiím obezřetně a zatím nechystá jejich plošnou instalaci ani u běžných stožárů veřejného osvětlení.\n\nKoncem 40. let 20. století údajně existoval v Praze jeden centrální dispečink veřejného osvětlení, kde byly mechanické hodiny. Na budově byl zároveň nainstalovaný stmívač neboli fotobuňka (míněno soumrakové čídlo), komunikující s hodinami. Primární v ovládání byly hodiny, ovšem systém zohledňoval i míru setmění. Kombinace s hodinami byla z důvodu, aby se lampy nespínaly zbytečně například při krátkodobém setmění kvůli mraku. Z dispečinku byl vyslán signál do zapínacích míst po celé Praze a ta následně rozsvítila lampy v okolí.\n\nZačátkem 21. století začala digitalizace systému. Přímo do zapínacích míst byly umisťovány RSH hodinky, které chytaly centrální čas z Frankfurtu a řídily spínání samy. Obsluha v nich nastavila čas sepnutí a čas rozsvěcení i zhasínání se automaticky každý den o dvě minuty posouval, bez ohledu na skutečné světelné podmínky.\n\nNejnověji jsou zapínací místa vybavená astrohodinkami zabudovanými v těle elektroměru. Pracoviště pražského distributora elektřiny, PREdistribuce, sídlící v Kateřinské ulici s nimi dokáže komunikovat na dálku pomocí GSM sítě. PREdistribuce také v roce 2018 uspěla ve výběrovém řízení správce osvětlení, Technologie hl. m. Prahy, na dálkové ovládání veřejného osvětlení. Stejnou cestou může dispečink PREdistribuce poznat, jestli v daném zapínacím místě svítí veškeré lampy, případně ve kterých zapínacích místech některé lampy či celé větve osvětlení přestaly svítit. Dálkové ovládání zapínacích míst se využívá například v případě, kdy z důvodu mimořádné události (například nabouraný stožár) je nutno určité zapínací místo operativně vypnout.\n\nV Praze má veřejné osvětlení cca 1500 zapínacích míst, které spíná dálkovým povelem. Na jedno zapínací místo tedy připadá v průměru necelá stovka světlených míst. \n\nLampy se rozsvěcí přibližně 10 minut po západu slunce. Z důvodu rozložení proudové zátěže je Praha pro účely rozsvěcení lamp rozdělena do tří pásem. Jako první se rozsvěcí centrum města, zahrnující Prahu 1, Prahu 2 a část Prahy 3. Po šesti minutách se rozsvěcí zbytek Prahy 3 a Praha 10, dle jiného článku části Prahy 3, 4, 5, 6, 7, 8, 9 a 10. Po dalších čtyřech minutách se rozsvěcí zbytek města, tedy zejména okrajové části. Ještě před většinou lamp veřejného osvětlení se zapíná přisvícení přechodů pro chodce, které se také jako poslední vypíná. \n\nSlavnostní osvětlení památek je nastaveno tak, že nejdříve se rozsvítí nejstarší památky, přibližně z 10. století, a nejpozději nejnovější objekty z 21. století, a to po třech minutách tak, aby se poslední objekty rozsvítily přesně půl hodiny od těch prvních. V opačném pořadí se pak jejich osvětlení v půlhodině po půlnoci vypíná. Některé objekty jsou však z technických důvodů nasvíceny po celou noc, například socha T. G. Masaryka, evangelický kostel v Braníku či Chvalský zámek, a po celou noc svítí i Petřínská rozhledna. \n\n29. července 2016 se objevil návrh regulace reklamy na sloupech veřejného osvětlení usnesením rady HMP s navrženou účinností od 1. ledna 2017, který připravil Institut plánování a rozvoje hl. m. Prahy (podepsány jsou jeho pracovnice Veronika Kučerová a Pavla Melková) a do připomínkového řízení jej podala radní a náměstkyně primátorky Petra Kolínská (Strana zelených). Hlavním motivem pravidel je vyloučení této reklamy z památkových rezervací a zón. Pravidla však byla zpracována tak, že podle připuštěných kombinací velikostí a umístění na sloupech by zřejmě úplně každý provozovatel reklamy na sloupech veřejného osvětlení musel dosavadní plochy zmenšovat nebo zvětšovat, případně přesouvat, a to, podle kritiků, bez jakéhokoliv rozumného důvodu, takže pravidla byla kritizována, že byla zpracována zcela neodborně, bez elementární znalosti věci a bez diskuze s odbornou veřejností, protože vzhled města se těmito velikostními rošádami nezlepší. Přestavba reklamních nosičů, které se od požadovaných rozměrů o několik centimetrů liší, by navíc znamenala několik měsíců záborů či zúžení komunikací. Nejmenovaný „dobře informovaný zdroj“ Parlamentních listů zmínil, že reklamní nosiče společnosti Czech advertising vypadají téměř stejně, jen se od navržených velikostí o nějaké centimetry liší, a vyslovil podezření, že radní Kolínská rozměry povolených reklam připravila na míru někomu, kdo se nyní „náhodou“ objeví.\n\nSkupina sedmi provozovatelů venkovní reklamy (např. Eltodo, Bulldog reklama, Erflex a podepsán je i prezident Svazu provozovatelů venkovní reklamy Marek Pavlas) adresovala 11. srpna 2016 pražské primátorce Krnáčové dopis, v němž konstatují, že „návrh výše zmíněných pravidel obsažených v tisku 22773 je zpracován naprosto neodborně, bez elementární znalosti problematiky a hlavně zcela netransparentně. Zejména se jedná o to, že pravidla připouští formáty a jejich umístění na lampách pouze takové, že jejich vzájemnou kombinaci v současné době splňuje pouze několik procent aktuálních nosičů\". Primátorka stěžovatele pozvala na schůzku 20. září 2016. Parlamentní listy uvádějí že podle tří jejích zdrojů primátorka Krnáčová na tomto jednání, z něhož nelze najít oficiální výstup, řekla: „Proč to řešíte, když od ledna 2017 budou lampy a světla spravovat v TCP a tím pádem i reklamy na nich.\" Sama primátorka však autenticitu této věty později odmítla, respektive uvedla, že určitě nezazněla žádná definitiva, ale že v tuto chvíli je to jedna z variant. Zástupce společnosti Vesna Liberec Petr Vostrý pouze potvrdil, že na jednání zazněla věta v tomto smyslu, ale nedokázal potvrdit její přesné znění ani to, že zazněla skutečně z úst primátorky, přičemž informaci chápal jako předběžnou a neoficiální. Výkonný ředitel odboru obchodu a marketingu Eltodo Marat Saber potvrdil, že na jednání zaznělo, že TCP a.s. by měla jako budoucí správce veřejného osvětlení v hlavním městě spravovat od 1. 1. 2017 také reklamu na stožárech veřejného osvětlení. Radní pro majetek Karel Grabein Procházka po třech urgencích potvrdil, že majetková komise na počátku roku 2016 doporučila, aby smlouvy na reklamu na veřejném osvětlení uzavírala v budoucnu TCP a.s., a označil takové řešení za možné. Oficiálně přitom v té době ještě běželo výběrové řízení na správce veřejného osvětlení a záměr pověřit správou TCP byl oficiálně oznámen až začátkem prosince 2016.\n\nSpráva veřejných pouličních i věžních hodin je tradičně nedílnou součástí městské zakázky na správu veřejného osvětlení v Praze. Vyškovská společnost Elekon s.r.o. však ve svých referencích uvádí, že od roku 2009 se ve spolupráci s firmou ELTODO-CITELUM, s.r.o. a magistrátem podílí na celkové revitalizaci veřejných hodin a od roku 2014 zajišťuje správu a údržbu systému veřejných hodin na území hl. města Prahy. Na svém webu v dubnu 2017 v nedatovaném článku uvádí, že Praha má v majetku celkem 57 ks věžních hodin, 61 ks veřejných hodin v Pražské památkové rezervaci a další na zbylém území hl. m. Prahy (celkem 417).\n"}
{"id": "1256489", "url": "https://cs.wikipedia.org/wiki?curid=1256489", "title": "LineageOS", "text": "LineageOS\n\nLineageOS (též Lineage OS nebo Lineage OS Android Distribution) je název pro free a open-source operační systém pro smartphony a tablety, který je založený na systému Android. LineageOS je nástupce dříve velmi populárního systému CyanogenMod, ze kterého byl forknut v prosinci 2016, když firma Cyanogen Inc. oznámila ukončení vývoje a vypnutí infrastruktury tohoto svého projektu. Projekt LineageOS byl oficiálně spuštěn 24. prosince 2016 a jeho zdrojové kódy hostuje GitHub. Změna názvu byla nutná, protože firma Cyanogen Inc. si ponechala práva na název Cyanogen.\n\nCyanogenMod (často nazývaný jako „CM“) byl velmi populární open source operační systém, založený na mobilní platformě Android, pro chytré telefony a tablety. Ačkoliv si pouze část z celkových uživatelů CyanogenMod zvolila, že se informace o jejich užívání firmware může posílat tvůrcům, tak i přesto se ke dni 23. března 2015 oznámilo, že přes 50 milionů lidí používá CyanogenMod na jejich mobilních telefonech. Byl také často používán jako výchozí bod pro vývojáře ostatních ROM, které byly na CyanogenMod založené.\n\nV roce 2013 získal zakladatel Steve Kondik venture kapitál na jméno Cyanogen Inc., aby zajistil komercializaci projektu. Avšak společnost z jeho pohledu nevydělávala dostatečně podle úspěchu projektu a v roce 2016 z firmy odešel dobrovolně, nebo byl k odchodu donucen jako část restrukturalizace, která zahrnovala změnu CEO, uzavření kanceláří a projektů a zastavení služeb. Samotný kód, který je velmi populární a open source, byl rychle forkovaný do nové větve pod novým jménem LineageOS a započala snaha komunity projektu pokračovat dál ve vývoji jako komunitní projekt.\n\nCyanogenMod – a tudíž LineageOS – nabízel funkcionalitu a možnosti, které se nenacházely v oficiálním firmware distribuovaném prodejci mobilních telefonů. Mezi ně patřila například podpora grafických témat, podpora audio kodeku FLAC, velký seznam Access Point Name (APN), \"Privacy Guard\" (správa povolení přístupu aplikacím k částem OS na úrovni samotných aplikací), podpora pro tethering přes běžné rozhraní, přetaktování CPU a další zlepšení výkonu, odemknutelný bootloader a root přístup, softwarová tlačítka a další „vylepšení pro tablety“\", přepínače v notifikační „pull-down“ obrazovce (například pro Wi-Fi, Bluetooth, GPS) a další vylepšení uživatelského rozhraní – většina z těchto vylepšení (nebo podobná vylepšení) byla později integrována do oficiálního zdrojového kódu původního Androidu. Podle jeho vývojářů CyanogenMod neobsahoval spyware ani bloatware. CyanogenMod měl také poskytovat zvýšený výkon a spolehlivost, v porovnání s oficiálním firmwarem.\n\nNa rozdíl od CyanogenModu, root přístup v LineageOS už dále nebude zabudován přímo do firmware, ale bude nabízen jako oddělený, volitelně instalovatelný zip soubor. Pokud uživatel flashne tento zip do svého zařízení, může ho později odstranit použitím „su removal“\" zip souboru.\n\nPodobně jako CyanogenMod, projekt je vyvíjen spoustou vývojářů, kteří vyvíjejí pro specifická zařízení a používá se Gerrit pro svůj proces code review. Také si zachoval svůj starý formát verzování (například, pro Android 7.1 je LineageOS 14.1). Buildy jsou vydávány na týdenní bázi a jsou podepsáné privátními klíči LineageOS.\n\nMnoho vývojářů na XDA Developers vyvinulo neoficiální verze LineageOS ze zdrojového kódu ještě před oficiálním vydáním LineageOS.\n\nKe dni 22. února 2017, LineageOS podporuje 132 zařízení s oficiálními denními buildy. K těm jsou dále vydávány experimentální buildy zaměřené k zjednodušení migrace z CyanogenMod bez nutnosti smazání dat.\n\nVývojáři LineageOS vytvářejí aplikaci nazvanou „FlipFlap“, která je speciálně navržena pro LineageOS a přidává podporu pro pouzdra mobilních telefonů „flip cover“.\n\n\n"}
{"id": "1256490", "url": "https://cs.wikipedia.org/wiki?curid=1256490", "title": "Římskokatolická farnost Biskupice", "text": "Římskokatolická farnost Biskupice\n\nŘímskokatolická farnost Biskupice je jedno z územních společenství římských katolíků v děkanátu Svitavy s farním kostelem svatého Petra a Pavla.\n\nPrvní písemná zmínka o obci pochází z roku 1262. Kostel zde byl zřejmě už v této době. Ve druhé polovině 18. století byl už ve špatném stavu. Byl proto zbořen a na jeho místě postaven nový. V září 1776 byl biskupický chrám sv. Petra a Pavla vysvěcen olomouckým biskupem. Fara se dříve nacházela vedle kostela, poté však byla duchovní správa do roku 1782 zrušena. Obnovena byla jako lokální kaplánka, později byla zřízena na návsi nová fara.\nSoučasným administrátorem excurrendo je od října 2015 P. Mgr. Pawel Wójcik, CP z Jaroměřic u Jevíčka.\n\n"}
{"id": "1256492", "url": "https://cs.wikipedia.org/wiki?curid=1256492", "title": "Svobodný a otevřený software", "text": "Svobodný a otevřený software\n\nSvobodný a otevřený software (FOSS z anglického ) je v informatice označení pro software, který je zároveň svobodný a otevřený. To znamená, že tento software může kdokoliv používat, kopírovat, studovat i měnit a zdrojový kód je volně sdílen, takže kdokoliv ho může upravovat a vylepšovat. Opakem je software s uzavřeným kódem (proprietární software), který je chráněn omezujícím autorským právem a jehož zdrojový kód není obvykle uživatelům přístupný.\n\nMezi výhody používání svobodného a otevřeného software patří snižování nákladů na software, vyšší bezpečnost (zejména vůči malware), ochrana soukromí uživatelů a umožnění větší kontroly nad jejich vlastním hardwarem. Svobodné a otevřené operační systémy (jako je Linux a nástupci BSD) pohánějí miliony serverů, stolních počítačů, chytrých telefonů (např. operační systém Android) a dalších zařízení. Licence svobodného softwaru a open-source licence používá mnoho softwarových balíků.\n"}
{"id": "1256495", "url": "https://cs.wikipedia.org/wiki?curid=1256495", "title": "Switch", "text": "Switch\n\nSwitch může být:\n\n"}
{"id": "1256498", "url": "https://cs.wikipedia.org/wiki?curid=1256498", "title": "Plovoucí glóbus", "text": "Plovoucí glóbus\n\nPlovoucí glóbus je efektní bytová dekorace, elektrotechnická hračka nebo pedagogická pomůcka založená na magnetických silách, které kompenzují tíhu glóbu. Ten se potom v gravitačním poli vznáší ve stabilní poloze a někdy navíc ještě rotuje. Tento jev se nazývá magnetická levitace.\nPři konstrukci magnetického plovoucího glóbu je nutné vyrovnat se s inherentní nestabilitou systému permanentních magnetů v trojrozměrném prostoru. Tuto nestabilitu lze pochopit, pokud si uvědomíme, že velikost magnetické síly mezi dvěma magnety klesá s druhou mocninou jejich rostoucí vzdálenosti. Do horní části zemského glóbu (pod jeho „severní pól“) připevníme silný např. neodymový permanentní magnet a s pomocí dalšího magnetu nad glóbem se můžeme pokusit udržet glóbus ve vznosu.\nPřitom najdeme rovnovážné uspořádání, kdy je tíha glóbu právě kompenzována magnetickou silou, která míří nahoru. Tato rovnováha je však labilní: Při sebemenší výchylce glóbu směrem dolů vzdálenost mezi magnety vzroste, magnetická síla se zmenší, tíha glóbu převáží – glóbus spadne. A naopak malá výchylka z rovnováhy směrem nahoru vede k vzrůstu magnetické síly, ta převáží nad tíhou a glóbus přiskočí k magnetu nad ním.  Přesnější teoretické zdůvodnění tohoto jevu vychází z Earnshawova pravidla, které bylo v roce 1842 odvozeno pro elektrostatická pole, lze jej však aplikovat i na pole magnetická. Takto jednoduché uspořádání tedy nemůže zajistit stabilní závěs plovoucího glóbu.\n\nStabilní magnetický závěs lze uskutečnit zavedením negativní zpětné vazby do tohoto systému. Ta vychází z citlivého měření polohy glóbu a pomocí magnetizačního vinutí v horním rameni nosného rámu potom moduluje magnetickou sílu tak, aby glóbus visel v požadované poloze. Stability je tedy dosaženo na úkor trvalého příkonu, který se spotřebovává v řídicím systému se zpětnou vazbou. Magnetizační cívka s feromagnetickým jádrem může v závislosti na použité elektronice pracovat buď v unipolárním, nebo v bipolárním režimu. Unipolární zapojení (magnetizační proud v cívce je jen jednoho směru) je jednodušší, bipolární zapojení naproti tomu umožňuje stabilizovat glóbus v širším rozmezí vzdáleností mezi glóbem a magnetizační cívkou.\nPro snímání polohy glóbu a jeho výchylek ve vertikálním směru se obvykle používá optických prvků nebo Hallovy sondy. Optický systém snímání polohy tvoří světelná závora. Zdrojem světla může být několik elektroluminiscenčních diod (LED) umístěných ve sloupci nad sebou po jedné straně glóbu, zatímco na protější straně je detektor světla (tvořený např. fototranzistory). Horizontálně orientovaný svazek světla je částečně odstíněn plovoucím glóbem. Výchylky jeho polohy ovlivňují množství světla dopadajícího na detektor a tím se řídí elektrický proud magnetizační cívky tak, aby se glóbus udržoval ve stabilní poloze.\n\nRozšířenější (a pro vnějšího pozorovatele neviditelné) je použití Hallovy sondy, která se umisťuje na spodní povrch jádra magnetizační cívky. Ta složka magnetické indukce v místě Hallovy sondy, která je generována permanentním magnetem uvnitř glóbu, závisí na vzdálenosti mezi glóbem a horním ramenem rámu. Analogový napěťový výstup z Hallovy sondy je přímo úměrný magnetické indukci, je tedy funkcí okamžité polohy glóbu a může se využít k pulzně šířkové modulaci elektrického proudu magnetizační cívky a ke stabilizaci celého systému. Jemná korekce polohy glóbu trvá asi 1 ms a tento proces se proto opakuje s frekvencí zhruba 1 kHz.\n\nK demonstraci denní rotace Země na plovoucím glóbu se využívá menšího přídavného permanentního magnetu připevněného na „jižním pólu“ glóbu. Ve spodní části rámu je horizontálně orientovaný tyčový elektromagnet, který spolu s přídavným permanentním magnetem vytváří primitivní bezkartáčový motor schopný udržovat rotaci glóbu. Takový sytém však nezaručuje rotaci glóbu ve „správném“ směru – tedy tak, aby pro pozorovatele na povrchu Země vycházelo Slunce na východě. Glóbus je proto po zapnutí třeba roztočit v požadovaném směru.\n"}
{"id": "1256499", "url": "https://cs.wikipedia.org/wiki?curid=1256499", "title": "Kostel svatého Linharta (Kdousov)", "text": "Kostel svatého Linharta (Kdousov)\n\nKostel svatého Linharta se nachází se v centru obce Kdousov, je to farní kostel římskokatolické farnosti Kdousov. Pozdně barokní jednolodní chrám je chráněn jako kulturní památka České republiky.\n\nKostel byl postaven na místě, kde dle průzkumů stál zřejmě původní kostel asi z doby kolem 11. či 12. století. První písemná zmínka o obci i o kostelu pochází z roku 1342. V roce 1597 byl kostel i s obcí prodán kolegiální kapitule sv. Mořice v Kroměříži. Kostel v dnešní podobě nechal vystavět farář Karl Poisl, před jeho stavbou však stihl ještě dokončit přestavbu farní budovy v Kdousově, poté nechal postavit také kostel svaté Kateřiny v blízkých Slavíkovicích – zvolil zřejmě stejného architekta (Matyáš Kirchmayer) jako pro kostel svatého Linharta, který nechal vybudovat hned po dostavění kostela ve Slavíkovicích – tj. od roku 1749, do své smrti však vybudoval stavbu pouze do výšky jednoho sáhu, zemřel v roce 1753. Další farář ve stavbě pokračoval, byl jím Ignác Sukup, který architekturu studoval snad přímo u Matyáše Kirchmayera. První písemná zmínka o novém kostele pochází však až z roku 1766, stavba měla však trvat od roku 1753 do roku 1763. Kostel pak byl vysvěcen 2. července 1767. V roce 1997 pak byly opraveny a nově požehnány kostelní varhany a v roce 2011 byl kostel nově vymalován.\n\nKostel je pozdně barokní jednolodní stavbou s klasicistními prvky s odsazeným kněžištěm, vlevo od kněžiště je umístěna kaple Panny Marie Bolestné, vpravo je umístěna sakristie, nad sakristií je umístěna oratoř. Nad rizalitem kostela je umístěna čtvercová věž. Je umístěn na bývalém hřbitově ohrazeném členitou zdí, před kostelem je široké kamenné schodiště. Součástí areálu je také farní budova, kaplička, sýpka a dalšími objekty. \n\nV interiéru kostela je umístěna kruchta s varhanami z klasicistního období, kněžiště je od hlavního prostoru odděleno vítězným obloukem. V kostele jsou celkem tři oltáře, hlavní oltář je zasvěcen svatému Leonardovi (tj. Linhartovi), autorem oltářního obrazu je Johan Leopold Daysigner. Další oltáře jsou zasvěceny svatému Janu Nepomuckému a Panně Marii Růžencové. V kostele na stěnách je také umístěna křížová cesta sestávající z dvanácti obrazů. Sochařská výzdoba pochází z doby postavení kostela, kdy autorem měl být Václav Böhm. V kostele jsou figurky archanděla Michaela, andělé, stuková plastika archanděla Rafaela a andělů, součástí výzdoby jsou také sochy svatého Cyrila a Metoděje, svatého Václava, svaté Anežky České (zde je autorem Heřman Kotrba a byly pořízeny až v roce 1955).\n\n\n"}
{"id": "1256500", "url": "https://cs.wikipedia.org/wiki?curid=1256500", "title": "Kista", "text": "Kista\n\nKista je čtvrť nacházející se v části Västerort hlavního města Stockholm. Kista je zahrnuta v obvodu Rinkeby-Kista zahrnující také čtvrti Akalla, Husby a Rinkeby  a sousedí s obcemi Sollentuna a Sundbyberg. Kista náleží k farnosti Spånga-Kista a má 12 027 obyvatel (2014), z nichž 49 % je narozeno v zahraničí. Kista také zahrnuje oblast Ärvinge nacházející se v jižní části čtvrti.\n\nCentrum čtvrti se nachází přibližně 9,5 km po silnici severo-severozápadně od Norrtull v severní části okresu Stockholm-město a asi 30 km jižně od letiště Arlanda. Kista je obklopena evropskou silnicí E4 na východě, E18 na jihu a krajskou silnici 275 na západě. Na jihozápadě se nachází přírodní oblast Järvafältet, populární například mezi rekreačními běžci a rodinami s dětmi.\n\nStatek, podle kterého byla Kista pojmenována, byl dříve známý pod názvem \"Norgården\" (Severní statek) a patřil k obci Ärvinge. Farma začala být nazývána Kista na počátku 18. století na základě společného vlastnictví farností Kista a Sollentuna. V 50. letech zde byl zemědělský statek a nemovitosti se nacházely ve východní části. V této době se jednalo o vojenský prostor.\n\nPojmenování Kista původně neoznačuje toto místo bez převzetí z Kista v Sollentuna a skládá se ze starošvédského slova \"kvi\" = \"dobytčí ohrada\" a \"sta(d)\", což znamená umístění nebo místo.\n\nZbývající budovy statku jsou: hlavní budova (z roku 1852), severní křídlo (1893), sklep (1760), pivovar/prádelna (1800). Východně od farmy najdeme sýpku (1820) a dělníci (od 1820 a 1830). Roku 2012 byl dokončen v okolí farmy \"Kista Gård Park\" v historického stylu. Mimo jiné, část starého stromořadí byla znovu vytvořena. V současné době (2015) je v zde v plánu zřídit restauraci a kavárnu.\n\nV severní části hospodářství stojí runový kámen U75 (zvaný Kistastenen), který sem byl přemístěn v souvislosti se silniční výstavbou kolem roku 1900. Místo původu je neznámé. Nápis praví: \"Sigvid měl tento kámen po svém otci Egvidovi a své matce Holmfridě a Jovufridě.\"\n\nKista je nejnovější čtvrtí Stockolmu a je poslední postavenou v Järvafältet. Kista schválila (spolu s Akalla a Husby) územní plán v roce 1969 pro severní Järvafältet. Plán podepsaný architektem Göranem Sidenbladhem stanovuje vytvoření tzv. lineárního města.\n\nModerní Kista vyrostla v polovině 70. let, v roce 1975 začala stavba obytných budov. Městská společnost Stockholms stads småstugebyrå zde nechala postavit 771 domů, centrum navržené Torgnyem Gynnerstedtem bylo slavnostně otevřeno v roce 1977, v roce 1980 byly v obytné oblasti v západní části Kista dokončeny. Pracoviště na východě Kista byla postavena v polovině 70. let, ale k hlavnímu rozvoji došlo v průběhu 80. let. Všechny ulice v Kista jsou pojmenovány po místech v Dánsku, na Faerských ostrovech, Islandu a Grónsku.\n\nKista je od 80. let známá jako největší IT-centrum ve Švédsku. Má zde sídlo Ericsson a kanceláře tu má mimo jiné IBM, Samsung a Nokia. Velké množství IT společností, které mají své kanceláře v Kista, dalo části přezdívky \"Stockholmské Silicon Valley\", \"Kiseldalen\" (švédsky křemíkové údolí) a \"Chipsta\". Zde jsou také pobočky Královského technologického institutu a Stockholmské univerzity. Panorama Kista dominují v současné době třístěnná Kista Science Tower (32 pater) a Victoria Tower (35 pater). V roce 2011 bylo otevřeno výstavní centrum Kistamässan v blízkosti Victoria Tower.\n\nV roce 2002 bylo rozšířeno nákupní centrum Kista Galleria. To je dnes jedním z největších nákupních center v oblasti Stockholmu, s mnoha obchody a restauracemi. Budova zahrnuje suterén s garáží a multikino (Filmstaden) s 11 sály.\n\nStanice metra Kista je jediná na modré lince, která se nachází nad zemí a s okolními stanicemi jí spojuje estakáda. Stanice je 15,9 km vzdálena od konečné stanice Kungsträdgården. V docházkové vzdálenosti od Kista je stanice příměstské železnice Helenelund.\n\n\n"}
{"id": "1256501", "url": "https://cs.wikipedia.org/wiki?curid=1256501", "title": "Registrované partnerství v Itálii", "text": "Registrované partnerství v Itálii\n\nItálie zpřístupnila homosexuálním párům registrované partnerství počínaje 5. červnem 2016, čímž jim poskytla většinu práv a povinností plynoucích z manželství. Návrh takového zákona schválil nejprve Senát 25. února a posléze 11. května Poslanecká sněmovna. 20. května jej podepsal italský prezident. Zákon byl pak 21. května publikován ve Sbírce zákonů Italské republiky. Účinným se stal 5. června 2016. Nicméně již před přijetím tohoto zákona mohly páry stejného pohlaví stvrzovat své soužití regionálními zákony o registrovaném partnerství. Celostátní registrované partnerství bylo těmito regiony podporováno, neboť se nejednalo pouze o zjednodušení života takových párů, ale i o symbolickou hodnotu.\n\nJiž v r. 1986 zahájily interparlamentní skupina Ženy komunistky a Arcigay (největší italská LGBT organizace) svojí první kampaň za registrované partnerství v italském parlamentu. Senát si vzala na starosti Ersilia Salvato a Poslaneckou sněmovnu Romano Bianchi a Angela Bottari, kde zapustili pomyslné první kořeny takové legislativy. V r. 1988 následujíc po lobbyingu Arcigay představila Alma Cappiello Agate (právnička a socialistická členka parlamentu) první návrh zákona (PdL N. 2340, Směrnice o de facto existujících rodinách, 12. únor 1988) usilující o uznání „vzájemného soužití“. Cappiellův návrh se sice setkal s neúspěchem, ale zároveň se stal předmětem zájmu tisku (někteří novináři jej nazývaly manželstvím druhé třídy), čímž se vůbec rozbouřily první veřejné debaty na téma instucionalizace homosexuálních svazků.\n\nBěhem 90. let bylo v parlamentu postupně předkládáno a zamítáno několik návrhů zákona o registrovaném partnerství posílených diskusí v Evropském parlamentu na téma rovných práv pro homosexuály ve věcech manželství a osvojování. Během 13. schůze parlamentu bylo prezentováno nejméně deset návrhů Nicchiho Vendoly, Luigiho Manconi, Glorie Buffo, Ersilie Salvato, Graziana Cioni, Antonia Sody, Luciana Sbarbati, Antonia Lisi, Anny Marie De Lucy a Mauro Paissana. Žádný z nich se nestal pevným bodem schůze. Zřejmě v důsledku přímého vlivu a pronikavé opozice katolické hierarchie, která často mluví do politiky, jedná-li se o kulturně-etické otázky.\n\nV září 2003 přijal Evropský parlament novou rezoluci o lidských právech jiných sexuálních orientací. Každý členský stát je zavázán pracovat v boji se všemi druhy diskriminaci - legislativní i de facto. Během 14. schůze parlamentu vedené Franco Grillinim se debatovalo o návrzích typu francouzského Občanského paktu solidarity, které získaly podporu napříč celým politickým spektrem.\n\nGrillini prezentoval 8. července 2002 vlastní návrh zákona založený na svém dánském ekvivalentu. Nicméně princip Občanského paktu se stal předmětem kontroverzí, když byl dne 21. října 2002 na půdě francouzské ambasády v Římě „oddán“ Alessio De Giorgi s Christianem Pierrem Panicuccim. Ten samý den se projednával Grilliniho návrh a hlasovalo se o něm. Sice neúspěšně, ale podařilo se získat podporu 161 politiků ze středo-levice.\n\nV rámci předvolební kampaně r. 2006 slíbil vůdce opozice Romano Prodi přiznání určité právní ochrany nesezdaným párům, pokud bude zvolen. Prodiho středo-levicová koalice následně volby vyhrála a v únoru 2007 jakožto vláda přijala návrh zákona o trvalém soužití \"Diritti e doveri delle persone stabilmente Conviventi\" (DICO) (Česky: \"Práva a povinnosti trvalého vzájemného soužití\"). Návrh poskytoval nesezdaným párům, včetně homosexuálních párů, zdravotní a sociální benefity, včetně dědění ze zákona, pokud pár žil ve společně hospodařící domácnosti po dobu nejméně 9 let. Návrh odmítala katolická církev, Senát, v němž většina středo-pravicové opozice získala mandát, a i určitá část Prodiho kabinetu. Neustálé odkládání návrhu znamenalo, že se zřejmě nestihne projednat do konce volebního období.\n\n10. března 2007 se v Římě konala demonstrace na podporu legislativy a proti „účelovému“ odkládání projednání návrhu ze strany Prodiho úřadu. Tisíce aktivistů mávalo ve vzduchu alarmujícími hodinami signalizujícími, že je nejvyšší čas pro takový zákon. Někteří vládní představitelé jako například ministryně pro rovné příležitosti Barbara Pollastrini a ministr pro sociální solidaritu Paolo Ferrero se demonstrací zúčastnily, za což byli následně premiérem kritizováni. O dva dny později uspořádala Konference italských biskupů kontrademonstraci taktéž v Římě. Podle policejních zdrojů se jí mělo zúčastnit 800 tisíc lidí, včetně ministrů katolické vlády jako jsou Clemente Mastella a Giuseppe Fioroni. 16. června měl každoroční římský Gay Pride rekordní milionovou účast. Tentokrát měl v sobě i jistý politický podtext, neboť jím LGBT asociace odpovídaly na opoziční demonstrace.\n\nNásledující rok byl návrh DICO sloučen s jinými návrhy zákona o registrovaném partnerství a senátní justiční komise diskutovala o novém návrhu zvaném Contratto di Unione Solidale (\"Kontrakt pro sociální svazky\"). Nicméně veškerou navrženou legislativu zdrželo vypsání předčasných voleb a rozpuštění parlamentu.\n\nItalští režiséři Gustav Hofer a Luca Ragazzi promítli diskusi na téma DICO zákona do svého úspěšného dokumentárního filmu \"Suddenly, Last Winter\" (Improvvisamente l'inverno scorso).\n\nAčkoliv byla v květnu 2008 do Berlusconiho kabinetu zvolená vládní většina Lidu svobody – Ligy Severu, která neměla ve svém předvolebním programu práva homosexuálních párů, někteří jejich politici jako je například Renato Brunetta, ministr inovace a veřejné administrativy, Lucio Barani a Francesco De Luca se pokusili na vlastní pěst takovou legislativu prosadit. Jejich soukromý návrh (C.1756) známý pod zkratkou DiDoRE (\"Diritti e Doveri di Reciprocità dei conviventi\", vzájemná práva a povinnosti soužijících partnerů) byl však odmítnut. I kdyby prošel, nejednalo by se o klasicky úředně zaznamenané partnerství, nýbrž o „neregistrované soužití“.\n\nZa Montiho vlády se nepřijala žádná legislativa uznávající stejnopohlavní svazky. Došlo však k určitým značným reformám v italském právním řádu. V r. 2009 požádal benátský gay pár tamní administrativu o vydání manželské licence. Spor s benátským tribunálem se pak následně dostal až k Ústavnímu soudu z důvodu rozporu s občanským zákoníkem (nepřipouštějícím stejnopohlavní manželství) a článkem 3 italské ústavy (zákaz diskriminace) a článkem 29 (připouštějící generově-neutrální definici manželství). Ústavní soud pak následně 14. dubna 2010 rozhodl, že statutární zákaz stejnopohlavního manželství není v rozporu s ústavou.\n\nV lednu 2011 zrušil italský Nejvyšší správní soud rozsudek nižší instance, který zakazoval občanovi EU žijícím ve stejnopohlavním manželství s Italem vstup do země kvůli rozporu s rodinným právem. V odůvodnění stálo, že nižší soud nebral v potaz směrnici EU garantující všem občanům Unie volný pohyb v rámci členských zemí. V r. 2012 se soudy zabývaly dalším případem stejnopohlavního páru - Itala žijícího v manželství s Uruguaycem ve Španělsku. Průlomové rozhodnutí Nejvyššího správního soudu z 15. března 2015 garantuje všem stejnopohlavním párům právo na rodinný život náležící sezdaným párům. V závěru píše, že soudní systém garantuje všem stejná práva vyplývající z manželství případ od případu. Přestože toto rozhodnutí neřeší objektivně všechny případy, soudy nižší instance jej od té doby praktikují. Ačkoli tedy zůstával parlament ve vztahu ke stejnopohlavnímu soužití neutrální, tak verdikt tímto otevřel cestu k přiznávání určitých individuálních práv nesezdaných párů. Manželství uzavřená v zahraničí dále garantují cizincům právo na získání trvalého pobytu v Itálii, a to i těm, kteří pocházejí ze zemí mimo EU.\n\nV květnu 2012 se politická strana Italské hodnoty (\"Italia dei Valori\") stala první, která veřejně podpořila stejnopohlavní manželství. Předseda strany Antonio Di Pietro řekl: „Naše strana se jako první v Itálii vydá cestou amerického prezidenta Baracka Obamy. Uvítáme spolupráce s jakoukoli další stranou podporující stejnopohlavní manželství. Nemusíte se za nic stydět! Pouze říci „ano“!“\n\nV červenci 2012 začlenila Demokratická strana do svého volebního programu občanská práva, včetně uznání stejnopohlavních svazků. Sekulární křídlo strany se pokusilo o jejich expanzi na manželství, ale výbor pro občanská práva mu to nakonec zakázal. Následující dne se předseda Hnutí pěti hvězd Beppe Grillo proti tomuto vymezil a sám se rozhodl vyjádřit podporu manželství osob stejného pohlaví.\n\n28. dubna 2013 se zformovala velká vládní koalice Enrica Letty sestávající i ze členů Demokratické strany, Lidu svobody a Občanské volby. Pouze demokratická strana a Sinistra Ecologia Libertà vyjádřily podporu stejnopohlavním svazkům během předvolební kampaně.\n\n14. května 2013 rozšířil italský parlament zdravotní benefity na stejnopohlavní partnery jeho členů. Toto rozhodnutí se heterosexuálních partnerů týkalo již po desetiletí. Ten samý měsíc uznal italský soud britské registrované partnerství uzavřené mezi dvěma Italy. Registrace proběhla v Miláně. Pár již byl od r. 2012 registrován na místních matrikách, které toto umožňují.\n\nMinistryně pro rovnost Josefa Idemová (Demokratická strana) posléze oznámila, že sama předloží návrh zákona uznávající stejnopohlavní svazky a nemanželské soužití. Tři návrhy (S.15, S.204 a S.393) měly umožnit homosexuálním párům uzavírání sňatku a další tři (S.197, S.239 a S.314) měly umožnit homosexuálním i heterosexuálním párům registrovat své partnerství.\n\n15. prosince 2013 nově zvolený tajemník Demokratické strany Matteo Renzi oznámil, že jeho strana začne pracovat na prosazení zákona uznávajícího stejnopohlavní svazky. Během politické kampaně sdělil Renzi svojí verzi řešení a sice registrované partnerství po britském vzoru (Velká Británie se již tou dobou připravovala legalizovat stejnopohlavní manželství, k čemuž došlo následující rok 2014.) Následně pak v únoru Renzi sestavil novou italskou vládu. Římský starosta Ignazio Marino, milánský starosta Guiliano Pisapia a boloňský starosta Virginio Merola vyvíjeli tlak na novou vládu, aby neprodleně přijala příslušnou legislativu.\n\nRenzi zpočátku naplánoval diskuzi na září 2014, ale pak se bez vládního dekretu a bez vyjádření souhlasu rozhodl celý proces urychlit. Návrh se stal předmětem jednání Komise pro spravedlnost v Senátu, kde však dlouhou dobu ležel bez po všimnutí kvůli intervenci senátorů Nové středopravice. Návrh obsahoval vesměs stejná práva a povinnosti plynoucí z manželství, ale týkal se pouze párů stejného pohlaví. Co se týče rodičovství, tak obsahoval možnost přiosvojení dítěte partnera, ale ne společného osvojení, založeném na německém registrovaném životním partnerství. Legislativa měla podporu značné většiny politického spektra: Demokratické strany, Hnutí pěti hvězdiček, poloviny Forza Italia a Sinistra Ecologia Libertà. Někteří politici odmítali přiosvojení dítěte v rámci homosexuálních svazků, zatímco jiní požadovali stejnopohlavní manželství.\n\n9. února 2015 potvrdil Nejvyšší správní soud nález Ústavního soudu č. 138/2010, že zpřístupnění manželství párům stejného pohlaví není neústavní, ale ani na něj neexistuje žádný ústavní nárok, a tudíž závisí pouze na parlamentu, zda se k takovému kroku odhodlá, a zda se bude jednat o manželství, registrované partnerství nebo jiný právní rámec pro stejnopohlavní svazky. Zatímco Ústavní soud je příslušný k tvoření vlastní interpretace ústavy, tak Nejvyšší soud neřeší otázku ústavnosti této problematiky.\n\n10. června 2015 vyzvala Poslanecká sněmovna Parlamentu Italské republiky vládu k podpoře zákona o registrovaném partnerství párů stejného pohlaví. Všechny vládnoucí strany prezentovaly své výzvy různě. Všechny z nich byly zamítnuty, vyjma výzvy poslanců Demokratické strany. Několik dní před tím se k podobnému kroku odhodlal Evropský parlament, který vyzval všechny členské státy Evropské unie k uznávání stejnopohlavních svazků a rodin; nicméně bez právní síly.\n\n21. července 2015 rozhodl Evropský soud pro lidská práva v kauze \"Oliari a ostatní vs. Itálie\", že Itálie porušovala lidská práva garantovaná Úmluvou o ochraně lidských práv a základních svobod tím, že neuznávala právo stejnopohlavních párů na rodinný život.\n\n7. října 2015 byl návrh zákona o registrovaném partnerství párů stejného pohlaví a nemanželském soužití předložen parlamentu. 14. října 2015 se dostal do fáze prvního čtení v Senátu. Přestože Silvio Berlusconi, předseda opoziční strany Forza Italia, podpořil registrované partnerství i s adopcí dítěte druhého z partnerů, mnoho poslanců jeho strany buď kritizovalo, nebo odmítalo návrh.\n\n23. února 2016 byl návrh přijat Senátem v poměru hlasů 173:71. Návrh v této podobě garantoval stejnopohlavním párům většinu práv a povinností plynoucích z manželství, vyjma rodičovství (společného osvojení i přiosvojení) a přístupu k asistované reprodukci pro lesbické páry. Posléze byl návrh přijat Poslaneckou sněmovnou, kde se hlasování neočekávalo dříve, než v polovině května. 8. března Komise pro spravedlnost při Poslanecké sněmovně zahájila diskuzi o návrhu. Během noční schůze z 19. na 20. dubna předložila Komise návrh ke generální debatě. 27. dubna se rozhodli mluvčí stran zahájit příslušnou diskuzi v období od 9.- 12. května. 11. května přijala Poslanecká sněmovna návrh v poměru hlasů 372:51 s 99 zdrženími se. 20. května byl návrh podepsán italským prezidentem Sergiem Mattareallou. Nová legislativa byla publikována v promulgačním listu 21. května a účinnosti nabyla 5. června 2016. 21. července přijala Italská rada států vládní dekret ustavující evidenci registrovaných partnerství napříč celou zemí, což ihned v nadcházejících dnech uspořádat první svatební obřady. 24. července uzavřel první homosexuální pár registrované partnerství v Castel San Pietro Terme blízko Bologni.\n\nOdpůrci legislativy pak následně oznámili, že se pokusí o vypsání referenda o zrušení zákona o registrovaném partnerství.\n\n9. dubna 2014 rozhodl civilní soud ve městě Grosseto, že by stejnopohlavní sňatek uzavřený v zahraničí měl být ze strany obce uznáván. Rozsudek byl později zrušen odvolacím soudem ve Florencii. Podobnou cestou jako Grosseto se vydaly v červenci 2014 Bologna, Neapol a Fano, v září 2014 Empoli, Pordenone, Udine a Trieste. a v říjnu 2014 Florencie, Piombino, Milán, Řím a Livorno.\n\nV r. 2014 nařídil italský ministr vnitra Angelino Alfano zrušení všech registrací zahraničních stejnopohlavních sňatků s odůvodněním, že italský občanský zákon stejnopohlavní manželství neuznává, a tudíž je jakékoli jeho úřední zaznamenávání protiprávní.. Právní řád byl již několikrát používán k zastavení regionální insticionalizace gay párů, ale soudy toto vždycky odmítly s tím, že se nejedná o rozpor s občanským právem. Nakonec i státní žalobce města Udine potvrdil, že by ministerstvo vnitra nemělo znevažovat manželství uznávané obcemi, čímž anuloval Alfanovo nařízení. 9. března 2015 potvrdil regionální správní soud města Lazio Alfanovo nařízení s odůvodněním, že pouze občanské soudy, nikoli ministerstva, jsou příslušná rušení uznaných zahraničních manželství osob stejného pohlaví. Nicméně později shledal, že manželství ze zámoří nelze v Itálii uznávat, z důvodu rozporu s lokální legislativou.\n\nAlfano se následně odvolal k Radě států, italskému nejvyššímu správnímu soudu, který rozsudek zvrátil; rozhodl, že v kompetencích ministerstva je i rušení všech veřejných aktů. Tímto je potvrzeno, že veškeré registrace zahraničních stejnopohlavních manželství jsou v Itálii neplatné, a musí být zrušeny. Gay aktivisté podali stížnost na soudce Rady států Carla Deodato, který se tímto případem zabýval, pro podjatost, neboť se jedná o „ženatého katolíka a otce dvou dětí“, u nějž lze očekávat odmítání stejnopohlavního manželství z náboženského přesvědčení. Jako důkaz použili jeho twitterový účet. Potvrdili i své odvolání se k Evropskému soudu pro lidská práva, pokud dojdou k závěru, že Itálie porušuje jejich ústavní práva.\n\n31. ledna 2017 rozhodl Nejvyšší soud Itálie, že stejnopohlavní manželství uzavřené mezi dvěma ženami v regionu Nord-Pas-de-Calais ve Francii musí být Itálií uznané. Ke kauze starosty malého města Santo Stefano del Sole, který se pokusil odvolat do Neapole, kde bylo manželství uznané, se soud odmítl vyjádřit. Jedna ze dvou žen zde měla právo jus sanguinis, tedy právo krve - občanství dítěte podle občanství jeho pokrevních rodičů, v němž by odmítnout uznat jejich svazek bylo v přímém rozporu s Listinou základních práv EU, základními právy občanů EU, právem svobodného pohybu občanů EU a s anti-diskriminační legislativou.\n\n14. prosince 2017 rozhodl Evropský soud pro lidská práva, že Itálie porušila svým odmítnutím uznat stejnopohlavní manželství uzavřené v zahraničí právo dotyčných párů na respekt soukromého a rodinného života. Jednalo se konkrétně o 6 párů, z nichž tři uzavřely sňatek v Kanadě, dva v Nizozemsku a jeden v Kalifornii. Italské úřady jejich žádost o uznání zahraničního manželství zamítly s odvoláním se na nařízení Ministerstva vnitra z roku 2001, podle něhož je stejnopohlavní manželství v rozporu s veřejným pořádkem. Soud rovněž přikázal Itálii zaplatit poškozeným párům odškodnění.\n\n5. června 2018 rozhodl Soudní dvůr EU, že všechny členské země, které nelegalizovaly homosexuální sňatky (včetně Řecka), jsou povinné uznávat taková manželství uzavřená v těch státech EU, kde už jsou legální, a garantovat tak stejnopohlavním manželům občanů EU právo trvalého pobytu. Soud zároveň připomenul, že všechny členské země mají právo se samy rozhodnout, zda do svého právního řádu zavedou manželství párů stejného pohlaví s tím, že ale nesmí porušovat princip volného pohybu občanů EU a jejich manželů bez ohledu na pohlaví. Z hlediska EU je slovo manžel vnímáno v souladu se soudním rozhodnutím jako genderově neutrální.\n\nOd července 2016 do konce srpna 2016 bylo v Itálii registrováno celkem 12 homosexuálních párů. V Turínu se uskutečnil jeden svatební obřad s dalšími 50 naplánovanými na nadcházející měsíce. V Miláně se uskutečnilo 6 takových s dalšími 220 naplánovanými. Dvě svatby se odehrály ve Florencii a jedna v Neapoli. Žádná z nich se neuskutečnila tou dobou v Římě. To se změnilo až v příštích měsících, kdy se registrovalo 109 homosexuálních párů. V Římě bylo první registrované partnerství se svatebním obřadem uzavřeno 17. září 2016.\n\nDo března 2017 bylo v Itálii uzavřeno 2802 registrovaných partnerství, z toho 2433 v roce 2016. Nejvíc registrovaných partnerství se uzavřelo v Miláně (354) následovaném Římem (331), Turínem (174), Florencií (123), Bolognou (98), Janovem (85), Neapolí (69), Palermem (36) a Bari (25). Na regionální úrovni bylo nejvíc registrovaných partnerství uzavřeno v Lombardii (669) následované Laziem (376), Emilií-Romagnou (307), Toskánskem (293), Piemontem (291), Benátskem (210), Ligurií (145), Kampánií (105), Sicílií (75), Apulií (59), Marche (54), Kalábrií (8), Údolím Aosty (6), Basilicatou (2) a Molise (1).\n\nNa konci prosince 2017 bylo v Itálii uzavřeno celkem 8506 registrovaných partnerství, z nichž 75 % tvořily mužské páry.\n\nV Itálii činí Římskokatolická církev největší a nejvlivnější křesťanskou denominaci. Jako taková odmítá jakékoli státní uznávání stejnopohlavních svazků, a tudíž opakovaně blokovala jakékoli pokusy o něj. Nicméně názory na homosexuály a jejich svazky se mezi představiteli církve liší.\n\nV r. 2007 porovnával Angelo Bagnasco (Arcibiskup Janova a předseda Konference italských biskupů) státem uznávané homosexuální svazky se státní podporu incestu a pedofilie. V r. 2014 se ostře vymezil proti rozsudku toskánských soudů, na základě nichž se poprvé v Itálii uznalo gay manželství uzavřené v New Yorku. Registrované partnerství a stejnopohlavní manželství nazval „trojským koněm“, který se snaží o likvidaci tradiční rodiny.\n\nVe své knize \"Credere e conoscere\" publikované krátce před jeho smrtí v r. 2012 bývalý milánský arcibiskup a kardinál Carlo Maria Martini vyjádřil nesouhlas s katolickým přístupem k homosexuálním registrovaným partnerstvím: „Nesouhlasím s pozicemi těch církevních představitelů, kteří se vyjadřují k registrovanému partnerství. Je vždy lepší, když spolu dva lidé vytvoří stabilní vztah, než aby se oddávali příležitostnému sexu, a proto by stát měl takové svazky nějak uznávat.“ Na závěr dodal, že homosexuální pár jako takový nikdy nemůže být postaven na zcela stejnou úroveň jako je manželství.\n\nWaldensiánská evangelická církev se stala první italskou křesťanskou denominací, která v r. 2010 podpořila homosexuální svazky. Italská luteránsko-evangelická církev se k podpoře homosexuálních párů taktéž přidala a od r. 2011 jim žehná ve svých kostelech.\n\nPodle policejních zdrojů demonstrovalo dne 13. ledna 2007 v Miláně 50 tisíc gay aktivistů za přijetí nového zákona o homosexuálních svazcích.\n\nPodle průzkumu z února 2007 požadovalo 67 % italských katolíků zamítnutí návrhu Prodiho vládní koalice proti 80 % podpoře italské veřejnosti. Na druhou stranu Eurobarometr z podzimu 2006 ukázal, že pouze 31 % Italů souhlasí s legalizací stejnopohlavního manželství napříč celou Evropou a 24 % je pro adopci dětí páry stejného pohlaví. Tento výsledek je tedy z hlediska Evropské unie považován za podprůměrný, neboť průměr činí 44 % a 32 %.\n\nPrůzkum Eurispes zveřejněný na začátku r. 2009 ukázal, že 40,4 % Italů podporuje stejnopohlavní občanský sňatek a 18,5 % podporuje registrované partnerství, ale ne manželství. Čili 58,9 % respondentů bylo pro nějakou formu uznání stejnopohlavních svazků. Většinová podpora stejnopohlavního manželství byla zaznamenaná pouze na severozápadě, konkrétně v Piemontu a Ligurii, kde bylo 54,8 % pro. I tak se ale našla většinová podpora ve všech italských regionech, vyjma Sicílie, pro nějaký právní institut pro homosexuální páry. U voličů levice byla zaznamenána 66,5 % podpora stejnopohlavního manželství. Průzkum podobného charakteru zveřejněný v lednu 2010 ukázal 41,0 % podporu stejnopohlavního manželství a 20,4 % podporu registrovaného partnerství. Podpora pro nějakou formu uznání stejnopohlavních svazků tedy stoupla na 61,4 %.\n\nPři příležitosti Mezinárodního dne proti homofobii 17. května 2012 zveřejnila National Bureau of Statistics (ISTAT) oficiální zprávu vládě o postoji italské veřejnosti k homosexualitě. Ve výsledku 62,8 % respondentů podporovalo registrované partnerství částečně podobné institutu manželství. Podpora stejnopohlavního manželství vzrostla na 43,9 % ve střední Itálii, u věkové skupiny 18-34 let (53,4 %) a žen (47 %), pokud jde o geografii, věk a pohlaví. Každopádně: většinová podpora registrovaného partnerství byla ve všech regionech, nejvíce ve střední Itálii (72,2 %), nejméně na jihu a na ostrovech (51,2 %).\n\nKvětnový výzkum Ipsos 2013 shledal, že 48 % respondentů podporuje stejnopohlavní manželství a 31 % jinou formu právního uznání homosexuálních párů.\n\nPodle Ifopu z května 2013 podporovalo 42 % Italů právo homosexuálních párů na sňatek a adopci dětí.\n\nVýzkum Demos z října 2014 shledal 55 % podporu stejnopohlavnímu manželství s 42 % opozicí.\n\nEurobarometr 2015 shledal, že by 55 % Italů podpořilo legalizaci stejnopohlavního manželství napříč celou Evropou, zatímco 35 % bylo proti.\n\nVýzkum z ledna 2016 ukázal 46 % podporu a 40 % opozici registrovaného partnerství. Co se týče manželství, tak tam byla podpora 38 % a opozice 55 %. Ve finále 85 % zkoumaných bylo proti osvojování dětí homosexuálními páry.\n\nV únoru 2016 pár dní poté, co Senát schválil návrh zákona o registrovaném partnerství, se v novém výzkumu ukázala většinová podpora registrovaného partnerství (69 %) i manželství (56 %), ale pouze malá část respondentů by podpořila přiosvojování dětí v rámci homoparentální rodiny (37 %).\n\nPodle průzkumu Pew Research Center, uskutečněném mezi dubnem a srpnem 2017, a publikovaném v květnu 2018 by 59 % Italů podpořilo legalizaci stejnopohlavního manželství, 38 % by bylo proti a 3 % odmítly odpovědět, případně neměli jednoznačný názor. Podle výzkumu stejné organizace by 83 % věřících, 70 % nepraktikujících křesťanů a 44 % praktikujících křesťanů bylo pro stejnopohlavní manželství.\n\nDo roku 2015 mělo více než 250 obcí a měst napříč celou Itálií své vlastní zákony o registrovaném partnerství (\"registro delle unioni civili\"), které formálně uznávaly stejnopohlavní páry. Tyto svazky měly většinou pouze symbolickou hodnotu, nikoli nějaké výrazné právní následky. Benefity z nich plynoucí byly velmi omezené. Velká města, která tuto možnost nabízela, byla Řím, Bologna, Padova, Florencie, Pisa, Bolzano, Palermo, Neapol, Milán a Janov\nV únoru 2012 slíbil milánský starosta Guiliano Pisapia zpracovat vyhlášku o formální registraci homosexuálních svazků ve městě Miláně, metropoli severní Itálie, která garantovala párům žijícím podle ní určitou právní ochranu, ale ne veškerou plynoucí z manželství. Mluvčí Milánské arcidiecéze na to za zareagoval argumentem, že zrovnoprávnění homosexuálního soužití s rodinami založenými na manželství prostřednictvím registrovaného partnerství by mohlo vést k legalizaci polygamie. 27. července 2012 tuto vyhlášku schválilo zastupitelstvo v poměru hlasů 29:7.\n\nV lednu 2013 poprvé v historii Itálie uznala padovská nemocnice homosexuální partnerství. Rozhodla se totiž o přeformulování slov „matka“ a „otec“ na genderově-neutrální „partner“. V srpnu 2013 navrhl radní města Benátek nahrazení slov 'matka' a 'otec' v místních dokumentech (včetně místních škol) slovy 'rodič 1' a 'rodič 2' ('Genitore 1' a 'Genitore 2'). Projekt vyvolal debatu, jíž se zúčastnila i ministryně integrace Cécile Kyenge, která návrh podpořila. I tak se ale tento krok nesetkal s vřelým přijetím. Benátský návrh později putoval do Bologny, kde se jej výkonná rada města rozhodla přepracovat na alternativní řešení - nahrazení matky a otce 'rodičem' a 'dalším rodičem' ('Genitore' a 'Altro Genitore'). Slova nahradí své tradiční protějšky.\n\nV lednu 2015 odhlasovalo římské zastupitelstvo v poměru hlasů 32:10 vyhlášku o registraci heterosexuálního a homosexuálního soužití v rámci města. Vyhláška se stala účinnou 21. května 2015. Toho dne bylo v Římě registrováno 20 párů (z toho 14 homosexuálních a 6 heterosexuálních). Jeden měl na vlastní žádost i slavnostní obřad na radnici.\n\n4. března 2015 odhlasovalo sicilské regionální zastupitelstvo poměrem hlasů 50:5 (15 se zdrželo) pro přijet regionálního zákona o registrovaném partnerství garantujícího párům žijícím v něm, heterosexuálním i homosexuálním, veškeré benefity, které poskytuje regionální vláda. Na tvorbě zákona se podílel značnou měrou Rosario Crocetta, první otevřeně homosexuální prezident Sicílie. Liguria a Sicílie se tak staly prvními dvěma regiony s takovou legislativou.\n\n\n"}
{"id": "1256504", "url": "https://cs.wikipedia.org/wiki?curid=1256504", "title": "Centrum proti terorismu a hybridním hrozbám", "text": "Centrum proti terorismu a hybridním hrozbám\n\nCentrum proti terorismu a hybridním hrozbám (zkratka CTHH) je odborné, analytické a komunikační pracoviště spadající pod Ministerstvo vnitra České republiky, jehož činnost se zaměřuje (zejména na hybridní) bezpečnostní hrozby České republiky spadající do oblasti působnosti Ministerstva vnitra, jako je např. oblast terorismu, útoků na měkké cíle nebo bezpečnostních aspektů migrace, extremismu, hromadných akcí, narušování veřejného pořádku a různé trestné činnosti či bezpečnostních aspektů dezinformačních kampaní se vztahem k vnitřní bezpečnosti státu. Bylo zřízeno z rozhodnutí ministra vnitra Milana Chovance k 1. lednu 2017, a to na základě Auditu národní bezpečnosti a v souladu s Bezpečnostní strategií České republiky z roku 2015. Koordinací vybudování nejvýše dvacetičlenné skupiny byla pověřena právnička ministerstva Eva Romancovová.\n\nJeho činnost spočívá v monitorování hrozeb spojených s vnitřní bezpečností státu, navrhování legislativních řešení, vzešlých z vyhodnocení těchto hrozeb i v šíření odborných informací a osvětě o těchto problémech.\n\nJeště před vznikem centra jej kritizoval mimo jiné ve svém vánočním poselství prezident Miloš Zeman, který jej spojil s cenzurou internetu. Ministerstvo vnitra se proti prezidentovu vyjádření ohradilo. Výhrady k centru vyjádřil také bezpečnostní analytik a generál v záloze Andor Šándor.\n\nVznik centra podpořil bývalý velvyslanec ve Spojených státech a Rusku Petr Kolář. Centrum podpořil také prezidentský kandidát Michal Horáček, podle kterého by se takováto centra měla vytvořit ve všech členských státech NATO a EU. \n\n\n"}
{"id": "1256513", "url": "https://cs.wikipedia.org/wiki?curid=1256513", "title": "Seznam medailistů na halovém mistrovství Československa a Česka mužů a žen v běhu na 200 m", "text": "Seznam medailistů na halovém mistrovství Československa a Česka mužů a žen v běhu na 200 m\n"}
{"id": "1256518", "url": "https://cs.wikipedia.org/wiki?curid=1256518", "title": "Městská památková zóna Dejvice, Bubeneč, horní Holešovice", "text": "Městská památková zóna Dejvice, Bubeneč, horní Holešovice\n\nMěstská památková zóna Dejvice, Bubeneč, horní Holešovice v Praze zahrnuje oblast Letné a jejího blízkého okolí. Byla ustanovena vyhláškou hl. m. Prahy ze dne 28. září 1993. Zahrnuje jak zbytky historického venkovského jádra Bubenče, tak charakteristickou plánovitě pojatou moderní zástavbu převážně z konce 19. století a zejména první poloviny 20. století. \n\nPřestože zónu tvoří souvislé území, ve vyhlášce je prezentováno dvěma mapkami, zvlášť jako MPZ Dejvice, Bubeneč a zvlášť jako MPZ horní Holešovice. \n\nDo památkové zóny spadá část Dejvic v okolí Vítězného náměstí, která tvoří urbanistický celek s přilehlou částí Bubenče. \n\nSeverně od Evropské ulice k zóně patří klín území k Technické ulici, tedy bloky kolejí a činžovních domů: blok se Sinkuleho kolejí ČVUT, blok s Dejvickou kolejí ČVUT, park u Thákurovy ulice, blok s Masarykovou kolejí ČVUT s přilehlou budovou Masarykova ústavu vyšších studií, blok katolické teologické fakulty a semináře, mezi Zikovou a Technickou ulicí pak dva bloky VŠCHT. Novější budovy ČVUT severně od Technické ulice, stavební fakulta ani nová budova technické knihovny již do zóny nepatří. K zóně všem patří parková plocha Vítězného náměstí až po Šolínovu ulici. \n\nNa jihu je zóna ohraničena železniční tratí (bývalou Buštěhradskou drahou), po níž v západnější části vede hranice Střešovic. Do zóny patří vojenský areál v okolí ulice Generála Píky a přilehlá činžovní zástavba. Hotel Diplomat se svým okolím však již do zóny nepatři, v této části je plocha zóny vykouslá až k Banskobystrické ulici. Naopak zahrnutá do zóny je budova střední pedagogická školy u Gymnazijní ulice. K zóně patří činžovní bloky kolem Kafkovy a Buzulucké ulice i blok s Generálním štábem Armády ČR. \n\nVýchodně od Svatovítské ulice k zóně patří celá část Dejvic až k hranici Bubenče. Dominantou této části je kromě dejvického nádraží s Bachmačským náměstím ještě Husův sbor ve Wuchterlově ulici s nepojmenovaným prostranstvím před ním, východněji pak je přirozeným centrem křižovatka před dejvickou sokolovnou poblíž stanice metra Hradčanská. Na jižní hranici území Pražské památkové rezervace nenavazuje, jeho severní hranicí je až ulice Na valech. \n\nBubenečskou část zóny tvoří pás se třemi hlavními částmi: \n\n\nDo území památkové zóny spadá řada kulturních památek.\n\nNa území Dejvic jsou to pouze dvě: \n\nNa území Bubenče na území Prahy 7 je to 8 památek, a to \n\nNa území Bubenče na území Prahy 6 je to asi 28 památek: \n\nNa území horních Holešovic cca 32 kulturních památek: \n\n"}
{"id": "1256521", "url": "https://cs.wikipedia.org/wiki?curid=1256521", "title": "Levitha", "text": "Levitha\n\nLevitha ( ) je řecký ostrov v souostroví Dodekanés v jihovýchodní části Egejského moře. Náleží ke skupině šesti menších ostrovů (Mavra, Glaros, Kinaros, Plaka, Megalo Livadi) a nachází se mezi Lerem a Kalymnem v Dodekanech na východě a Amorgem v Kykladech na západě. Jižně od něj leží Astypalaia.\n\nRozloha ostrova je 9,121 km². Nejvyšší bod jménem Vardia dosahuje nadmořské výšky 130 m.\n\nUprostřed ostrova mezi dvěma zátokami se nachází jediná stejnojmenná vesnice, která k roku 2011 nebyla obydlena.\n"}
{"id": "1256525", "url": "https://cs.wikipedia.org/wiki?curid=1256525", "title": "Včelí úl Eurodadant", "text": "Včelí úl Eurodadant\n\nÚl Eurodadant je nástavkový úl, vycházející z metodiky úlu Dadant.\n\nKompletní úl se skládá ze dna, manipulačního nástavku, vysokého plodištního nástavku, 3 kusů medníkových polonástavků, víka a střechy.\n\nNástavky jsou uteplené – stěna úlu je tvořena vrstvou: sololit / polystyren – 3 cm / sololit.\n\nEurodadant zpřístupňuje celosvětově používanou metodiku ošetřování včelstev a upravuje ji pro přírodní a klimatické podmínky ČR.\nVčelaření v úlovém systému Eurodadant poskytuje včelstvům ideální podmínky pro prudký jarní rozvoj. Jsou dány především vysokým plástem v plodišti a dostatečně velkým plodištěm, aby matka měla dostatek místa pro kladení.\n\nPlodiště se na rozdíl od ostatních metodik při rozšiřování nikdy netrhá. Obměna díla v plodišti je řešena pomocí dělicích přepážek.\n\nProstor pro ukládání sladiny je řešen nástavky s polorámky. To umožňuje krom snadnější manipulace s nástavky také snadnější získávání druhových medů a oddělování zralého a nezralého medu.\n\nAutorem Eurodadantu je Ing. Vladimír Řeháček (1933 – 2010), dlouholetý vědecký pracovník a učitel včelařství v SOUV Nasavrky. Úl a metodiku vyvíjel od r. 1980 až do své smrti v říjnu 2010.\n\n"}
{"id": "1256526", "url": "https://cs.wikipedia.org/wiki?curid=1256526", "title": "Wiring (programovací jazyk)", "text": "Wiring (programovací jazyk)\n\nWiring je programovací jazyk vytvořený pro programování mikrokontroléru bez specifických znalostí hardware. V současné době je nejznámější jako součást open-source platformy Arduino, kde má podobu frameworku v jazyce C++. Wiring vznikl pro vývojový kit podobný Arduinu a vychází z dalšího open-source projektu Processing.. Pro programování v jazyce Wiring se nejčastěji používá integrované vývojové prostředí Arduino IDE, k dispozici jsou ale i další vývojová prostředí (Arduino Eclipse plugin, ). Wiring vyžaduje mikrokontrolér se zaváděcím programem, typicky desku Arduino osazenou čipy ATmega. Prvotním autorem jazyka je Hernando Barragán, který ho definoval ve své diplomové práci na italském institutu IDII () jako součát prototypovacích nástrojů pro elektroniku a programování.\n\nProgram v jazyce Wiring se nazývá sketch a typicky má dvě hlavní části:\nPrvním programem pro začátečníky je blikání LED (dioda emitující světlo):\nPři pokročilejší programování Arduina se používá jazyk C++. Jeho kód se zapisuje běžným způsobem přímo do kódu ve Wiring, protože Arduino IDE používá překladač C++.\n\n\n"}
{"id": "1256528", "url": "https://cs.wikipedia.org/wiki?curid=1256528", "title": "Evropský skautský region", "text": "Evropský skautský region\n\nEvropský skautský region je jednou z šesti geograficky oddělených částí Světové organizace skautského hnutí, se sídlem ve švýcarské Ženevě s kanceláří v Belgickém Bruselu, srbském Bělehradu a makedonském Veles.\n\nEvropský skautský region tvoří 40 národních skautských organizací, které jsou členy Světové organizace skautského hnutí a organizují skauting v západní a střední Evropě, vyjma zemí bývalého sovětského bloku. Ty spadají do Euroasijského skautského regionu, Z kulturních důvodů zahrnuje evropský skautský region také Kypr (technicky není součástí Evropy, ale je členem Evropské unie), Turecko (který se klene přes dva kontinenty) a jako člen OSN regionu Západní Evropy a dalších skupin také Izrael. \n\nSvětová organizace skautského hnutí uznává nejvýše jednu členskou organizací v každé zemi. Některé země mají ale několik organzací kombinovaných do federace, s různými členy rozdělenými na základě náboženství (např. Francie a Dánsko), etnické identifikace (např. Bosna a Hercegovina) nebo jazyka (např. Belgie).\n\nVšechny bývalé komunistické státy střední a východní Evropy a Sovětský svaz obnovili skauting po mnohadesetiletém zákazu - pazi takové země patří Albánie, Bulharsko, NDR, Maďarsko, Polsko, Rumunsko a státy vzniklé z Československa, Jugoslávie a pobaltské národy nezávislé na bývalém Sovětském svazu. Z nich byly v oblasti obnovy svého skautského hnutí nejúspěšnější Polsko, Česko a Maďarsko, jejich organisace jsou na vysoké úrovni, částečně díky existenci hnutí Scouts-in-Exile během diaspory těchto národů.\n\n\n\n\nAndorra a Vatikán jsou momentálně jedněmi z pěti zemí světa ve kterých neexistuje skautské hnutí. V Andoře skautské hnutí existovalo do roku 1980.\n\nEvropský skautský region nabízí řadu aktivit pro sdílení a školení pro své členské organizace, několik z nich je organizováno společně s Evropským regionem WAGGGS. Hlavním cílem těchto aktivit je poskytnout příležitost pro sdílení a výměnu zkušeností a osvědčených postupů, jakož i školení dospělých dobrovolníků a odborníků zapojených do skautingu.\n\nMezi pravidelně pořádanými akcemi jsou následující:\n\nEvropský skautský region také podporuje neformální sítě členských organizací které poskytují platformu pro dialog a výměnu ve specifických oblastech:\n\nEvropský skautský region WOSM je organizátorem Evropského skautského jamboree (Eurojamu). To se uskutečnilo dvakrát a vždy jako generálka světového skautského jamboree (v roce 1994 a v roce 2005). \n\nRoverway je akcí evropského regionu WOSM a evropského regionu WAGGGS. Jedná se o desetidenní akci otevřenou pro starší skauty ve věku 18 - 24 let. Akce je rozdělena na dvě části - na cestování a na táboření.\n\n"}
{"id": "1256530", "url": "https://cs.wikipedia.org/wiki?curid=1256530", "title": "Seznam medailistů na halovém mistrovství Československa a Česka mužů a žen v běhu na 400 m", "text": "Seznam medailistů na halovém mistrovství Československa a Česka mužů a žen v běhu na 400 m\n"}
{"id": "1256533", "url": "https://cs.wikipedia.org/wiki?curid=1256533", "title": "Rae Sremmurd", "text": "Rae Sremmurd\n\nRae Sremmurd je americké hip-hopové duo, které bylo založeno v roce 2013 v Atlantě, stát Georgie. Skupinu tvoří dva bratři Khalif \"Swae Lee\" Brown (narozen 7. června 1995) a Aaquil \"Slim Jxmmi\" Brown (narozen 29. prosince 1993), oba původem z města Tupelo, stát Mississippi. Název Rae Sremmurd tvoří pozpátku psaná slova Ear Drummers, což je název jejich domovského labelu. Duo je nejvíce známe pro svůj hit \"Black Beatles\" (ft. Gucci Mane) z roku 2016, který se v USA umístil na vrcholu žebříčku Billboard Hot 100. Singl pochází z jejich druhého alba \"SremmLife 2\", které bylo vydáno v roce 2016. Duo je rovněž známo pro svůj hit \"No Type\" (16. příčka) z roku 2014, z debutového alba \"SremmLife\" (2015).\n\nBratři Khalif a Aaquil Brownovi spolu vystupovali nejdříve pod názvem Dem Outta St8 Boyz. Tehdy používali pseudonymy Kid Krunk (Swae Lee) a Caliboy (Slim Jxmmi); a měli třetího člena s pseudonymem Lil Pantz (Andre Harrys). Největším úspěchem tria bylo vystoupení v TV pořadu 106 and Park – \"Wild Out Wednesday\" stanice BET. V soutěži hledání talentů skončili na druhém místě, což vedlo k jednáním s nahrávacími společnostmi Def Jam Recordings a Sony Music. Ta však ještě smlouvou nevyvrcholila.\n\nJeště jako Dem Outta St8 Boyz podepsali v lednu 2014 smlouvu s nahrávací společností EarDrummers Entertainment (kterou založil producent Mike Will Made It) s distribucí u Interscope Records. Při této příležitosti si změnili název na Rae Sremmurd. V květnu 2014 vydali debutový singl \"No Flex Zone\", který se umístil na 36. příčce žebříčku Billboard Hot 100 a stal se platinovým. V září 2014 následoval hit \"No Type\" (16. příčka a 3x platinová certifikace). Úspěšný debutový rok zakončili prosincovým vydáním singlu \"Throw Sum Mo\" (ft. Nicki Minaj a Young Thug), (30. příčka a platinová certifikace). Debutové album \"SremmLife\" bylo vydáno 6. ledna 2015. Album debutovalo na 5. příčce žebříčku Billboard 200 s prodejem 49 000 ks alba (po započítání streamů). Celkem se alba prodalo 198 000 ks a po započítání streamů získalo v USA platinovou certifikaci. Během roku 2015 byly z alba vydány ještě dva platinové singly \"This Could Be Us\" (49. příčka) a \"Come Get Her\" (56. příčka).\n\nDuo okamžitě začalo pracovat na druhém albu. V únoru vydali singl \"By Chance\", který ovšem v hlavním US žebříčku nezabodoval. V dubnu následoval singl \"Look Alive\" (72. příčka). V červnu 2016 oznámili, že druhé album ponese název \"SremmLife 2\" a bude vydáno v srpnu 2016, což se stalo. Album bylo vydáno 12. srpna 2016 a debutovalo na 7. příčce žebříčku Billboard 200 s 15 000 prodanými kusy. V září vydali singl \"Black Beatles\" (ft. Gucci Mane), ze kterého se stal hit (1. příčka v žebříčku Billboard Hot 100). Singlu pomohla virální sláva, kterou získal díky propojení s trendem #MannequinChallenge. Po úspěchu singlu se album vyhouplo na 4. příčku žebříčku Billboard 200. Dalším singlem byla píseň \"Swang\" (26. příčka).\n\nV roce 2016 Swae Lee oznámil, že vydá sólové album s názvem \"Swaecation\". Slim Jxmmi rovněž oznámil práce na svém debutovém sólovém projektu s názvem \"Uncle Jxm\".\n\nV srpnu 2017 vydali singl \"Perplexing Pegasus\" (84. příčka) a oznámili název svého plánovaného třetího studiového alba \"SR3MM\". Album je oficiálně považováno za trojalbum; je tedy rozděleno na tři části, kdy každá čítá devět písní. První částí je album \"SR3MM\", které Rae Sremmurd nahráli jako duo. Druhou částí je album \"Swaecation\", sólový debut Swae Leeho. Poslední třetí část tvoří album \"Jxmtro\", sólový debut Slima Jxmmiho. Dalšími singly byly písně \"Powerglide\" (ft. Juicy J) (28. příčka), \"Guatemala\" (84. příčka) a \"Close\" (ft. Travis Scott). Album bylo vydáno 4. května 2018 a debutovalo na 6. příčce žebříčku Billboard 200 s 57 000 prodanými kusy (po započítání streamů).\n\nSingly umístěné v žebříčku Billboard Hot 100:\n"}
{"id": "1256535", "url": "https://cs.wikipedia.org/wiki?curid=1256535", "title": "Kostel Panny Marie Dobré rady (Pohoří na Šumavě)", "text": "Kostel Panny Marie Dobré rady (Pohoří na Šumavě)\n\nKostel Panny Marie Dobré rady v Pohoří na Šumavě v Novohradských horách byl vystavěn v závěru 18. století. Dne 30. května 1999 se věž a loď kostela zřítila. Kromě obvodových zdí zůstal zachován presbytář, který je využíván k bohoslužbám, kulturním akcím a setkáním někdejších obyvatel.\n\nOd roku 1958 je kostel chráněn jako kulturní památka České republiky.\n\nPozdně barokní kostel Panny Marie Dobré rady nechal v Pohoří postavit majitel zdejšího panství hrabě Josef Jan Buquoy na místě starší kaple z roku 1779. Po druhé světové válce byli odsunuti německy mluvící obyvatelé a obec se přes snahu o dosídlení postupně vylidnila. V 50. letech byl kostel využíván jako stáj pro dobytek. \n\nPozději se Pohoří dostalo do přísně střeženého hraničního pásma a v roce 1978 zde už žádní obyvatelé nezůstali. Naprostou většinu domů s výjimkou kostela, fary a školy zbořila armáda.\n\nDne 30. května 1999 se po dešti zřítila věž, která při pádu zničila chrámovou loď. Zůstaly stát jen boční obvodové zdi a presbytář. Stalo se tak jen několik dní před nástupem dělníků, kteří měli kostel rekonstruovat.\n\nPostupně byla zahájena částečná obnova kostela. Loď (bez přední stěny) zůstala bez střechy, krovů a klenby, opravena zde byla pouze koruna zdiva. Je volně přístupná. Novou zdí s oknem a dveřmi je naopak nově uzavřena kaple, která vznikla z presbytáře. Z dobrovolných příspěvků je postupně vybavován interiér, např. v roce 2015 byly instalovány nové okenní vitráže se zobrazením sv. Josefa a sv. Panny Marie. Sakristie a přístavky mají nová okna, loď má jen rámy oken beze skel. V současné době je doplněn interiér i o obrazy 14 zastavení křížové cesty.\n\nO rekonstrukci kostela se stará jednak farnost Kaplice, jednak vyhnaní rodáci žijící v Rakousku, kteří jsou členy spolku Bucherser Heimatverein. Zázemí kaple slouží jako zázemí pro akce pořádané zejména spolkem Bucherser Heimatverein jako jsou pravidelné vánoční koncerty, zimní běžkování a další setkávací akce. Spolek Bucherser Heimatverein provozuje od velikonoc do října každou 1. a 3. neděli mezi 13:00 a 18:00 občerstvené v oratoři kostela, spojené s prodejem lokálních výrobků. \n"}
{"id": "1256539", "url": "https://cs.wikipedia.org/wiki?curid=1256539", "title": "Bosenské království", "text": "Bosenské království\n\nBosenské království (bosensky/srbochorvatsky Босанско краљевство, \"Bosansko kraljevstvo\") byl středověký státní útvar rozkládající se na Balkánském poloostrově. Vzniklo povýšením Bosenského banátu (1154–1377) na království. Bosna nabyla nezávislosti v průběhu 13. a 14. století, než byla přidružena k zemím Svatoštěpánské koruny. Historicky, kulturně i politicky se Bosna utvářela na pomezí svých dvou mocnějších sousedů, mezi Uhrami, resp. Chorvatskem, na severu a Byzantskou říší, resp. Srbskem čili Raškou, na východě. V 15. století království podlehlo rychle expandující Osmanské říši.\n\nV roce 1377 vzniklo první nezávislé Bosenské království. Jeho prvním vladařem byl Štěpán Tvrtko z rodu Kotromanićů, korunovaný v obci Mile (někteří historici uvádějí klášter Mileševa) poblíž Visoka ve věku 15 let. V této době Bosna dosahuje největšího rozmachu; na severu ji ohraničuje řeka Sáva, na jihu pak ostrovy Hvar a Korčula. V tehdejším náboženském životě země sice dominovalo katolické křesťanství, pevné postavení měla i křesťanská odnož zvaná bogomilství. To bylo vnímáno pro západní a východní křesťanství jako velké nebezpečí a bylo proti němu razantně vystupováno jak v pravoslavných, tak katolických státech, až se ho nakonec podařilo vykořenit. V Bosně ale působí bogomilové až do zániku státu v polovině 15. století, když zemi dobyli Osmané postupující od Bosporu severozápadním směrem do nitra Evropy.\n"}
{"id": "1256541", "url": "https://cs.wikipedia.org/wiki?curid=1256541", "title": "František Klečanský", "text": "František Klečanský\n\nFrantišek Klečanský (* 28. listopadu 1948) je bývalý československý fotbalista.\n\nV československé lize hrál za TŽ Třinec. Nastoupil v 15 ligových utkáních a dal 2 góly.\n\n\n"}
{"id": "1256542", "url": "https://cs.wikipedia.org/wiki?curid=1256542", "title": "Luigi Ricci-Stolz", "text": "Luigi Ricci-Stolz\n\nLuigi Ricci-Stolz, rozený Luigino Ricci (1852 Terst – 10. února 1906 Milán) byl italský hudebník, dirigent a hudební skladatel.\n\nLuigi Ricci, familiárně nazývaný Luigino (pro odlišení od mnohem slavnějšího otce), byl synem skladatele Luigi Ricciho a Františky Stolzové (1826-1900), sestry slavné české operní zpěvačky Terezy Stolzové. Luigi Ricci byl manželem Ludmily roz. Stolzové, identického dvojčete Františky, se kterou měl dceru Lellu Ricci, rovněž operní zpěvačku.\n\nOtec Luigina zemřel, když mu bylo sedm let. Hudební vzdělání získal od svého strýce, skladatele Federica Ricciho. Když v roce 1902 Tereza Stolzová zemřela, odkázala synovci veškerý svůj majetek. Luigino pak z vděčnosti připojil její jméno ke svému a dále se nazýval Luigi Ricci-Stolz.\n\nZemřel v Miláně v roce 1906 ve věku 54 let, v domově pro hudebníky, který založil Giuseppe Verdi.\n\nLuigi Ricci-Stolz zkomponoval, kromě několika oper, mnoho skladeb pro chrámové účely, písní a komorních skladeb. Nepodařilo se mu však dosáhnout úspěchů podobných úspěchu svého otce či strýce.\n\n\n\n"}
{"id": "1256543", "url": "https://cs.wikipedia.org/wiki?curid=1256543", "title": "Lubomír Adelt", "text": "Lubomír Adelt\n\nLubomír Adelt (* 17. listopadu 1943) je bývalý český fotbalový obránce. Hrál na pozici stopera a byl v lize kapitánem týmu.\n\nV československé lize hrál v sezóně 1969/70, za SONP Kladno. Nastoupil ve 24 ligových utkáních. Gól v lize nedal. Jednou byl v lize vyloučen. V nižších soutěžích hrál i za Olomouc nebo Sokolov.\n\n"}
{"id": "1256544", "url": "https://cs.wikipedia.org/wiki?curid=1256544", "title": "Marsové", "text": "Marsové\n\nMarsové () byli menší germánský kmen žijící mezi řekami Rýn, Ruhr a Lippe v severozápadním Německu. Přepokládá se, že byli součástí Sugambrů, kteří se rozhodli zůstat východně od Rýna, poté, co většina Sugambrů z území odešla. Strabón popisuje Marsy jako příklad germánského kmene, který byl původně z oblasti Rýna, kde byly válkou zničeny římské hranice, ale odstěhoval se hluboko do Germánie.\n\nTacitus je opakovaně zmiňuje, a to zejména v souvislosti s Germanicovými válkami. Byli součástí koalice kmenů cheruského válečníka Arminia, který roku 9 n. l. zničil tři římské legie pod Varovým velením v bitvě v Teutoburském lese.\n"}
{"id": "1256546", "url": "https://cs.wikipedia.org/wiki?curid=1256546", "title": "Farní sbor Českobratrské církve evangelické ve Vilémově u Golčova Jeníkova", "text": "Farní sbor Českobratrské církve evangelické ve Vilémově u Golčova Jeníkova\n\nFarní sbor Českobratrské církve evangelické v Vilémově u Golčova Jeníkova je sborem Českobratrské církve evangelické v Vilémově u Golčova Jeníkova. Sbor spadá pod Chrudimský seniorát.\n\nFarářem sboru je Vojen Syrovátka, kurátorem sboru Vratislav Smítka.\n\n\n"}
{"id": "1256555", "url": "https://cs.wikipedia.org/wiki?curid=1256555", "title": "Apsidová kaple", "text": "Apsidová kaple\n\nApsidová nebo věncová kaple, či \"věnec kaplí\" ( \"Kapellenkranz\", \"cappella radiale\", \"chapelle rayonnante\", nebo \"apsidiolle\"), v církevní architektuře představuje kapli, obvykle ve tvaru apsidy, paprskovitě seskupené podél středu hlavní apsidy kostela. Často vytváří tvar koruny kaplí kolem půlkruhu apsidy. Tyto kaple mohou být spojeny s chórovým ochozem nebo, v případě jeho absence, přímo s hlavní apsidou.\n"}
{"id": "1256559", "url": "https://cs.wikipedia.org/wiki?curid=1256559", "title": "Bosenský banát", "text": "Bosenský banát\n\nBosenský banát nebo Bosenská bánovina (bosensky \"Bosanska banovina\", Босанска бановина) byl středověký státní útvar podřízený Uherskému království. Vznikl v roce 1154 v důsledku trvajícího byzantsko-uherského konfliktu.\n\nV roce 1136 vpadl do Bosny uherský král Béla II., který pak užíval titul \"Rex Ramae\" (král Ramy). V uherské tradici se pro označení Bosny začalo užívat pojmenování Rama, byť se jednalo o nevelké území kolem řeky Ramy a jeho podřízenost Uhrám nelze hodnověrně doložit. Bélův syn Ladislav II. používal titul \"Dux Ramae\" (Vévoda Ramy). Banát vznikl roku 1154 dosazením prvního bána Boriće jako vládce Bosny podřízeného Uhrám. Do té doby byla Bosna součástí Byzantské říše, a to ve formě jakési formální provincie. \n\nV průběhu 12. století se Bosenský banát postupně vymanil ze závislosti jak na Byzanci, tak i Uhrách, a roku 1353 získal plnou nezávislost, která vyvrcholila roku 1377 povýšením na království, jehož prvním panovníkem se stal Stjepan Tvrtko.\n"}
{"id": "1256563", "url": "https://cs.wikipedia.org/wiki?curid=1256563", "title": "Historický film", "text": "Historický film\n\nHistorický film je filmový žánr vykreslující skutečné události. Oproti \"dokumentům\" je obvykle zpracován čistě jako příběh bez vysvětlování událostí vypravěčem (chybí voiceover), oproti \"docudrama\" nebo filmů \"na motivy skutečných událostí\" se ale snaží primárně zachytit atmosféru nebo události dané periody.\n\nPodle serveru \"ScreenRant.com\" mezi filmy, kterým se historickou situaci podařilo vystihnout nejlépe, patří:\n\n\nPodle hodnocení uživatelů serveru \"ČSFD.cz\" (k lednu 2017) jsou mezi nejlepšími historickými filmy:\n"}
{"id": "1256565", "url": "https://cs.wikipedia.org/wiki?curid=1256565", "title": "Ricci", "text": "Ricci\n\nRicci je časté italské příjmení odvozené patrně od slova riccio = kudrnatý.\n\nZnámí nositelé tohoto jména:\n\n\n"}
{"id": "1256567", "url": "https://cs.wikipedia.org/wiki?curid=1256567", "title": "Cena Via Bona", "text": "Cena Via Bona\n\nCena Via Bona je ocenění, které v Česku každoročně udílí Nadace Via jednotlivcům, skupinám a firmám za inspirativní počiny v oblasti filantropie. Nadace usiluje o to, aby bylo v Česku více lidí, kteří společně pečují o své okolí a kteří darují druhým. „Každá dobročinnost je i příběh – a může být silnou motivací pro lidi, kteří o darování uvažují, ale zatím nevědí, jak začít,“ shrnuje ředitel nadace Via Jiří Bárta. Poprvé byla Cena udělena v roce 1998 s cílem obnovit zpřetrhanou tradici filantropie v České republice.\n\nCenou Via Bona nadace vyzdvihuje inspirativní příběhy dárcovství a dobročinnosti a ukazuje nové filantropické trendy i možné cesty všem současným i potenciálním filantropům. Ocenění je symbolické poděkování těm, kteří nezištně pomáhají druhým, věnují svůj čas, energii, peníze či zkušenosti pro dobrou věc – všem, kteří mění své okolí a společnost k lepšímu.\n\nCenu Via Bona každoročně zaštiťuje Velvyslanectví Spojených států amerických v Praze.\n\nKategorie Dobrá firma\n\nOceněna: Vincentka za celou škálu finanční i materiální podpory, kterou poskytuje luhačovickému regionu\n\nFinalisté: Vojanovy Sady; Bonami\n\nKategorie Dárcovská výzva\n\nOceněn: Ondřej Šimetka za to, že pomocí svých extrémních sportovních výkonů vybral v rámci veřejných výzev přes 300 tisíc korun pro neziskovou organizaci Lékaři bez hranic\n\nFinalisté: Zkruhu; Polévka, která pomáhá\n\nKategorie Srdcař\n\nOceněna: Martina Seidlerová za oživování rodného Jesenicka\n\nFinalisté: Bedřich Loos; Eva Lehotská\n\nKategorie Mladý srdcař\n\nOceněn: Patrik Zadina za to, že pomáhá na životní cestě dětem z dětských domovů\n\nFinalisté: Martin Kasík, Bojovníci z Avalone\n\nZvláštní cena Za dobré sousedství\n\nOceněna: Eva Lehotská\n\nKategorie Dobrá firma\n\n\"Cena pro ty, kteří ve svém okolí spojují byznys s dobročinností\"\n\nOceněn: Rodan Hojgr - prostřednictvím své firmy Naturfyt-BIO se dlouhodobě snaží zvyšovat kvalitu života na rodném Jesenicku\n\nFinalisté: Mjölk, Lokál CZ\n\nKategorie Mecenáš\n\n\"Cena pro ty, kteří věnují část svého majetku na dobročinnost\"\n\nOceněn: Libor Malý - pomáhá proti předluženosti Čechů a propaguje nový směr „ekonomiky daru“\n\nFinalisté: Karel Janeček, Tomáš Drnek\n\nKategorie Závěť pomáhá\n\n\"Cena pro ty, kteří ve své závěti myslí i na dobročinnost\"\n\nOceněna: Marcela Mejstříková - svůj majetek odkázala formou budoucího příslibu sdružení Mamma HELP\n\nFinalisté: Michal Wagner, Ivanka Kellnerová\n\nKategorie Srdcař\n\n\"Cena pro ty, kteří pomáhají svým zápalem, časem, penězi a energií\"\n\nOceněna: Ludmila Böhmová - pomáhá ve Středoafrické republice vzdělávat mladou generaci, aby podpořila její budoucí ekonomickou nezávislost\n\nFinalisté: Maxim Čambor, Olga Štrejbarová\n\nKategorie Mladý srdcař\n\n\"Cena pro mladé filantropy, kteří jdou příkladem\"\n\nOceněna: Petra Soukupová - založila Police Symphony Orchestra - hudební orchestr mladých, který pomáhá na Broumovsku\n\nFinalisté: Peter Chalupianský, Alžběta Vachelová\n\nCena veřejnosti\n\n\"(celkově největší počet hlasů ze všech finalistů ve veřejném hlasování)\"\n\nPetra Soukupová\n\nKategorie Individuální filantropie\n\n\"Cena pro ty, kteří pomáhají svým zápalem, časem a životní energií\"\n\nOceněna: Zdenka Wasserbauerová - za posledních 18 let přesvědčila přes 10 000 mladých lidí, aby se registrovali mezi dárce kostní dřeně, čímž zachránila řadu lidských životů\n\nFinalisté: Petr Sýkora, Mathilda Nostitzová, Tomáš Slavata, Kvido Štěpánek\n\nKategorie Mladý filantrop\n\n\"Cena pro mladé filantropy, kteří jdou příkladem\"\n\nOceněn: Milan Dzuriak - navzdory své bolestivé nemoci vyráží na pěší a cyklistické výpravy, aby získal peníze na plnění snů nemocných dětí\n\nFinalisté: Jakub Trefný, Kateřina Vaňáková, Martin Kučera a Vojtěch Paukner, Studenti 3. lékařské fakulty UK Praha Scott Keel a Petr Oliva\n\nKategorie Regionální filantropie – cena České televize\n\n\"Cena pro ty, kteří se dívají a pomáhají kolem sebe\"\n\nOceněn: Jan Školník a firma Hobra-Školník - která řadou projektů a aktivit probouzí odlehlý region Broumovska\n\nFinalisté: Kvapil Elektro, Marie a Milan Souradovi, Konzum – obchodní družstvo Ústí nad Orlicí, Dušan Hopp Auto Díly Servis, Hobra-Školník\n\nKategorie Dobrá firma\n\n\"Cena pro ty, kteří ve svém okolí spojují byznys s dobročinností\"\n\nOceněna: ČSOB - za dlouhodobou a promyšlenou podporu řady dobročinných projektů\n\nFinalisté: LMC, ČSOB, Ogilvy Group, NET4GAS, MIBCON\n\nKategorie Srdcař\n\n\"Cena pro ty, kteří pomáhají svým zápalem, časem a životní energií\"\n\nOceněna: Zdeňka Mocňáková - za dlouholetou pomoc seniorům a zdravotně znevýhodněným a za založení služby Senior taxi v Lounech\n\nFinalisté: Dagmar Herrmannová, Miroslav Hlavatý\n\nKategorie Mladý srdcař\n\n\"Cena pro mladé, které baví pomáhat\"\n\nOceněn: Jakub Trefný - za organizaci řady dobročinných akcí na pomoc seniorům, lidem bez domova i uprchlíkům\n\nOceněn: Milan Dzuriak - za svou kampaň Cesta proti bolesti, kterou plní sny dětem s vážnými zdravotními problémy\n\nFinalistka: Lenka Martinková\n\nKategorie Věrný dárce\n\n\"Cena pro ty, jejichž pravidelná podpora dělá zázraky\"\n\nOceněn: Asaf Auerbach - za dlouhodobou a pravidelnou podporu dětí v nejchudších zemích světa\n\nFinalisté: František Gemperle, Irena Jindrová\n\nKategorie Dobrá firma\n\n\"Cena pro ty, kteří ve svém okolí spojují byznys s dobročinností\"\n\nOceněn: Dušan Hopp Auto Díly Servis s.r.o. - za zapojování lidí do dobrovolnické činnosti a podporu Azylového domu pro ženy a děti v tísni\n\nFinalisté: Bohemia energy entity s.r.o., LOGIT s.r.o.\n\nKategorie Mecenáš\n\n\"Cena pro ty, kteří věnují část svého majetku na dobročinnost\"\n\nOceněn: Sanjiv Suri- za dlouholetou a významnou podporu řady českých i mezinárodních neziskových organizací a lidí z nejchudších zemí světa\n\nFinalisté: Pavel Faiereisl, Kateřina a Viliam Sivekovi\n\nKategorie Závěť pomáhá\n\n\"Cena pro ty, kteří ve své závěti myslí i na dobročinnost\"\n\nOceněna: Ludmila Šilhánková - za dar ze závěti pro Výbor dobré vůle - Nadaci Olgy Havlové na podporu vzdělání a rekreace dětí a mladých lidí se zdravotním postižením\n\nFinalisté: Ladislava Šilhanová, Anna Bednářová, Stanislav Rákos, Růžena Polanská\n\nCena za osobní zaujetí – Srdcař roku\n\nOceněna: Zdenka Wasserbauerová - za dlouholetou mimořádnou výdrž a obětavost při získávání nových dárců kostní dřeně ve Zlínském kraji během posledních 18 let a za osvětu u mladých lidí, že dárcovství kostní dřeně má smysl\n\nFinalisté: ak. mal. Adriana Skálová, MUDr. Tomáš Šebek\n\nCena pro mladého filantropa\n\nOceněna: Kateřina Vaňáková - za realizaci řady dobrovolnických aktivit ve svém okolí. V roce 2014 to byla TOUR za kyslíkem, hudební turné po českých městech\n\nFinalisté: Daniel Vodrážka, Prima, tercie, kvarta a 4.C (Gymnázium Jateční, Ústí nad Labem)\n\nCena za dar ze závěti\n\nOceněna: Kateřina Šmídková - za dar ze závěti pro Českou společnost ekonomickou; jeho účelem bylo vytvoření ceny podporující české vědkyně v oblasti ekonomie kvůli jejich obtížnějšímu postavení v tomto oboru\n\nFinalisté: Prof. Ludmila Šilhánková, Milada Vaňová\n\nCena za otevírání nových cest\n\nOceněn: Vojtěch Sedláček - za inovativní podporu lidí bez domova. Podnikatel působící v sociální oblasti se stal ve spolupráci s nevládní organizací Naděje hlavním iniciátorem a patronem projektu Nejdřív Střecha\n\nFinalisté: PwC ČR, Siemens ČR\n\nCena pro individuálního dárce\n\nOceněn: Libor Winkler - za jeho systematickou podporu protikorupčního projektu Rekonstrukce státu\n\nFinalisté: Kamil Mrva, Ondřej Fryc\n\nCena pro malou a střední firmu\n\nOceněn: Konzum – obchodní družstvo Ústí nad Orlicí - za dlouholetou podporu mnoha sociálních projektů na Orlickoústecku, Rychnovsku a Svitavsku\n\nFinalisté: Balkancar CZ, Kentico Software s.r.o.\n\nCena pro velkou firmu\n\nOceněna: NET4GAS s. r. o. - za dlouhodobou a štědrou podporu Českého svazu ochránců přírody\n\nFinalisté: Preciosa, a.s., Alza.cz\n\nCena veřejnosti - hlasování veřejnosti www.umimetouzoddetstvi.cz\n\nOceněna: Prima, tercie, kvarta a 4.C, Gymnázium Jateční v Ústí nad Labem - za sérii unikátních dobročinných projektů, studenti Gymnázia Jateční se řadu let účastní dobrovolnictví\n\nCena novinářů pro individuálního dárce\n\nOceněn: Kvido Štěpánek - za dlouhodobou pomoc a podporu řady neziskových organizací (Orlickoústecká nemocnice, UNICEF, sdružení Jasněnka, Nadace charty 77 atd.)\n\nFinalisté: Michal Rybář, Sanjiv Suri\n\nCena pro mladého filantropa\n\nOceněni: Martin Kučera a Vojtěch Paukner - za projekt „Milý Ježíšku…“, funkční systém obdarovávání dětí z dětských domovů\n\nFinalisté: Aktivní Kladno, Kvarta B (Gymnázium Chodovická Praha 9)\n\nCena za osobní zaujetí – Srdcař roku\n\nOceněna: Barbora Jindřiška Petrtýlová - za mimořádnou výdrž a obětavost, se kterými se již 14 let každou první sobotu v měsíci neúnavně účastní projektu organizace UNICEF Pečení pro děti\n\nOceněn: Petr Sýkora - za osobní nasazení a odvahu, se kterými přistoupil k realizaci unikátního projektu Dobrý Anděl\n\nFinalisté: Jiří Hrabčuk\n\nCena za otevírání nových cest\n\nOceněn: Aleš Jeník - za dlouhodobou podporu neziskového sektoru a vytvoření online platební brány pro neziskové organizace Darujme.cz\n\nFinalisté: Československá obchodní banka a.s., LMC s.r.o.\n\nCena pro malou a střední firmu\n\nOceněna: Galvamet s.r.o. - za dlouholetou finanční i nefinanční podporu Charity Vsetín\n\nFinalisté: První chodská s.r.o., RSJ a.s.\n\nCena pro velkou firmu\n\nOceněn: AVAST Software s.r.o. - za rozvoj paliativní péče v ČR a dlouhodobou pomoc občanskému sdružení Cesta domů, která díky tomu mohla posílit stabilitu zdravotního týmu a zvýšit kapacitu poskytované pomoci\n\nFinalisté: Avon Cosmetisc s.r.o., Preciosa a.s.\n\nCena za otevírání nových cest\n\nOceněna: JUDr. Hana Machačová - za inovativní myšlenku při oslavě svého životního jubilea, kdy vybrala finanční prostředky na podporu dvou postižených žen zapojených do Konta Bariéry\n\nFinalisté: Scott Rodney Keel, Prtr Oliva, Aleš Jeník, Alza.cz\n\nSrdcař roku\n\nOeněn: Tomáš Slavata - za dlouhodobou a intenzivní pomoc dětem z dětských domovů a sociálně slabších rodin\n\nFinalisté: Scott Rodney Keel, Patrik Bém\n\nCena za školní dobročinnost\n\nOceněni: studenti 3. lékařské fakulty UK Praha Scott Keel a Petr Oliva - za zprostředkování neobvyklého zážitku zdravotně postiženým dětem prostřednictvím organizace „Běhat s těmi, kdo nemohou“ („Running With Those That Can´t“)\n\nFinalisté: Eva Zemanová, Deana Barešová a studenti EATS programu ZŠ Jarov\n\nCena novinářů pro individuálního dárce\n\nOceněn: Martin Hausenblas - za podporu nadaných studentů v rámci komunitní nadace Stipendijní fond Renesance\n\nFinalisté: Kateřina a Viliam Sivekovi, Hana Machačová\n\nCena pro malou a střední firmu\n\nOceněna: Z - TRADE s. r. o. - za dlouhodobou podporu a založení Agentury na rozvoj Broumovska, která usiluje o celkový rozkvět tohoto regionu\n\nFinalisté: Dell Computers s.r.o., KCT Data s.r.o.\n\nCena pro velkou firmu\n\nOceněna: Česká spořitelna - za dlouhodobou a systematickou podporu se organizací Sananim v oblasti pomoci drogově závislých\n\nFinalisté: Nadační fond Avast, ICZ a.s.\n\nČestná cena správní rady Nadace Via\n\nOceněn: Olbram Zoubek - za celoživotní podporu a ochotu darovat svá díla do aukcí, jejichž výtěžek je určen na dobročinné účely\n\nCena novinářů pro individuální dárce\n\nOceněna: Jana Bečvářová - za dlouhodobou podporu občanského sdružení Středisko náhradní rodinné péče, které pomáhá dětem v obtížných životních situacích\n\nFinalisté: Marie Ředinová, Vladislav Sobol\n\nCena za školní dobročinnost\n\nOceněni: Studenti Gymnázia Broumov a paní učitelka Šárka Rambousková - za mimoškolní dobrovolnou podporu žáků ze sociálně vyloučených rodin z broumovské základní školy\n\nFinalisté: Studenti, dřívější žáci ZŠ Pouchov – Hradec Králové, Mgr. Zdeňka Sekulová a třída septima z gymnázia Jana Palacha v Mělníku\n\nCena za osobní zaujetí – Srdcař roku\n\nOceněn: Ondřej Horecký- za velké osobní nasazení a významnou pomoc sirotkům v Tanzanii a navázání dlouhodobé spolupráce mezi českými a africkými školami\n\nFinalisté: Anežka Hřebejková, Marie Ředinová\n\nCena za otevírání nových cest\n\nOceněna: Adastra, s. r. o. - za významnou podporu kampaně \"Nebojme se zbytečně\" občanského sdružení Cesta domů, které se zabývá komplexní pomocí umírajícím a jejich rodinám\n\nFinalisté: První chodská stavební společnost, spol. s r. o., Nadace Vodafone Česká republika\n\nCena pro malou a střední firmu\n\nOceněna: MIBCON a.s. - za dlouhodobou podporu Nadačního fondu Klíček, který pomáhá hospitalizovaným, vážně a nevyléčitelně nemocným dětem a jejich blízkým\n\nFinalisté: ALBI, a.s., První chodská stavební společnost, spol. s r. o.\n\nCena pro velkou firmu za strategické dárcovství\n\nOceněna: KPMG Česká republika, s. r. o. - za významnou, strategickou a dlouhodobou pomoc ekologickému Sdružení Tereza\n\nFinalisté: GE Money Bank, a.s., s. r. o., Net4Gas\n\nCena pro velkou firmu za podporu konkrétního projektu\n\nOceněna: OKD, a. s. - za systematickou podporu pracovní integrace hendikepovaných lidí\n\nFinalisté: GE Money Bank, a.s., AVAST Software, a.s.\n\nCena novinářů pro individuální dárce\n\nOceněn: Břetislav Tůma - za dlouhodobou a promyšlenou filantropickou činnost, jíž s osobním nasazením podporuje rozvoj Opavska\n\nFinalisté: Marie Ředinová, Vladislav Sobol, Sanjiv Suri\n\nCena za osobní zaujetí – Srdcař roku\n\nOceněn: PhDr. Jaroslav Šturma - za celoživotní obětavou a odbornou práci pro zdravotně postižené děti a jejich rodiny\n\nFinalisté: Anežka Hřebejková, Marie Ředinová\n\nCena pro velkou firmu\n\nOceněna: Vodafone Czech Republic - za mnohaletou velkorysou podporu České asociace streetwork, která působí v oblasti nízkoprahových sociálních služeb\n\nFinalisté: ČSOB, OKD\n\nCena pro malou a střední firmu\n\nOceněna: LAW CZ - za významnou podporu uvážlivě vybraných neziskových organizací, například společnosti TyfloCentrum Brno, která poskytuje sociální služby pro klienty se zrakovým postižením\n\nFinalisté:  Z-Trade s.r.o, LMC s.r.o.\n\nCena za odvahu podpořit inovativní projekt\n\nOceněna: LMC s.r.o. - za vytvoření ucelené koncepce pomoci lidem se zdravotním postižením při hledání zaměstnání a její finanční a odbornou podporu\n\nFinalisté: Citibank, Cetelem\n\nCena za zapojování zaměstnanců do dárcovství/dobrovolnictví\n\nOceněna: KPMG Česká republika, s. r. o. - za sdílení profesionálního know-how s pracovníky z neziskových organizací\n\nFinalisté: GE Money, Vodafone\n\nCena za dlouhodobé partnerství\n\nOceněna: Telefónica Czech Republic, a.s. - za sedmnáctiletou všestrannou finanční, materiální a odbornou pomoc Sdružení Linka bezpečí\n\nFinalisté: ČSOB, Kooperativa\n\nCena pro velkou firmu\n\nOceněna: Ogilvy Group - za dlouhodobou a vysoce účinnou propagaci Konta BARIÉRY a tvorbu a realizaci kampaní i dílčích projektů Nadace Charty 77\n\nFinalisté: Stavební spořitelna České spořitelny, Petr Vopelka\n\nCena pro malou a střední firmu\n\nOceněna: Vysoká škola ekonomie a managementu (VŠEM) - za velkorysou podporu společného projektu se Společností Člověk v tísni VŠEM V AFRICE a podporu filmového festivalu Jeden svět\n\nFinalisté: LMC s.r.o, Z-TRADE s.r.o.\n\nCena pro individuálního dárce a mecenáše\n\nOceněn: Lubomír Kohout in memoriam († 2008) - za empatii a velkorysou podporu organizací La Strada a Nadačního fondu Inka, na které myslel i ve své závěti\n\nFinalisté: Božena Lisá, Libor Malý\n\nCena novinářů\n\nOceněn: Lubomír Kohout in memoriam († 2008) - za v českých podmínkách pionýrský přístup v nakládání s dědictvím\n\nCena za odvahu podpořit inovativní projekt\n\nOceněna: e|n|w|c Natlacen Walderdorff Cancola v. o. s. – advokáti - za bezplatné služby poskytnuté občanskému sdružení Občané proti závislostem při přípravě návrhu k Ústavnímu soudu ČR na zrušení části loterijního zákona pro porušování Listiny základních práv a svobod\n\nFinalisté: ICZ a.s., Vodafone Czech republic a.s.\n\nCena za dlouhodobé partnerství\n\nOceněna: Ogilvy Group - za sedmnáctiletou koncepční propagaci Konta BARIÉRY, přípravu veškerých jeho PR materiálů a kampaní, a spolupráci na dalších projektech Nadace Charty 77\n\nFinalisté: AHOLD Czech Republic, a. s., Vodafone Czech Republic a.s.\n\nCena za zapojování zaměstnanců do dárcovství a dobrovolnictví\n\nOceněna: PricewaterhouseCoopers Česká republika (PwC) - za podporu zaměstnanců firmy v dobrovolné práci pro neziskové organizace prostřednictvím dobročinných sbírek a dalších akcí, jakož i poskytování pro bono odborných služeb\n\nFinalisté: Česká republika a.s., Vodafone Česká republika a.s.\n\nCena za podporu inovativního projektu\n\nOceněn: Ing. Arch. Jaroslav Sklenář - za velkorysou podporu výstavby nízkoenergetické školy v indickém Himálaji, osobní účast na dokončovacích pracích a obětavou spolupráci se sdružením Surya\n\nFinalisté: Etna s.r.o., ICZ a.s.\n\nCena za dlouhodobé partnerství\n\nOceněn: Pavel Cindr - za vytvoření jednotného vizuálu Výboru dobré vůle – Nadace Olgy Havlové a za kreativní návrhy a grafické podklady na výrobu veškerých propagačních a informačních materiálů nadace po dobu deseti let\n\nFinalisté: SIEMENS, s. r. o., COMMERZBANK Aktiengesellschaft, pobočka Praha\n\nCena za zapojování do dárcovství a dobrovolnictví\n\nOceněna: T-Mobile Czech Republic - za neformální a velkorysé zapojení zaměstnanců do dárcovství a dobrovolnictví prostřednictvím Fondu T-Mobile pro zaměstnance, projektu Jeden den pro váš dobrý skutek a pravidelné charitativní aukce spojené s jarmarkem výrobků neziskových organizací\n\nFinalisté: VIZUS.CZ, s. r. o., GE Money Bank, a. s.\n\nCena pro individuálního dárce – mecenáše\n\nOceněn: RNDr. Marek Stanzel - za velkorysé finanční a materiální dary občanskému sdružení Tři na vybudování a zprovoznění Hospice Dobrého pastýře v Čerčanech\n\nFinalisté: Jiří Sedlák, Česká Kamenice, Petr a Jindra Sýkorovi a Jaroslav Sklenář, Praha\n\nCena pro malou a střední firmu\n\nOceněn: Josef Kvapil, firma Kvapil Elektro - za dlouhodobou významnou finanční a materiální podporu Středisku SOS pro vzájemnou pomoc občanů a mnoha dalším neziskovým organizacím na Olomoucku\n\nFinalisté: Reklamní agentura Fabrika, ADW Holding, a. s.\n\nCena pro velkou firmu\n\nOceněna: ČSOB - za promyšlenou finanční podporu regionálních neziskových organizací a dlouhodobé dárcovství na významné projekty s celostátním dopadem.\n\nFinalisté: AHOLD Czech Republic, a. s., OKD, a. s.\n\nCena pro individuální dárce\n\nOceněni: Manželé Marie a Milan Souradovi- za mnohaletý bezplatný pronájem svého domu občanskému sdružení CEMA Žamberk, které v něm provozuje Dům na půl cesty.\n\nFinalisté: Jaroslava Ciahotná, okres Frýdek-Místek, Věra Krupičková, Praha, Jan a Marcela Školníkovi, okres Náchod\n\nCena za odvahu podpořit inovativní projekt\n\nOceněna: Poštovní spořitelna - za podporu integrace zdravotně znevýhodněných a spolupráci při sociálním podnikání s družstvem invalidů ERGOTEP\n\nFinalisté: Českomoravský cement, a.s. Mokrá, Walmark, a.s., Třinec\n\nCena pro velkou firmu\n\nOceněna: Telefónica O2 Czech Republic, a. s. - za dlouhodobou finanční podporu projektu Minimalizace šikany a za osvětovou činnost Nadace O2 k tématu šikany ve školách\n\nFinalisté: Československá obchodní banka a.s., Praha, Koncern Schneider Electric, Praha Oriflame Czech Republic spol. s r.o., Praha, Poštovní spořitelna, obchodní značka ČSOB a.s.\n\nCena pro malou a střední firmu\n\nOceněna: Bisport, spol. s r. o. - za dlouhodobou významnou materiální, finanční a dobrovolnickou pomoc obecně prospěšné společnosti Posázaví při čištění řeky Sázavy\n\nFinalisté: Gabriel s.r.o. – zahradnická společnost, České Kopisty, Josef Kvapil a.s., Olomouc Kocián Šolc Balaštík advokátní kancelář, Praha, SYMBIO Digital, s.r.o., Praha\n\nCena za zapojování zaměstnanců do dárcovství/dobrovolnictví\n\nOceněna: Citibank Europe plc, organizační složka, Praha - za dlouholetou dobrovolnou lektorskou práci zaměstnanců banky v projektu Peníze pro život, který přispívá k osamostatnění dětí z dětských domovů\n\nFinalisté: Dell Computer spol s r.o./Oracle Czech, s.r.o., Praha, 2N Telekomunikace a.s., Praha, Siemens s.r.o., Praha, T-Mobile Czech Republic a.s., Praha,\n\nCena za dlouhodobé partnerství\n\nOceněna: Advokátní kancelář Kocián, Šolc, Balaštík - za dlouholetou podporu Výboru dobré vůle – Nadace Olgy Havlové prostřednictvím adventních benefičních koncertů (pořádaných od roku 1995)\n\nFinalisté: Českomoravský cement, a.s. Mokrá, Metrostav a.s., Praha, Oriflame Czech Republic spol. s r.o., Praha, Poštovní spořitelna – obchodní značka ČSOB a.s. Praha\n\nČestná cena správní rady Nadace Via\n\nOceněni: Manželé Marka Bednářová a Donald Hamer - za dlouholetou finanční podporu projektů z Fondu kulturního dědictví a dary do nadačního jmění Nadace Via\n\nCena pro individuálního dárce\n\nOceněna: hraběnka Mathilda Nostitzová - za dlouholetou podporu sdružení Sjednocené organizace nevidomých a slabozrakých (SONS)\n\nCena za inovativní přístup k dárcovství\n\nOceněna: Vodafone Czech Republic, a. s. - za spolupráci se Sjednocenou organizací nevidomých a slabozrakých na projektu GPS systému pro nevidomé \n\nCena pro malou a střední firmu\n\nOceněna: Orbit, s. r. o. - za dlouhodobou podporu ZO ČSOP, která sahá od finanční a materiální až po zapojování zaměstnanců firmy\n\nCena pro velkou firmu\n\nOceněna: Isolit – Bravo, s. r. o. - za dlouhodobou podporu regionálních projektů, vytrvalost a šíři záběru. Firma byla nominována Hnutím humanitární pomoci – domov Olga\n\nCena pro individuálního dárce\n\nOceněn: Mgr. Vlastimil Venclík - za založení a financování ze svých soukromých zdrojů Nadační fond Filipa Venclíka k uctění památky svého syna, který podlehl zraněním po napadení v metru, nominoval Bílý kruh\n\nCena za inovativní přístup k dárcovství\n\nOceněna: Skanska CZ, a. s. - za významnou finanční podporu grantového programu Strom života a za strategickou výměnu know-how s Nadací Partnerství v oblasti ochrany životního prostředí\n\nCena pro velkou firmu\n\nOceněna: Metrostav, a. s. - za systematickou a významnou finanční i materiálovou pomoc neziskovým organizacím v Praze i v regionech\n\nCena pro malou a střední firmu\n\nOceněna: Hobra – Školník, s. r. o. - za založení Agentury pro rozvoj Broumovska, její významnou finanční podporu a za osobní nasazení ředitele a spolumajitele firmy pana Jana Školníka při rozvoji regionu\n\nČestné uznání poroty\nČestná cena správní rady Nadace Via\n\nOceněni: Marie a Václav Horovi - za podporu dětí na Zakarpatské Ukrajině, kterým věnovali finanční částku, kterou utržili za prodej svého domu na Bílé hoře v Praze. Díky jejich velkorysé podpoře vznikl při Nadaci Via Fond manželů Horových\n\nCena pro individuálního dárce\n\nOceněna: MUDr. Eva Hvížďalová - za mnohaletou podporu a rozvoj hospicového hnutí v ČR. Nominoval ji litoměřický Hospic sv. Štěpána a pražský domácí hospic Cesta domů\n\nCena za podporu inovativního přístupu\n\nOceněna: ECE Projektmanagement G. m. b. H & Co. - za podporu brněnského občanského sdružení Vaňkovka. Tato podpora spočívá v dlouhodobém pronájmu prostor v nákupní Galerii Vaňkovka za symbolickou částku\n\nCena pro velkou firmu\n\nOceněna: Stavební spořitelna České spořitelny, a. s - za několikaletou a systematickou podporu občanského sdružení Portus a benefiční Akce cihla, jejímž cílem je získat finanční prostředky pro lidi s mentálním postižením ve Slapech\n\nCena pro malou a střední firmu\n\nOceněna: Casta a.s. - za dlouhodobou finanční i materiální pomoc Asociaci rodičů a přátel zdravotně postižených dětí v ČR, klubu Krteček v Písku, a za podporu dalších neziskových organizací a projektů v regionu\n\nČestné uznání poroty\nČestná cena správní rady Nadace Via\n\nOceněni: Silva a Oldřich Vašíčkovi z Kalifornie - za štědrou a opakovanou podporu obnovy a zachování českého kulturního dědictví prostřednictvím Nadace Via\n\nHlavní cena\n\nOceněn: Eurotel Praha - za založení vlastní firemní nadace, kdy sjednotila všechny své dosavadní dárcovské aktivity a zaměřila se cíleně na podporu zdravého vývoje dětí a mládeže\n\nCena za podporu obecně prospěšné činnosti v regionu\n\nOceněn: Osram - za podporu mnoha akcí, s cílem podnítit u místních obyvatel zájem o jejich region a učinit tento region přitažlivějším i pro turisty\n\nCena za dlouhodobou spolupráci\n\nOceněni: Manželé Safari a rodina Roeselů a Krumů - za dlouhodobou podporu vybraných neziskových organizací, Naděje ve Vysokém Mýtě a Ochrana fauny ČR ve Voticích. Věnují jim čas, peníze a potřebné věci\n\nCena za podporu inovativního projektu\n\nOceněn: Libor Holub z Ostravy - za navržení, vytvoření a správu bezplatných internetových stránek pro seniory. Vyškolil tým seniorů, který pak učí ostatní práci s internetem\n\nČestné uznání správní rady Nadace Via\nHlavní cena\n\nOceněna: Nokia - za vytvoření programu Make a connection – Připoj se, který poskytuje mladým lidem granty na projekty, které přinášejí pozitivní změny v místě, kde žijí\n\nCena za mimořádný čin\n\nOceněna: Lada Martinezová - za svou dobročinnost, přestože je sama na vozíku, věnovala spolku vozíčkářů Trend v Olomouci výnosy z prodeje cigaret ve své soukromé trafice\n\nCena za odvahu podpořit inovativní projekt\n\nOceněna: GlaxoSmithKline - za pořádání Sanitářského kurzu sv. Zdislavy, který umožňuje vězněným ženám rekvalifikaci na charitní sanitářky a následnou praxi v Domově sv. Karla Boromejského v Řepích\n\nCenu za dlouhodobé partnerství\n\nOceněna: Mucos Pharma CZ - za významnou podporu obecně prospěšnou společnost Domov Sue Ryder\n\nCena za podporu obecně prospěšné činnosti v regionech\n\nOceněn: Plzeňský prazdroj - za projekt Občanská volba, který mimo jiné umožňuje veřejnosti aktivně rozhodovat, která z organizací nebo jejich projektů si zaslouží podporu\n\nČestné uznání správní rady Nadace Via\nHlavní cena\n\nOceněn: Philip Morris - za spolupráci s Bílým kruhem a za přípravu masívní osvětové kampaně proti domácímu násilí\n\nCena za dlouhodobé partnerství\n\nOceněna: Renesance - za dlouholetou podporu Diakonie Českobratrské církve evangelické v Litoměřicích a chráněné dílny pro lidi s tělesným postižením\n\nCena za podporu obecně prospěšné činnosti v regionech\n\nOceněn: Meks Červenák - za mnohaletou podporu regionu Uherské Hradiště, který podporují finančními i materiálními dary mnohým neziskovým organizacím a jejich prostřednictvím potřebným lidem\n\nCenu za odvahu podpořit inovativní projekt\n\nOceněna: ERA group s.r.o., majitelka Kateřina Dubská - za promyšlenou a obětavou pomoc nadaným členům romské komunity v Brně\n\nČestná uznání individuálním dárcům\nČestné uznání správní rady Nadace Via\nHlavní cena\n\nOceněna: Veba a.s. - za osvícený přístup k současným i budoucím potřebám regionu a uvážlivou finanční a morální podporu občanskému sdružení Tuž se, Broumovsko!\n\nČestná uznání\n\n\n\nHlavní cena\n\nOceněna: Ostravské kanalizace a vodárny a.s. - za dlouhodobou finanční, materiální a morální pomoc neziskovým organizacím v regionu v oblasti charitativní, zdravotní, ekologické, sportovní a kulturní\n\nČestná uznání\n\nHlavní cena - Ocenění za podporu neziskového sektoru\n\nOceněna: Dopravní stavby holding a.s. - za opakovanou a uvážlivou finanční a materiální pomoc neziskovým organizacím a občanským aktivitám v regionu\n\nČestná uznání - Ocenění za podporu neziskového sektoru\nHlavní cena\n\nOceněny: Pekárny Jaromíra Středy - za opakovanou a uvážlivou finanční i materiální podporu neziskovým organizacím a občanským aktivitám v regionu Kutná Hora\n\nČestné ceny\nČestná uznání\n\n"}
{"id": "1256569", "url": "https://cs.wikipedia.org/wiki?curid=1256569", "title": "Grand Tour", "text": "Grand Tour\n\nGrand Tour může být:\n"}
{"id": "1256570", "url": "https://cs.wikipedia.org/wiki?curid=1256570", "title": "František Petrtýl", "text": "František Petrtýl\n\nFrantišek Petrtýl (* 9. března 1959 Jičín) je český politik a stavební inženýr, od ledna 2017 poslanec Poslanecké sněmovny PČR, od roku 2016 zastupitel a radní Středočeského kraje, od roku 2014 zastupitel města Mladá Boleslav (v letech 2014 až 2017 navíc radní města), člen hnutí ANO 2011.\n\nVystudoval obor dopravní a vodní stavby na Průmyslové škole stavební Vysoké Mýto (maturoval v roce 1978). Následně absolvoval obor vodní stavby na Fakultě stavební Vysokého učení technického v Brně (promoval v roce 1983 a získal titul Ing.).\n\nV letech 1984 až 1989 se živil jako stavbyvedoucí podniku Průmstav Praha – závod Mladá Boleslav, v letech 1990 až 1992 byl stavbyvedoucím u podniku Potrubáři Neratovice. Je spolumajitelem společnosti GEMA MB (od 1995) a spolumajitelem firmy SPARING MB – sportovní centrum (od 1998). Angažuje se také ve statutárních orgánech FK Mladá Boleslav.\n\nFrantišek Petrtýl je po druhé ženatý a má tři děti. Žije ve městě Mladá Boleslav, konkrétně v části Čejetice.\n\nV komunálních volbách v roce 2002 kandidoval jako nestraník za hnutí NEZÁVISLÍ do Zastupitelstva města Mladá Boleslav, ale neuspěl. V září 2006 se stal místopředsedou nově založeného hnutí Volba pro Mladou Boleslav, za něž kandidoval ve volbách v roce 2006, ale opět nebyl zvolen (stal se prvním náhradníkem). Za Volbu pro Mladou Boleslav neuspěl ani ve volbách v roce 2010.\n\nOd roku 2012 je členem hnutí ANO 2011, v němž předsedá oblastní organizaci Mladá Boleslav a je předsedou krajské organizace hnutí ve Středočeském kraji. V komunálních volbách v roce 2014 byl z pozice člena hnutí ANO 2011 zvolen zastupitelem města Mladá Boleslav, a to na kandidátce subjektu \"\"ANO 2011 + Volba pro Mladou Boleslav\"\". V roce 2014 se stal také radním města. Na funkci radního rezignoval v roce 2017 po té, co se stal poslancem. Ve volbách v roce 2018 obhájil z pozice člena hnutí ANO 2011 post zastupitele města Mladá Boleslav, a to na kandidátce subjektu \"\"ANO 2011 + Volba pro Mladou Boleslav\"\".\n\nV krajských volbách v roce 2016 byl za hnutí ANO 2011 zvolen zastupitelem Středočeského kraje. V listopadu 2016 se navíc stal radním kraje pro oblast dopravy.\n\nVe volbách do Poslanecké sněmovny v roce 2013 kandidoval za hnutí ANO 2011 ve Středočeském kraji, ale neuspěl (stal se prvním náhradníkem). Po krajských volbách v roce 2016 se však jeho kolegyně na kandidátce Jaroslava Pokorná Jermanová stala středočeskou hejtmankou a na poslanecký mandát dne 3. ledna 2017 rezignovala. Jakožto první náhradník se tak stal poslancem. Je členem mandátového a imunitního výboru Poslanecké sněmovny.\n\nVe volbách do Senátu v roce 2012 kandidoval jako nestraník za hnutí ANO 2011 v obvodu č. 38 – Mladá Boleslav. Se ziskem 7,40 % hlasů však skončil 4. místě. Ve volbách do Poslanecké sněmovny PČR v roce 2017 obhájil svůj poslanecký mandát za hnutí ANO 2011 ve Středočeském kraji.\n"}
{"id": "1256575", "url": "https://cs.wikipedia.org/wiki?curid=1256575", "title": "Black Dawn", "text": "Black Dawn\n\nBlack Dawn je šestým studiovým albem americké rockové skupiny Cactus, vydaným v roce 2016, druhým albem po jejich reformaci se zpěvákem Jimmy Kunesem a hráčem na harmoniku Randy Prattem a zároveň prvním s novým baskytaristou Pete Bremym. Poslední dvě písně byly nahrány v roce 1971 původní sestavou, ve které byli Rusty Day a baskytarista Tim Bogert.\n\nVšechny skladby napsali Appice, McCarty a Kunes, pokud není uvedeno jinak.\n\n\n\n"}
{"id": "1256577", "url": "https://cs.wikipedia.org/wiki?curid=1256577", "title": "Římskokatolická farnost Boršov", "text": "Římskokatolická farnost Boršov\n\nŘímskokatolická farnost Boršov je jedno z územních společenství římských katolíků v děkanátu Svitavy s farním kostelem svaté Anny.\n\nPrvní zmínka o vesnici pochází z roku 1281. Kostel je gotický, barokně přestavěný. O době jeho vzniku nejsou písemné zmínky, ale musel existovat již ve 14. století. K roku 1509 je uváděn nejstarší známý boršovský farář, Bernard. Kolem roku 1550 byl při kostele protestantský farář, v pobělohorském období získali kostel zpět katolíci. V červnu 1804 byl kostel znovu vysvěcen olomouckým světícím biskupem Aloisem, hrabětem Kolowratem.\n\nRoku 1678 hrabě Karel Eusebius z Lichtensteina povolal do Moravské Třebové františkány. Kostel i klášter si vystavěli bratři sami. V roce 1950 byl klášter zabrán Státní bezpečností. Po navrácení kláštera v únoru 1990 převzali františkáni správu farnosti Moravská Třebová i s okolními farnostmi (tedy také s Boršovem). \n\nSoučasným administrátorem excurrendo je od dubna 2015 P. Gabriel Miroslav Kubík, OFM.\n\n"}
{"id": "1256582", "url": "https://cs.wikipedia.org/wiki?curid=1256582", "title": "Mistrovství Československa v krasobruslení 1984", "text": "Mistrovství Československa v krasobruslení 1984\n\nMistrovství Československa v krasobruslení 1984 se konalo z důvodu konání ZOH v Sarajevu v únoru a ME krasobruslení v lednu již 16. prosince až 18. prosince 1983 v Olomouci.\n\n"}
{"id": "1256583", "url": "https://cs.wikipedia.org/wiki?curid=1256583", "title": "Kaple Panny Marie Altöttinské (Praha)", "text": "Kaple Panny Marie Altöttinské (Praha)\n\nKaple Panny Marie Altöttinské stojí v Praze a byla založena řádem theatinů. Konkrétně stojí v městské části Břevnov mezi bývalým usedlostmi Kajetánka a Petynka v údolí pod Tajenkou, které se táhne od Břevnova směrem k Praze. Kaple je nedaleko od Radimovy ulice čísla popisného 447 Stojí na neupraveném pozemku a nemá žádný účel.\n\nMísto, na kterém byla kaple postavena, získala koupí Marie Eusebie hraběnka z Martinic, rozená Šternberková. V roce 1649 se jejím dědicem stal nejvyšší purkrabí Bernard Ignác z Martinic. Ten v roce 1665 požádal pražskou konzistoř o povolení zřídit v těchto místech kapli. Zmíněné pozemky se nacházejí kousek od místa, kde stávala Strahovská brána. Z odpovědi kardinála Harracha se dozvídáme, že se mělo jednat o kopii kaple v Altoettingu a že stavba byla povolena. Stavba probíhala velice rychle. Byla dokončena buď již v roce 1665, nejpozději však v roce následujícím. Víme to díky donační listině ze dne 24. července 1666, ve které Bernard Ignác z Martinic daroval kapli, včetně pozemku a dalších staveb, řádu theatinů. V kapli Pany Marie Altöttinské se měly v té době nalézat čtyři oltáře a sice sv. Kajetána, sv. Josefa, sv. Jáchyma a sv. Anny. Součástí kaple byla i přízemní krypta zasvěcená Panně Marii Bolestné. Zajímavostí je, že na pozemku, který B. I. Martinic daroval theatinům, stály mimo kaple Panny Marie Altöttinské ještě dvě další kapličky. O jedné z nich si lidé vyprávěli, že byla za dob Karla IV. modlitebnicí mohamedánských koberečníků, kteří v Praze v tu dobu žili.\n\nJako stavitel kaple je uváděn J. Goetzinger. Tento architekt pocházel z Rakouska, konkrétně z města St. Florian. Pří stavbě kaple se jednalo o typovou stavbu. Její předloha se nacházela, jak už vyplývá z názvu, v Altoettingu v Bavorsku. Tato původní kaple se postupně rozrůstala kolem svého jádra, což byla osmiboká karolínská rotunda přibližně z 9. století. Poté, co byla v letech 1518-1520 tato kaple rozšířena na kostel, stala se presbyteriem. Nedlouho poté byl kostel doplněn o ochoz. Pražská kaple se od té bavorské liší, či spíše lišila, onou zmíněnou kryptou, zasvěcenou Panně Marii Bolestné, která se v bavorské kapli nevyskytuje. Po dostavění pražské kaple, tedy nejpozději roku 1666, se zde usadili tři theatini: Štěpán Schiattini původem z Janova, superior Jan Comino z Verony a Salvator Gallo.\n\nPražská kaple se stala rychle velice oblíbenou. Konaly se do ní slavná procesí, kterých se účastnila i vysoká šlechta. K nejvýznamnějším lidem, co navštívili kapli patří císař Leopold I., který kapli navštívil 13. 8. 1672, 27. 5. 1680 zavítala do kaple císařovna Eleonora a 8. 6. 1683 navštívil kapli bavorský kurfiřt Maxmilián II. Emanuel. Theatini v kapli konali služby boží i po svém přestěhování do svého nového kláštera v Ostruhové ulici. Kvůli těmto bohoslužbám přebývalo v kapli i několik řeholníků. Mše byly v kapli od roku 1673 slouženy denně. To také pomohlo tomu, aby se kaple stala známým poutním místem. \n\nKaple a theatinů si vážil i sám zakladatel B. I. Martinic. Ten ve své závěti rozkázal, aby bylo jeho srdce rozděleno na tři části a jedna z nich uložena právě v kapli Panny Marie Altöttinské. A tak se i po jeho smrti v roce 1685 stalo. Místo uložení části jeho srdce tu bylo označeno mramorovým náhrobkem, na kterém byl chronografický nápis s rokem úmrtí hraběte, který se zde opakoval desetkrát za sebou. Zbylé dvě části jeho srdce byly uloženy ve Slaném. Jedna u františkánů a poslední u piaristů. Sám Martinic byl pohřben v Martinické kapli v Katedrále svatého Víta. \n\nKaple byla v držení theatinů až do roku 1783, kdy byla pražská kolej theatinů zrušena. Kaple nejdříve přešla do náboženského fondu, z jeho vlastnictví pak přešla v roce 1789 do soukromého držení Jana hraběte z Hennetu. Ten kapli koupil za 6300 zl. V té době se z kaple stala filiálka kostela sv. Jana Nepomuckého v Šárce. Tamní duchovní sloužili v kapli čtyřikrát do roka mši svatou. Podle závěti hraběte z Hennetu přešla kaple v roce 1814 do vlastnictví manželky pražského měšťana a pekaře Marie Natali. Kaple se však již od roku 1777 nacházela ve špatném stavu a právě v době, kdy kapli vlastnila Marie Natali, došlo k opravě kaple, která byla na dlouhou dobu opravou poslední. \nV roce 1815 koupila statek s kaplí hraběnka Pavlína Kounicová. Ta nechala po roce 1822 část kaple zbourat. Zvony byly prodány a ornáty přeneseny do jiných kostelů na panstvích Kouniců. Kaple byla posléze uzavřena, nadační mše přeneseny do kostela v Bubenči a mělo dojít dokonce ke kompletnímu zbourání kaple, což se nakonec nerealizovalo. Úplnému zbourání kaple zabránily tehdejší úřady, které k tomu nedaly svolení.\n\nO dalších osudech kaple se dovídáme ze zpráv architektů a stavitelů. V roce 1830 vypracoval popis kaple architekt Johann Christian Wytteck. Kapli popisuje jako dvoupatrovou budovu, která je v obou podlaží klenutá. Stav kaple byl v této době velice zanedbaný. V sousedství kaple také přibyla nová budova Vincentina (čp. 31), která dnes již neexistuje. V roce 1832 získává kapli Heinrich Schmidl, který jí koupil od Kouniců. Právě pro něj vypracoval Josef K. Peschka a Antonín Jelínek v roce 1837 odhad kaple. Informace o kapli poté z pramenů na nějaký čas mizí, jednoduše kvůli nezájmu o ni. Objevuje se až na indikační skice jako hospodářský objekt. V této době má kaple nové majitele a sice rodinu Mensi. Za jejich éry byl prodán domek v sousedství kaple. Kaple samotná však v podstatě zůstala v držení stávajících majitelů. K oživení zájmu o naší kapli dochází v roce 1871 a to v souvislosti s vydáním knihy o středověkém umění v Čechách od Bernharda Gruebera.\n\nDalší pokusy o záchranu kaple jsou datovány až k roku 1904. V té době hrozila parcelace celé Kajetánky a tudíž i zbourání kaple. Včas však zasáhla Komise pro soupis stavebních, uměleckých a historických památek hl. města Prahy. Díky tomu byl kolem roku 1906 vypracován rozpočet zabezpečení kaple ve výši 3400 korun. Jelikož však kaple patřila k dnes neexistujícímu čp. 31, jejíž majitelé nejevili o opravu kaple zájem, tak z ní nakonec sešlo. Kapli se tedy podařilo zachránit ovšem z plánu brzké opravy sešlo. Kaple dál chátrala a už v roce 1912 činil odhad na její opravu 5000 korun. \n\nDíky zájmu o kapli na počátku 20. století však vznikly i publikace o kapli. V publikaci od Dr. Antonína Podlahy z roku 1903-1904 nalézáme vcelku podrobný popis kaple. Kapli popisuje jako stavbu kruhovitého půdorysu s osmi výklenky kolem kaple. Z nároží těchto výklenků vychází široké pásy, které tvoří hvězdicovitou oporu klenby. Na této klenbě se dají rozeznat barokní kresby. V každém poli se pak nalézá jeden anděl. Každý anděl má v rukou nástroj umučení. Do krypty, která se v kapli nalézá, vede nízký vchod nalézající se na východní straně a sestupuje se do ní po pěti schodech. Podobný vchod sem vedl i ze západní strany, ovšem ten byl zazděn. Tento prostor je osvětlen dvěma okny. Na západní straně kaple se dále nachází výklenek přerušený vchodem. Portál vchodu má po stranách toskánské sloupy. Ty nesou obloun, nad kterým se táhne polokruhová římsa, která spočívá na konzolách. Římsa je dále ozdobena vytesanými jetelovými trojlisty. Zdivo podzemní prostory je obloženo velkými tesanými opukovými kameny. V severovýchodním výklenku se nachází kamenná menza. Vpravo od vchodu se nalézá již zazděný okenní otvor. Tímto otvorem se dříve otevíral pohled z někdejší lodi na oltář kaple. Zdivo v oblé části kaple přechází šikmou částí do vysokého zdiva osmiboké lucerny. Ta je překlenutá polokruhovou klenbou bez žeber. V každé stěně oné lucerny se nachází jedno polokruhově sklenuté okénko. Dlažba kaple je vyskládána cihlovými šestiúhelníky. \n\nV roce 1912 začal majitel kaple a čp. 31 jednat o prodeji kaple kongregaci bosých karmelitánů, ovšem z obchodu sešlo. V roce 1918 koupila břevnovská obec kapli a čp. 31 s úmyslem kapli zachovat. Krátce na to však objekt koupil charitativní \"Dům milosrdenství - Vincentinum\". Ten rovněž počítal s využitím kaple. Ale jako by se to stalo zvykem, i z tohoto plánu na zachování, nebo dokonce opravení kaple sešlo. K jejímu zabezpečení tedy nedošlo ani za první republiky a ani během války.\n\nK dalšímu vážnějšímu jednání o opravě kaple došlo až v roce 1949. V tu dobu však činil odhad nákladů na opravu kaple již 131 400 Ksč. Z těchto finančních důvodů z opravy opět sešlo. Ke zbourání budovy Vincentina, nacházejícího se v sousedství kaple došlo v roce 1959. Přičemž chátralo už od roku 1952, kdy bylo vystěhováno a vlastnictví přešlo na národní výbor. Demolice Vincentina měla však i svou světlou stranu. V roce 1958 došlo k jednání mezi ONV Prahy 5 a pražským památkovým střediskem. Středisko souhlasilo, že opraví kapli pod podmínkou, že ONV poskytne materiál ze zbořeného Vincentina. ONV ovšem svou část dohody porušilo, což vedlo k odložení opravy kaple o dalších několik let. \n\nJako rozhodující podnět pro opravu kaple nakonec nebyla její hodnota, jako spíš blížící se III. celostátní spartakiáda. Komise \"Za Prahu krásnější\" schválila v rámci akce \"Z\" projekt architekta B. Štěpky za účasti sochaře Antonína Wagnera ze svazu umělců. Ovšem během příprav rekonstrukce byl na přelomu března a dubna roku 1964 poničen kamenný portál kaple neznámým pachatelem. V záznamu je uvedeno, že byl násilně vybourán. Při jednání doporučil Ing. Vošahlík z pražského střediska, aby byl zničený portál nahrazen novou architekturou podle Wagnerových návrhů. Na začátku roku 1965 převzal opravu podnik s názvem Komunální služby Chodov. Ten počátkem léta provedl většinu prací na vnějším plášti kaple. Avšak v dalších dvou letech se práce zpomalily a i když probíhaly kamenické práce, tak se oprava v roce 1968 zastavila úplně. Během prací byl obnoven krov a krytina. Kaple byla zvenku omítnuta a byl osazen nový portál. K opravě ani k zabezpečení vnitřku kaple nedošlo, což vedlo ke vzniku skladiště v horním prostoru kaple a smetiště v kryptě. A co víc prostor krypty byl v podstatě neustále zaplaven, z důvodu zvýšení hladiny spodní vody po vzniku nádrže na parcele bývalé usedlosti Petynka.\n\nV roce 1970 měla zájem o získání kaple Náboženská obec československé církve. Ze zachovaných dokumentů není jasné proč z této možnosti sešlo. Později v sedmdesátých a osmdesátých letech probíhala jednání ONV v Praze 6 coby správcem objektu a Pražským střediskem památkové péče. V této době byla neustále dokola zdůrazňována potřeba hydrologického průzkumu celé oblasti. Mimo předběžné zprávy z roku 1981 nám zprávy o provedeném podrobném hydrologickém průzkumu chybí. Ale po tomto roce již nenacházíme zmínky o stojící vodě v kryptě. K poslednímu zaměření kaple došlo v roce 1986 architektem Jiřím Žentelem v rámci akce \"Z\".\n\nKaple je v průzkumu popisována jako samostatně stojící budova s obestavěným prostorem 156 metrů krychlových. Kaple nemá žádné využití. Jedná se o dvoupodlažní stavbu. Jedná se o kryptu a vlastní kapli, která má podlahu 30 centimetrů nad úrovní terénu a vstupu. Nosné zdivo kaple je kamenné, bez viditelné statické poruchy. Ovšem v úrovni terénu je narušeno, pravděpodobně vandalským jednáním. U vstupu do krypty jsou dokonce některé kameny vylámány. Zdivo v podzemní kryptě je poškozováno vzlínající vlhkostí a podlaha krypty bývá často zaplavena vodou. Naštěstí se však vlhkost nešíří příliš vysoko ve zdivu. Klenby kaple nejsou viditelně poškozeny. Omítky stavby také nejsou v dobrém stavu. Co se týče vnější omítky, ta je pouze částečná. Na některých místech zcela chybí a je zde vidět kamenné zdivo. Omítky v kryptě a samotné kapli jsou hladké, pravděpodobně cementové, s nátěrem, který už je ale oprýskaný. V kryptě omítka opadává a celkově jsou omítky poškozené opět kvůli vandalům a naprosto volnému přístupu do kaple. V kapli je dokonce občas rozdělán oheň. Schodiště vedoucí do krypty je v této době poničené a zanesené nánosem zeminy. Patrně se jednalo o přímé schodiště postavené z cihel. Dva schody vedoucí do kaple jsou nové, žulové. Pocházejí z doby úpravy kaple z poloviny 60. let. Pod těmito schody je terén upraven betonovou podestou. Co se týče podlahy, tak v kryptě není možné zjistit, jestli zde byl pouze udusaný terén, nebo nějaký druh podlahy. Vše je zde zakryto pod nánosem, v podstatě, odpadků.V kapli se dá vidět dlažba v místech, kde není velký nános. Dlažba je z tvrdě pálených dlaždic, ovšem jejich tvar se kvůli špatnému stavu nedá odhadnout. V celém objektu dále v podstatě chybí jakékoli výplně otvorů jako jsou dveře, nebo okenice. Pouze v oknech pod klenbou se nalézají kovové mříže. Dveře do kaple naprosto chybí. Střecha kaple je jehlancovitá, osmiboká z prejzové krytiny ve vcelku dobrém stavu. Špice jehlanu střechy je oplechována měděným plechem. Makovice na vrcholu střechy je také měděná.\n\nPo zmiňovaném stavebně historickém průzkumu se na kapli opět na nějaký čas zapomnělo. O kapli se začalo mluvit v souvislosti s koupí pozemku, na kterém kaple stojí. Tyto pozemky rozprostírající se u potoka Brusnice a kolem, dnes již neexistujícího Břevnovského mrakodrapu, koupila v roce 2008 firma Geosan Kappa. Ta zde chce stavět nové bytové domy. Nadějí pro kapli je, že jedna z podmínek, kterou radnice firmě dala, je oprava kaple. Samotná stavba by měla začít na přelomu let 2019 a 2020. A právě z důvodu této koupě byl na těchto pozemcích v okolí kaple proveden na konci roku 2010 zjišťovací archeologický výzkum. Provedl ho pan Petr Starec, zaměstnanec Muzea hlavního města Prahy. Výzkum měl být jen první etapou předstihového záchranného archeologického výzkumu. Hlavním úkolem výzkumu bylo zjistit, zda jsou v dané lokalitě zachovány objekty klášterního areálu a popřípadě určit jejich stav. \n\nVýzkum se nezabýval samotnou kaplí, ale soustředil se především na pozemky ppč. 623 a 624/1. Byly provedeny celkem tři zjišťovací sondy. Nalezena byla zejména stavební suť. Ovšem v jedné ze sond bylo objeveno i opukové zdivo stavení s přilehlou částí interiéru včetně podlahy. V sondě tři, která proběhla západně od kaple, byla nalezena suť, kterou je možné spojit s demolicí lodi kaple v 19. století. Ovšem suť se s onou demolicí z 19. století nedá spojit jednoznačně. Ale právě z důvodu, že demolice lodi kaple proběhla již před značnou dobou se dá předpokládat, že se zbytky suti z této demolice nalézají ve větší hloubce. \n\nV závěru výzkumu najdeme doporučení na další archeologický výzkum, který by zajistil záchranu zjištěných archeologických památek, tzn. jejich dohledání dokumentace, ale i vyzvednutí, základní laboratorní zpracování, jejich evidenci a dokumentaci včetně expertiz. \n\nNakonec je třeba říci, že i když vidíme v historii kaple snahu o její záchranu či opravu, nikdy nebyly tyto snahy dovedeny do konce. I když kaple prošla určitými renovacemi, hlavně v 60. letech 20. století, nikdy se pro ní nenašlo praktické využití, což nepomohlo jejímu stavu a nezabránilo chátrání kaple. Malá změna k lepšímu je, že kaple ani krypta již nejsou volně přístupné. Vchodu do kaple i krypty zamezují mříže, uzamčené visacím zámkem. Kaple ale i nadále pouze stojí v neupraveném terénu a pomalu zde bez jakéhokoliv využití chátrá. Určitá neděje vysvitla v souvislosti s prodejem pozemků firmě Geosan Kappa, která se zavázala kapli zrekonstruovat. Zda k tomu opravdu dojde ukáže teprve čas. \n\n\n\n"}
{"id": "1256584", "url": "https://cs.wikipedia.org/wiki?curid=1256584", "title": "Mistrovství Československa v krasobruslení 1983", "text": "Mistrovství Československa v krasobruslení 1983\n\nMistrovství Československa v krasobruslení 1983 se konalo 7. ledna až 9. ledna 1983 v Banské Bystrici.\n\nPo třiceti letech byla na mistrovství Československa udělena nejvyšší známka - \"šestka\". Za technickou jízdu ji obdržel Josef Sabovčík.\n\n"}
{"id": "1256586", "url": "https://cs.wikipedia.org/wiki?curid=1256586", "title": "František Xaver Věžník", "text": "František Xaver Věžník\n\nFrantišek Xaver hrabě Věžník z Věžník (1711 – 14. září 1789) byl český politik a právník ze starobylého šlechtického rodu Věžníků. Řadu let zastával nejvyšší úřady ve správě Českého království a patřil ke strůjcům tereziánských a josefínských reforem. Vlastnil statky v různých částech Čech a palác Věžníků v Praze. Jeho synem Emanuelem rod Věžníků vymřel (1806).\n\nPocházel z početné rodiny hraběte Bernarda Františka Věžníka (1651–1714), narodil se jako předposlední z osmi synů, jeho matkou byla Bernardova druhá manželka Barbora Eliška Švihovská z Rýzmberka. Studoval práva a čtyři roky strávil na kavalírské cestě, od roku 1738 byl radou apelačního soudu, krátce nato se stal radou královské reprezentace a na počátku vlády Marie Terezie byl hejtmanem Starého Města Pražského. V této funkci se odmítl podvolit francouzské okupaci Prahy a placení předepsaných kontribucí pro francouzskou armádu. Proto byla na jeho palác uvalena exekuce a proti své vůli musel ubytovat 500 francouzských vojáků. \n\nOddanost habsburské monarchii za války o rakouské dědictví mu přinesla dlouholetou přízeň Marie Terezie a v dalších státních úřadech se podílel na tereziánských reformách, do smrti si pak udržel důvěru i Josefa II. Byl jmenován c. k. komořím, tajným radou a stal se zemským sudím. V letech 1762–1783 byl prezidentem apelačního soudu a nakonec v letech 1783–1789 nejvyšším hofmistrem Českého království. Mezitím v letech 1763–1766 vedl za českou stranu jednání s Bavorskem o urovnání sporu o zemské hranice na Šumavě. Později vedl zemskou studijní komisi, která vznikla v rámci školních reforem za Marie Terezie, a v letech 1778–1789 byl ředitelem pražské univerzitní knihovny. Za zásluhy získal uherský Řád sv. Štěpána a mimoto zastával čestný post dědičného místolovčího Českého království, který byl Věžníkům udělen v roce 1655. \n\nPlnoletosti dosáhl v roce 1733 a tehdy z dědictví po rodičích převzal statek Velké Všelisy na Mladoboleslavsku a panství Bukovany s osmi vesnicemi jižně od Příbrami. V Bukovanech byl rodovým sídlem zámek, který za Františka Xavera prošel zásadním rozšířením o jedno křídlo a zámeckou kapli. V roce 1747 se oženil s hraběnkou Marií Josefou Trauttmansdorffovou (1719–1772), která byla v době sňatku již dvojnásobnou vdovou. Po její smrti zdědil František Xaver panství Obříství s 12 vesnicemi u Mělníka. Poddaní z Obříství se v roce 1775 zapojili do nevolnického povstání a ačkoliv František Xaver tehdy patřil k vlivným a nejvyšším představitelům státní správy, byl v roce 1777 za utlačování poddaných odsouzen k peněžité pokutě. Kromě statků na venkově vlastnil palác v Praze, který byl s ohledem na výkon vysokých zemských úřadů jeho hlavním sídlem. \n\nJeho jediný syn Emanuel Josef (1748-1806) rodový majetek zadlužil, počátkem 19. století všechny statky prodal a zemřel jako poslední mužský potomek rodu Věžníků. \n\n \n"}
{"id": "1256588", "url": "https://cs.wikipedia.org/wiki?curid=1256588", "title": "Dánská dívka (film)", "text": "Dánská dívka (film)\n\nDánská dívka (v anglickém originále The Danish Girl) je britsko-americké životopisný romanticko-dramatický film z roku 2015. Režie se ujal Tom Hooper a scénáře Lucinda Coxon. Snímek byl inspirován stejnojmenným románem \"Dánská dívka\" od Davida Ebershoffa o dánských malířích Lili Elbe a Gerdě Wegener. Ve snímku hrají hlavní role Eddie Redmayne, Alicia Vikander, Matthias Schoenaerts, Ben Whishaw, Sebastian Koch a Amber Heard.\n\nFilm měl premiéru na Filmovém festival v Berlíně 5. září 2015 a do kin byl uveden 27. listopadu 2015 ve Spojených státech amerických. V České republice měl premiéru 4. února 2016. Alicia Vikander za roli získala Oscara v kategorii nejlepší ženský herecký výkonve vedlejší roli, Eddie Redmayne byl na Oscara nominován v kategorii nejlepší mužský herecký výkon v hlavní roli. Film byl také nominován na cenu BAFTA v kategorii nejlepší film.\n\nScenáristka Lucinda Coxon pracovala na scénáři od roku 2004. Do prosince 2009 byl s projektem spojován režisér Tomas Alfredson, švédské noviny však oznámily, že se s ním již nepočítá. V lednu 2010 se k projektu připojil švédský režisér Lasse Hallström.\n\nPůvodně měla roli Gerdy hrát Charlize Theronová, kterou nahradila Gwyneth Paltrow. Paltrow projekt poté opustila a začalo se mluvit o tom, že jí nahradí Uma Thurman. V září 2010 se mluvilo o Marion Cotillard. V červenci roku 2011 bylo oznámeno, že Rachel Weisz získala roli Gerdy. V květnu od projektu odešli jak Weisz tak režisér Hallström. V dubnu 2014 bylo oznámeno, že Tom Hopper bude film režírovat a v hlavní roli se objeví Eddie Redmayne. V červnu 2014 se k projektu připojila Alicia Vikander a v lednu 2015 Matthias Schoenaerts.\n\nZačátek natáčení byl projektován na jaře roku 2010 v Berlíně. Natáčení začalo v únoru 2015. Některé scény se natáčely v Kodani a Bruselu. Dohromady se natáčelo 44 dní, 186 scén v šesti zemích.\n\nFilm vydělal 11,1 milionů dolarů v Severní Americe a 53 milionů dolarů v ostatních oblastech, celkově tak vydělal 64,2 milionů dolarů po celém světě. Rozpočet filmu činil 15 milionů dolarů. V Severní Americe byl uveden limitovaně 27. listopadu 2015, poté byl uveden do více kin v prosinci. Za první víkend vydělal 185 tisíc dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 198 započtených recenzí 70 procent s průměrným ratingem 6,6 bodů z deseti. Na serveru Metacritic snímek získal z 40 recenzí 66 bodů ze sta. Na Česko-Slovenské filmové databázi snímek získal 74%.\n"}
{"id": "1256589", "url": "https://cs.wikipedia.org/wiki?curid=1256589", "title": "Ázerbájdžán (Írán)", "text": "Ázerbájdžán (Írán)\n\nÁzerbájdžán ( \"Āzarbāijān\"; \"Azərbaycan\"), také známý jako Íránský Ázerbájdžán, je region na severozápadě Íránu, který hraničí s Irákem, Tureckem, Nachičevanem, Arménií a republikou Ázerbájdžán. Administrativně je rozdělený na provincie Západní Ázerbájdžán, Východní Ázerbájdžán, Ardabíl a Zandžán. V oblasti žijí především íránští Azerové a menšiny Kurdů, Arménů, Peršanů, Talyšů a Asyřanů.\n\nÍránský Ázerbájdžán je země původně i historicky nazývaná \"Ázerbájdžán\"; Ázerbájdžánci osídlená sousední Ázerbájdžánská republika si osvojila název sousední, Ázerbájdžánci obydlené, oblasti v Íránu během 20. století.\n"}
{"id": "1256600", "url": "https://cs.wikipedia.org/wiki?curid=1256600", "title": "Římskokatolická farnost Březová nad Svitavou", "text": "Římskokatolická farnost Březová nad Svitavou\n\nŘímskokatolická farnost Březová nad Svitavou je jedno z územních společenství římských katolíků v děkanátu Svitavy s farním kostelem svatého Bartoloměje.\n\nPůvodní kostel pocházel ze 13. století. Nynější kostel byl přestavěn ve stylu vrcholného baroka v letech 1721–1725, kdy byla přistavěna nová věž v západním průčelí a byla vybudována barokní krypta.\n\nVe 14. stol. byla sídlem fary pod patronací litomyšlských premonstrátů, kteří za faráře dosazovali svého člena.\n\nSoučasným administrátorem excurrendo k lednu 2017 R. D. Mgr. Pavel Michut.\n\nV budově fary vzniklo společným na začátku 21. století úsilím farnosti a obecní samosprávy mateřské a komunitní centrum.\n\n"}
{"id": "1256601", "url": "https://cs.wikipedia.org/wiki?curid=1256601", "title": "Nevada (rozcestník)", "text": "Nevada (rozcestník)\n\nNevada může být:\n"}
{"id": "1256602", "url": "https://cs.wikipedia.org/wiki?curid=1256602", "title": "Mistrovství Československa v krasobruslení 1985", "text": "Mistrovství Československa v krasobruslení 1985\n\nMistrovství Československa v krasobruslení 1985 se konalo 11. ledna až 13. ledna 1985 v Havířově.\n\n"}
{"id": "1256604", "url": "https://cs.wikipedia.org/wiki?curid=1256604", "title": "Collide (album, Skillet)", "text": "Collide (album, Skillet)\n\nCollide je šesté studiové album americké křesťanské rockové skupiny Skillet. Album vyšlo v roce 2003.\n\n"}
{"id": "1256610", "url": "https://cs.wikipedia.org/wiki?curid=1256610", "title": "The One That Got Away (píseň, Katy Perry)", "text": "The One That Got Away (píseň, Katy Perry)\n\nThe One That Got Away je píseň americké zpěvačky Katy Perry třetího studiového alba, Teenage Dream (2010). Píseň byla napsána i producenty Dr. Luke a Max Martin. Píseň je ve středním tempu pop balada o ztracené lásce. Je vybaven odkazy na rockové skupiny Radiohead, jakož i vztahu Johnnyho Cashe a June Carter Cash vyjádřit sílu vztahu. Píseň byla vydána v říjnu 2011 Capitol Records jako šestý a poslední singl alba.\n"}
{"id": "1256612", "url": "https://cs.wikipedia.org/wiki?curid=1256612", "title": "Tohle je náš svět", "text": "Tohle je náš svět\n\nTohle je náš svět (v anglickém originále Captain Fantastic) je americký komediální film z roku 2016. Režie a scénáře se ujal Matt Ross. Ve snímku hraje hlavní roli Viggo Mortensen.\n\nFilm měl premiéru na americkém filmovém festivalu Sundance 23. ledna 2016 a do kin byl oficiálně uveden 17. června 2016. Snímek byl vysílán jako součástí sekce un certain regard na Filmovém festivalu v Cannes. V České republice měl premiéru 14. července 2016.\n\nHlavní postava Ben Cash a jeho manželka Leslie jsou bývalí anarchističtí aktivisté rozhořčeni z kapitalismu a amerického života, proto se rozhodli vychovat svých šest dětí ve vzdálených lesích od civilizace ve státě Washington, naučili je dovednosti pro přežití v divočině a nejenom to, rodina vlastní školní autobus ze kterého udělali školní učebnu, naučili je vzdělávat se, kriticky myslet, být soběstační, vedli je k fyzicky zdravému a aktivní životu, bez moderních technologií a žít v rovnováze s přírodou. Jejich dosavadní život se rázem změnil, když jejich matka Leslie spáchala sebevraždu. Vydali se na její pohřeb, během té doby byli konfrontováni životem a jejich rodinou. Jejich matka Leslie, si přála být spálena, děti a Ben ctí její přání, pohřeb uskutečnili v blízkosti moře, a během pohřbu ji zpívali a hráli. Jejich nejstarší syn Bodevan potom opustí rodinu, aby cestoval přes Namibii, zatímco ostatní se usadili na farmě. U poslední scény rodina sedí kolem kuchyňského stolu a čeká na příjezd školního autobusu. \n\nK 19. února 2017 film vydělal 5,8 milionů dolarů v Severní Americe a 15,4 milionů dolarů v ostatních oblastech, celkově tak vydělal 21 milionů dolarů po celém světě.\n\nFilm získal pozitivní recenze od kritiků. Na recenzní stránce Rotten Tomatoes získal z 181 započtených recenzí 82 procent s průměrným ratingem 7,1 bodů z deseti. Na serveru Metacritic snímek získal z 36 recenzí 72 bodů ze sta. Na Česko-Slovenské filmové databázi snímek získal 79 %.\n"}
{"id": "1256613", "url": "https://cs.wikipedia.org/wiki?curid=1256613", "title": "Aavo Pikkuus", "text": "Aavo Pikkuus\n\nAavo Pikkuus (* 23. listopadu 1954 Kapera) je bývalý estonský cyklista, který jako reprezentant Sovětského svazu získal trojici nejvýznamnějších prvenství v amatérské silniční cyklistice: vyhrál olympiádu, mistrovství světa v silniční cyklistice a Závod míru.\n\nByl členem klubu Dünamo Tartu. Stal se čtyřikrát mistrem SSSR v individuálním závodě a dvakrát v časovce družstev. Na olympiádě 1976 v Montrealu získal s Valerijem Čaplyginem, Vladimirem Kaminským a Anatolijem Čukanovem zlatou medaili v časovce družstev na 100 km, v závodě jednotlivců s hromadným startem obsadil 44. místo. Se sovětským kvartetem vyhrál časovku na mistrovství světa v roce 1977 a skončil na druhém místě v letech 1975 a 1978, v individuálním závodě byl v roce 1977 jednatřicátý. V roce 1977 získal žlutý trikot pro celkového vítěze Závodu míru, v letech 1975, 1977, 1978 a 1979 byl členem vítězného družstva, v roce 1977 navíc vyhrál hodnocení vrchařů a v letech 1978 a 1979 bodovací soutěž. Vyhrál také etapové závody Circuit de la Sarthe 1977 a Giro delle Regioni a Kolem Jugoslávie 1978. V letech 1974 až 1978 byl pětkrát po sobě zvolen nejlepším estonským sportovcem roku.\n\nCyklistickou kariéru ukončil v roce 1981 a stal se automobilovým závodníkem, v roce 1983 s navigátorem Leharem Linnem vyhráli Rallye Saaremaa. Poté působil jako sportovní funkcionář a podnikatel, je majitelem firmy Pikkuus Sport. V roce 2001 mu byl udělen Řád estonského červeného kříže.\n\n"}
{"id": "1256614", "url": "https://cs.wikipedia.org/wiki?curid=1256614", "title": "Part of Me (píseň, Katy Perry)", "text": "Part of Me (píseň, Katy Perry)\n\nPart of Me je píseň americké zpěvačky Katy Perry, vydaná jako singl z Teenage Dream: The Complete Confection. Píseň byla napsána Katy Perry, Bonnie McKee a producenty Dr. Luke, Max Martin a Cirkut. Nebyla zařazena do původního alba Teenage Dream. Demo písně unikly on-line na konci roku 2010. \"Part of Me\" byla oficiálně vydána dne 13. února 2012 pod Capitol Records. \n"}
{"id": "1256618", "url": "https://cs.wikipedia.org/wiki?curid=1256618", "title": "Uraeginthus", "text": "Uraeginthus\n\nUraeginthus je rod malých afrických pěvců převážně modrého zbarvení. Bývají oblíbení mezi chovateli okrasného ptactva, například druh motýlek rudouchý byl v Praze vystavován již okolo roku 1880 a populární je i ve 21. století. Druhy motýlek angolský a rudouchý, které byly popsány jako první, byly původně řazeny do rodu \"Fringilla\", tedy pěnkava. Motýlek modrohlavý a rudouchý jsou v angličtině označováni slovem \"Cordon-bleu\", což může značit, že tyto druhy se do Evropy dostaly přes Francii.\n\nVe volné přírodě žijí v párech nebo malých skupinkách.\n\n"}
{"id": "1256623", "url": "https://cs.wikipedia.org/wiki?curid=1256623", "title": "Nazca", "text": "Nazca\n\nNazca může označovat:\n\n\n"}
{"id": "1256625", "url": "https://cs.wikipedia.org/wiki?curid=1256625", "title": "Wide Awake (píseň, Katy Perry)", "text": "Wide Awake (píseň, Katy Perry)\n\nWide Awake je píseň americké zpěvačky Katy Perry z Teenage Dream: The Complete Confection. Napsal píseň s Maxem Martinem, Bonnie McKee a producenty Dr. Luke a Cirkut. Byla speciálně napsána pro autobiografický filmu Katy Perry: Part of Me. Píseň byla vydána 22. května 2012 od Capitol Records jako druhý a poslední singl z Teenage Dream: The Complete Confection. \"Wide Awake\" je stylizovaný na dance-pop, a v lyrickém videu se vrací k historii Teenage Dream.\n"}
{"id": "1256626", "url": "https://cs.wikipedia.org/wiki?curid=1256626", "title": "Pravidla neplatí", "text": "Pravidla neplatí\n\nPravidla neplatí (v anglickém originále Rules Don't Apply) je americký romantický komediální film z roku 2016. Režie a scénáře se ujal Warren Beatty Ve snímku hrají hlavní role Beatty, Annette Beningová, Matthew Broderick, Lily Collins a Alden Ehrenreich. Snímek se odehrává v roce 1958 v Hollywoodu, sleduje romantický vztah mezi mladou herečkou a jejím režisérem, vztahu však nepřeje její zaměstnavatel Howard Hughes.\n\nFilm měl premiéru na AFI Festivalu 10. listopadu 2016 a do kin byl oficiálně uveden 23. listopadu 2016. V České republice film zatím premiéru neměl . Film získal mix recenzí od kritiků. Film vydělal pouhých 3,7 milionů dolarů, jeho rozpočet však činil 25 milionů dolarů.\n\n20. června 2011 společnost Paramount Pictures oznámila, že Warren Beatty bude režírovat, napíše scénář a sám si zahraje jednu z hlavních rolí v tehdy nenazvaném filmu. Scénář byl inspirovaný jeho příběh a příběhem scenáristy Bo Goldmana. Snímek zůstal v projektovém stádiu skoro tři roky. V únoru 2014 bylo oznámeno, že film budou produkovat a financovat společnosti New Regency Pictures a RatPac Entertainment. Rozpočet filmu činil 25 milionů dolarů.\n\nBeatty se začal poohlížet po obsazení filmu v červnu 2011. Setkal se s Andrewem Garfieldem, Alecem Baldwinem, Annette Beningovou, Shiou LaBeoufem, Jackem Nicholsonem, Evan Rachel Woodovou a Rooney Marou.V listopadu 2011 bylo do hlavní role obsazena Felicity Jones, která později od role upustila, kvůli odkladu natáčení. U hlavní mužské role se mluvilo o Justinovi Timberlakovi a Aldenovi Ehrenreichovi. V únoru 2014 byli obsazeni Alden Ehrenreich, Lily Collins, Matthew Broderick a Annette Beningová.\n\nFilm se natáčel 74 dní. Začalo se natáčet 24. února 2014 v Los Angeles. Studiová produkce se odehrávala v Sunset Gower studiích v Hollywoodu.\n\nV Severní Americe byl oficiálně uveden do kin společně s filmy \", Spojenci\" a \"Santa je pořád úchyl\". Byl projektován výdělek 3–5 milionů dolarů za první víkend, snímek však získal pouze 315 tisíc dolarů za první den a za prvních pět dnů 2,2 milionů dolarů. Film tedy vydělal pouze 1,6 milionů dolarů za první víkend a stal se tak šestým filmem s nejhorším výdělkem, kdy byl vypuštěn do více než 2 tisíc kin.\n\nFilm získal mix recenze od kritiků. Na recenzní stránce Rotten Tomatoes získal z 115 započtených recenzí 55 procent s průměrným ratingem 5,9 bodů z deseti. Na serveru Metacritic snímek získal z 38 recenzí 59 bodů ze sta.\n"}
{"id": "1256627", "url": "https://cs.wikipedia.org/wiki?curid=1256627", "title": "Hannah Spearrittová", "text": "Hannah Spearrittová\n\nHannah Louise Spearrittová (* 1. dubna 1981 Great Yarmouth) je anglická herečka a zpěvačka. \n\nJe nejmladší ze tří dětí, její strýc Eddie Spearritt byl prvoligovým fotbalistou. Od dětství byla aktivní jako herečka a modelka, vystupovala v National Youth Music Theatre. Roku 1998 debutovala v televizi v detektivní inscenaci \"The Cater Street Hangman\" a o rok později ji producent Simon Fuller angažoval do teenagerské hudební skupiny S Club 7, s níž vydala komerčně úspěšné album \"7\" a účinkovala v televizních seriálech \"Miami 7\", \"L. A. 7\", \"Hollywood 7\", \"Viva S Club\" a celovečerním filmu \"Seeing Double\". Po rozpadu skupiny v roce 2003 hrála v kriminální komedii \"Agent Cody Banks 2\" a horroru \"Chuckyho sémě\", objevila se také v televizním seriálu \"Slečna Marplová\". V roce 2007 dostala jednu z hlavních rolí doktorky Abby Maitlandové ve vědeckofantastickém seriálu \"Pravěk útočí\", za kterou byla nominována na TV Quick & TV Choice Awards.\n\n\n \n"}
{"id": "1256628", "url": "https://cs.wikipedia.org/wiki?curid=1256628", "title": "Hummingbird Heartbeat", "text": "Hummingbird Heartbeat\n\nHummingbird Heartbeat je píseň americké zpěvačky Katy Perry, která vyšla na jejím třetím studiovém albu, Teenage Dream (2010). Hudebně se jedná o hardrockovou píseň ve stylu 80. let, která obsahuje směs prvků z rocku a elektroniky. Textově píseň přirovnává pocit lásky k rychlosti srdečního tepu kolibříka.\n"}
{"id": "1256631", "url": "https://cs.wikipedia.org/wiki?curid=1256631", "title": "Hildeoch", "text": "Hildeoch\n\nHildeoch také Ildeoch či Aldihoch (5. století - 5. století) byl langobardský král ve druhé polovině 5. století, následník svého otce Letha zakladatele dynastie Lethingů.\n\nLangobardi byl germánský národ, který je zmíněn již v roce 98 našeho letopočtu, v knize \"De origine et situ Germanorum\" římského historika Publia Cornelia Tacita, kde jsou popsáni jako výteční válečníci. Langobardi migrovali na počátku období stěhování národů od Baltu na jih a jihovýchod Evropy. Hildeoch vládl v době, kdy se poslední skupiny Langobardů přesouvali podél řeky Labe na území dnešních Čech, Moravy a dále na jih do Rugilandu, bývalé provincie Noricum. V době panování Hildeocha se většina Langobardů nacházela již na území Rugilandu, dnešní Vídeňské pánve. Tato oblast byla ve druhé polovině 5. století poznamenána velkou nestabilitou a boji Langobardů s Huny, Heruly a Rugii. Hunové byli po smrti svého krále Attily nejednotní, a tak je Langobardi pod vedením Hildeocha porazili. Rugiové pod vedením krále Feletheuse bojovali s Odoakerem a území Rugilandu nakonec opustili. Hildeoch se nakonec stal vazalem mocnějšího kmene Herulů. Přestože nejvíce informací o germánském kmeni Langobardů přinášejí spisy \"Historia Langobardum\" Paula Diacona, král Hildeoch je zde zmíněn jen okrajově. Následníkem krále Hildeocha se stal jeho syn Gudeoch.\n"}
{"id": "1256632", "url": "https://cs.wikipedia.org/wiki?curid=1256632", "title": "Občané z Calais", "text": "Občané z Calais\n\nObčané z Calais (\"Les Bourgeois de Calais\") jsou nejznámějším skupinovým sousoším francouzského sochaře Augusta Rodina. Dílo vzniklo na popud francouzského města Calais mezi lety 1884 a 1895, kdy bylo v Calais dne 3. června slavnostně odhaleno. Za Rodinova života byl další odlitek odhalen v Londýně před budovou Parlamentu v roce 1915, čímž došlo k symbolickému propojení vlastního námětu.\n\nNámět vychází z dramatické epizody v průběhu stoleté války mezi Anglií a Francií. Popisuje ji Jean Froissart ve své Kronice historie Francie (Les Chroniques de France). Epizoda se váže k roku 1347, tedy krátce po bitvě u Crécy/Kresčaku.\n\nPo dlouhém obléhání Angličany vyhladovělé město Calais, které ztratilo naději na pomoc zvenčí, se rozhodlo vzdát. Anglický král Eduard se rozhodl, že město ušetří, pokud šest nejvýznamnějších občanů přijde bez pokrývky hlavy, naboso, s provazem kolem krku a přinese klíče od města a pevnosti a vzdá se mu na milost a nemilost. Rozhodování v Calais bylo těžké. K Eustachu de Saint-Pierre, který byl nejzámožnějším občanem města, se postupně přidalo dalších pět občanů. Jejich jména Froissart neuvádí, pouze o dvou poznamenává, že byli bratry. Město opouštěla tato skupina doprovázená nářkem, výkřiky a slzami. Anglický král chtěl původně rukojmí popravit jako zadostiučinění za ztráty, které jeho vojsko při obléhání a na moři utrpělo. Teprve na naléhání královny, která byla ve vysokém stupni těhotenství, se rozhodl rukojmí ušetřit a propustit.\n\nAuguste Rodin přečetl velmi podrobně tuto pasáž Froissartovy kroniky. Hned po prvním popudu ze strany Calais, ještě než byla oficiální objednávka, se rozhodl, že půjde o kolektivní pomník všech šesti účastníků tohoto dramatu. Jako rozhodující moment zvolil chvíli, kdy skupina opouští Calais, což mu umožnilo rozehrát všechna možná duševní hnutí, která bylo možné v tu chvíli předpokládat. Nejen odhodlání a vyrovnanost s osudem, ale i pochybnosti, bolest a zoufalství. To bylo také předmětem kritiky, že postavy nekráčejí stejným směrem a nevyjadřují jednotné odhodlání. Nicméně už od přípravných prací bylo konstatováno, že jde o mimořádné dílo a svou netradičností bylo srovnáváno s Rembrandtovou Noční hlídkou.\n\nModely pro jednotlivé postavy byly nejdříve ztvárněny bez šatů, posléze byly sochy oblečeny do popravčích rubášů. Odlitky jednotlivých soch jsou vystaveny v zahradě Rodinova muzea v Paříži. \n\nPřestože sám Froissart uvádí pouze jedno jméno ze skupiny 6 občanů, dodatečně byly všechny postavy pojmenovány:\n\n\nJednotlivé postavy v detailu jsou ve výše uvedeném pořadí zabrazeny v galerii.\n\nPrvní odlitky sousoší v Calais i v Londýně byly postaveny na velmi vysokých podstavcích. Sám Rodin se později přiklonil k názoru, že idea pomníku vyžaduje, aby jeho aktéři byli blíže k publiku. Dnes je většina odlitků sousoší vystavena na velmi nízkých podstavcích. Po velkém úspěchu celého pomníku Rodin zpracoval samostatně hlavy i ruce jednotlivých postav z pomníku.\n\nOdlitky sousoší dnes zdobí řadu míst na více kontinentech: \n\nCalais, Londýn, Paříž (Musée Rodin), Kodaň (NY Carlsbeg Glyptotek), Mariemont v Belgii, Filadelfie (Rodinovo muzeum), Basilej (Kunsthaus), Washington (Hirshhorn Museum and Sculpture Garden), Tokyo (Národní muzeum západního umění), Pasadena (Norton Simon Museum of Modern Art), New York (Muzeum moderního umění), Soul (Rodin Gallery). Mimo to existují dvě sádrové verze pomníku (Meudon u Paříže, Benátky).\n\nPočet 12 odlitků sousoší Občané z Calais je konečný. \n\n\n"}
{"id": "1256641", "url": "https://cs.wikipedia.org/wiki?curid=1256641", "title": "Alenia Aermacchi M-345", "text": "Alenia Aermacchi M-345\n\nAlenia Aermacchi M-345 je jednomotorový podzvukový pokročilý cvičný letoun vyvinutý italskou společností Alenia Aermacchi. Sekundárně může sloužit jako též lehký bojový letoun. Slouží jak pro základní, tak pro pokročilý výcvik pilotů. Typ je komplexní modernizací cvičného letounu SIAI-Marchetti S.211. Technologicky nejpokročilejší verzí tohoto typu je M-345 HET (High Efficiency Trainer). Letoun se má vyznačovat vysokými výkony a zároveň nízkými provozními náklady.\n\nModernizací cvičného letounu S.211 vznikl technologický demonstrátor M-311, který byl později přeznačen M-345. V červnu 2013 Itálie objednala vývoj cvičného letounu M-345 HET, který byl měl v letech 2017–2020 nahradit stávající letouny Aermacchi MB-339 italského letectva (bude také novým letounem akrobatické skupiny Frecce Tricolori). První let stroje M-345 HET proběhl 29. prosince 2016 na letišti Venegono Superiore ve Varese.\n\nM-345 je lehký dvoumístný letoun. Pilot a instruktor sedí za sebou v tandemovém uspořádání. Má k dispozici plně digitální (tzv. skleněný) kokpit, vybavený multifunkčními digitálními dipleji, systémem řízení HOTAS a průhledovým diplejem HUD. Celkově je kokpit podobný výkonnějšímu cvičnému stroji Alenia Aermacchi M-346 Master. Stroj je vybaven zatahovacím příďovým podvozkem. Pohání jej dvouproudový motor Williams International FJ44-4M.\n\n\n\n"}
{"id": "1256642", "url": "https://cs.wikipedia.org/wiki?curid=1256642", "title": "Emma Morano", "text": "Emma Morano\n\nEmma Martina Luigia Morano (29. listopadu 1899, Civiasco, Itálie – 15. dubna 2017) byla po smrti Američanky Susannah Mushatt 4. května 2016 nejstarším člověkem a zároveň jedním z posledních tří známých lidí, kteří se narodili v devatenáctém století. Narodila se 29. listopadu 1899 v italském Civiascu, v regionu Piemont. Byla zároveň druhý nejstarší evropský člověk. Do své smrti žila sama, byla celkem v dobré kondici.\n"}
{"id": "1256644", "url": "https://cs.wikipedia.org/wiki?curid=1256644", "title": "CA Temperley", "text": "CA Temperley\n\nClub Atlético Temperley je argentinský sportovní klub, který sídlí v Temperley, v provincii Buenos Aires (konurbace Velké Buenos Aires). Je znám především fotbalovým klubem, který hraje Primera División, nejvyšší domácí soutěž.\nKromě fotbalu je v Temperley sdružena řada sportů: atletika, pelota, basketbal, box, futsal, pozemní hokej, judo, kolečkové brusle, plavání, taekwondo a tenis.\n\nPředchůdcem klubu byl \"Club de Foot-ball Centenario\" založený ke stému výročí Květnové revoluce. Avšak za oficiální datum vzniku se považuje 4. listopad, kdy se zakladatelé sešli v Klubu Arias. Villa Turdera, Buenos Aires. \"Centenario\" hrálo ve Villa Turdera v Buenos Aires, první dresy byly červené se zeleným límečkem. V roce 1917 byl klub přijat do Argentinské fotbalové asociace, v témže roce se dostaly dresy světlemodrou barvu, která přetrvává dosud. Dva roky po vstupu do fotbalové asociace začíná klub hrát ve druhé divizi. V roce 1921 změnil klub jméno na Club Atlético Temperley a podepsal smlouvu na pronájem pozemku za 20 dolarů měsíčně.\n\nVynikající sezónu zažilo Temperley 1924, kdy skončilo druhé za Boca Juniors. Když se Liga Argentina de Football sloučila s Asociación Amateurs Argentina de Football, rozhodl se klub ligu opustit. Za krátký čas Temperley požádal o vstup znovu, byl přijat, ale přeřazen do druhé divize.\n"}
{"id": "1256647", "url": "https://cs.wikipedia.org/wiki?curid=1256647", "title": "1965: Their First Recordings", "text": "1965: Their First Recordings\n\n1965: Their First Recordings je EP britské rockové skupiny Pink Floyd. Písně na albu pochází z přelomu let 1964 a 1965, EP bylo vydáno v listopadu 2015.\n\nJedná se o úplně první a nejstarší nahrávku skupiny Pink Floyd, respektive její předchůdkyně. Pořízena byla okolo Vánoc 1964, případně na začátku roku 1965, v době, kdy hudebníci hráli převážně pod názvem The Tea Set a jméno Pink Floyd teprve pomalu začínali občasně používat. Díky klávesistovi Richardu Wrightovi získali vůbec poprvé přístup do nahrávacího studia, konkrétně do studia firmy Decca v západním Hampsteadu (Decca Studios), kde natočili demonahrávku s několika písněmi. První den nahráli pouze kytary a bicí, nahrávky klávesy, zpěvu a dalších nástrojů byly pořízeny o několik dní později. Záznamy písní „Lucy Leave“ a „I'm a King Bee“ byly pořízeny také na několik acetátových disků, které poté skupina zasílala do klubů, když hledala možnosti vystoupení.\n\nAlbum \"1965: Their First Recordings\" tak shromažďuje nejstarší pořízené nahrávky Pink Floyd a je také jedinou nahrávkou, kde se skupinou hraje i původní druhý kytarista Rado Klose. V jedné písni účinkuje rovněž Juliette Gale, pozdější první Wrightova žena.\n\nEP bylo vydáno 27. listopadu 2015 pouze ve speciální edici dvojice malých sedmipalcových gramofonových desek v omezeném počtu 1050 kusů (1000 pro prodej v EU, 50 propagačních) pravděpodobně kvůli prodloužení 50leté copyrightové lhůty. Na konci roku 2015 byla nahrávka několik dní k dispozici i na službě iTunes. EP s přebalem od Aubreyho Powella ze společnosti Hipgnosis obsahuje celkem šest písní, z toho pět původních – čtyři od Syda Barretta a jednu od Rogera Waterse. Album uzavírá cover verze písně Slima Harpa.\n\nVšech šest skladeb bylo v roce 2016 vydáno v rámci boxsetu \"The Early Years 1965–1972\".\n\n"}
{"id": "1256655", "url": "https://cs.wikipedia.org/wiki?curid=1256655", "title": "Džiróemon Kimura", "text": "Džiróemon Kimura\n\nDžiróemon Kimura, jap. 木村 次郎右衛門 \"Kimura Džiróemon\"; (19. dubna 1897 Kamiukawa, Takeno-gun (dnes Kjótango) – 12. června 2013 tamtéž) byl japonský nejdéle žijící muž a do roku 2012 držitel rekordu prokazatelně nejdéle žijícího muže vůbec. Zemřel ve věku 116 let a 54 dní.\n\n"}
{"id": "1256672", "url": "https://cs.wikipedia.org/wiki?curid=1256672", "title": "Podvojná sůl", "text": "Podvojná sůl\n\nPodvojné soli jsou soli, které obsahují více než jeden kationt nebo aniont a vznikají krystalizací dvou různých solí do jedné krystalové mřížky. K takovým látkám patří například kamence (obecný vzorec MSO) nebo Tuttonovy soli (obecný vzorec MMSO·6HO). Dále jsou to vinan draselno-sodný, síran amonno-železnatý a síran-octan hlinitý AlSO(CHCOO), jenž je příkladem soli s dvěma různými anionty.\n\nPodvojné soli by neměly být zaměňovány s komplexními sloučeninami - při rozpouštění ve vodě podvojná sůl zcela disociuje na jednotlivé ionty, zatímco komplexní iont zůstává nezměněn. Například KCeF je podvojná sůl a disociuje na ionty K, Ce a F, ovšem komplexní sůl K[YbI] zachovává v roztoku iont [YbI]4. Proto je důležité ve vzorcích ohraničovat komplexní iont hranatými závorkami „[]“.\n\nVlastnosti podvojných solí se obecně liší od vlastností jednotlivých solí, z nichž jsou utvořeny.\n"}
{"id": "1256683", "url": "https://cs.wikipedia.org/wiki?curid=1256683", "title": "Flying Tiger Copenhagen", "text": "Flying Tiger Copenhagen\n\nFlying Tiger Copenhagen je dánský koncept obchodů nabízející domácí potřeby, kuchyňské potřeby, kancelářské potřeby, dekorace, hračky a sladkosti. Řetězec byl založen v roce 1995 v Kodani původně pod názvem Zebra, poté byl však přejmenován na Tiger. Pojmenování řetězce se liší podle zemí. Ve Skandinávii se řetězec jmenuje TGR, jinde Flying Tiger nebo Tiger. První pobočka mimo Dánsko byla otevřena v roce 2001 v Reykjavíku na Islandu. Dnes vlastní řetězec 740 prodejen v Dánsku, na Islandu, Německu, Nizozemsku, Velké Británii, Španělsku, Švédsku, Itálii, Řecku, Irsku, Norsku, Litvě, Lotyšsku, Polsku, Finsku, Portugalsku, Belgii, Japonsku, Česku, Rakousku, Maďarsku, Estonsku, na Maltě, Kypru, Švýcarsku, Jižní Koreji, USA a na Slovensku. První obchod Tiger v Česku byl otevřen v roce 2014 v Brně.\n\n\nProdejny ve světě (stav k roku 2016)\n"}
{"id": "1256688", "url": "https://cs.wikipedia.org/wiki?curid=1256688", "title": "Krzanowice (Opolské vojvodství)", "text": "Krzanowice (Opolské vojvodství)\n\nKrzanowice ( ) je vesnice v Polsku, v Opolském vojvodství. Od 1. ledna 2017 je adminstrativní součástí města Opolí (). Zástavba vesnice je od centra města vzdálena 6 kilometrů, další významnější sídlo Dobrzeń Wielki je pak vzdáleno asi 8 kilometrů.\n\nPřed rokem 1945 byla obec součástí Německa, v období hitlerovského režimu v letech 1934 – 1945 nesla jméno \"Erlengrund\".\n\nObec je dopravně obsluhována linkou č. 21 městské hromadné dopravy v Opolí.\n\n\n"}
{"id": "1256692", "url": "https://cs.wikipedia.org/wiki?curid=1256692", "title": "NALT", "text": "NALT\n\nNALT (z angl. nasal-associated lymphoid tissue) je lymfoidní tkáň asociovaná s nosní sliznicí u savců. Je součástí slizniční imunity (tzv. MALT = mucosa-associated lymphoid tissue). Chrání organismus před vzduchem přenášenými viry a ostatními patogeny. U lidí je za analogickou strukturu považován Waldeyerův lymfatický okruh.\n\nMyší NALT se nachází v nosní dutině na měkkém patře horní čelisti, tvoří dva bilaterálně umístěné válečky lymfoidní tkáně. Je tvořena hlavně lymfocyty, T- a B- buněčnými zónami, folikulárním epitelem, ve kterém se nachází epiteliální M-buňky. Dále se tam nachází dendritické buňky a makrofágy a malé množství erytrocytů. V určitých místech prochází NALT lymfatické cévy a venuly s vysokým epitelem (high-endotelial venules, HEV).\n\nNALT obsahuje zhruba stejné množství T- a B- lymfocytů. Populace T buněk se skládá převážne z CD4 T buněk, je jich tam cca 3-4x více než CD8 T buněk. Většina T buněk exprimuje αβ TCR (T buněčný receptor) a jen malá část má  γδ TCR. CD4 T buňky jsou v naivním stavu, exprimují velké množství CD45RB. B buňky mají sIgMIgD fenotyp a neprošly izotypovým přesmykem.\n\nNALT se začíná vytvářet brzy po porodu, není přítomna během embryonálního vývoje nebo v novorozených myších. První známky NALT (HEV s asociovanými lymfocyty) se objevuje týden po narození a kompletní NALT je patrná až 5-8 týdnů po narození. Na rozdíl od Peyerových plaků a lymfatických uzlin je tvorba NALT nezávislá na IL-7R, LT-Rβ a ROR-γ signalizaci. Naopak je potřeba funkční gen \"Id2\", který indukuje tvorbu CD3CD4CD45 buněk. Po narození se tyto buňky akumulují v místě budoucí NALT a indukují její tvorbu.\n\nU myší má NALT velmi strategickou polohu, je prvním místem, kde jsou vdechnuté patogeny rozpoznány a eliminovány. NALT má klíčovou roli v indukci imunitní odpovědi v dýchacích cestách a plicích. Je tzv. inductive site (místem indukce) slizničního imunitního systému podobně jako Peyerovy plaky u tenkého střeva.\n\nPo intranasální imunizaci, nebo rozpoznání patogenu, lymfocyty v NALT proliferují a diferencují. Začnou produkovat cytokiny, jako třeba IFN-γ, interferony I. typu, IL-2, IL-4, IL-5, IL-6 nebo IL-10 (množství záleží na typu a dávce antigenu a adjuvans). B buňky prochází izotypovým přesmykem a začnou produkovat antigen-specifické IgM, IgG a IgA. Aktivované B buňky mohou z tkáně vycestovat a doputovat do sliznic dýchacích cest a plic nebo močopohlavní soustavy, protože exprimují chemokinové receptory CCR10 a αβ-integrin. Dále se vytváří paměťové B a T buňky, které v NALT setrvávají po douhou dobu od imunizace.\n\nIntranasální (i.n.) imunizace neboli vakcinace je velmi efektivní způsob, jak stimulovat imunitní systém dýchacích cest. Tento způsob imunizace vyvolává jak buněčnou, tak humorální (protilátkovou) imunitní odpověď, a je schopen stimulovat nejen slizniční imunitu, ale i systémovou. Dávka i.n. podávaného antigenu může být nižší než u orálně podávaných vakcín, protože antigeny nejsou degradovány trávicímy enzymy. Pro tyto vlastnosti se i.n. imunizace zdá být vhodným způsobem pro očkování proti vzduchem-přenášeným virům a bakteriím. V roce 1997 byla ve Švýcarsku zavedena i.n. vakcína obsahující inaktivovaný virus chřipky a nLT (heat-labile enterotoxin) jako adjuvans, musela však záhy být stáhnuta z trhu, protože některým pacientům způsobila Bellovu obrnu (ochrnutí tvářových svalů). Od té doby vědci stále hledají vhodné a bezpečné adjuvans pro i.n. imunizaci. Např. Masafumi Yamamoto a spol. v roce 1998 na myším modelu ukázali funkční vakcinaci proti \"Streptococcus pneumoniae\" a v roce 2002 také proti viru chřipky.\n"}
{"id": "1256693", "url": "https://cs.wikipedia.org/wiki?curid=1256693", "title": "Magnetic festival", "text": "Magnetic festival\n\nMAGNETIC Festival je festival elektronické hudby, který se koná od roku 2012 dvakrát ročně v Praze v prostorách hal výstavištního areálu PVA Expo. MAGNETIC Festival se koná pravidelně začátkem května a v půli prosince.\n\nOtcem myšlenky a zakladatel festivalu je dj a producent John Culter. První MAGNETIC Festival proběhl 5. května 2012, který odstartoval sérii jednoho z nejúspěšnějších eventů elektronické hudby ve střední Evropě. Od roku 2014 je součástí festivalu evropská klubová tour MAGNETIC Club Life a MAGNETIC Arena. V prosinci 2019 se festival rozšířil o další velkou halu. V té byla vystavěna druhá stage zaměřená na techno interprety.\n\nNa každou edici festivalu jsou v prodeji dvě kategorie vstupenek - základní vstupné a VIP - All Inclusive vstupenky, které zahrnují vstup do VIP teras a zdarma neomezenou konzumaci nápojů.\n\n"}
{"id": "1256694", "url": "https://cs.wikipedia.org/wiki?curid=1256694", "title": "Ivan Ďurička", "text": "Ivan Ďurička\n\nIvan Ďurička (22. červen 1922, Martin – 1944) byl slovenský knihkupec a divadelní ochotník.\n\nVyučil se knihkupcem a v papírníkem. V roce 1940–1944 byl současně i tajemníkem Slov. spevokolu a Slovenského komorního divadla v Martině. Účastník SNP jako hlasatel Svobodného slov. vysílače v Banské Bystrici (1944). Po potlačení SNP ho v Martině zatklo Gestapo. Zahynul pravděpodobně při bombardování vězeňského transportu a Oranienburgu.\n\n\n"}
{"id": "1256699", "url": "https://cs.wikipedia.org/wiki?curid=1256699", "title": "Petr Paulů", "text": "Petr Paulů\n\nPetr Paulů (28. dubna 1956 Nymburk – 1. ledna 2017 Praha) byl český kytarista a hudební pedagog.\n\nPo absolutoriu konzervatoře v Plzni vystudoval Hudební fakultu Akademie múzických umění v Praze. Od roku 1983 byl profesorem kytarové hry na Pražské konzervatoři, kde odchoval celou řadu našich i zahraničních absolventů. Pro Český rozhlas natočil několik hodin kytarové hudby klasických i moderních autorů (J.S.Bach, J. Burghauser, W. Walton ad.). Koncertoval, nahrával a vedl mistrovské kurzy ve třiceti státech USA např. Classical Radio WQED - Pittsburgh; New York University Steinhardt. Koncertoval pravidelně v České republice i zahraničí, kromě toho slyšelo jeho hru obecenstvo v patnácti zemích světa, kde se úspěšně prodávají jeho čtyři CD se španělskými a jihoamerickými skladbami. Na koncertní turné po Evropě, Severní a Jižní Americe navázaly mistrovské kurzy a televizní pořady v Brazílii. V USA natočil sólovou desku a CD v kytarovém duu s Martinem Myslivečkem. Vystupoval a natáčel v České republice i v Evropě ve společném duu s akordeonistou Ladislavem Horákem (\"The Piazzolla Soloists\"), společně pak spolupráce obou s houslistou Pavlem Hůlou v Trojanově triu. Pedagogicky působil na gymnáziu Comenius v bavorském Deggendorfu. Pravidelně vedl mistrovské kurzy kytarové hry v Andoře. Je autorem kytarové školy \"Breviář klasického kytaristy\". Spolupracoval s filmovým studiem Barrandov. Je autorem mnoha scénických hudeb k divadelním hrám a pohádkám svého otce herce, režiséra a dramatika Jana Paulů (1922-1998).\n\n"}
{"id": "1256704", "url": "https://cs.wikipedia.org/wiki?curid=1256704", "title": "Krzanowice (rozcestník)", "text": "Krzanowice (rozcestník)\n\nNázev Krzanowice má několik obcí:\n\n"}
{"id": "1256706", "url": "https://cs.wikipedia.org/wiki?curid=1256706", "title": "Proudový letoun", "text": "Proudový letoun\n\nProudový letoun je letoun, který je poháněn proudovým nebo dvouproudovým motorem s pohonnou jednotkou turbínou.\n\nZatímco letouny poháněné vrtulemi dokážou vyvinout největší efektivitu v malých rychlostech a nadmořských výškách, proudová letadla jsou palivově nejefektivnější (viz specifický impuls) v rychlostech poblíž úrovně rychlosti zvuku (více než 981 km/h) a výškách 10 000 až 15 000 metrů.\n\nPrvním proudovým letounem na světě byl německý Heinkel He 178, poprvé vzlétl 27. srpna 1939. Pilotoval ho Erich Warsitz, letoun dokázal vyvinout rychlost až 640 km/h. První proudovým dopravním letounem se stal britský letoun de Havilland Comet, který poprvé vzlétnul 27. července 1949.\n\nPrvním proudovým letounem navrženým v Československu byl Aero L-29 Delfín. Prvním proudovým letounem České republiky byl Aero L-159 Alca vyvinutý z typu L-39 Albatros a L-39MS / L-59 Super albatros.\n\n"}
{"id": "1256707", "url": "https://cs.wikipedia.org/wiki?curid=1256707", "title": "Česká boxerská asociace", "text": "Česká boxerská asociace\n\nČeská boxerská asociace (ČBA) zastřešuje box v České republice. Je členem Mezinárodní boxerské federace (AIBA).\n\n\n\n"}
{"id": "1256708", "url": "https://cs.wikipedia.org/wiki?curid=1256708", "title": "Mezinárodní výstavní centrum", "text": "Mezinárodní výstavní centrum\n\nMezinárodní výstavní centrum, též Mezinárodní veletržní centrum (ukrajinsky Міжнародний виставковий центр, \"Mіžnarodnij vistavkovij centr\"), je koncertní a výstavní sál nacházející se v ukrajinském hlavním městě Kyjevě. Bylo otevřené v roce 2002 a s kapacitou až pro 11 tisíc lidí je největším výstavištěm na celé Ukrajině. Komplex se skládá ze tří hal o celkové ploše 58 000 m². V roce 2017 sloužilo jako místo konání 62. ročníku Eurovision Song Contest.\n\n"}
{"id": "1256709", "url": "https://cs.wikipedia.org/wiki?curid=1256709", "title": "Josef Allen Hynek", "text": "Josef Allen Hynek\n\nJosef Allen Hynek (1. května 1910, Chicago – 27. dubna 1986, Scottsdale) byl americký astronom, profesor a ufolog. Nejvíce se proslavil výzkumem v oblasti UFO. Působil jako vědecký poradce UFO studií provedených v letectvu Spojených států amerických v rámci tří po sobě následujících projektech: \"Projekt Sign\" (1947-1949), \"Projekt Grudge\" (1949-1952) a \"Projekt Blue Book\" (1952-1969).\nHynek byl potomkem českých přistěhovalců a ve druhé polovině 20. století vytvořil kategorizaci setkání s UFO. Z této kategorizace vycházel název filmu režiséra Stevena Spielberga z roku 1977 Blízká setkání třetího druhu. Sám působil i při přípravě filmu jako odborný poradce a dokonce se objevuje v jednom záběru v závěrečné scéně jako šedovlasý muž s brýlemi, bradkou a dýmkou v ústech, který přihlíží vylodění návštěvníků z vesmíru.\n"}
{"id": "1256711", "url": "https://cs.wikipedia.org/wiki?curid=1256711", "title": "Josef Kvasnička (sochař)", "text": "Josef Kvasnička (sochař)\n\nJosef Kvasnička (16. března 1868, Dubská Lhota – 12. října 1932, Vodňany) byl český akademický sochař.\n\nJosef Kvasnička se narodil 16. března 1868 v Dubské Lhotě v domě č. p. 14 a ještě týž den byl pokřtěn v kostele Rozeslání svatých apoštolů v Dubu. Kmotry mu byli dědeček z matčiny strany Vojtěch Plevka a jeho snacha Rozálie. Po obecné škole začal v roce 1879 studovat reálné gymnázium v Praze a po 4 letech se úspěšně přihlásil na c. k. státní průmyslovou školu v Praze, kde se u profesorů Václava Dědka a Josefa Maudera věnoval kreslení a modelování. V letech 1885 a 1886 studoval malířskou akademii v Praze a navázal c. k. akademií výtvarných umění ve Vídni, kde do roku 1888 studoval všeobecné sochařství. Mezi říjnem 1888 a červencem 1891 pak dovršil svá studia na c. k. umělecko-průmyslové škole v Praze, kde se věnoval u učitele Josefa Václava Myslbeka sochařství hlavně figurálního směru. Myslbek a ředitel František Schmoranz mu pak vystavili vysvědčení s posudkem „Jest způsobilým ve figuralním modelování samostatně tvořiti, sochy, reliéfy komponovati i prováděti. Ve škole vynikal vždy nevšední vytrvalostí i dovedností.“\n\nVojenskou službu vykonával u pěšího pluku č. 29 a v listopadu 1893 přišel do továrny na uměleckou terakotu Friedricha Goldscheidera ve Vídni – Währingu, kde dělal modeléra, tj. vzorkaře. Po třech letech se na svou žádost odešel věnovat do Čech vlastní tvorbě. V roce 1898 přišel první velký úspěch, když vyhrál první cenu v soutěži o model sochy Kašpara hraběte Štenberka pro Pantheon Národního muzea v Praze, který byl realizován v bronzu. Zúčastnil se i dalších soutěží, v soutěži o pomník Karla Jaromíra Erbena pro Miletín se umístil třetí, ucházel se i o Kubatův pomník pro Zbudov a účastnil se také výstav Krasoumné jednoty, Umělecké besedy a Jednoty umělců výtvarných v Praze. V letech 1901 a 1902 tvořil i na své studijní cestě v italském Římě. 22. června 1902 se vzali s \"Marií Samkovou\" (*29. listopadu 1870 v Týništi nad Orlicí) a zřejmě nejistý osud umělce na volné noze ho vedl k rozhodnutí vzít místo ve státních službách a věnovat se kariéře středoškolského profesora.\n\n21. června 1907 získal vysvědčení o způsobilosti učit a 15. října přišel na smíchovské reálně gymnázium jako suplent, kde vyučoval modelování a kreslení. V říjnu 1909 ho přeložili na lounskou c. k. vyšší státní reálku a i tady učil kreslení, rýsování a modelování. V Lounech bydlel se svou ženou v nájemním bytě v dnes už zaniklém domě č. p. 892 na tehdejší Revoluční třídě, současné třídě Osvoboditelů. Také v Lounech se zřejmě věnoval své tvorbě, nicméně zakázky směřovaly jinam. 27. ledna 1912 jeho milovaná manželka, která trpěla srdeční slabostí, zemřela. Stalo se tak náhle v jejich bytě kvůli srdeční příhodě ve věku nedožitých 41 let. Kvasnička své manželce vytvořil jímavý bronzový reliéf odlitý z bronzu a umístěný na jejím náhrobním kamenu na lounském hřbitově, kde je až do současnosti. Možná kvůli zármutku a bolestným vzpomínkám odešel po přeložení učit na reálku do České Třebové, která nebyla daleko od rodiště jeho ženy. Tam začal počátkem školního roku 1912-1913 učit opět kreslení a modelování. Roku 1915 zde zhotovil u příležitosti 500. výročí upálení Mistra Jana Husa svůj bronzový reliéf umístěný do městských sadů. Po sedmi letech od smrti manželky se znovu oženil a vzal si vodňanskou rodačku \"Josefu Řehořovou\". Roku 1921 byl jmenován profesorem a 1. května 1923 odešel do penze. Potom se s manželkou přestěhovali do jihočeských Vodňan a ve 20. letech dále tvořil. 12. října 1932 ve Vodňanech, nedaleko svého rodiště, zemřel a ke kremaci jeho těla došlo v Českých Budějovicích.\n\nJosef Kvasnička patří mezi skvělé umělce a jeho dílo má své místo v historii českého sochařství. Jeho soupis ale dosud čeká na sepsání a osud především jeho komorních děl je neznámý.\n\nMezi známá díla patří:\n\nV roce 1912 po skonu své drahé a milované manželky a před odchodem do České Třebové, vytvořil Kvasnička pro její hrob na hlavním lounském hřbitově jímavou plastiku, která je výpovědí jejich intimního vztahu. Nízký secesní reliéf odlitý z bronzu slévárnou B. Matějíčka v Praze - Vršovicích je vsazen do náhrobního kamene v podobě mohutného kvádru z hrubě otesané žuly. Vlevo na reliéfu je postava zamyšlené dívky a nad její hlavou lipová větévka z níž padá jediný uschlý lístek. Pod postavou je citát Kvasničkova kolegy z lounské reálky, profesora češtiny a němčiny Jaroslava Kroupy, s jeho vzpomínkou: „... Jen několikrát setkal jsem se s ní, ale vlídnost a milost její zachová si navždy v duši mé nejlepší vzpomínku...“. Na pravé straně reliéfu je nápis „Duši vzácné – manžel“. Uprostřed je nápis „Marie Kvasničková, roz. Samková z Týniště n/O., choť ak. sochaře a profesora. -1871–1912.-“.\n\nNa lounském náměstí stojí Kvasničkova monumentální socha mistra Jana Husa v nadživotní velikosti, která patří neodmyslitelné ke vzhledu historického jádra města. Její historie sahá do 28. září 1913, kdy položil předseda lounského \"Spolku pro postavení pomníků mužům o český národ zasloužilým\" návrh na pořízení reprezentativní připomínky mistra Jana Husa pro město Louny. Následovalo několikaměsíční hledání vhodného autora a díla několika způsoby včetně soutěže, do jejíž poroty přijel až z východočeské České Třebové zasednout i Josef Kvasnička. Žádný pokus ale nebyl úspěšný a spolek tak začal uvažovat, že práci přidělí přímo Josefu Kvasničkovi. Spolek začal hledat cestu, jak to udělat korektně bez obejití nutné soutěže a nakonec padlo 24. července 1914 rozhodnutí vypsat vyzvanou soutěž. V té byli osloveni sochaři Rektor, Beneš, Vlček a Kvasnička, a ten jediný začal na díle ihned pracovat. Nejprve byla schválena skica, následoval model ve čtvrtinové velikosti a 14. července 1915 zástupci spolku převzali hotové sádrové dílo pro odlití o celkové výšce postavy 2,3 metru. Kvůli válce se práce na realizaci obnovily až v listopadu 1921 a až v roce 1923 se podařilo sehnat dostatek peněz a bronzu na odlití sochy. Byla podepsána smlouva a v červnu 1924 byla socha hotova. Následovala jednání o nejvhodnějším umístění sochy, byla zasypána nefunkční studna na náměstí, upraveno okolí pomníku a vyhotoven byl žulový podstavec. To všechno si vyžádalo další velkou spoustu prostředků. Dne 18. října 1925, více než 10 let po převzetí sádrového modelu sochy spolkem k odlití, došlo k slavnostnímu odhalení hotové sochy, která je prý ještě o 30 cm vyšší, než jak byla schválena.\n\nPři příležitosti 500. výročí upálení mistra Jana Husa vytvořil Kvasnička pro městské sady v České Třebové roku 1916 bronzový reliéf kazatele. Kvůli ochraně před válečnou rekvizicí bylo ale dílo ukryto v muzeu a osazeno bylo až v roce 1920 na kámen u vstupu do parku Javorka. Slavnostní odhalení proběhlo v červenci. V roce 2005 na jaře byl reliéf odcizen. Díky dochovanému originálnímu modelu pro odlití desky byla vyrobena replika, která byla odhalena na původním místě 5. listopadu 2006.\n\nJosef Kvasnička byl řádným členem Jednoty umělců výtvarných.\n\n"}
{"id": "1256716", "url": "https://cs.wikipedia.org/wiki?curid=1256716", "title": "Jan Paulů", "text": "Jan Paulů\n\nJan Paulů (3. září 1922 Nymburk – 12. května 1998 Nymburk) byl český herec, divadelní režisér a dramatik.\n\nOd 80. let 20. století režíroval hry v nymburském divadle. Je autorem řady divadelních her jako jsou: \"Tři kostky cukru\", pohádkové veselohry o třech dějstvích \"Král 3.333\", přepracovanou \"Pohádku o Dlouhém, Širokém a Bystrozrakém\", a k níž složil hudbu jeho syn Petr Paulů. K jeho dalším hrám patří veselohra o čtyřech dějstvích \"Slovo má babička\", nebo veselohra se zpěvy \"Turecká věž\", kterou napsal spolu se Stanislavem Kaufmanem a k níž napsal scénickou hudbu a písně Přemysl Vrhel.\n"}
{"id": "1256724", "url": "https://cs.wikipedia.org/wiki?curid=1256724", "title": "Halín", "text": "Halín\n\nPřírodní památka Halín se rozkládá u vesnice Běstviny západně od silnice I/14 mezi městy Dobruška a Nové Město nad Metují. Území je tvořeno lesním komplexem Halín, ve kterém se nachází Halínský potok a Halínský rybník. Severní část tvoří protáhlá opuková stráň. Předmětem ochrany jsou cenné biotopy a to přirozené eutrofní vodní nádrže s evropsky významnou vegetací typu Magnopotamion nebo Hydrocharition a dubohabřiny asociace Galio-Carpinetum s cílem vytvoření vhodných podmínek pro pro existenci stabilních populací kuňky ohnivé (\"Bombina bombina\"), střevíčníku pantoflíčku (\"Cypripedium calceolus\"), čolka velkého (\"Triturus cristatus\"), čolka horského (\"Ichthyosaura alpestris\") a dalších zvláště chráněných druhů obojživelníků. Území je rovněž stejnojmennou evropsky významnou lokalitou.\n\nKromě výše zmíněných chráněných druhů živočichů se v PP Halín vyskytují i ropucha obecná (\"Bufo bufo\"), ropucha zelená (\"Pseudepidalea viridis\"), skokan hnědý (\"Rana temporaria\") a skokan skřehotavý (\"Pelophylax ridibundus\"). Z chráněných druhů rostlin zde kromě střevíčníku pantoflíčku roste kruštík modrofialový (\"Epipactis purpurata\"), medovník meduňkolistý (\"Melittis melissophyllum\"), vachta trojlistá (\"Menyanthes trifoliata\") či vemeník dvoulistý (\"Platanthera bifolia\").\n\n"}
{"id": "1256738", "url": "https://cs.wikipedia.org/wiki?curid=1256738", "title": "Gertwiller", "text": "Gertwiller\n\nGertwiller je francouzská obec v departementu Bas-Rhin v regionu Grand Est. V roce 2013 zde žilo 1 296 obyvatel.\n\nSousední obce jsou: Barr, Bourgheim, Heiligenstein a Zellwiller.\n\n\"Počet obyvatel\"\n\n\n"}
{"id": "1256741", "url": "https://cs.wikipedia.org/wiki?curid=1256741", "title": "Farní sbor Českobratrské církve evangelické ve Vysokém Mýtě", "text": "Farní sbor Českobratrské církve evangelické ve Vysokém Mýtě\n\nFarní sbor Českobratrské církve evangelické ve Vysokém Mýtě je sborem Českobratrské církve evangelické ve Vysokém Mýtě. Sbor spadá pod Chrudimský seniorát.\n\nFarářem sboru je Ladislav Havelka, kurátorem sboru Ladislav Morávek.\n\n\n"}
{"id": "1256742", "url": "https://cs.wikipedia.org/wiki?curid=1256742", "title": "Lella Ricci", "text": "Lella Ricci\n\nLella Ricci, rozená Adelaide Ricci (1850 Terst – 7. října 1871 Praha), byla italská operní zpěvačka-sopranistka, dcera skladatele Luigi Ricciho.\n\nNarodila se v Terstu jako Adelaide Ricci. Byla dcerou neapolského skladatele Luigiho Ricciho a české operní pěvkyně Ludmily Stolzové (1826-1910), sestry slavné sopranistky Terezy Stolzové, jedné z nejoblíbenějších zpěvaček Giuseppe Verdiho. Její bratr byl skladatel Luigi Ricci-Stolz, narozený ze vztahu svého otce se sestrou Ludmily Františkou (identickým dvojčetem). Otec zemřel, když jí bylo devět let.\n\nV divadle Teatro Principe Umberto debutovala s velkým úspěchem již v šestnácti letech. Skladatel Emilio Usiglio pro ni složil operu \"La scommessa\", která měla premiéru ve Florencii dne 6. července 1870. \n\nV roce 1871 připravoval Bedřich Smetana premiéru komické opery Lellina otce Luigiho Ricciho \"Crispino e la comare\" (\"Kryšpín a jeho kmotra\") a jako představitelku hlavní role pozval Lellu Ricciovou. Lella měla v této roli velký úspěch a dostala v Čechách nabídku na další vystupování. V Praze zpívala Rosinu (Gioacchino Rossini: \"Lazebník sevillský\"), Violettu ( Giuseppe Verdi: \"La traviata\") a další role. \n\nLella v Praze otěhotněla, ale aby si udržela kariéru, rozhodla se pro umělé přerušení těhotenství. Po neodborně provedeném zákroku 7. října 1871 zemřela na vnitřní krvácení. Je pohřbena na Olšanských hřbitovech spolu se svým otcem, který zemřel v Praze v ústavu choromyslných na šílenství syfilitického původu 31. prosince 1859.\n\nHudební vědec Jaroslav Smolka publikoval teorií, podle které byl milencem Lelly Ricciové sám Bedřich Smetana. Lella trpěla po svém otci vrozenou syfilidou, Smetana se od ní nakazil a potkal ho stejný osud jako Lellina otce.\n\n\n"}
{"id": "1256745", "url": "https://cs.wikipedia.org/wiki?curid=1256745", "title": "Ján Štefanec", "text": "Ján Štefanec\n\nJán Štefanec (16. červen 1903, Benice (Liptovský Mikuláš) – 17. březen 1989, Bratislava) byl architekt a vysokoškolský pedagog. Jeho otec byl Ján Štefanec a jeho matka byla Johanna rozená Dobáková.\n\nVystudoval architekturu na ČVUT v Praze (1921-1927), Ing. Tvořil v duchu funkcionalismu, těžištěm jeho tvorby byly veřejné budovy. Navrhl a realizoval budovu Železniční stanice v Banské Bystrice (1951). Předseda Spolku Slovenských architektů (od roku 1948), později člen Svazu Slovenská architektů. Autor odborných článků.\n\n\n\n"}
{"id": "1256746", "url": "https://cs.wikipedia.org/wiki?curid=1256746", "title": "Downpatrick", "text": "Downpatrick\n\nDownpatrick (irsky \"Dún Pádraig\", což v překladu znamená \"Patrikova pevnost\") je město v districtu Newry, Mourne and Down ve východní části Severního Irska. Downpatrick je zároveň takzvaným \"county town -\" administrativním centrem historického hrabství Down. Ve městě sídlí správní úřady pro danou část districtu Newry, Mourne and Down, který vznikl po reorganizaci v roce 2015.\n\nMěsto Downpatrick se nachází cca 33 km směrem na jih od severoirské metropole Belfastu. Při severozápadním okraji Downpatricku teče řeka Quoile, která po asi 3 kilometrech od města ústí do Irského moře. Nadmořská výška se na území městské zástavby pohybuje od nuly či několika metrů do zhruba 80 m.\n\nKrajinný ráz s nízkými pahorky a močály kolem řeky Quoile, charakteristický pro celý poloostrov Lecale (irsky \"Leath Cathail\"), byl formován v během zalednění tohoto území v období pleistocénu. Podloží vyvýšenin na území města tvoří ordovické a silurské břidlice a křemité oblázky. Katastr města je součástí chráněné krajinné oblasti Strangford & Lecale AONB (\"Area of Outstanding Natural Beauty\"), která byla vytvořena v roce 2010 spojením chráněných oblastí \"Strangford\" \"Lough AONB\" a \"Lecale AONB.\"\n\nDownpatrick patří v Severním Irsku do kategorie měst střední velikosti (10 000 až 18 000 obyvatel). Podle údajů ze sčítání lidu na počátku 21. století měl Downpatrick k 29. dubnu 2001 10 316 obyvatel, z čehož bylo 87,8% katolíků a 10,9% protestantů. O 10 let později se počet obyvatel města zvýšil na 10 822.\n\nPři archeologických vykopávkách byly na území města odkryty základy dvou kruhových obydlí z doby bronzové o průměru 4 a 7 metrů. Některé nálezy ukazují na osídlení z doby neolitu.\n\nDownpatrick patří mezi nejstarší města na území Irska. Řecký geograf Klaudios Ptolemaios jej kolem roku 130 n. l. mezi irskými sídly zmiňuje jako \"Dunum\". Původní gaelské (keltské) jméno sídla bylo \"Rath Celtair\", odvozené od jména bojovníka Celtchara, jednoho z hrdinů irské mytologie. Později byl tento název nahrazen pojmenováním \"Dún Lethglaise\" a pak \"Dún Dá Lethglas\" (\"Dún\" znamená \"pevnost\" nebo \"hrad\"). Až ve 13. století bylo město přejmenováno na počest svatého Patrika na \"Dún Pádraig\" a tento název se v poangličtělé formě Downpatrick zachoval dodnes.\n\nTraduje se, že na vyvýšenině \"Cathedral Hill\", na níž byla později postavena downská katedrála (\"Down Cathedral\"), byl v roce 461 pohřben svatý Patrik. Později zde měli být pohřbeni též svatá Brigita z Kildare a svatý Kolumba.\n\nOd 7. století převzal vládu na Ulsterem (Ulaidhem) rod Dál Fiatach a Downpatrick se po několik staletí stal správním centrem jejich území. V roce 1137, poté, co se vzdal úřadu arcibiskupa z Armaghu, se downským biskupem stal svatý Malachiáš. Za jeho působení byla opravena a rozšířena downská katedrála. Normanský rytíř John de Courcy se v lednu 1177 poté, co mu byla králem Jindřichem II. Plantagenetem předána vláda nad Ulsterem, vydal dobýt svěřené území. Dne 2. února 1177 překonal hradby Rath Celtair, porazil krále Ruaidhriho Mac Duinnshleibheho z rodu Dál Fiatach a převzal vládu nad Ulsterem. V dalších stoletích došlo v oblasti Downpatricku k několika střetnutím mezi irskými a normanskými, resp. anglickými vojsky o vládu nad tímto územím.\n\nV roce 1183 přišli do Downpatricku na pozvání Johna de Courcyho benediktinští mniši z opatství St. Werburgh v Chesteru. (Budova benediktinského kláštera, postavená de Courcym, byla zničena při zemětřesení v roce 1245). Podle různých zpráv se uvádí, že de Courcy během přestavby areálu na katedrálním vrchu odkryl nejen ostatky sv. Patrika, ale i sv. Brigity a sv. Columby. Tyto ostatky John de Courcy údajně ukázal papežskému legátu Vivianovi ze Santo Stefano Rotondo (Santo Stefano al Monte Celio) a poté je opět 9. června 1186 nechal uložit do země. Na den svatého Patrika (17. března) se k hrobu konají poutě. Ve 20. století byl na toto místo na nádvoří downské katedrály položen velký kámen, aby poutníci nemohli odnášet z posvátného místa hlínu. Poblíž pietního místa a katedrály je zřízeno Saint Patricks Center, jediná stálá expozice na světě, věnovaná života a dílu patrona Irska.\n\nPřevzetí vlády Brity bylo spojeno s pronásledováním katolických věřících a duchovních. V lednu roku 1575 byli v Downpatricku protestanty oběšeni tři františkánští mniši. V 18. století se město dále rozrůstalo a vznikly nové ulice. Velký podíl na rozvoji města měl Edward Southwell a další příslušníci zdejší bohaté rodiny statkářů a vlastníků půdy. Ve městě vznikly jatky a trh s obilím, v roce 1733 byla postavena Southwellova škola (\"Southwell School\") a chudobinec. V 19. století pokračovaly snahy o zrovnoprávnění postavení katolíků ve městě. Na Den sv. Patrika, 17. března 1848, došlo v Downpatricku ke střetu 2000 – 3000 katolíků, putujících ke hrobu sv. Patrika, s protestantskými Oranžisty.\n\nVe 20. století během konfliktů (angl. \"The Troubles\") v Severním Irsku došlo k několika závažným událostem i v Downpatricku. Dva katoličtí příslušníci Prozatímní irské republikánské armády zahynuli 26. 8. 1972 při předčasném výbuchu nálože na hlavní tribuně downpatrické dostihové dráhy. Dne 6. 10. 1983 zastřelili členové Prozatímní IRA dva protestanty, příslušníky Královské ulsterské policie, během jejich obchůzky ve městě.\n\nÚtoky IRA na představitele britské armády a ulsterské policie pokračovaly i v 90. letech 20. století. Čtyři vojáci, příslušníci Ulsterského obranného pluku zahynuli 9. 4. 1990 poté, co jejich hlídkový vůz najel na Ballydugan Road v Downpatricku na nálož, nastraženou bojovníky IRA.\n\nVe městě i jeho nejbližším okolí se nachází řada historických památek, přírodních zajímavostí a pozoruhodných míst.\n\n\n\nV tomto článku byly použity některé informace z článku \"Downpatrick\" a \"The Troubles in Downpatrick\" na anglické Wikipedii.\n\n\n"}
{"id": "1256747", "url": "https://cs.wikipedia.org/wiki?curid=1256747", "title": "Seznam medailistů na halovém mistrovství Československa a Česka mužů a žen v běhu na 800 m", "text": "Seznam medailistů na halovém mistrovství Československa a Česka mužů a žen v běhu na 800 m\n"}
{"id": "1256748", "url": "https://cs.wikipedia.org/wiki?curid=1256748", "title": "Kračun (pečivo)", "text": "Kračun (pečivo)\n\nKračun či kračunik je obřadní pečivo tradičně pečené o Vánocích na východním Slovensku. Těsto se zadělává pramenitou vodou a poté se v něm udělá jamka do které je nakapán med. Poté jsou do něj přidávány další přísady, například semena obilnin, luštěnin, konopí nebo lnu, některé měli i magicky zajistit zdraví a ochranu před zlem, například česnek, petrželová nať, posvěcené byliny, hostie nebo svěcená voda. Mezi další magické úkony spojené s kračunem patří zapečení lahvičky s medem, který byl poté používán například léčení a zaříkání. Na stole, kde jeho přítomnost na vánočním stole zajišťovala rodině po celý rok chléb, byl kladen na seno, slámu či obilná zrna, která byla přidávána do jařiny pro zabezpečení úrody. V okolí Trebišova a Humenného byly kromě kračunu pečeny jeho tři menší obdoby, nazývané \"kračunov brat\", a každý kus byl umístěn do jednoho rohu stolu. Někdy byl načnut již na Štědrý večer, jindy ležel na stole až do Nového roku či do Tří králů. Někdy se kračun pekl i pro zvířata či jim z něj bylo odlomeno. Na přelomu 19. a 20. století se počal zjemňovat a tímto názvem se označoval bílý chléb či koláč, zachoval se však jeho obřadní charakter. Na počátku 21. však už tato tradice zaniká.\n\n"}
{"id": "1256749", "url": "https://cs.wikipedia.org/wiki?curid=1256749", "title": "Zdeněk Dragoun", "text": "Zdeněk Dragoun\n\nZdeněk Dragoun (* 28. října 1946 Březnice) je český archeolog specializující se na vývoj Prahy v předlokačním období (tj. v období kumulace neopevněných osad v okolí významných raně středověkých hradů), počátky pražských měst a pražskou románskou architekturu. Podílel se na řadě monografií a je autorem odborných mnoha článků. Kromě jiného píše i básnické sbírky. \n\nV letech 1964-1971 a 1974-1975 studoval obor archeologie-archivnictví na Filozofické fakultě Univerzity Karlovy v Praze, který zakončil diplomovou prací: „Vývoj osídlení Bozeňska v době předhusitské“. V letech 1972-1978 patři do průzkumové čety Pražského stavebního podniku na výzkumech Pražského ústavu památkové péče (PÚPP). V letech 1978-1984 byl archeologem Muzea hlavního města Prahy a od roku 1982 členem Pražské archeologické komise. V této komisi byl od 1991 do 2008 předsedou. V roce 1983 získal titul PhDr. V období let 1984-1992 byl archeologem Pražského ústavu památkové péče a od roku 1992 do roku 2008 vedoucím archeologického oddělení PÚPP (pozdějšího NPÚ v Praze). Od 1987 byl členem redakční rady Pražského sborníku historického a v letech 1990-1993 členem Rady Pražského hradu. V letech 1990-1993 byl členem redakční rady Zpráv památkové péče, od roku 1994 členem redakční rady Průzkumů památek a od roku 1997 člen redakční rady sborníku Archaeologica Pragensia. V letech 1994-2001 byl člen Archeologické komise MK ČR a od 1997 se stal jejím předsedou. V období let 1996-1998 se stal řešitelem grantu GA ČR: „Románské domy v Praze“. V letech 1998-2006 byl členem Vědecké rady Archeologického ústavu AV ČR a od roku 2001 členem podoborové komise Grantové agentury České republiky. Od roku 2003 byl předsedou koreferentské komise výzkumu v areálu bývalých kasáren Jiřího z Poděbrad na náměstí Republiky. Od roku 2008 se stal členem Památkové rady NPÚ v Praze a členem Komise pro revitalizaci Staroměstského náměstí MHMP. Od roku 2009 se stal členem evaluační archeologické komise AV ČR. V roce 2010 se účastnil otevření hrobky Tychona Brahe v Týnském chrámu. Je ženatý, má dva dospělé syny.\n\n"}
{"id": "1256750", "url": "https://cs.wikipedia.org/wiki?curid=1256750", "title": "Marshmello", "text": "Marshmello\n\nMarshmello neboli Christopher Comstock (narozen 19.května, 1992) je americký DJ a tvůrce elektronické taneční hudby. Jeho identita není známa, protože si nikde nesundal svou masku v podobě velkého maršmelouna. Na svých hudebních a tanečních koncertech se objevuje výhradně s maskou. Mnoho lidí si však myslí, že se jedná o amerického umělce Chrise Comstoka, který má stejné jméno, datum narození, tetování i podobný hudební styl a jehož identitu potvrdil i samotný deadmau5.\n\nTento styl se vyznačuje především hraním takzvaného Groove a rychlé taneční hudby. Jeho nahrávky na YouTube mají desítky milionů zhlédnutí. V červnu 2016 vydal hudební video s názvem Alone, které získalo více než sto milionů zhlédnutí za tři měsíce. V roce 2016 byl také nominován v soutěži mezinárodní taneční hudby EDM jako sólový umělec roku.\n\nZlatý záznam\nplatinová deska\n2 × záznam platiny\n\n"}
{"id": "1256755", "url": "https://cs.wikipedia.org/wiki?curid=1256755", "title": "Cazaubon", "text": "Cazaubon\n\nCazaubon je francouzská obec v departementu Gers v regionu Okcitánie. V roce 2013 zde žilo 1 709 obyvatel.\n\nObec leží u hranic departementu Gers s departementem Landes, tedy i u hranic regionu Okcitánie s regionem Nová Akvitánie.\n\nSousední obce jsou: Ayzieu, Campagne-d'Armagnac, Eauze, Gabarret (Landes), Labastide-d'Armagnac (Landes), Lagrange (Landes), Larée, Marguestau, Monclar, Parleboscq (Landes) a Réans.\n\n\"Počet obyvatel\"\n\n\n"}
{"id": "1256758", "url": "https://cs.wikipedia.org/wiki?curid=1256758", "title": "Kolínské kurfiřtství", "text": "Kolínské kurfiřtství\n\nKolínské kurfiřtství (německy \"Kurfürstentum Köln\") bylo církevní knížectví Svaté říše římské existující od 10. do počátku 19. století. Skládalo se z tzv. Hochstiftů, církevních držav kolínského arcibiskupa, který jim zároveň ve své vlastní osobě vládl jako kurfiřt. Kurfiřství by nemělo být zaměňováno s římskokatolickou Kolínskou arcidiecézí, která byla rozsáhlejší a nad kterou měl arcibiskup-kurfiřt pouze duchovní autoritu. V Říši byla pouze dvě podobná církevní knížectví (kurfiřství), a to Mohučské kurfiřství a Trevírské kurfiřství.\n\nArcibiskup kolínský byl zároveň arcikancléřem italským, což bylo jedno ze tří titulárních království Svaté říše římské, ostatní dvě představovalo Německo (arcibiskup mohučský) a Burgundsko (arcibiskup trevírský). Hlavním městem kurfiřství byl Kolín nad Rýnem. Konflikty s kolínskými měšťany ale zapříčinily, že se kurfiřt koncem 16. stol. přestěhoval do Bonnu. Po roce 1475 bylo uznáno svobodné říšské město Kolín a tím pádem bylo město vyjmuto i z nominální světské autority kurfiřta. Kolín nad Rýnem a Bonn v roce 1794 obsadila Francie. Pravobřežní državy kurfiřství byly v roce 1803 sekularizovány v průběhu Finálního usnesení mimořádné říšské deputace.\n\nÚzemí Kolínského kurfiřství bylo menší než Kolínské arcidiecéze, která navíc zahrnovala sufragánní diecéze jako např. Liége a Münster.\n\nKolín nad Rýnem byl původně antickým římským městem \"Colonia Agrippina,\" nacházejícím se v provincii Dolní Germánie (\"Germania Inferior\") a byl sídlem biskupa už v dobách starověkého Říma. V roce 953 získali kolínští arcibiskupové poprvé významnější světskou moc, poté co byl biskup Bruno jmenován svým bratrem císařem Otou I. vévodou. Císař Ota odkázal svému bratru Brunovi výsady světských knížat s cílem oslabit moc světské nobility, která ohrožovala jeho vliv. Jednalo se o počátek Kolínského kurfiřství. To bylo tvořeno dědičnými državami arcibiskupství a nakonec zahrnovalo i pás území okolo levého břehu Rýna východně od Jülichu a vévodství Vestfálského na druhé straně Rýna, s výjimkou vévodství Berg a Mark.\n\nOd konce 12. století byl arcibiskup kolínský jedním ze sedmi volitelů císaře Svaté říše římské. Kromě toho, že byl kurfiřtem, byl zároveň italským arcikancléřem, a to technicky vzato od roku 1238 nepřetržitě až do roku 1803. V bitvě u Worringenu v roce 1288 byl arcibiskup zajat městskými vojáky a byl přinucen poskytnout Kolínu téměř úplnou autonomii. Nakonec se arcibiskup přesunul do Bonnu, aby se vyhnul právním konfliktům s vedením města. Později, v roce 1475 se stal Kolín Svobodným říšským městem zcela nezávislým na arcibiskupovi. První pogrom proti Židům proběhl v roce 1349, kdy byli použiti jako obětní beránek za Černou smrt, a proto byli upáleni. Politické napětí dále vznikalo v otázkách daní, veřejných výdajů, regulace podnikání a dozoru nad trhem stejně jako v otázkách mezí samostatnosti.\n\nVýznam dálkového obchodu v Pobaltí rostl, protože hlavní obchodní města se spojila do tzv. Hanzy pod vedením Lübecku. Jednalo se o obchodní alianci obchodujících měst a jejich gild, které ovládaly obchod při pobřeží severní Evropy, vzkvétaly od 13. do 16. stol. a pokračovaly s menším významem i poté. Nejdůležitějšími městy byl právě Kolín na řece Rýn, Hamburg a Brémy při pobřeží Severního moře a Lübeck v Pobaltí. Hospodářská struktura středověkého a raně novověkého Kolína nad Rýnem byla založena na hlavním městském říčním přístavu, který byl významným dopravním uzlem a na něm závislých kupcích, kteří navazovali vztahy s obchodníky v ostatních hanzovních městech.\n\nV průběhu 16. stol. konvertovali dva kolínští arcibiskupové k protestanství. První z nich, Hermann von Wied na nátlak odstoupil z arcibiskupského stolce, ale Gebhard Truchsess von Waldburg, který v roce 1582 konvertoval ke kalvinismu, se pokusil o sekularizaci arcibiskupství. Uzavření sňatku v únoru následujícího roku a neochota vzdát se ovládaných území vyústily ve volbu konkurenčního arcibiskupa a kurfiřta – Arnošta Bavorského, bratra bavorského vévody z rodu Wittelsbachů. V následující kolínské válce papež financoval italské a španělské žoldnéře a katolické Bavorsko taktéž poskytlo armádu na Arnoštovu podporu, zatímco protestantské Nizozemí podporovalo Waldburga. Válka kurfiřství hospodářsky zruinovala a řada měst a vesnic byla obležena a zničena. Obléhání pevnosti Godesberg od listopadu do prosince roku 1583 skončilo destrukcí hradu a pobitím většiny jeho obyvatel. Po několika dalších obléháních se von Waldburg vzdal svého nároku na biskupský stolec a uchýlil se společně se svojí ženou do Štrasburku. Arnošt se stal arcibiskupem, což byl první větší úspěch protireformace v Německu. Pod Arnoštovým vedením pak na znovuzavedení katolicismu dohlíželi jezuité. V letech 1583 až 1761 bylo arcibiskupství fakticky sekundogeniturou bavorské větve rodu Wittelsbachů. Vzhledem k tomu, že arcibiskup kolínský v tomto období ovládal i biskupství münsterské (a často také biskupství Liége), byl jedním z nejdůležitějších knížat v severozápadním Německu.\n\nOd roku 1597 až do roku 1794 bylo rezidencí kurfiřta město Bonn a tím pádem bylo v podstatě hlavním městem kolínského kurfiřství.\n\nPo roce 1795 byla území kurfiřství na levém břehu Rýna okupována Francií a formálně anektována roku 1801. Kolín byl součástí departmentu Roer; Bonn byl součástí departmentu Rhin-et-Moselle. V roce 1803 byl sekularizován i zbytek arcibiskupství, přičemž vévodství Vestfálské bylo poskytnuto Hesensko-Darmstadtsku a Vest Recklinghausen vévodovi z Arenbergu. Nicméně sídlo katolického arcibiskupa bylo v Kolíně nad Rýnem v roce 1824 obnoveno a je arcidiecézí až do současnosti.\n"}
{"id": "1256759", "url": "https://cs.wikipedia.org/wiki?curid=1256759", "title": "Gigafactory 1", "text": "Gigafactory 1\n\nTesla Gigafactory 1 je rozestavěná továrna na lithium-iontové akumulátory pro firmu Tesla Inc., nacházející se v průmyslové zóně Tahoe Reno Industrial Center v okrese Storey v americkém státě Nevada. Sekce A od prvního čtvrtletí roku 2016 vyrábí tzv. Tesla Powerwall, což je domácí Tesla baterie, budou zde vyráběné lithium-iontové akumulátory pro automobil Tesla Model 3. Do továrny investuje Tesla Inc. spolu s japonskou firmou Panasonic, odhadovaná cena stavby se bude pohybovat kolem 5 miliard USD. Spekulace o výstavbě této budovy Tesla zveřejnila v roce 2013, v červnu 2015 začaly stavební práce, má být dostavěna v roce 2020. V tu dobu bude největší budovou na světě podle rozlohy.\n\nDíky masové výrobě by baterie měly být ve výsledku levnější a přívětivější k životnímu prostředí, například díky efektivní recyklaci v továrně. Gigafactory bude čerpat energii z obnovitelných zdrojů energie.\n\nV srpnu 2018 bylo tempo produkce baterií již 20 GWh ročně, což je více než všechny ostatní automobilky dohromady. Továrna má přitom zatím jen třetinu plánované velikosti. Produkce baterií se neustále zvětšuje, začátkem roku 2019 by to mělo být kolem 35 GWh ročně.\n\nTesla Gigafactory 2 se začala stavět v září 2014 ve městě Buffalo ve státě New York. Gigafactory 3 se začne stavět v roce 2020 v Číně. Další Gigafactory bude postavena v Evropě, dříve se uvažovalo o České republice, v současné době (2018) je nejpravděpodobnější volbou Německo.\n\nFirma vyvíjí bateriové úložiště pro domácnosti, Powerwall s kapacitou 13,5 kWh, a podniky, Powerpack s kapacitou 210 kWh. Dalším evolučním stupněm bateriových úložišť je pak Megapack. Ten má o 60 % větší hustotu baterie než Powerpack, takže nabízí 3 megawatthodiny (MWh). Pro srovnání, o něco méně (2,5 MWh) spotřebuje průměrná česká domácnost za rok, pokud jí elektřina neslouží k vytápění, ani k ohřevu vody.\n\n\n"}
{"id": "1256760", "url": "https://cs.wikipedia.org/wiki?curid=1256760", "title": "Mistrovství Evropy v rychlobruslení 2017", "text": "Mistrovství Evropy v rychlobruslení 2017\n\nMistrovství Evropy v rychlobruslení 2017 se konalo ve dnech 6.–8. ledna 2017 v rychlobruslařské hale Thialf v nizozemském Heerenveenu. Jednalo se o 28. společné mistrovství Evropy a celkově o 42. evropský ženský šampionát a 111. mistrovství Evropy pro muže. Z předchozího šampionátu obhajovali vícebojařský titul Češka Martina Sáblíková a Nizozemec Sven Kramer.\n\nMezinárodní bruslařská unie rozhodla, že od roku 2017 dojde ke změně formátu soutěže. V roce 2017 byl kromě klasického víceboje vůbec poprvé v rámci ME pořádán i sprinterský víceboj, takže na mistrovství startovali i sprinteři. Vícebojařské soutěže se na ME od tohoto roku konají vždy v lichých letech. V sudých letech, počínaje rokem 2018, jsou na programu ME závody na jednotlivých tratích.\n\nŠampionát byl původně přidělen Polsku, odehrávat se měl na otevřené dráze v Zakopanem, nebo ve Varšavě. Vzhledem k technickým problémům ale Poláci od uspořádání soutěže na podzim 2016 ustoupili a mistrovství bylo přesunuto do Heerenveenu.\n\nV Heerenveenu získala pátý titul mistryně Evropy Nizozemka Ireen Wüstová, mezi muži podeváté vyhrál její krajan Sven Kramer. Ve sprintu poprvé zvítězila Češka Karolína Erbanová a Nizozemec Kai Verbij.\n\nČeskou výpravu tvořili Sebastian Druszkiewicz, Karolína Erbanová, Martina Sáblíková a Nikola Zdráhalová.\n\nSoutěže se zúčastnilo celkem 22 závodníků z následujících zemí: Itálie (3), Nizozemsko (3), Norsko (3), Rusko (3), Polsko (2), Belgie (1), Bělorusko (1), Česko (1), Dánsko (1), Maďarsko (1), Rakousko (1), Švédsko (1), Švýcarsko (1).\n\nSoutěže se zúčastnilo celkem 19 závodnic z následujících zemí: Nizozemsko (3), Norsko (3), Polsko (3), Česko (2), Rusko (2), Belgie (1), Dánsko (1), Estonsko (1), Itálie (1), Německo (1), Rakousko (1).\n\nSoutěže se zúčastnilo celkem 22 závodníků z následujících zemí: Finsko (3), Nizozemsko (3), Polsko (3), Rusko (3), Itálie (2), Německo (2), Norsko (2), Belgie (1), Bělorusko (1), Estonsko (1), Švédsko (1).\n\nSoutěže se zúčastnilo celkem 17 závodnic z následujících zemí: Nizozemsko (3), Rusko (3), Německo (2), Norsko (2), Polsko (2), Bělorusko (1), Česko (1), Finsko (1), Itálie (1), Rakousko (1).\n\n"}
{"id": "1256763", "url": "https://cs.wikipedia.org/wiki?curid=1256763", "title": "Robyn Erbesfield", "text": "Robyn Erbesfield\n\nRobyn Erbesfield-Raboutou (* 8. srpna 1963 Atlanta) je bývalá americká reprezentantka ve sportovním lezení. Vítězka Rock Masteru v Arcu, mistryně světa a čtyřnásobná vítězka světového poháru v lezení na obtížnost.\n\nVítězem předních světových závodů v lezení na obtížnost byl v letech 1998–1989 i její manžel Didier Raboutou. Závodům se věnují také děti, dcera Brooke Raboutou (juniorská vicemistryně světa 2016, která také jako nejmladší lezec vůbec přelezla cestu obtížnosti 8c) i syn Shawn Raboutou.\n\n\n\n"}
{"id": "1256764", "url": "https://cs.wikipedia.org/wiki?curid=1256764", "title": "Molières (Tarn-et-Garonne)", "text": "Molières (Tarn-et-Garonne)\n\nMolières je francouzská obec v departementu Tarn-et-Garonne v regionu Okcitánie. V roce 2013 zde žilo 1 245 obyvatel.\n\nObec leží u hranic departementu Tarn-et-Garonne s departementem Lot.\n\nSousední obce jsou: Auty, Castelnau-Montratier (Lot), Labarthe, Mirabel, Montfermier, Montpezat-de-Quercy, Puycornet a Saint-Vincent-d'Autéjac.\n\n\"Počet obyvatel\"\n\n\n"}
{"id": "1256765", "url": "https://cs.wikipedia.org/wiki?curid=1256765", "title": "Předlokační aglomerace", "text": "Předlokační aglomerace\n\nPředlokační aglomerace je v archeologii označení pro kumulaci neopevněných osad v okolí významných raně středověkých hradů (v Čechách například v Praze nebo u Prahy, u Žatce, ve Starém Brně apod.). Tyto předlokační aglomerace neměly ještě samosprávu a městské zřízení. Svým počtem obyvatel a ekonomickým významem byly vývojovým předstupněm měst, která byla zakládána na území střední Evropy až od 13. století.\n"}
{"id": "1256766", "url": "https://cs.wikipedia.org/wiki?curid=1256766", "title": "Seznam teplotních rekordů", "text": "Seznam teplotních rekordů\n\nTato stránka obsahuje seznam nejvyšších a nejnižších naměřených teplot v mnoha zemích světa. Neobsahuje nepotvrzené naměřené teploty, či teploty naměřené nespolehlivým způsobem. Nejvyšší kdy na Zemi naměřená teplota je 56.7 °C, která byla naměřena v roce 1913 v Údolí smrti v USA. Nejnižší teplota určená pozemním měřením, −89.2 °C, byla naměrená 21 června 1983 na Sovětské polární stanici Vostok v Antarktidě . 10. srpna 2010 bylo družicovým měřením ve vnitrozemí Antarktidy naměřeno –93,2 °C, jedná se však o teplotu povrchu ledu, s měřením teploty vzduchu nad ledem tak tato hodnota není přímo srovnatelná.\n\n"}
{"id": "1256767", "url": "https://cs.wikipedia.org/wiki?curid=1256767", "title": "Skillet (album)", "text": "Skillet (album)\n\nSkillet je debutové studiové album americké křesťanské rockové skupiny Skillet. Album vyšlo v roce 1996.\n\n"}
{"id": "1256770", "url": "https://cs.wikipedia.org/wiki?curid=1256770", "title": "Molières", "text": "Molières\n\nMolières je název nebo součást názvu více obcí ve Francii:\n\n"}
{"id": "1256772", "url": "https://cs.wikipedia.org/wiki?curid=1256772", "title": "Bláznivá, zatracená láska", "text": "Bláznivá, zatracená láska\n\nBláznivá, zatracená láska (v anglickém originále Crazy, Stupid, Love) je americký romantický komediální film z roku 2011. Režie se ujali Glenn Ficarra a John Requa a scénáře Dan Fogelman. Ve snímku hrají hlavní role Steve Carell, Ryan Gosling, Julianne Moore, Emma Stone, Marisa Tomei a Kevin Bacon.\n\nFilm měl premiéru v New Yorku 19. července 2011 a do kin byl oficiálně uveden 29. července 2011. V České republice měl premiéru 15. září 2011. Film získal pozitivní recenze od kritiků a vydělal přes 142 milionů dolarů. Ryan Gosling získal za roli nominaci na Zlatý glóbus v kategorii nejlepší herec – muzikál nebo komedie.\n\nFilm vydělal 84,2 milionů dolarů v Severní Americe a 58,5 milionů dolarů v ostatních oblastech, celkově tak vydělal 142,7 milionů dolarů po celém světě. Rozpočet filmu činil 50 milionů dolarů. Za první víkend docílil páté nejvyšší návštěvnosti, kdy vydělal 19,1 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 205 započtených recenzí 78 procent s průměrným ratingem 6,9 bodů z deseti. Na serveru Metacritic snímek získal z 40 recenzí 68 bodů ze sta. Na Česko-Slovenské filmové databázi snímek získal 77 %.\n"}
{"id": "1256773", "url": "https://cs.wikipedia.org/wiki?curid=1256773", "title": "Jámová kultura", "text": "Jámová kultura\n\nJámová kultura (z ukrajinštiny \"ямна\", z ruštiny \"ямная\", v angličtině běžně \"Yamna, Yamnaya, Pit Grave culture\" nebo \"Orche Grave culture\") byla kultura v pozdním chalkolitu a začátku doby bronzové, vyskytující se v oblasti ponticko-kaspické stepi od Podněstří až po řeku Ural. Datována je v rozmezí 3500 – 2300 let před Kristem. Jámovou kulturu lze identifikovat s pozdními protoindoevropany a je nejlepším kandidátem pro pravlast protoindoevropského jazyka.\n\nLid jámové kultury pravděpodobně vzešel z míšení dvou rozdílných populací, z nichž silnější složkou byli východoevropští lovci a sběrači, kteří pocházeli buď přímo ze sibiřské kultury Maľta-Bureť, nebo jí geneticky blízce příbuzné. Druhou složkou byla některá blízkovýchodní populace , v úvahu přicházejí buď lovci a sběrači z oblasti Kavkazu  nebo chalkolitická populace v oblasti dnešního Íránu.  Jejich kultura byla materiálně velmi podobná altajské kulturě Afanasevo a geneticky jsou tyto dvě populace prakticky nerozeznatelné. \n\nJámová kultura je těsně spřízněna s navazujcími kulturami doby bronzové, které se rozšířily do téměř celé Evropy a střední Asie, zejména s kulturou se šňůrovou keramikou a lidem zvoncových pohárů na západě, a s kulturami Sintašta, Andronovo a Srubna na východě. Tyto kultury sdílí s jámovou kulturou společné znaky, jako např. používání koní, pohřbívání a ekonomiku založenou na pastevectví dobytka. Genetické studie potvrdily, že tyto navazující kultury pocházejí z větší části ze stepní oblasti jámové kultury. \n\nJámová kultura vznikla v oblasti řek Don a Volha v období mezi 3300-2500 let před Kristem.  Ve středním Povolží jí předcházela kultura Chvalynsk a na Donu kultura Repin (cca 3950-3300 př. Kr.). Pozdní keramika těchto předcházejících kultur je již těžko odlišitelná od časné keramiky jámové kultury.\n\nPo svém zrodu se kultura rychle rozšířila v oblasti ponticko-kaspických stepí mezi lety 3400 a 3200 př. Kr. Podle Anthonyho \"bylo rozšíření této kultury materiálním vyjádřením rozšíření protoindoevropského jazyka napříč ponticko-kaspickou stepí.” Anthony dále poznamenává, že „jámová kultura je viditelným archeologickým důkazem společenského vývoje ve vysokou míru mobility - nomádství, a zároveň vývoje politické moci sloužící k řízení větších stád dobytka z přechodných příbytků na stepi.” Podle Pavla Dolukhanova je vznik jámové kultury důsledkem společenského vývoje několika místních kultur časné doby bronzové, ve kterých postupně vznikal nový způsob společenského rozvrstvení založený na náčelnickém vedení nomádské společnosti, což posilovalo kontakty mezi heterogenními společenskými skupinami.\n\nNa západním okraji byla jejím pokračováním kultura katakomb (2800-2200 př. Kr.), na východním kultura Poltavka (2700-2100 př. Kr.) v oblasti středního Povolží. Obě tyto kultury následovala srubová kultura (18. – 12. Století př. Kr.).\n\nJones a Haak v roce 2015 konstatovali, že lid jámové kultury vznikl smísením dvou rozdílných populací lovců a sběračů. Východoevropští lovci a sběrači (eastern European Hunters-Gatherers, EHG) vykazují genetickou afinitu k lovcům z kultury Maľta-Bureť nebo jejich blízce příbuzným z oblasti Sibiře. Druhou složkou je genetická skupina kavkazských lovců a sběračů (Caucasus Hunters-Gatherers, CHG), kteří pravděpodobně přišli z oblasti Blízkého východu, pravděpodobně přímo z Kavkazu. Každá z těchto skupin se na genetické variabilitě lidu jámové kultury podílela zhruba polovinou. Spoluautor Haakovy studie Dr. Andrea Manica z University of Cambridge k tomu dodává:\n\n„Otázka původu lidu jámové kultury byla do nedávné doby záhadou [...] nyní však již známe odpověď. Jejich genetická výbava je mixem východoevropských lovců a sběračů a populace kavkazských lovců a sběračů, která zjevně žila od konce posledního glaciálu ve velké izolaci.\" \n\nPodle Haaka a kol. (2015), výše popsaný klastr EHG vykazuje vysokou afinitu k 24000 let starému genomu ze Sibiře z kultury Maľta-Bureť nebo jí blízce příbuzné. . Vzorky EHG byly získány z mezolitických či časně neolitických hrobů v Karélii a Samarské oblasti v Rusku a podrobeny analýze DNA celogenomovým sekvenováním. Tři z těchto genomů byly publikovány, všechny tři mužského pohlaví a s Y-haploskupinami R1a, R1b a J. Haploskupina R1b je nejčastější Y linií v jámové kultuře a v dnešní západní Evropě.\n\nNejpravděpodobněji se jednalo o kavkazské lovce a sběrače (CHG), nebo o chalkolitickou populaci Íránu.\n\nCHG komponenta jámové kultury byla prvně objevena Jonesem, který v roce 2015 sekvenoval genomy svrchně paleolitických a mezolitických lovců a sběračů z Kavkazu. Publikovány byly dva mužské genomy, jeden pozdně paleolitický (13 300 let) a mezolitický (9 700 let). Tito dva muži nesli haploskupiny J* a J2a. Tito lovci a sběrači byli pravděpodobně blízkovýchodní neolitickou („farmer-like”) složkou DNA v jámové kultuře, protože tito CHG byli vzdáleně příbuzní populacím, které šířily zemědělství do Evropy v době neolitu.  Jejich genomy dále poukazují na to, že mísení CHG s lidmi z Blízkého východu nastalo před 25 000 lety v době nejchladnější periody posledního glaciálu.\n\nPodle Lazaridise (2016) „populace příbuzná lidem z chalkolitického Íránu přispěla 43% ke genetické výbavě stepních populací počínající doby bronzové.” Populace chalkolitického Íránu byla směsí neolitických populací západního Íránu, Levanty a CHG.\n\nJámová kultura je spojována s pozdními protoindoevropany v kurganové (stepní) hypotéze Marije Gimbutasové. Je nejsilnějším kandidátem pravlasti protoindoevropského prajazyka spolu s předchozí kulturou Sredny Stog. Důkazy pocházejí z oblasti lingvistiky, genetiky a archeologie. Lidé jámové kultury systematicky vyvražďovali muže jiných kultur. Zvířecí oběti dobytka, ovcí, koz a koní jsou také spojovány s protoindoevropany. Kultura byla převážně kočovnická  s převažujícím pastevectvím a minoritním pěstitelstvím praktikovaným kolem řek a několika mála hradišť.  Charakteristickým pro tuto kulturu je pohřbívání do jámových hrobek neboli mohyl (kurganů). Těla zemřelých byla uložena na záda s pokrčenými koleny a posypána okrem. V kurganech bylo více hrobů, často přidaných později. Nejčasnější nálezy vozu s koly byly nalezeny ve Storozhové mohyle (Dnipro, Ukrajina) a jsou spojovány s jámovou kulturou.\n\nGenetický materiál analyzovaný Haakem (2015), Wildem (2014) a Mathiesonem (2015) společně potvrzuje, že lid jámové kultury měl polymorfismy pro vysokou tělesnou výšku, převážně hnědé oči, tmavé vlasy a středně světlou kůži, ovšem poněkud tmavší než je současný evropský průměr. Vlohy pro persistenci laktázy, umožňující trávit mléčný cukr v dospělosti, byly překvapivě málo časté. \n\nHaak a kol. (2015) ve své studii analyzoval 69 genomů z Evropy a Ruska. Jedním ze závěrů studie bylo to, že autosomální charakteristiky lidu jámové kultury jsou velmi podobné lidu kultury se šňůrovou keramikou, jejíž vzorky pocházely z Německa, s asi 73% podílem „jámové” DNA. Stejná studie odhaduje 40-54% podíl lidu jámové kultury na genofondu moderní středo- a západoevropské populace a 20-32% podíl na genofondu jihoevropské populace, méně však u Sardů (7,1% nebo méně) a 11,6% či méně u Sicilianů . Haak také předpokládá, že rozšíření haploskupin R1b a R1a z východu lze datovat po 3000 př. Kr.\n\nVýsledky autosomálních studií také naznačují, že jámová kultura je nejpravděpodobnějším vektorem šíření takzvané komponenty ANE (Ancient North Eurasian) do Evropy. Tato komponenta reprezentuje právě genetickou výbavu lidu kultury Maľta-Bureť zmíněnou výše, nebo lidu jí blízce příbuzného. ANE je důležitou komponentu lidu jámové kultury. Tato komponenta je až na výjimky v Evropě všudypřítomná, ale nevyskytovala se u Evropanů před dobou bronzovou. Lze tedy předpokládat, že její přítomnost je důsledkem indoevropských migrací.\n\nLazaridis a kol. (2016) konstatuje, že ,demografický vliv stepních populací na jižní Asii byl podstatný s výraznějším vlivem v severní Indii a Pákistánu (Kalašové cca 50%, podobně jako u Severoevropanů) a nižším vlivem v jižní Indii (18%). Sám autor ovšem poznamenává, že k získání přesnějšího obrazu bude zapotřebí více prehistorických genomů z oblasti střední Asie.\n\n"}
{"id": "1256779", "url": "https://cs.wikipedia.org/wiki?curid=1256779", "title": "Gangster Squad – Lovci mafie", "text": "Gangster Squad – Lovci mafie\n\nGangster Squad – Lovci mafie (v anglickém originále Gangster Squad) je americký akční kriminální thrillerový film z roku 2013. Režie se ujal Ruben Fleischer a scénáře Will Beall. Ve snímku hrají hlavní role Josh Brolin, Ryan Gosling, Nick Nolte, Emma Stone a Sean Penn.\n\nFilm měl mít premiéru 7. září 2010, ale byla posunuta na 11. ledna 2013. V České republice měl snímek premiéru 31. ledna 2013.\n\nFilm vydělal 46 milionů dolarů v Severní Americe a 59,2 milionů dolarů v ostatních oblastech, celkově tak vydělal 105,2 milionů dolarů po celém světě. Rozpočet filmu činil 60 milionů dolarů. Za první víkend docílil třetí nejvyšší návštěvnosti, kdy vydělal 17,1 milionů dolarů.\n\nFilm získal mix recenze od kritiků. Na recenzní stránce Rotten Tomatoes získal ze 197 započtených recenzí 31 procent s průměrným ratingem 5 bodů z deseti. Na serveru Metacritic snímek získal z 38 recenzí 40 bodů ze sta. Na Česko-Slovenské filmové databázi snímek získal 72%.\n"}
{"id": "1256781", "url": "https://cs.wikipedia.org/wiki?curid=1256781", "title": "Micubiši Ki-15", "text": "Micubiši Ki-15\n\nMicubiši Ki-15 (spojenecké kódové označení „Babs“) byl japonský dvoumístný jednomotorový celokovový dolnoplošník s pevným kapotovaným podvozkem ostruhového typu, který jako průzkumný letoun používalo japonské císařské armádní letectvo. Dlouhé značení u armádního letectva bylo \"97-šiki šireibu teisacuki\" ( ~ velitelský průzkumný letoun typu 97). Japonské císařské námořní letectvo přijalo tento letoun do výzbroje jako C5M, respektive \"98-šiki rikudžó teisacuki\" ( ~ pozemní průzkumný letoun typu 98), a používalo ho pro operace z pozemních základen.\n\nLetoun Ki-15 vznikl na požadavek armádního letectva na strategický průzkumný stroj, který by byl schopen při rychlosti 450 km/h pronikat až 1000 km nad nepřátelské území. Jednomotorový letoun měla chránit především jeho rychlost a jediný pohyblivý kulomet Typ 89 ráže 7,7 mm. Práce na novém typu zahájila společnost Micubiši z Nagoji v červenci 1935.\n\nPrvní prototyp, poháněný hvězdicovým devítiválcovým motorem Nakadžima Ha-8 o výkonu 551 kW, vzlétl v roce 1936. Jediným nedostatkem byl špatný výhled pilota kupředu při pojíždění, vzletu a přistání. Prototyp dosáhl rychlosti 481 km/h v 4000 m, čímž převýšil požadované parametry. Armádní letectvo jej objednalo jako velitelský průzkumný letoun vzor 97 model 1 (Ki-15-I).\n\nPrvní ze zdokonalených strojů Ki-15-II (vzor 97 model 2) s dvouhvězdicovým motorem Micubiši Ha-26-I o 662 kW byl zalétán v červnu 1938. Výkonnější pohonná jednotka o menším průměru zlepšila výhled kupředu a zároveň umožnila nové verzi dosáhnout rychlosti 510 km/h.\n\nÚspěchy typu Ki-15 nad čínským územím vedly i námořní letectvo k objednání stejné konstrukce. Jedním z důvodů byla i naléhavá potřeba dálkového průzkumného letounu, který nemohl být dodán v patřičném časovém termínu z nového vývoje. V roce 1938 tak objednalo 20 exemplářů s označením C5M1 (vzor 98 model 1) s motorem Micubiši Zuisei 12 o výkonu 643 kW.\n\nDalších 30 strojů vzniklo ve verzi C5M2, které byly výrazně modifikovány pro požadavky námořnictva. Zatížení letounu stouplo natolik, že byly i s výkonnějším motorem Nakadžima Sakae 12 o 689 kW pomalejší.\n\nV roce 1939 vznikl z popudu armádního letectva Ki-15-III s pohonnou jednotkou Micubiši Ha-102 o výkonu 772 kW s třílistou vrtulí. Dosáhl rychlosti 530 km/h, ale jeho sériová výroba již nebyla zahájena.\n\nDruhý prototyp, patřící tiskovému koncernu Asahi Šimbun a pojmenovaný \"Kamikaze\" (~ Božský vítr), vykonal jako civilní dálkový letoun Micubiši Karigane I (imatrikulace J-BAAI) etapový přelet z Japonska do Londýna. Akce se konala ve dnech 6. až 9. dubna 1937 při příležitosti korunovace krále Jiřího VI. Piloti Iinuma a Cukagoši urazili vzdálenost 15 353 km za 51 h 17 min a 23 s čistého letového času průměrnou rychlostí 162,8 km/h. Mezinárodní letecká federace (FAI) tento výkon uznala za světový rekord. Rovněž Ki-15-II odebral jako Karigane II civilní sektor.\n\nArmádní letectvo převzalo první sériové kusy Ki-15-I v květnu 1937. Osvědčily se při bojích v Číně, kde proti nim letectvo Čínské republiky nedokázalo s výjimkou letounů Polikarpov I-16 nasadit účinnou stíhací ochranu.\n\nPočátkem války v Tichomoří používaly ještě obě letecké složky Ki-15 i C5M, které operovaly především v oblasti Malajska během bitvy o Malajsko a při průniku Japonců na jih. Dne 10. prosince 1941 objevil jeden C5M2 britské válečné lodě HMS \"Repulse\" a HMS \"Prince of Wales\", na které navedl bombardéry japonského námořního letectva, které obě plavidla potopily. Se vzrůstající silou spojeneckého letectva ztrácely Ki-15 i C5M na účinnosti. Protože nebyly vybaveny ochranou osádky ani palivových nádrží, byly jejich ztráty tak velké, že byly zbylé stroje staženy do zázemí. Používaly se pří výcviku a jako kurýrní velitelské letouny. Na sklonku války byly využity při sebevražedných akcích.\n\nÚdaje platí pro Ki-15-II\n\n"}
{"id": "1256782", "url": "https://cs.wikipedia.org/wiki?curid=1256782", "title": "Seznam kamenů zmizelých v Kraji Vysočina", "text": "Seznam kamenů zmizelých v Kraji Vysočina\n\nSeznam kamenů zmizelých v Kraji Vysočina obsahuje tzv. kameny zmizelých respektive alternativně stolpersteine na území Kraje Vysočina. Kameny zmizelých připomínají osud těch lidí, kteří byli nacisty zavražděni, deportováni, vyhnáni nebo dohnáni k sebevraždě.\n\nPrvní kámen zmizelých byl v Třebíči položen 18. července 2013, v Pacově 14. května a v Havlíčkově Brodě dne 15. září 2014, v Senožatech 3. srpna 2015 a v Chotěboři 3. srpna 2016.\n\nNa návsi v obci Pohled byly 14. srpna 2018 umístěny čtyři kameny připomínající rodinu Turnovských.\n\nV Třebíči bylo dne 27. května 2018 položeno dalších sedm kamenů zmizelých. Součástí akce byla vzpomínková modlitba.\n\nData pokládání kamenů zmizelých v kraji Vysočina:\n\n\n"}
{"id": "1256785", "url": "https://cs.wikipedia.org/wiki?curid=1256785", "title": "Egon VIII. z Fürstenbergu-Heiligenbergu", "text": "Egon VIII. z Fürstenbergu-Heiligenbergu\n\nErnst Egon VIII. z Fürstenbergu-Heiligenbergu (21. března 1588 Špýr – 24. srpna 1635 Kostnice) byl říšský hrabě z Fürstenberg-Heiligenbergu (1618-1635) a bavorský polní maršál, důležitý vojevůdce Třicetileté války. \n\nEgon pocházel ze šlechtického rodu Fürstenbergů, jeho otec byl Fridrich IV z Fürstenbergu (1563-1617) jeho matka Alžběta ze Sulzu (1562/63-1601).\n\nPravděpodobně třetí syn manželského páru Egon, držel několik církevních úřadů. \n\nCísařským patentem z 9. září 1619 byl v průběhu Třicetileté války jmenován vojenským velitelem katolické ligy (Německo). V roce 1631 prosadil Egon z Fürstenbergu ve Frankách a Würtembersku restituční edikt. Společně s Johannem z Aldringenu po tzv. míru z Cherasca válku s Würtemberskem, která donutila Würtemberského vévodu podrobit se císaři a distancovat se od rozhodnutí Lipské konvence. 14. září 1631 velel během obléhání Lipska pravému křídlu císařské armády vedené generálem Tillym. \n\nEgon se oženil s Annou Marií z Hohenzollern-Hechingen (1605-1652), dcerou Johanna Georga z Hohenzollern-Hechingen a společně měli sedm synů a čtyři dcery. \n\n"}
{"id": "1256788", "url": "https://cs.wikipedia.org/wiki?curid=1256788", "title": "Koi herpes virus", "text": "Koi herpes virus\n\nKoi herpes virus (zkr. KHV, znám také jako kapří herpes virus) je vysoce nakažlivé virové onemocnění ryb, způsobující onemocnění zvané koiherpesvizóza. Náchylný k tomuto onemocnění je především kapr obecný a jeho japonská okrasná forma, kapr koi. Onemocnění je doprovázeno poměrně vysokou úmrtností ve výši 80–90%.\n\nPo 17 letech bádání a zkoumání bylo v České republice vyšlechtěno zcela nové a ministerstvem zemědělství ČR také uznané plemeno kapra, lysého křížence nazvaného amurský lysec, jenž se vykazuje odolností proti tomuto uvedenému onemocnění.\n"}
{"id": "1256796", "url": "https://cs.wikipedia.org/wiki?curid=1256796", "title": "Internetová adresa", "text": "Internetová adresa\n\nInternetová adresa může být: \n"}
{"id": "1256802", "url": "https://cs.wikipedia.org/wiki?curid=1256802", "title": "Time Air", "text": "Time Air\n\nTime Air, s.r.o. je česká charterová letecká společnost provozující flotilu business jetů poskytující aerotaxi a další služby v oblasti letectví na evropském trhu. Společnost byla založena 3. září 2001 Martinem Pražským, má certifikaci k provozování obchodní letecké dopravy a je držetelem osvědčení leteckého provozovatele. Slogan společnosti je „Feels just fine\". Podílí se také na prodeji letounů, provozuje stroje privátních vlastníků.\n\nTime Air poskytuje následující služby:\n\nTime Air provozuje flotilu především menších letadel různých typů. Jeden z těchto typů je Nextant Aerospace 400XTi, těchto letounů provozuje Time Air několik a poslední (OK-JFA) byl dodán 29. dubna 2017.\n\n\n"}
{"id": "1256807", "url": "https://cs.wikipedia.org/wiki?curid=1256807", "title": "Pralesnička harlekýn", "text": "Pralesnička harlekýn\n\nPralesnička harlekýn (\"Dendrobates leucomelas\") je jedovatá žába z čeledi pralesničkovití (Dendrobatidae) a rodu \"Dendrobates\" popsaná Franzem Steindachnerem roku 1864.\nPralesnička harlekýn je druhem neotropické oblasti, její domovinou je okolí podél řeky Orinoco směrem k řece Essequibo, areál výskytu se táhne jižně až do severní Brazílie a západně ke Kolumbii, a to i v chráněných oblastech. Dává přednost vlhkým oblastem s nadmořskou výškou 50 až 800 m n. m., žije na zemi v podrostu tropických pralesů. Jakmile v oblasti nastane období sucha, přesouvají se pralesničky harlekýn pod kořeny stromů a kameny. Teplota v areálu jejich výskytu je 26 až 30 °C.\n\nPralesnička harlekýn je největším druhem z rodu \"Dendrobates\", měří 31 až 38 mm a samice dosahují větší velikosti než samci, tudíž je u tohoto druhu znám pohlavní dimorfismus. Na konci prstů mají umístěny lepivé polštářky, které umožňují úchop na listech při šplhání po stromech. Zbarvení je černé se širokými žlutými, případně žlutooranžovými pruhy, někdy rozdělenými do skvrn. Břicho má čistě černou barvu. Každá pralesnička harlekýn má vlastní barevný vzor a je jedinečná. Zbarvení představuje aposematismus a druh jím varuje případné predátory před tím, že jeho kůže obsahuje jedovaté látky, které jsou pro většinu predátorů nebezpečné; přesto však některé druhy hadů pralesničku harlekýn loví, aniž by na nich byly znát účinky toxinu. Některé obsahové látky jsou také využívány ve farmakologii a původní obyvatelé Jižní Ameriky náležící ke kmenu Choco si jedem potírali lovecké šipky.\nDruh se nejvíce podobá pralesničce batikové, avšak ta na rozdíl od tohoto druhu nemá typické pruhování těla.\n\nPralesnička harlekýn je denním druhem žáby. Obyčejně se jedná o samotářsky žijící tvory lovící hmyz (oblíbenou potravou jsou mravencovití, ale živit se mohou také termity či brouky, pavouky a další potravou), ze kterého si uskladňují jedy do kůže. Samci tohoto druhu jsou vysoce teritoriální, zvláště pokud brání například chovné území. Souboj probíhá tak, že se žáby přitisknou břichy k sobě a vydávají bzučivé kvákání. Samci mimo to mohou vydávat další řadu různých zvuků, kterými lákají samice. V období rozmnožování, které nastává v období dešťů, samci samice po východu a před západem slunce vábí svým zpěvem a zbarvením. Jakmile si samice najde partnera, samec ji odvede na předem připravené místo, kde může naklást vejce, především do listoví, které jim poskytuje potřebnou vlhkost. Ročně jich položí 100 až 1000, přičemž jedna snůška jich obsahuje maximálně dvanáct. Samec se o vajíčka stará a jejich otáčením jim zajišťuje dostatečné množství kyslíku. Po vylíhnutí samec pravděpodobně naloží pulce na záda a odnese do vrcholků stromů, kde je uloží do vodních nádrží z rostlin (bromélie). V roce 2003 v honolulské zoologické zahradě byl pozorován samec, jak toto učinil ještě před vylíhnutím. Každý pulec má svou vlastní nádržku, což mimo jiné zajišťuje, že predátoři, například motýlice, neuloví všechny jedince. Jestliže se stane, že chce některá žába položit nového pulce k již stávajícímu pulci, jedinec z rostliny nejprve vydává varovné signály. Pokud je žába nerespektuje a mládě do rostliny uloží, pulec je sežere. Samec vyplňuje všechny rodičovské povinnosti, larvy chrání a zásobuje je potravou až do 70−90 dne, kdy se stanou nezávislými. Mladé žáby vypadají podobně jako dospělci, ale jejich zbarvení není tak zářivé. Pohlavní dospělosti dosahují ve dvou letech a průměrně se dožívají 5 až 7 let ve volné přírodě. V zajetí byl chování jedinec, který se dožil 20,5 roku, avšak obyčejně se žáby v lidské péči dožívají nižšího věku.\n\nPralesnička harlekýn je jediným druhem pralesničky, který období sucha tráví letním spánkem, estivací.\n\nTento druh může žít i v narušeném životním prostředí a jeho populace je pravděpodobně velká a stabilní, Mezinárodní svaz ochrany přírody jej proto považuje za málo dotčený druh, nebezpečí však mohou způsobovat požáry, kácení pralesů a zemědělství, pralesničky jsou rovněž odchytávány pro obchod. Úmluva o mezinárodním obchodu s ohroženými druhy volně žijících živočichů a rostlin zařadila tento druh na druhou přílohu.\n\n"}
{"id": "1256808", "url": "https://cs.wikipedia.org/wiki?curid=1256808", "title": "I Gelosi", "text": "I Gelosi\n\nI Gelosi (z it. \"žárlivci\", \"závistivci\") byla italská profesionální herecká společnost, která hrála ve stylu commedia dell'arte a byla aktivní mezi lety 1569 až 1604. Jejich motto bylo \"Virtù, fama ed honor ne fèr gelosi\", což znamená \"Žárlíme na dosažení ctnosti, slávy a cti\".\n\nSpolečnost I Gelosi založil v italském Miláně Flaminio Scala. Jejich první pozoruhodný herec byl Vittoria Piisimi. I Gelosi byli první společností financovanou šlechtickými kruhy: v roce 1574 a 1577 vystupovali pro krále Francie. Poté cestovali po celé Evropě a šířili tak \"commedia dell'arte\" z Itálie do Francie, Polska, Španělska, Německa a Anglie.\n\nV 70. letech 16. stoleté se ke společnosti připojil Francesco Andreini, který se v roce 1578 se oženil s herečkou Isabellou Canali. Herečtí manželé se stali nejslavnějšími protagonisty společnosti a Francesco se nakonec stal i jejím princilpálem. V roce 1604 zemřela Isabella při porodu ve Francii. S jejím manželem to natolik otřáslo, že společnost rozpustil a navždy opustil divadelní jeviště. Jedna z postav \"commedia dell'arte\", ženská představitelka \"inamorrati\" (zamilovaného páru) nese na počest slavné herečky často jméno Isabella. \n"}
{"id": "1256815", "url": "https://cs.wikipedia.org/wiki?curid=1256815", "title": "Pes equinovarus", "text": "Pes equinovarus\n\nPes equinovarus je nejčastější nepolohová vrozená vada nohy a také druhá nejčastější vývojová vada v ortopedii. Může se jednat o vadu plně konzervativně korigovatelnou, tedy posturální, nebo se může také jednat o vadu strukturální.\n\n\n\n\n\nwww.achilleus.cz pacientská organizace, sdružuje dospělé i rodiny s dětmi s VVV pes equinovarus\n\nwww.ponseti.cz stránky věnující se detailně léčbě Ponsetiho metodou\n\nVšechny informace byly čerpány z webu \n"}
{"id": "1256822", "url": "https://cs.wikipedia.org/wiki?curid=1256822", "title": "Azaz", "text": "Azaz\n\nAzaz je město v severozápadní Sýrii asi 32 kilometrů severně od Aleppa. Podle sčítání obyvatelstva v roce 2004 žilo ve městě 31 623 lidí. Většinu obyvatel města tvoří sunnitští muslimové většinou arabské, ale také kurdské a turkmenské národnosti.\n\nOkolí města bylo 11. června 1125 dějištěm bitvy mezi Křižáckými státy a Seldžuckou říší.\n\n19. července 2012 během občanské války v Sýrii se povstalci bojující proti syrské vládě zmocnily města. Město slouží jako cenná zásobovací trasa blízko turecko-syrské hranice. Islámský stát kontroloval město od října 2013 do února 2014. Po odchodu Islámského státu převzala kontrolu nad městem Islámská fronta, tehdy se oficiálně hlásící ke Svobodné syrské armádě. V roce 2015 byla ve městě zaznamenána přítomnost fronty an-Nusrá. V Turecku vycvičení neoznačení vojáci, popisovaní jako Turkmeni, dorazili do města v listopadu 2015 v rámci americko-turecké operace proti ISIS. V roce 2016 vyhlásilo Turecko město za červenou čáru, kterou tehdy postupující kurdské síly nesmějí překročit.\n"}
{"id": "1256832", "url": "https://cs.wikipedia.org/wiki?curid=1256832", "title": "Česká chorální notace", "text": "Česká chorální notace\n\nČeská chorální notace dříve označovaná jako \"r(h)ombická notace\", či jen \"rombika\", nebo \"rhombika\", z latinského \"(nota) rhombica\", je chorální notace vzniklá v českých zemích.\n\nRozdílný způsob kaligrafického znázorňování jednotlivých znaků regionálních typů notace (mj. mozarabský, francouzský, italský ad.) vyústil ve vytvoření tří základních typů \"noty choralis\", z nichž jedním je česká notace: \n\nPřínosem \"noty choralis\" je změna základního postoje v notační praxi – \"notæ simplices\" (prosté noty, v jednotném čísle \"nota simplex\"), ze kterých se organicky tvoří znaky další. Změny v grafickém znázornění jsou až druhotným znakem. \n\nObdobí od 11. století do 30. let 13. století není v českých pramenech dostatečně zmapované, a tak doba, kdy docházelo k přechodu od notace nediastematické neumové k diastematické chorální není v Čechách doložena. \n\n"}
{"id": "1256833", "url": "https://cs.wikipedia.org/wiki?curid=1256833", "title": "383 (číslo)", "text": "383 (číslo)\n\nTři sta osmdesát tři je přirozené číslo, které následuje po čísle tři sta osmdesát dva a předchází číslu tři sta osmdesát čtyři. Římskými číslicemi se zapisuje CCCLXXXIII.\n\n\nSilnice II/383 je česká silnice II. třídy vedoucí na trase Bílovice nad Svitavou – \"peáž s \" Ochoz u Brna – Pozořice – \n\n\n"}
{"id": "1256836", "url": "https://cs.wikipedia.org/wiki?curid=1256836", "title": "Seznam medailistů na halovém mistrovství Československa a Česka mužů a žen v běhu na 1 500 m", "text": "Seznam medailistů na halovém mistrovství Československa a Česka mužů a žen v běhu na 1 500 m\n"}
{"id": "1256837", "url": "https://cs.wikipedia.org/wiki?curid=1256837", "title": "Bezpečné prvočíslo", "text": "Bezpečné prvočíslo\n\nBezpečné prvočíslo je prvočíslo ve tvaru \"2p + 1\", kde p je také prvočíslo. Číslo \"p\" tedy patří mezi prvočísla Sophie Germainové. Bezpečná prvočísla menší než 1000 jsou:\n5, 7, 11, 23, 47, 59, 83, 107, 167, 179, 227, 263, 347, 359, 383, 467, 479, 503, 563, 587, 719, 839, 863, 887, 983\n\nKromě \"7\" jsou všechna bezpečná prvočísla \"q\" ve tvaru \"6 k-1\" (k∈N); s výjimkou \"5\" jsou všechna ve tvaru \"4k + 1\", z čehož lze použitím nejmenšího společného násobku, že je také lze zapsat jako \"12k + 1\".\n\nTato prvočísla se nazývají bezpečná díky jejich vztahu k silným prvočíslům. Prvočíslo \"q\" je silné, pokud \"q-1\" a \"q+1\" mají velké prvočíselné dělitele. Pro každé bezpečné prvočíslo \"q=2p + 1\" má číslo \"q - 1\" má velkého prvočíselného dělitele \"p\".\n\nBezpečná prvočísla jsou důležitá v kryptografii pro jejich využití v postupech založených na diskrétních logaritmech jako je například Diffieho-Hellmanova výměna klíčů.\n\nNěkterá bezpečná prvočísla mohou být použita ke generování pseudonáhodných čísel v metodě Monte Carlo.\n\nBezpečná prvočísla vyžadují mnohem více času na nalezení než silná prvočísla a proto jsou méně často používána. S tím, jak se počítače zrychlují, je jejich použití stále běžnější. Využívají se například 500ciferná bezpečná prvočísla jako je formula_1. Problém je v tom, že hustota bezpečných prvočísel je podobně nízká jako hustota prvočíselných dvojic. Například nejmenší \"k\", pro které je \"2 + 1\" bezpečné prvočíslo, je \"k = 1989\", což znamená, že jeho nalezení vyžaduje otestovat 1989 čísel na prvočíselnost. I přes jejich nízkou hustotu je lze nalézt snáze než silná prvočísla, protože příslušné programy jsou jednodušší.\n\nNeexistuje žádný zvláštní test prvočíselnosti bezpečných prvočísel, tak jak je tomu u Fermatových a Mersennových prvočísel.\n\nS výjimkou čísla 5 neexistuje Fermatovo prvočíslo, které by bylo také bezpečné prvočíslo.\n\nKromě 7 neexistují žádná Mersennova bezpečná prvočísla.\n"}
{"id": "1256847", "url": "https://cs.wikipedia.org/wiki?curid=1256847", "title": "Malá Ohrada", "text": "Malá Ohrada\n\nMalá Ohrada, původně Ohradská osada, je bývalá osada, dnes městská čtvrť v rámci katastrálního území a evidenční části Stodůlky v městské části Praha 13 v Praze.\n\nZatímco Velká Ohrada byla, tehdy jen pod názvem Ohrada, jako osada Řeporyj založena již koncem 18. století, až ve 2. polovině 19. století vznikla severovýchodně od ní \"Ohradská osada\". Ta patřila také pod obec Řeporyje, ale přifařena byla pod Stodůlky. Později se Ohradě začalo říkat Velká Ohrada a Ohradské osadě Malá Ohrada. Malá Ohrada ležela při hlavní silnici z Jinonic na Řeporyje (zhruba v trase dnešní ulice K sopce), a proto se zde uživil i hostinec. V roce 1911 měla Malá Ohrada 105 katolických a 2 nekatolické obyvatele. Za první republiky, kdy Malá Ohrada ležela těsně za hranicemi Velké Prahy, byly na Malé Ohradě rozparcelovány další pozemky pro stavbu rodinných domků a vilek. Malá Ohrada poté rozlohou i počtem obyvatel překonala Velkou Ohradu. Po druhé světové válce rozvoj Malé Ohrady pokračoval, ale stále zde vyrůstaly jen malé domky. Roku 1974 byly obě Ohrady jako součást Řeporyj připojeny k Praze. Následně bylo toto území v souvislosti s přípravou výstavby Jihozápadního Města překatastrováno do Stodůlek.\n\nMalou Ohradu tvoří zástavba malých předměstských rodinných domů na ploše přibližně čtvercového tvaru s rastrovou uliční sítí. Západovýchodním směrem vedou ulice K sopce, Liběšická, Mutěnínská a Tlumačovská, severojižním směrem ulice Ke klubovně, Na Hvížďalce, Podohradská a Velichovská. U jihozápadního rohu vyrostla roku 2011 nová dominanta, výšková obytná dvojbudova Rezidence Prague Towers.\n\nVýchodním směrem pak z tohotu útvaru vybíhá ještě ulice U Albrechtova vrchu, které sa pak ještě větví do paralelní Diabasové ulice. Tento pás zástavby již patří do základní sídelní jednotky U Malé Ohrady.\n\nMalá Ohrada leží ve svahu, na planině jižně nad ní se nachází sídliště Velká Ohrada, údolím pod ní prochází Jeremiášova ulice, která tvoří obchvat kolem hlavního komplexu stodůleckých panelových sídlišť. Východně od Malé Ohrady je přírodní pás údolí Prokopského potoka s umělou vodní nádrží Asuán, toto území však patří k Jinonicím.\n\nVeřejná hromadná doprava přímo do ulic Malé Ohrady nezajíždí, frekventované linky však jezdí a zastavují na komunikacích při jejím okraji, na jižním okraji jsou v Tlumačovské ulici zastávky Malá Ohrada a Bašteckého (přestože se ulice Bašteckého nachází již na Velké Ohradě) a na severní straně pod Malou Ohradou je na Jeremiášově ulici zastávka Archeologická.\n\nAdministrativně není v dnešní době Malá Ohrada nijak definována a ohraničena, urbanisticky však tvoří poměrně jednoznačný zřetelně oddělený útvar. Spolu se sídlištěm Velká Ohrada (ovšem bez vlastní Velké Ohrady) tvoří základní sídelní jednotku Ohrada.\n\nMalá Ohrada se dá vymezit dvojicí statistických obvodů:\n\nStatistický obvod 4917 (172545) zahrnuje východní zhruba tři čtvrtiny území vlastní zástavby. Výměra obvodu k 31. 12. 2016 byla 9,6162 ha.\n\nK 1. prosinci 2016 zahrnuje 96 budov s čísly popisnými (se 100 adresami), z toho 94 bytových, žádnou budovu s číslem evidenčním. Bytů je v obvodě 126, z toho 97 obydlených. Popis statistického obvodu k 1. 12. 2016 uvádí prodejnu potravin v čp. 1033, na nároží Mutětínská / Na Hvížďalce, restauraci v čp. 1393, Velichovská 17 a Pension Karel s 11 lůžky na adrese Mutětínská 1119/23, všechny ostatní domy jsou charakterizovány jako rodinné domy.\n\nEvidovaných obyvatel k 1. prosinci 2016 je 309. Podle sčítání lidu 2011 je obvyklý počet obyvatel 328 a trvalý počet obyvatel 304, počet obyvatel dle SLDB 2001 byl 290.\n\nStatistický obvod 4916 (172537) zahrnuje zhruba ulici Ke klubovně a k tomu ještě autocentrum a novostavbu Rezidence Prague Towers. Výměra obvodu k 31. 12. 2016 byla 8,1099 ha.\n\nK 1. prosinci 2016 zahrnuje 40 budov s čísly popisnými (se 43 adresami), z toho 37 bytových, žádnou budovu s číslem evidenčním. Bytů je v obvodě 283, z toho 266 obydlených. Popis statistického obvodu k 1. 12. 2016 uvádí autosalon Lexus na adrese Jeremiášova 2599/1a, polyfunkční objekt na adrese Tlumačovská 2766/26 a 26a (počet podlaží není v databázi ČSÚ vyplněn), kanceláře firmy Pres na adrese čp. 1709 na rohu ulic Ke klubovně a Liběšická, dům Ke klubovně 1650/9 jako budovy nebytové ostatní a chybí popis u domu Ke klubovně 2798/22, všechny ostatní domy jsou charakterizovány jako rodinné domy, přičemž dům Ke klubovně 1636/16 je veden jako rozestavěný.\n\nEvidovaných obyvatel k 1. prosinci 2016 je 125. Podle sčítání lidu 2011 je obvyklý počet obyvatel 119 a trvalý počet obyvatel 116, počet obyvatel dle SLDB 2001 byl 100.\n\nV součtu tedy k 1. prosinci 2016 uváděl ČSÚ za oba statistické obvody tyto údaje:\n"}
{"id": "1256849", "url": "https://cs.wikipedia.org/wiki?curid=1256849", "title": "Pervouralsk", "text": "Pervouralsk\n\nPervouralsk () je město ve Sverdlovské oblasti v Ruské federaci. Při sčítání lidu v roce 2010 měl přibližně 125 tisíc obyvatel.\n\nPervouralsk leží na Čusovaje, přítoku Kamy v povodí Volhy, přibližně čtyřicet kilometrů západně od Jekatěrinburgu, správního střediska oblasti, od kterého je ovšem oddělen hlavním hřebenem Uralu. Ten probíhá přibližně dva kilometry východně od Pervouralsku a je zde překonáván Transsibiřskou magistrálou, na které je v Pervouralsku i v Jekatěrinburgu nádraží. Po hřebeni zároveň prochází hranice mezi Evropou a Asií a Pervouralsk tedy leží ještě v Evropě.\n\nV roce 1730 zde postavil podnikatel Vasilij Děmidov železárnu, ke které vzniklo v roce 1732 přilehlé dělnické sídlo \"Vasiljevsko-Šajtanskij\" (). To se v roce 1933 stalo městem a přitom bylo přejmenováno na Pervouralsk.\n\n"}
{"id": "1256854", "url": "https://cs.wikipedia.org/wiki?curid=1256854", "title": "Patrik Lindberg", "text": "Patrik Lindberg\n\nPatrik \"f0rest\" Lindberg (* 10. června 1988) je švédský profesionální hráč CS:GO. Lindberg s herní kariérou začínal už v roce 2003 u hry Counter-Strike, kdy podepsal smlouvu s týmem Realitysucks. V Counter-Striku pak např. vystřídal týmy fnatic a SK Gaming. V roce 2012 skončil s hraním CS a začal hrát . Začal v týmu ROCKSTAR, ale po pár měsících odešel do obnoveného týmu Ninjas in Pyjamas, ve kterém stále hraje.\n\n\n"}
{"id": "1256855", "url": "https://cs.wikipedia.org/wiki?curid=1256855", "title": "Engelové z Engelsflussu", "text": "Engelové z Engelsflussu\n\nEngelové z Engelsflussu byl český šlechtický rod původem z Německa. Původně obchodnická rodina z Maastrichtu přesídlila za třicetileté války do Prahy a zbohatla výrobou koženého zboží pro armádu. V roce 1651 byli povýšeni do šlechtického stavu, v roce 1667 získali titul svobodných pánů a kromě nemovitostí v Praze vlastnili i řadu statků poblíž Prahy a v západních Čechách. Jejich hlavním sídlem byl Mníšek pod Brdy, kde nechali postavit zámek a zasloužili se o rozvoj městečka v 17.–18. století. Rod vymřel v roce 1743. \nZakladatelem vzestupu rodiny byl Servác Engel (1580–1658), který pocházel z Maastrichtu. Převzal tradiční rodinnou živnost výroby koženého zboží a zbohatl na počátku třicetileté války dodávkami pro armádu Albrechta z Valdštejna. V roce 1630 přesídlil s rodinou do Prahy, kde koupil dům U Zlatého hroznu. Jako podnikavý obchodník podle některých zdrojů dodával obuv a sedla i pro nepřátelskou švédskou armádu a zařadil se mezi nejbohatší pražské měšťany. Při švédském obléhání Prahy se aktivně zapojil do obrany města a utrpěl při tom újmu na majetku, načež byl v roce 1651 povýšen do šlechtického stavu s predikátem z Engelsflussu.\nJeho syn Servác (1609–1674) pokračoval v úspěšné výrobě koženého zboží, na niž získal monopol pro celou habsburskou monarchii (1654) a mohl si tak dovolit koupit statky na venkově. V roce 1655 koupil za 50 000 zlatých panství Mníšek pod Brdy, k němuž pak připojil další menší statky (Čisovice, Korkyně), v roce 1673 na Plzeňsku získal za 61 000 zlatých panství Nebílovy, kromě toho vlastnil několik domů v Praze. V Mníšku nechal postavit zámek (1656–1672), kam přesídlil krátce před smrtí. V roce 1658 byl povýšen na rytíře a v roce 1667 dovršil rodový vzestup titulem říšských svobodných pánů. Byl dvakrát ženatý, jeho druhou manželkou byla Alžběta Turková, dcera pražského primátora Mikuláše Turka ze Šturmfeldu, v dalších generacích se Engelové sňatky spříznili se starobylou českou šlechtou (Vratislavové z Mitrovic, Kokořovcové z Kokořova, Příchovští z Příchovic, Chlumčanští z Přestavlk). \n\nServác měl z obou manželství čtyři syny, hlavním dědicem fideikomisu Mníšek pod Brdy byl nejstarší Servác Ignác (1651–1704), další synové zdědili menší statky a nemovitosti v Praze. Arnold Alois (1663–1703) byl radou apelačního soudu a zdědil Nebílovy, které v roce 1685 prodal, poté koupil menší statek Štědřík u Prahy. Nejmladší z bratrů Bernard Stanislav (1663–1725) krátce držel Klecany u Prahy s nedokončeným zámkem (1683–1691).\nPokračovatelem rodu byl Servácův nejstarší syn Servác Ignác (1651–1704), který byl císařským radou a hejtmanem berounského kraje. Majetek rozšířil přikoupením Těnovic (1675), které vzápětí vyměnil s bratrem Janem Františkem (1653–1699) za pozemky v okolí Mníšku. Proslul především jako horlivý mecenáš katolické církve a po morové epidemii v roce 1680 nechal nad Mníškem vybudovat poutní areál na Skalce za účasti Kryštofa Dientzenhofera, finančně dotoval také výzdobu chrámu sv. Mikuláše a kostela sv. Salvátora, kde se nacházela rodinná hrobka. \n\nPo smrti bezdětného Serváce Ignáce zdědil hlavní část rodového majetku jeho synovec Ignác Rudolf Karel (1682–1743), který již v roce 1699 po otci Janu Františkovi zdědil Těnovice (prodány 1718), krátce pak vlastnil Lužany jižně od Plzně (1721–1724). Byl přísedícím komorního soudu a stejně jako otec hejtmanem berounského kraje, střídavě pobýval v Praze a v Mníšku pod Brdy. \n\nIgnác Rudolf Karel měl z manželství s Annou Marií Příchovskou z Příchovic osm dětí, většina jich ale zemřela v dětství, v mladém věku nakonec zemřel i dědic Adam Karel (1716–1732). Nástupcem na Mníšku se měl stát Ignácův bratranec František Karel, který ale zemřel v roce 1741. Ignác Rudolf Karel tak nakonec zemřel v roce 1743 jako poslední mužský potomek rodu. Na základě jeho poslední vůle přešel Mníšek pod Brdy na synovce hraběte Ignáce z Unwerthu (1700–1771), další příbuzní byli odbyti jen drobnými odkazy. Značnou část majetku zahrnující nemovitosti v Praze, hospodářské dvory na venkově a vysokou finanční hotovost měl zdědit nejvyšší purkrabí hrabě Jan Arnošt Schaffgotsch, který s Engely vůbec nebyl spřízněn. Tento odkaz údajně souvisel s tím, že Schaffgotsch ze své pozice nejvyššího představitele státní správy zabránil vyšetřování Ignáce Karla v souvislosti s holdováním Karlu Albrechtovi, který v roce 1741 obsadil Prahu, písemně to ale není doloženo. Část závěti ve prospěch hraběte Schaffgotsche napadli Engelovi příbuzní u zemského soudu a závěť byla v roce 1747 prohlášena za neplatnou. Schaffgotsch sice téhož roku zemřel, ale soudní spor pokračoval až do roku 1755, kdy bylo rozhodnuto ve prospěch Engelových příbuzných a Schaffgotschovi dědicové se svých nároků museli vzdát. \n\nErb byl Engelům udělen v roce 1651 při povýšení do šlechtického stavu, později byl upraven s povýšením mezi rytíře (1658), konečná podoba pochází z roku 1667 s udělením stavu svobodných pánů. Erb tvoří čtvrcený štít, v jeho prvním a čtvrtém zlatém poli je černá korunovaná orlice hledící ke středu, druhé a třetí pole je děleno stříbrno-černě, v černé části je zlatý lev s hořícím granátem. Starší verze erbu z roku 1658 s dřevěným mostem přes řeku odkazovala na zásluhy Engelů v době švédského obléhání Prahy. Erb Engelů je zachován na vstupním portálu zámku v Mníšku nebo na zvonu Václav v kostele sv. Václava v Mníšku.\n\n\n\n\n\n \n"}
{"id": "1256858", "url": "https://cs.wikipedia.org/wiki?curid=1256858", "title": "Letecké nehody Českých aerolinií", "text": "Letecké nehody Českých aerolinií\n\nTento článek pojednává o leteckých nehodách Českých a Československých aerolinií (ČSA). Do roku 1977 na palubách letadel ČSA zemřelo 545 lidí a dalších 12 kteří v letadle při havárii nebyli. Od roku 1977 se ČSA nestala žádná smrtelná nehoda. Nejtragičtější nehoda ČSA byl Let ČSA 540 v roce 1975, kdy při nepodařeném pokusu o přistání v Damašku zemřelo 126 lidí, přežili pouze dva.\n\nMezi roky 1923–1956 zemřelo 127 cestujících nebo členů posádky ČSA a dalších 12 osob.\n\nMezi roky 1957 až 1993 zemřelo na palubě letadel ČSA celkem 418 lidí, poslední smrtelný rok byl 1977. V počtu nehod a mrtvých to bylo nejhorší období ČSA.\n\n\n\n"}
{"id": "1256859", "url": "https://cs.wikipedia.org/wiki?curid=1256859", "title": "Magnus Chase a bohové Ásgardu", "text": "Magnus Chase a bohové Ásgardu\n\nMagnus Chase a bohové Ásgardu (v anglickém originále Magnus Chase and the Gods of Asgard) je literární trilogie od amerického spisovatele Ricka Riordana.\n\nNa rozdíl od předešlých sérií, jako je \"Percy Jackson a Olympané\" nebo \"Bohové Olympu\", se tato série nezaměřuje na řeckou nýbrž na severskou mytologii. První díl této série s názvem \"Prastarý meč\" vydalo v České republice nakladatelství Fragment 26. září 2016. Druhý díl s názvem \"Thorovo kladivo\" vyšel v Česku roku 2017. Třetí díl, který je volně přeložen jako \"Loď smrti\", vyjde v České republice až v roce 2018, nejpozději roku 2019.\n\nKnižní série obsahuje nejen staré severské bohy, ale i poloboha Magnuse Chase, který je bratrancem Annabeth Chaseové.\n\nMagnus Chase je problémové dítě, které po záhadné smrti jeho matky, žije samo v ulicích Bostonu. Aby zde dokázal přežít, musí být vždy o několik kroků napřed. To jak před policií, tak i soudci a zločinci. Vše se však změní ve chvíli, kdy ho najde jeho strýc Randolph. Magnus se ze začátku od něj drží zkrátka, jelikož ho matka varovala, že je nebezpečný. Není tomu tak na dlouho, protože mu strýc poví neuvěřitelné tajemství: je synem norského boha. Magnus tomu nechce uvěřit, ale to, co se stane potom, mu obrátí život naruby.\n\nSamirah al-Abbas se po šesti týdnech setká s Magnusem v bostonské kavárně The Thinking Cup. Při odchodu mu Sam poví, že sem dorazí jeden informátor. Tímto informátorem je Thorova koza, která se jmenuje Otis. Ta poví Magnusovi důležité informace o ztraceném Thorovu kladivu, které by mělo být drženo nestvůrou v Provincetown.\n\nJedná se o třetí a finální díl knižní série \"Magnus Chase a bohové Ásgardu\". Pojednává o tom, že bůh všeho zla Loki se chystá odplout se svou lodí Naglfar a zahájit tak ragnarök. Magnus a jeho přátelé ho musí zastavit, pročež Magnus se zavázal, že Lokiho vyzve na flyting. Nejprve musí najít Kvasiho medovinu, aby ho dokázal porazit. A na závěr se zamiluje do jedné nejmenované osoby...\n\nKniha vyšla 16. srpna 2016 v anglickém jazyce. Jedná se o příručku severských bohů a významných hrdinů, jež byla vytvořena Helgim.\n\n\n\n"}
{"id": "1256860", "url": "https://cs.wikipedia.org/wiki?curid=1256860", "title": "Emilio Usiglio", "text": "Emilio Usiglio\n\nEmilio Usiglio (8. ledna 1841 Parma – 7. července 1910 Milán) byl italský dirigent a hudební skladatel.\n\nNarodil se v Parmě a základní hudební získal ve svém rodném městě. Jeho prvními učiteli byli Giuseppe Barbacini a Giovanni Gaetano Rossi. Ve studiu pak pokračoval v Pise u Carlo Romaniho a ve Florencii u Teodula Mabelliniho. \n\nSvou operní dráhu zahájil ve věku dvaceti let úspěšnou premiérou opery \"La locandiera\" v Teatro Vittorio Emanuele v Turínu. Komponoval vesměs komické opery (opera buffa). V roce 1870 zkomponoval operu \"La scommessa\" pro Lellu Ricci, neteř české zpěvačky Terezy Stlzové. Jeho nejúspěšnějším dílem se stala komedie \"Le donne curiose\" podle divadelní hry Carla Goldoniho uvedená v roce 1879 v Madridu.\n\nJako dirigent řídil v roce 1875 premiéru nové verze Boitovy opery \"Mefistofele\" a v roce 1877 dirigoval v Neapoli italskou premiéru opery Carmen George Bizeta. V roce 1897 odešel do důchodu, převážně z důvodu narůstajícího alkoholismu.\n\nZemřel 7. července 1910 v Miláně. Jeho ženou byla zpěvačka Clementina Brusa (1845–1910).\n\n\n\n\n"}
{"id": "1256861", "url": "https://cs.wikipedia.org/wiki?curid=1256861", "title": "ANL - Výběr článků v českých novinách, časopisech a sbornících", "text": "ANL - Výběr článků v českých novinách, časopisech a sbornících\n\nDatabáze ANL, zkráceně ANL, je souborná databáze shromaždující výběrově zpracované články a statě z novin, časopisů a sborníků, v malé míře i monografií, vydávaných na území České republiky. Báze ANL vzniká v rámci Kooperačního systému článkové bibliografie. V současné době je garantem ANL Studijní a vědecká knihovna v Hradci Králové. Provoz báze zajišťuje Národní knihovna České republiky.\nPočátky analytické bibliografie spadají již do roku 1953, kdy Národní knihovna (tehdy Státní knihovna ČSR), zpracovala první ročník analytické bibliografie v tištěné podobě pod názvem Články v českých časopisech a byla součástí národní bibliografie. Každý rok tato bibliografie mapovala seriálovou, tedy časopiseckou a novinovou produkci v České republice, a tímto způsobem v tištěné podobě vycházela až do roku 1990. S postupným vývojem směrem k automatizaci procesů v českých knihovnách se tento projekt rozrostl při spolupráci Národní knihovny s tehdejšími státními vědeckými (budoucími krajskými) knihovnami do systému KOSABI – Kooperační systém článkové bibliografie. Tento systém, který se ve zkušebním provozu rozběhl v roce 1992, v ostrém provozu v roce 1993, koordinovalo Oddělení analytického zpracování NK ČR. To mělo na starosti řešení metodologických a technologických problémů, výběr excerpovaných titulů a rozsah jejich zpracování, případně propojení bibliografických záznamů na plné texty.\nPo roce 2000 se používá pro tuto databázi stručné označení ANL. Je zpřístupňována na webových stránkách Národní knihovny. V roce 2010 systém pokrýval 684 titulů periodik a 658 titulů s tzv. řídkou periodicitou a sborníků. Ročně bylo do databáze vloženo 70 000 záznamů. Celkově tehdy databáze obsahovala cca 1 300 000 záznamů. Souběžně s ANL byly budovány také další oborové a regionální databáze, které společně s ANL vytvářely bibliografický systém národní úrovně.\n\nK 1. březnu 2011 Národní knihovna ukončila svou účast na budování systému. Došlo k zastavení analytického zpracování asi 250 titulů. Z toho asi 220 titulů pokryly spolupracující knihovny. Národní knihovna pak nadále zástupně řešila projekt ANL+, který byl založen na vyhledávání v plných textech dokumentů. Krajské a další knihovny se podílejí kooperativně na dalším budování databáze pod metodickým vedením Pracovní skupiny pro analytickou bibliografii SDRUK ČR za koordinace procesů Studijní a vědeckou knihovnou v Hradci Králové.\nANL obsahuje záznamy článků excerpovaných z českých časopisů. Od roku 2011 byly informace o článcích shromažďovány také v experimentální databázi ANL+, která byla zapojena v Jednotné informační bráně, a obsahovala zdigitalizované plné texty článků. Excerpce časopisů pro bázi ANL zahrnuje celostátně vydávané odborné časopisy a sborníky a regionální časopisy, sborníky a noviny. V aktualizaci k datu 6. 4. 2016 je na stránkách Souborného katalogu ČR uvedeno, že báze obsahuje 1 526 981 záznamů, roční přírůstek činí 58 000 záznamů. Z toho asi 20% záznamů je obohaceno o plný text.\n\nDatabáze ANL umožňuje uživatelům základní a rozšířené vyhledávání, vyhledávání pomocí jazyka CCL a vyhledávání ve více bázích najednou, tj. NKC, SKC, CNB, ANL, SLK a KKL. Vyhledávání je možné specifikovat v rozšířeném vyhledávání určením dokumentu na články z denního tisu, články z časopisů a články ze sborníků. Dále má uživatel ve vyhledávání zadáním rešeršního dotazu na výběr pole název, autor, zdrojový dokument, recenzovaný dokument, předmět, rok, kód jazyka dokumentu, kód jazyka originálu, kód druhu dokumentu, sigla vlastníka a systémové číslo.\nSchránka nabízí uživateli prostor, kde si může ukládat seznam vlastních vybraných citací. Uchovává záznamy zvolené uživatelem, umožňuje uživateli spravovat sbírku vybraných dokumentů.\n\nAnalytická bibliografie, nebo také zjednodušeně pro běžné uživatele článková bibliografie, je důležitým nástrojem pro získávání informací o článcích a statích. Je to jedna z důležitých činností odborných, krajských a veřejných knihoven. Zpracovává a zprostředkovává uživatelům aktuální a hodnotné poznatky.\n\nV únoru 2015 vyplynula z šetření využívání báze ANL její potřebnost pro informační činnost krajských knihoven a Národní knihovny ČR. Nové technologie umožňují rozšíření analytické bibliografie o plné texty článků v elektronické podobě. Je tedy potřebné takto analytickou bibliografii nadále rozvíjet.\nBáze ANL je pro uživatele možností, jak rychle získat odborné informace zejména z celostátních a regionálních novin, místních a městských zpravodajů, má však velký význam také pro badatele z regionálního a historického hlediska.\nVýběrová bibliografie je významným obohacením národní bibliografie. Systémy analytické bibliografie jsou budovány i v dalších zahraničních knihovnách všude po světě.\n\n"}
{"id": "1256862", "url": "https://cs.wikipedia.org/wiki?curid=1256862", "title": "Boční oltář", "text": "Boční oltář\n\nBoční oltář či \"postranní oltář\" je oltář, který je liturgicky podřízen ústřednímu nebo hlavnímu oltáři v kostele. Termín se obecně používá pro oltáře, které se nacházejí u boku nebo na bocích kostelní lodi, transeptu apod. Postranní oltáře mohou být umístěny v boční kapli, nebo u zdi hlavní lodi.\n"}
{"id": "1256864", "url": "https://cs.wikipedia.org/wiki?curid=1256864", "title": "Seznam medailistů na halovém mistrovství Československa a Česka mužů a žen v běhu na 3 000 m", "text": "Seznam medailistů na halovém mistrovství Československa a Česka mužů a žen v běhu na 3 000 m\n"}
{"id": "1256868", "url": "https://cs.wikipedia.org/wiki?curid=1256868", "title": "Mikuláš Trčka z Lípy", "text": "Mikuláš Trčka z Lípy\n\nMikuláš Trčka z Lípy († 1453 hrad Lipnice) byl první známý příslušník významného českého rodu Trčků z Lípy a je počítán za zakladatele této dynastie. Byl utrakvistou a po smrti Jana Žižky z Trocnova příslušníkem bratrstva sirotků. V roce 1436 byl jedním z českých pánů, kteří uznali Zikmunda Lucemburského za českého krále. Během let 1436 a 1437 nabyl značných statků a stal se tak jedním z nejbohatších a zároveň jedním z nejvlivnějších pánů v Čechách. Byl i velmi obratným diplomatem. Po ustavení Jiřího z Poděbrad zemským správcem se stal členem jeho rady a stal se také významným vyjednavatelem ve věci vydání Ladislava Pohrobka do Čech.\n\nMikuláš Trčka z Lípy odvozoval svůj původ od tvrze Lípa, která stála nedaleko Hradce Králové v místě dnešní stejnojmenné obce. Byl prvním z rodu Trčků, který se objevuje v listinách s přízviskem z Lípy, a proto je počítán za zakladatele tohoto rodu. Během husitských válek byl horlivým utrakvistou a přišel k značnému majetku při válečných výpravách a to především do Slezska. Jistý čas se podílel společně s Janem Holcem z Nemošic na správě náchodského panství a v roce 1427 koupil hrad Homole nad Dušníky (u dnešní polské obce Ludowe v českém pohraničí). Tímto získal kontrolu nad hlavní obchodní cestou spojující východní Čechy s Kladskem. Odtud také podnikal další výpravy do Slezska. V roce 1428 si kupuje dům v Kutné Hoře, čímž se zařadil mezi zámožné šlechtice bratrstva sirotků. Stále více se věnuje spíše otázkám politiky a diplomacie, než válečnictví, později se objevuje po boku Hynka Ptáčka z Pirkštejna.\n\nDalší strmý postup v jeho kariéře přišel po druhé polovině roku 1436 po vyhlášení basilejských kompaktát a uznání Zikmunda Lucemburského za českého krále. Tehdy Mikuláš Trčka z Lípy plně využil „rozdávání“ bývalého církevního majetku Zikmundem. Díky svému značnému majetku mohl brát od Zikmunda, za poskytnutí finančních prostředků, do zástavy statky dle vlastního výběru, a tak začal budovat rozsáhlé panství při řece Sázavě. Již 21. září 1436 mu bylo zapsáno 21 vesnic u Německého Brodu (šlo o vesnice vyšehradské kapituly a kláštera sv. Prokopa na Sázavě). Tentýž rok zakoupil od Oldřicha z Rožmberka, poručníka sirotků po Čeňkovi z Vartemberka, hrad Lipnici a město Německý Brod. Od této doby se tituluje Mikuláš Trčka z Lípy a na Lipnici, jak je uveden v listině z konce roku 1436, ve které potvrzuje městu Německý Brod veškerá práva udělená císařem Karlem IV. V roce 1442 koupil od Janka z Chotěmic vlašimské panství. Jako pán na Vlašimi se pak začal velmi aktivně zapojovat do politického dění a zastával funkci hejtmana čáslavského kraje. V polovině 15. století patřil k nejbohatším mužům zemi. Mimo Německý Brod a Vlašim mu patřila další přilehlá panství (Červená Řečice, Habry, Herálec, Heřmanův Městec, Mladá Vožice , Načeradec, Nesměřice, Hrad Smrdov, Trhový Štěpánov, tvrz Tomice, tvrz Vlačice, hrad Zahrádka, dále pak štěpánské panství na Kouřimsku a křivosoudovské panství na Čáslavsku, Mnichovice, Dobrnice, Leština a několik dalších). Celkově získal za svůj život 14 statků původně církevních, jeden zeměpanský, jeden panský a jeden vladycký.\n\nMikuláš Trčka z Lípy a na Lipnici zemřel v roce 1453 na hradě Lipnice. Byl dvakrát ženatý. S první ženou Kateřinou ze Smiřic zplodil tři syny: Mikuláše, Zdeňka a Buriana. Jeho druhou ženou byla Vaňka z Hustířan.\n\nDíky přátelství s Oldřichem z Rožmberka měl značný vliv i u katolické strany a velmi obratně těchto konexí využíval. Byl hlavním vyjednavačem ve sporech Táboritů a Rožmberků. V roce 1444 stál za smírnou výpovědí v záležitosti sporu Oldřicha z Rožmberka s městy Tábor, Písek a Vodňany. Na svého přítele Rožmberka se obrátil i při jednom sporu, do kterého se dostali jeho kupci v Rakousích. Tento spor pak díky Rožmberkovi vyústil až v ultimátní vyjádření východočeského landfrýdu o možnosti vpádu vojsk do Rakous, ke kterému samozřejmě nedošlo a spor se urovnal mírovou cestou. V roce 1443 hostil na hradě Lipnici sněm českých stavů, na kterém se měl řešit postup jednání s říšským králem ve věci obsazení českého trůnu. Výsledek tohoto sněmu vedl k dalšímu jednání 8. ledna 1444 taktéž na Trčkově panství, tentokrát v Pelhřimově. Odtud již byla vyslána výprava s konkrétní žádostí o vydání Ladislava Pohrobka do Čech. Na svých panstvích následně hostil několik dalších významných sněmů českých stavů.\n\nVrcholu však jeho diplomatická kariera došla až po dosazení Jiřího z Poděbrad do postu zemského správce. Stal se členem jeho rady a byl mimo jiné jedním z předních osob při obsazení Prahy Jiřím z Poděbrad. Vedl jednání mezi poděbradskou jednotou a strakonickou jednotou a dále se angažoval zvláště ve věci vydání Ladislava Pohrobka do Čech. Díky Jiřímu z Poděbrad se dostal i do diplomatických kruhů na říšské úrovni, kde obratně prosazoval jeho zájmy.\n"}
{"id": "1256870", "url": "https://cs.wikipedia.org/wiki?curid=1256870", "title": "Mohamed Ali Šilhavý", "text": "Mohamed Ali Šilhavý\n\nMohamed Ali Šilhavý (narozen jako Přemysl Šilhavý, 19. listopadu 1917, Budíkovice u Třebíče – 14. března 2008, Třebíč) byl středoškolský pedagog a předseda české muslimské obce. Jeho bratrem byl lékař a entomolog Vladimír Šilhavý.\n\nPřemysl Šilhavý se narodil se v Budíkovicích u Třebíče 19. listopadu 1917. Jeho otec byl učitelem na místní škole. Jako studenta třebíčského gymnázia ho zaujal překlad Koránu s arabskými ornamenty, našetřil si na něj peníze a zakoupil si ho. Do kontaktu s muslimy se dostal prostřednictvím Československé muslimské obce a v roce 1937 dospěl k rozhodnutí stát se muslimem a přijal jméno Mohamed Ali. V době, kdy konvertoval k islámu, nabídla nejslavnější islámská univerzita al-Azhar v Egyptě stipendium pro jednoho studenta islámu muslimské obci. Muslimská obec toto nabídla Mohamedu Ali Šilhavému a ten hned přijal. Jeho studium na al-Azhar trvalo jen jeden semestr, protože poté, co odjel navštívit Československo, se již nemohl vrátit se do Egypta z důvodu okupace nacistickým Německem. Mohamed Ali Šilhavý byl prvním studentem islámu z Československa a jediným českým muslimem, který mezi léty 1938–1989 studoval na islámské univerzitě.\n\nPo válce vystudoval vysokou chemickou školu v Brně. Za studií na VŠ se seznámil se svou manželkou, která studovala hudbu a byla členkou Československé církve husitské. Profesí byl učitel na gymnáziu v Třebíči. Ke své víře se otevřeně hlásil. Jeden z jeho žáků, bývalý ministr vnitra a současný poslanec František Bublan na pana Šilhavého vzpomíná takto: „Ke své víře se otevřeně hlásil, ale nikomu ji nevnucoval. Byl nejoblíbenějším učitelem, přestože byl ve svých hodinách biologie velmi přísný.\" Roku 1989 ještě před sametovou revolucí byl pozván na Islámský kongres do Vídně. Hned po kongresu se vydal vykonat jeden z pěti pilířů islámu – hadždž. Byl teprve třetím Čechem, který velkou pouť vykonal.\n\nV roce 1991 inicioval profesor Šilhavý obnovení muslimské obce a začal vydávat spolu s dalšími muslimy občasník Hlas. Na ustavující schůzi muslimské obce v Československu byl zvolen předsedou a zůstal jím až do své smrti. Profesor Šilhavý se mimo jiné zasloužil o to, že v roce 1994 byl v Třebíči na Novém hřbitově založen první muslimský hřbitov. Místa na muslimském hřbitově zaplatilo velvyslanectví Saúdské Arábie. Pohřby pak hradí Islámská nadace v Praze či Islámská nadace v Brně. V 90. letech také začal vydávat prvních publikací o islámu, mezi kterými byly například brožury Zaostřeno na islám, Pilíře víry nebo letáky Co jest islám. Zemřel v Třebíči v devadesáti letech dne 14. března 2008.\n\nV roce 1966 se stal zakládajícím členem Klubu chovatelů výmarských ohařů.\n\n"}
{"id": "1256871", "url": "https://cs.wikipedia.org/wiki?curid=1256871", "title": "Libkovice (zámek)", "text": "Libkovice (zámek)\n\nLibkovice jsou zaniklý zámek ve stejnojmenné vesnici v okrese Louny. Stával v areálu hospodářského dvora v západní části vesnice.\n\nPředchůdcem zámku byla tvrz ze čtrnáctého století. Její polovinu koupil v roce 1578 Petr Novohradský z Kolovrat a poté, co získal i druhou polovinu, prodal Libkovice roku 1583 Griseldě Švamberkové z Lobkovic. Buď on nebo ona nechali tvrz přestavět na renesanční zámek. Po smrti Griseldy Švamberkové v roce 1607 panství zdědila Kateřina Berková z Dubé provdaná za Jáchyma Libštejnského z Kolovrat. Po ní přešlo na její dceru provdanou za hraběte z Valdštejna. Dalšími majiteli se stali arcibiskup Jan Bedřich z Valdštejna (1684), Mikuláš z Klebelsberku (1693), hrabě Jan Jiří Clary-Aldringen (1694) a od roku 1755 hrabě Adam Hartig, který nechal rozšířit hospodářské zázemí a samotný zámek upravit v barokním slohu. V devatenáctém století patřily Libkovice k Valči.\n\nVe dvacátých letech dvacátého století vznikla naproti barokní sýpce novobarokní budova, která svým vzhledem připomíná malý zámek, ale skutečný zámek v hospodářském dvoře byl v sedmdesátých letech téhož století zbořen.\n\nRenesanční zámek tvořila dvě patrová obdélná křídla s omítkami zdobenými psaníčkovými sgrafity. V pravoúhlém nároží stávala později zbořená dvoupatrová věž. V severozápadním průčelí se nacházel portál s kamenným vyžlabeným ostěním a klenákem. Sklepy a přízemní chodby byly zaklenuté hřebínkovými klenbami. Při barokních úpravách vznikly zejména štukované stropy v patrech.\n\n\n"}
{"id": "1256880", "url": "https://cs.wikipedia.org/wiki?curid=1256880", "title": "Královská hrobka u Mušova", "text": "Královská hrobka u Mušova\n\nKrálovská hrobka u Mušova je germánský hrob pocházející z období markomanských válek nacházející se u Mušova na levém břehu řeky Dyje, nedaleko římské vojenské pevnosti legií Marca Aurelia.\n\nHrobka byla objevena při výzkumu v roce 1988. Původně se jednalo pravděpodobně o dutý prostor, jehož dřevěná konstrukce se zhroutila. Přestože byla hrobka v minulosti vykradena, tak obsahovala kolem 200 germánských a římských předmětů ze skla, stříbra, bronzu, keramiky, železné zbraně, zlaté ozdoby a mnoho dalších předmětů vypovídajících o bohatství germánského vládce žijícího v blízkosti římského osídlení v období markomanských válek. I když hrobka pochází z 2. století, stříbrné a zlaté posmrtné dary jsou staršího data. Nejstarší z nich pocházejí z pozdně republikánského či augustovského období, novější jsou přibližně z let vlády císařů Tiberia a Nerona, což dokládá, že na jižní Moravě již v průběhu 1. století existoval obchod s římským luxusním zbožím, který mezi místní germánskou nobilitou, přecházel z generace na generaci. Pravděpodobně byly takové předměty přivezeny přímo z Římské říše jako dary germánským vládcům nebo se staly kořistí snad v době Vespasianovy občanské války, kterých se v čele svých germánských králů Italica a Sidona účastnily i další germánští bojovníci pocházející z území severně od středního Dunaje. Kromě posmrtných darů hrobka obsahovala kosterní pozůstatky obětních zvířat. V hrobě byly podle antropologů uloženy ostatky dvou mužů a jedné ženy. Mohlo se tak jednat o královskou dynastickou hrobku germánského vládce Ballomara z období markomanských válek, pro toto tvrzení však chybí důkazy.\n\n"}
{"id": "1256882", "url": "https://cs.wikipedia.org/wiki?curid=1256882", "title": "Mistrovství Evropy v boxu 1977", "text": "Mistrovství Evropy v boxu 1977\n\nXXII. Mistrovství Evropy v boxu proběhlo na zimním stadionu v Halle, Německá demokratická republika ve dnech 28. května až 5. června 1977. Organizátorem turnaje mistrovství Evropy byla Evropská amatérská boxerská asociace (EABA), v jejímž čele stál Nizozemec Johannes Hofmann.\n\nTurnaj mistrovství Evropy v amatérském (olympijském) boxu začal v sobotu 28. května losováním pavouku jednotlivých váhových kategorií. Pavouk se losoval dvakrát, kvůli reprezentantům Norska, kteří se do turnaje mistrovství Evropy přihlásili v průběhu prvního losování. Losování nedopadlo pro československé boxery dobře, mimo Svatopluka Žáčka, který měl v prvním kole volný los a ve čtvrtfinále ho čekal přijatelný soupeř z výkonnostně slabší evropské země.\n\nMezi hlavní favority se řadili boxeři ze Sovětského svazu, Německé demokratické republiky, Polska a Rumunska. Československo procházelo v polovině sedmdesátých let výsledkovou krizí, která gradovala neúčastí jediného boxera na olympijských hrách v Montréalu v roce 1976. Země mimo východní blok tradičně zastupovali ani ne dvacetiletí boxeři, kteří amatérské turnaje v boxu brali jako vstupenku mezi profesionály.\n\nNa mistrovství Evropy startovalo celkem 146 boxerů z 27 zemí. Všech jedenáct váhových kategorii obsadily reprezentace Německé demokratické republiky, Polska a Rumunska. Sovětský svaz nastoupil nakonec v 10 lidech. V lehké váze do 60 kg nenastoupil ze zdravotních důvodů Vasilij Solomin.\n\nSouboje v ringu začaly úderem patnácté hodiny na zimním stadionu v Halle v neděli 29. května a končily finálovými boji v neděli 5. června.\n\n\nNominace na mistovství Evropy v Halle byla oznámena po republikovém mistrovství v Karlových Varech. Původní šestici nominovaných doplnil před začátkem mistrovství Evropy dříve zraněný Ladislav Resl. Rereprezentace se připravovala v Teplýšovicích na Benešovsku pod vedením Josefa Malíka a Tibora Löwa.\n\n\nPro všech sedm československých reprezentantů šlo o premiéru na velké sportovní akci a výsledky z posledních let nedávaly naděje k finálové účasti. Překvapením bylo vítězství Václava Horňáka nad domácím reprezentantem Dietmarem Geilichem a výborný výkon a vítězství Tibora Stojky nad Italem Carlo Russollilem. Velmi dobrými výkony se prezentovali i Ladislav Konečný a Rostislav Osička, jejichž nasazení však na favorizované soupeře z Polska a Rumunska nestačilo. Nejlepším československým boxerem byl podle novin Československý sport Miroslav Pavlov, jehož výkon ve druhém kole proti olympijskému vítězi Jerzy Rybickému patřil k příslibům československého boxu do budoucna. Jedinou medaili přivezl Svatopluk Žáček, jemuž stačilo zvítězit v jednom zápase nad Rakušanem Erwinem Pucherem, v semifinále však prohrál před časovým limitem s domácím Berndem Wittenburgem.\n\n\"podrobné výsledky\"\nTurnaj se z organizátorského hlediska vydařil. Medaili získalo celkem 12 zemí s převahou Sovětského svazu a domácí Německé demokratické republiky. Československo patřilo ze zemí východního bloku společně s Maďarskem k horším. Hlavní důvod byl spatřován v opomíjení nových tréninkových metod, které razily trend větší fyzické zdatnosti sportovce. Boxer má mít mimo dobrých nohou i silný úder a v tomto směru českoslovenští reprezentanti na své soupeře z východního bloku ztráceli. Reprezentační trenér Josef Malík spatřoval hlavní problém v trénovanosti v jednotlivých oddílech, kde na pořádný trénink není čas a krátké reprezentační srazy v Teplýšovicích nedokáží fyzické manko dohnat. Z oddílů se ještě donedávna ozývalo, že boxer sílu nepotřebuje, není přece vzpěrač a že také nemusí běhat, protože není atlet.\n\nTyto slova byla vyslyšena na zasedání prosincovém ČÚV ČSTV, kde předseda boxerského svazu František Salák přišel s návrhem, že vybraní boxeři zařazeni do olympijské přípravy nesmí startovat v lize a na přeborech za své oddíly. Nabitý program ligových zápasů a přeborů totiž bránil svědomitější fyzické přípravě reprezentantů.\n\nV článku byly použity informace novináře Oldřicha Hájka z dějiště mistrovství Evropy, které publikovaly noviny Československý sport na přelomu květen/červen 1977.\n"}
{"id": "1256883", "url": "https://cs.wikipedia.org/wiki?curid=1256883", "title": "Mistrovství Evropy v boxu 1977 – podrobné výsledky", "text": "Mistrovství Evropy v boxu 1977 – podrobné výsledky\n\nPodrobné výsledky z mistrovství Evropy v boxu za rok 1977.\n\n"}
{"id": "1256886", "url": "https://cs.wikipedia.org/wiki?curid=1256886", "title": "Hlboká", "text": "Hlboká\n\nNázev Hlboká může označovat:\n\n"}
{"id": "1256887", "url": "https://cs.wikipedia.org/wiki?curid=1256887", "title": "Cyril M. Kornbluth", "text": "Cyril M. Kornbluth\n\nCyril M(ary) Kornbluth (2. července 1923, New York – 21. března 1958, Levittown, New York) byl americký spisovatel science fiction, jeden z nejtalentovanějších předčasně zemřelých autorů žánru.\n\nKornbluth se narodil roku 1923 v Inwoodu na Manhattanu v New Yorku, kde také strávil dětství. Jeho předci byly polští Židé. Za druhé světové války bojoval jako příslušník pěchoty a za po bitvě v Ardenách byl vyznamenán. Po skončení války dokončil svá studia na Chicagské univerzitě, pak pracoval jako novinář a od roku 1951 byl spisovatelem z povolání. Zemřel nečekaně ve svých 34 letech na srdeční zástavu.\n\nPsát začal v patnácti letech, své povídky vydával pod mnoha pseudonymy a spolupracoval s různými autory (nejčastěji s Frederikem Pohlem). Jeho práce z padesátých let reprezentují špičkovou úroveň americké sc-fi. Vynikají plnokrevností postav, životností dialogů, barvitým popisem prostředí, smyslem pro humor, sarkasmem a pronikavým kritickým úsudkem. Ve svých dílech často upozorňuje na problém vztahu mezi technickým pokrokem a mravní zralostí jedince i celé společnosti.\n\n\n\n"}
{"id": "1256889", "url": "https://cs.wikipedia.org/wiki?curid=1256889", "title": "Chrochvický potok", "text": "Chrochvický potok\n\nChrochvický potok je levostranný přítok Labe v okrese Děčín (3,5 km jižně od centra Děčína) v Ústeckém kraji. Délka toku činí 3,18 km a plocha povodí zhruba 4 km².\n\nChrochvický potok pramení v děčínské místní části Krásný Studenec mezi vrchy Chmelník (508 metrů) a Klobouk (502 metrů) v nadmořské výšce 338 metrů. Teče převážně východním směrem, ale stáčí se mírně k jihovýchodu. Potok je na horním a dolním toku obklopen zástavbou, pouze na středím toku protéká lesem. Asi 130 metrů před ústím do Labe podtéká železniční trať č. 090 mezi Děčínem a Ústím nad Labem spolu se silnicí I. třídy I/62. Nakonec se jeho vody vlévají do Labe v nadmořské výšce 123 metrů.\n\nChrochvický potok nemá žádný větší přítok. Vodu přijímá z bezejmenných potůčků. Nachází se na něm drobná retenční nádrž zmírňující kulminační průtoky během přívalových povodní a nachází se na rozhraní středního a dolního toku. Břehy v nezastavěné části podléhají vlivům erozi. Je to z důvodu, že v povodí potoka dochází k pravidelným sesuvům půdy. Například na severovýchodním svahu vrchu Chmelník došlo v roce 1914 během Velikonoc k mohutnému sesuvu, jehož čelo na několika místech přehradilo potok. K jeho odklizení byla povolána armáda.\n"}
{"id": "1256892", "url": "https://cs.wikipedia.org/wiki?curid=1256892", "title": "Rychle a zběsile 8", "text": "Rychle a zběsile 8\n\nRychle a zběsile 8 (v anglickém originále The Fate of the Furious) je americký akční film z roku 2017. Režie se ujal F. Gary Gray a scénáře Chris Morgan. Je to již osmý film \"Rychle a zběsile\" filmové série. Ve snímku hrají hlavní role Vin Diesel, Dwayne Johnson, Jason Statham, Michelle Rodriguez, Tyrese Gibson, Chris Bridges, Nathalie Emmanuel, Kurt Russell, Scott Eastwood, Charlize Theronová a Helen Mirrenová.\n\nSnímek je prvním, od filmu \"\", ve kterém nehraje Paul Walker, který zemřel při autonehodě 30. listopadu 2013, během natáčení filmu \"Rychle a zběsile 7\".\n\nPlány o natočení osmého pokračování byly oznámeny v březnu 2015, při rozhovoru Vina Diesela v pořadu \"Jimmy Kimmel Live!\" a oznámil, že se děj bude odehrávat v New Yorku. V říjnu 2015 bylo oznámeno, že Gray bude snímek režírovat, namísto Jamese Wana, který natočil film předchozí. Natáčení začalo v březnu 2016 a natáčelo se na Havaně, v Atlantě v Clevelandu a v New Yorku.\n\nAmerická premiéra proběhla 14. dubna 2017, v České republice snímek distribuuje CinemArt a premiéra proběhla 13. dubna 2017.\n\nBrian(Paul, Cody Walker) a Mia(Jordana Brewster) po událostech z předešlého dílu odešli od týmu na odpočinek, vedou klidný život a věnují se dítěti.\nDominic Toretto( Vin Diesel) odletěl s Letty(Michelle Rodriguez) na dovolenou na Kubu, ale potkal tam zlou manipulátorku, hackerku a kyberteroristku Cipher(Charlize Theron), která ho pak ovládla a přetáhla na stranu zla.\nVydírala ho a donutila aby pro ní musel pracovat a zradit svůj tým( včetně Letty).\nMezitím se vedení jeho týmu chopil agent Hobbs(Dwayne Johnson) a tým proti své vůli musel spolupracovat s Deckardem Shawem(Jason Statham) (úhlavním nepřítelem z předešlého dílu, který jim zabil Hana), aby jim pomohl získat Toretta zpět.\n\n\nPlány o natočení osmého pokračování byly oznámeny v březnu 2015, při rozhovoru Vina Diesela v pořadu \"Jimmy Kimmel Live!\" a oznámil, že se děj bude odehrávat v New Yorku. Chris Morgan napsal k filmu scénář, je to již jeho šestý z osmi filmů. Na CinemaConu v Las Vegas Diesel prozradil, že americká premiéra proběhne 14. dubna 2017. Na předávání cenTeen Choice Awards, kde Paul Walker získal cenu za nejlepšího herce v akčním filmu, Diesel oznámil, že film se bude jmenovat \"Fast 8\". V září Diesel prozradil, že scénář je skoro dokončený a že by byl rád, kdyby osmé pokračování režíroval Rob Cohen, který režíroval film první. 14. dubna 2015 bylo oznámeno, že režisér filmu \"Straight Outta Compton\" F. Gary Gray bude režisérem filmu.\n\nV červenci 2015 bylo potvrzeno, že postava Brian O'Conner, kterou hrál Paul Walker se ve filmu neobjeví. Mluvilo se o tom, že jeho bratr Cody by mohl být obsazen do nové role, nebo by nahradila Paula v roli Briana O'Connera. V prosinci 2016 byl film přejmenován na \"The Fate of the Furious,\" český název \"Rychle a zběsile 8\" zůstal.\n\nVin Diesel a Michelle Rodriguez byly první, kteří byli potvrzeni do nového filmu, Tyrese Gibson a Chris Bridges následovali krátce po nich. Lucas Black podepsal smlouvu, že si znovu zahraje roli Seana Boswella z filmu \"\" ve filmu \"Rychle a zběsile 7\" a dvě další pokračování v září roku 2013. V květnu 2015 byl potvrzen Dwayne Johnson. Také byl potvrzen návrat Jasona Stathama. V dubnu 2016 bylo potvrzeno obsazení Charlize Theronové a Kristofera Hivju do rolí zloduchů, zatímco Scott Eastwood získal roli jako agent. V květnu 2016 Diesel uveřejnil na svůj instagram fotku s Elsou Pataky a potvrdil tak, že se vrací do své role, o dva dny později bylo zveřejněno video z natáčení s Nathalií Emmanuel, která sitaké zahrála v předchozím filmu. V červnu 2016 Helen Mirrenová potvrdila, že si zahraje ve filmu. V červenci Don Omar tweetnul, že on a Tego Calderon se vrací do pokračování. Lucas Black potvrdil, že se v osmém dílu neobjeví, kvůli jeho pracovnímu rozvrhu.\n\nNatáčení začalo 14. března 2016 v Mývatnu na Islandu, kde silný vítr odvál plastové ledovce a zradil tak dva koně, jednoho zranil a druhý musel podstoupit eutanazii. Na konci dubna natáčení začalo v hlavním městě Kuby v Havaně. V květnu se natáčelo v Clevelandu v Ohiu. Natáčelo se také v Atlantě v New Yorku.\n\nK 7. květnu film vydělal 207,1 milionů dolarů v Severní Americe a 951,2 milionů dolarů v ostatních oblastech, celkově tak vydělal 1,158 milionů dolarů po celém světě. Rozpočet filmu činil 250 milionů dolarů. Stal se třetím filmem, který vydělal za jediný víkend více jak 500 milionů dolarů, po a Jurský svět. V Severní Americe za čtvrteční premiérový večer vydělal 10,4 milionů dolarů z 3 310 kin. Premiérový den vydělal 15,8 milionů dolarů. Za první víkend vydělal 89,8 milionů dolarů. Snímek byl vydán v 69 zemích. Za středeční premiérový večer v 8 zemích vydělal 17,9 milionů dolarů. 2. dubna získal ze 41 zemí 58,4 milionů dolarů.\n\nFilm získal mix recenze od kritiků. Na recenzní stránce Rotten Tomatoes získal z 220 započtených recenzí 67 procent s průměrným ratingem 6,1 bodů z deseti. Na serveru Metacritic snímek získal z 45 recenzí 56 bodů ze sta. Na Česko-Slovenské filmové databázi snímek získal 77%.\n"}
{"id": "1256896", "url": "https://cs.wikipedia.org/wiki?curid=1256896", "title": "Debrecínská operace", "text": "Debrecínská operace\n\nDebrecínské operace byla operace sovětské Rudé armády v druhé světové válce, která se uskutečnila v říjnu 1944. V ní proti sobě stáli sovětský 2. ukrajinský front a německá skupina armád Jižní Ukrajina (8. a 6. německá armáda, 2 maďarské divize tvořící VII. sbor). Hlavním cílem sovětských vojsk bylo dobytí Debrecína, významného dopravního uzlu v jižním Maďarsku.\n\nSkončila sice dobytím Debrecínu (a den po skončení i města Nyíregyháza) a postupem sovětských vojsk o 130-275 km dále, neumožnila však rychlý postup do Budapešti kvůli silnému německo-maďarskému odporu. Další cíl – odříznout armádní skupinu Wöhler – byl také nesplněný. Přesto se téměř bez přípravy začala ofenzíva dále směrem na západ, která vyvrcholila bitvou o Budapešť v prosinci 1944 až únoru 1945.\n"}
{"id": "1256897", "url": "https://cs.wikipedia.org/wiki?curid=1256897", "title": "Emily of New Moon", "text": "Emily of New Moon\n\nEmily of New Moon je první ze série románů od Lucy Maud Montgomery o Emily, osiřelém děvčátku vyrůstajícím v Kanadě. Je podobná předchozí sérii od stejné autorky – o Anně ze Zeleného domu. Tato kniha byla poprvé publikována v roce 1923.\n\nPodobně jako jsou příběhy její starší a slavnější předchůdkyni Anně ze Zeleného domu, romány o \"Emily\" líčí život očima sirotka Emily Starrové, kterou po smrti jejího otce na tuberkulózu vychovávají příbuzní.\nLucy M. Montgomeryová považovala Emily za postavu mhonem bližší sobě samé, než byla Anna. Některé události, které se staly Emily jsou dokonce převzaty přímo z jejího života. Emily má podle popisu v knize černé vlasy, tmavě modré až fialové oči, bledou pleť, zašpičatělé uši a jedinečný okouzlující \"pomalý\" úsměv. \n\nPo smrti svého otce je Emily Starrová poslána žít se svými tetami Elizabeth a Laurou a strýcem Jimmym Murrayovými na statku Novoluní na Ostrově Prince Edwarda. Spřátelí se s Ilsou Burlnleyovou, Teddy Kentem a Perry Millerem. Perry je najatý pomocník, na kterého teta Elizabeth shlíží spatra, protože pochází z chudšího města, nazývaného Stovepipe Town.\n\nKaždé z dětí má specifické obdarování. Emily byla stvořena být spisovatelkou, Teddy malířem, Ilsa je talentový řečník a zdá se, že Perry aspiruje na to, stát se úspěšným politikem. Každý z nich zažívá trable v rodině. Emily těžko vychází se svou tetou Elizabeth, která nerozumí její touze psát. Otec Ilsy, doktor Burnley, svou dceru většinu času ignoruje kvůli nějakému strašnému tajemství, které se týká její matky. Matka Teddyho žárlí na jeho přátele a talent a bojí se toho, že bude mít své přátele radši než ji. Z toho důvodu také nenávidí Emily, Teddyho obrazy a dokonce i jeho domácí mazlíčky. Perryho teta se dokonce jednou snaží donutit Emily, aby slíbila, že si jednou Perryho vezme, aby si Perry polepšil, a vyhrožuje, že mu jinak nebude platit školné.\nDalší nezapomenutelnou postavou je Dean \"Hrbáč\" Priest, tichý a tajemný cynik, který touží po něčem, co se zdá nedosažitelné, nebo pan Carpenter, starý nedůtklivý učitel, Emilyin mentor a upřímný kritik jejích příběhů a básniček. Další postavou je \"jednodušší\" strýček Jimmy, který recituje poezii, když \"to tak cítí\", teta Laura, ta hodná tetička a Elizabeth, přísná a podezřívavá, a přesto nečekaně nápomocná, když přijdou problémy. Jedná se o nejoblíbenější knihu série.\n\nMezi tři knihy o Emily patří \"Emily of New Moon\" (1923), \"Emily Climbs\" (1925) a \"Emily's Quest\" (1927). Série sleduje Emilyin život skrze školu a její cestu vzhůru po symbolické \"alpské stezce\" k vysněnému povolání úspěšné spisovatelky (slovní spojení \"alpská stezka\" pochází z básně, která byla pro Emily od dětství inspirací). Druhá kniha Emily provází několika dobrodružstvími a náznaky romantických vztahů. Emily miluje přírodu a umění, umí ocenit věrnost v přátelství, touží po vědění a její největší vášní je psaní.\n\nJiž od svého prvního vydání v roce 1923 se nikdy nepřestala tato kniha tisknout. Mezi nejoblíbenější edice knihy patří následující.\nKniha nebyla dosud přeložena do češtiny.\n"}
{"id": "1256899", "url": "https://cs.wikipedia.org/wiki?curid=1256899", "title": "Údolí smrti (Slovensko)", "text": "Údolí smrti (Slovensko)\n\nÚdolí smrti označuje údolí potoka Kapišovka, které se rozkládá mezi devíti obcemi v okrese Svidník. V tomto prostoru se během druhé světové války, v období od 21. do 27. října 1944 odehrály těžké boje, které byly součástí Karpatsko-dukelské operace. Boje přímo zasáhly obce: Dlhoňa, Dobroslava, Havranec, Kapišová, Kružlová, Nižná Pisaná, Svidnička, Vápeník a Vyšná Pisaná.\n\nBěhem bitvy se tankové jednotky a pěchota 305. střelecké divize Rudé armády pokusily proniknout německou obranou 357. divize v údolí Kapišovky směrem z Dukelského průsmyku na Svidník. Ta se opírala o vhodný terén a byla podporována protitankovými zbraněmi. Obě strany utrpěly velké ztráty a nepřetržitými, dlouho trvajícími boji, v sychravém podzimním počasí, byly úplně vyčerpány. Bránící se jednotky Wehrmachtu přišly o téměř veškerou svou obrněnou techniku. Těžké ztráty a urputné boje na obou stranách, v nepříznivém podzimním počasí, nakonec znamenaly dočasné zastavení bojů. Německá 357. divize musela být stažena a nahrazena 168. divizí. V údolí říčky Kapišovka padlo na obou stranách až 11 000 vojáků, z nich bylo asi 5 000 vojáků Rudé armády, kteří jej překřtili na Údolí smrti. Mezi Nižnou Písanou a Kapišovou zůstaly zničené tanky T-34 sovětské 12. tankové brigády ponechány na místech, kde je zasáhly nepřátelské protitankové zbraně, aby se pro budoucí generace staly památníky a mementem těžkých bojů.\n\n"}
{"id": "1256901", "url": "https://cs.wikipedia.org/wiki?curid=1256901", "title": "Mistrovství světa ve stolním tenise", "text": "Mistrovství světa ve stolním tenise\n\nMistrovství světa ve stolním tenise (World Table Tennis Championships) je turnaj organizovaný Mezinárodní federací stolního tenisu (International Table Tennis Federation) (ITTF).\n\nPrvní turnaj se uskutečnil v roce 1926 a až do roku 1956 byl organizovaný každý rok, kromě od 1940 do 1947 kvůli Druhé světové války. Počínaje rokem 1957, je turnaj organizován co druhý rok. Od roku 2000, je mistrovství rozděleno na mistrovství světa družstev a jednotlivců, kdy mistrovství jednotlivců se hraje každý lichý rok a družstev každý sudý rok.\n\n"}
{"id": "1256906", "url": "https://cs.wikipedia.org/wiki?curid=1256906", "title": "Bitva u Werbenu", "text": "Bitva u Werbenu\n\nBitva u Werbenu byla bitvou Třicetileté války, která byla svedena 22. července (juliánský kalendář) respektive 1. srpna 1631 mezi Švédským impériem a Svatou říší římskou. Švédové disponovali asi 16 000 muži pod vedením Gustava II. Adolfa, zatímco císařští měli asi 23 000 mužů pod vedením polního maršála, hraběte Tillyho. Tillyho vojáci zaútočili na Gustavova opevnění před městem Werben (v těsné blízkosti Labe), ale švédské dělostřelectvo a jízda pod velením Wolfa Heinricha von Baudissin je přinutila k ústupu. Útok byl o několik dní později zopakován, ale s obdobným výsledkem. Tilly poté, co utrpěl ztráty asi 6 000 mužů své síly stáhl.\n"}
{"id": "1256907", "url": "https://cs.wikipedia.org/wiki?curid=1256907", "title": "Rebecca Blacková", "text": "Rebecca Blacková\n\nRebecca Renee Blacková (nepřechýleně Black, * 21. června 1997 Irvine) je americká youtuberka a zpěvačka, která se proslavila v roce 2011 singlem \"Friday\". Poté co se \"Friday\" rozšířil po sociálních médiích, někteří hudební kritici a diváci nazvali singl 'nejhorší písní'. Rebecca pokračovala s vydáváním dalších skladeb, její spolupráce s Dave Days na singlu \"Saturday\" jí přinesla ještě větší úspěch. V současné době nahrává na svém Youtube kanálu videa o různých tématech.\n\nRebecca se narodila v Irvine v Kalifornii. Je dcerou Johna Jefferyho Blacka a Georginy Marquez Kellyové, kteří jsou oba veterináři. Její matka je mexického původu a otec, původem s Iowy, má anglický, italký a polský původ. Rebecca chodila na soukromou školu, kterou v 6. třídě opustila kvůli šikaně. V dubnu 2011 začala s domácím vzděláváním, aby měla čas na svoji kariéru a vyhnula se posměškům od bývalých spolužáků. Rebecce se kvůli nabitému programu nedařilo v angličtině.\n\nNa konci roku 2010, spolužák Rebeccy a klient losangelského labelu ARK Music Factory, jí řekl o této firmě. Matka Rebeccy musela zaplatit 4000 dolarů za produkování hudebního videa, zatímco Blackovi měli vlastnictví videa. Singl \"Friday\" byl vypuštěn společností ARK na Youtube a iTunes. Video písně bylo nahrané na Youtube 10. února 2011 a během prvního měsíce mělo přes 1000 zhlédnutí. Během několika dnů se stalo nejdiskutovanějším tématem na sociální síti Twitter a většinou se jí dostávalo negativní medializace. V prvním týdnu se odhadl prodej na 40 000. Dne 22. března se Rebecca objevila v \"The Tonight Show\" s Jayem Lenem. Zahrála v pořadu svou skladbu a diskutovala s moderátorem o negativních reakcích na píseň. V Billbord Hot 100 \"Friday\" dosáhl na 58. místo, v novozélandské \"Singles Chart\" na 33.\n\nVe Velké Británii debutovala na 61. místě UK Singles Chart. V reakci na video k písni \"Friday\" začala Rebecca dostávat dopisy s výhrůžkami zabitím, které byly zkoumány policejním oddělením v Anaheimu. Rebecca se na apríla 2011 zúčastnila televizního pořadu 'Funny or Die' (ten den se pořad přejmenoval na Friday or Die) kvůli sérii videí, včetně jednoho o nezletilé dospívající řídící automobil v jejím singlu 'Friday'. Rebecca napsala manažerce DB Entertainment, Debře Baumové, údajně žádala o pomoc Ryana Seacresta.\n\nRebecca uvedla, že je fanynka Justina Biebera a vyjádřila zájem o vytvoření duetu s ním. MTV vybrala Rebeccu jako hosta pro svoje první on-line předávání cen – O Music Awards Fan Army Party, v dubnu 2011. Jako pocta singlu 'Friday' se objevila v hudebním videu Katy Perry 'Last Friday Night', ve kterém hraje jako hostitelka. Kryt písně 'Friday' byl proveden v \"Glee\" ve druhém období, 'The Queen'. Na otázku, proč píseň byla pokryta z Glee, řekl ukázat tvůrce Ryan Murphy, \"Přehlídka vzdává hold pop kultuře, milování, nebo nenávidění toho, protože je píseň popová\". Zanedlouho po rozšíření singlu 'Friday' se dostala R.Blacková a její matka, Georgina Kelly do právních problémů, s listy hudby, přes práva, až k písni.V dopise od Kellyniného právníka Ark Music březen 29, 2011, bylo tvrzeno, že Ark Music je v souladu s podmínkami jejich dohody z listopadu 2010, což jí dává píseň a video, je majitelem nahrávky, Rebecca podepsala výhradně etiketu, která používá píseň bez svolení – například prodej 'Friday' vyzvánění. Zatímco Ark zakladatel (a scenárista 'Friday'), Patrice Wilson Kelly souhlasil, že Blacková nebyla omezena. V červnu 2011 Ark Music Factory začalo chtít poplatek 2,99$ za sledování hudebního video na YouTube. O měsíc později, 'Friday' byl odstraněn z důvodu soudního sporu; to bylo obnoveno na YouTube dne 16. září 2011.\n\nNavzdory více než 167 milionům zhlédnutí během prvních čtyřech měsíců, před jeho dočasným odstraněním, 'Friday nashromáždil více než 3,190,000 palců dolů. Po sporu s Ark Music Factory, začala Rebecca dělat nezávislou nahrávací společnost s názvem RB Records. Sama vyprodukovala singl s názvem 'My Moment' z 18. července 2011, píseň je jako první v původním obalu s doprovodným hudebním videem zveřejněným na jejím YouTube kanálu v ten samý den. Ve videu, ředitel Morgan Lawley nabízí záběry ze skutečného života Rebeccy Blackové před a po své slávě. Na konci října 2011 vydala třetí singl s názvem 'Person of Interest'. Rebecca vydala další dvě skladby – 'Sing It', v květnu 2011 a 'in your words', v listopadu.\n\n"}
{"id": "1256910", "url": "https://cs.wikipedia.org/wiki?curid=1256910", "title": "Johannes Rydzek", "text": "Johannes Rydzek\n\nJohannes Rydzek (* 9. prosince 1991, Oberstdorf) je německý sdruženář. Narodil se ve Oberstdorfu, kde také s lyžováním ve svých pěti letech začal v místním klubu SC Oberstdorf.\n\nV roce 2008 vstoupil ve finském Kuusamu do světového poháru. Doposud se mu podařilo vyhrát čtrnáct individuálních závodů (zatím poslední 5. února 2017 v korejském Pchjongčchangu) a s německým týmem i sedm závodů družstev (naposledy 2. prosince 2016 v norském Lillehammeru).\n\n\n\n\n"}
{"id": "1256912", "url": "https://cs.wikipedia.org/wiki?curid=1256912", "title": "Svatopluk Žáček", "text": "Svatopluk Žáček\n\nSvatopluk Žáček, (* 1. listopadu 1954 Ústí nad Labem, Československo) je bývalý československý a český rohovník/boxer, bronzový medailista z mistrovství Evropy v roce 1977.\n\nVyrůstal v Brné nedaleko Ústí nad Labem. S boxem začal ve 13 letech. Je odchovancem Rudé hvězdy (Sportovní klub policie) Ústí nad Labem. Boxoval z obráceného gardu (pravá noha vepředu a levá vzadu). V roce 1976 i přes kvalitní přípravu nebyl nominován na olympijské hry v Montréalu. V roce 1977 mu přál los na mistrovství Evropy v Halle, kde vybojoval 3. místo. Od roku 1978 vypadl z užšího výběru reprezentace. Boxu se aktivně věnoval do svých 28 let.\n\nPo skončení sportovní kariery působil jako trenér. Do roku 2008 vedl českou boxerskou reprezentaci. Jeho největším úspěchem jako reprezentačního trenéra je stříbrná olympijská medaile Rudolfa Kraje a dvě bronzové medaile z mistrovství světa Lukáše Konečného.\n\nÚstecký deník - Když jsem boxoval na Kubě, chtěl jsem utéct\n"}
{"id": "1256916", "url": "https://cs.wikipedia.org/wiki?curid=1256916", "title": "Namasté", "text": "Namasté\n\nNamasté je tradiční pozdrav používaný v hinduistické kultuře. Výraz pochází ze sanskrtu a znamená doslova „klaním se ti“. Vyslovení pozdravu je doprovázeno mírnou úklonou a gestem andžali mudra: ruce jsou sepjaty před hrudníkem, konečky prstů směřují vzhůru. Byly nalezeny sošky provádějící tento pozdrav, staré pět tisíc let. Namasté se používá v Indii, Nepálu a komunitách vystěhovalců desi při vítání a loučení nebo jako výraz poděkování, je také součástí náboženského obřadu púdža. Tímto pozdravem se člověk obrací k božské podstatě skryté v tom, koho oslovuje. Z namasté vychází i pozdrav wai, používaný v Thajsku.\n\n"}
{"id": "1256923", "url": "https://cs.wikipedia.org/wiki?curid=1256923", "title": "Kawasaki C-2", "text": "Kawasaki C-2\n\nKawasaki C-2 (původně C-X a XC-2) je transportní letoun japonských vzdušných sil sebeobrany vyvinutý společností Kawasaki Aerospace Company, leteckou divizí koncernu Kawasaki Heavy Industries. Plánována je stavba nejméně 40 letounů tohoto typu. Do operační služby byl typ přijat v roce 2016.\n\nProgram vývoje transportního letounu C-X, který by nahradil stávající typy Lockheed C-130 Hercules a Kawasaki C-1, byl zahájen v roce 2001. Součástí tohoto zbrojního programu byl i vývoj transportního letounu P-X (později XP-1, nyní Kawasaki P-1), který měl s typem C-X sdílet řadu komponentů. To se však podařilo splnit jen v malé míře. V listopadu roku 2001 byla vývojem obou letounů pověřena společnost Kawasaki. Ta následně postavila dva prototypy C-2. První prototyp XC-2 (ev. č. 18-1202) poprvé vzlétl v lednu 2010 ze základny JASDF v Gifu se zkušebními piloty firmy Kawasaki kapitánem Satoši Hasebem a kopilotem Susumu Išidou. V březnu téhož roku byl předán japonskému letectvu. Druhý prototyp poprvé vzlétl v lednu 2011. Technické problémy během vývoje program zpozdily o přibližně pět let. První C-2 ze sériové výroby byl japonskému letectvu dodán v březnu 2016.\n\nTransportní letoun C-2 je dvoumotorový proudový hornoplošník klasické koncepce. Letoun pohánějí dva dvouproudové motory CF6-80C2K1F. Nosnost letounu je 30 tun (čtyřnásobek nosnosti typu C-1). Rozměrný trup letounu pojme například protiletadlový raketový komplet Patriot PAC-3, nebo vrtulník SH-60.\n\n Japonsko\n\n\n"}
{"id": "1256924", "url": "https://cs.wikipedia.org/wiki?curid=1256924", "title": "Případ Sloane", "text": "Případ Sloane\n\nPřípad Sloane (v anglickém originále Miss Sloane) je americko-francouzské politické drama z roku 2016. Režie se ujal John Madden a scénář napsal Jonathan Perera. Ve snímku hrají hlavní role Jessica Chastain, Mark Strong, Gugu Mbatha-Raw, Michael Stuhlbarg, Alison Pill, Jake Lacy, John Lithgow a Sam Waterston.\n\nFilm měl premiéru na AFI festu 11. listopadu 2016 a do kin byl oficiálně uveden 25. listopadu 2016. V České republice film zatím premiéru neměl.\n\nV září 2015 bylo potvrzeno, že Jessica Chastain byla obsazena do filmu, který bude režírovat John Madden podle scénáře Jonathana Perery. Natáčení začalo 12. února 2016 v Torontu a skončilo 30. března 2016. Některé záběry se natáčely ve Washingtonu, D.C.\n\nV Severní Americe byl oficiálně uveden 25. listopadu 2016, společně s filmy \"Pařba o Vánocích, The Bounce Back\" a rozšířením filmu \"Noční zvířata\". Za první víkend byl projektován výdělek 2–4 miliony dolarů, ale nakonec vydělal pouhých 1,8 milionů dolarů.\n\nFilm získal obecně pozitivní recenze od kritiků. Na recenzní stránce Rotten Tomatoes získal ze 113 započtených recenzí 69 procent s průměrným ratingem 6,5 bodů z 10. Na serveru Metacritic snímek získal z 37 recenzí 63 bodů ze 100.\n"}
{"id": "1256925", "url": "https://cs.wikipedia.org/wiki?curid=1256925", "title": "Bitva u Rainu", "text": "Bitva u Rainu\n\nBitva u Rainu (někdy také nazývaná bitva na řece Lechu nebo bitva na Lechu) proběhla 15. dubna 1632 jako součást Třicetileté války. V bitvě bylo zapojeno 40 000 švédských vojáků pod vedením Gustava II. Adolfa a 25 000 vojáků Katolické ligy pod vedením polního maršála, hraběte Tillyho. Jednalo se o druhé střetnutí těchto dvou legendárních generálů (viz První bitva u Breitenfeldu, kde Tilly utrpěl první porážku během svojí dlouhé a slavné kariéry) a stejně jako u Breitenfeldu Tilly prohrál poté, co Gustav překročil řeku Lech za podpory svého velmi kvalitního dělostřelectva. Tilly byl několikanásobně poraněn a jeho vojáci jej raněného odnesli z bitevního pole. Tentokrát se však ze svých zranění nezotavil a o 15 dní později, 30. dubna 1632 zemřel.\n\nGustav postavil v noci pontonový most z lodí přes řeku Lech a ráno po něm za palebné podpory poslal přes řeku tři stovky finských Hakapelité. Ti započali se zemními pracemi pro dělostřelectvo, které později chránilo zbytek švédské armády při překonávání řeky. Okamžitě poté, co Gustavova armáda dosáhla druhého břehu Lechu úspěšně zaútočila na pahorek nad řekou. Hned na začátku bitvy byl maršál Tilly postřelen do nohy a byl odnesen do týla. Druhý muž ve velení, Johann von Aldringen upadl do bezvědomí pouhé minuty po Tillym poté, co utrpěl frakturu lebky. Maxmilián I. Bavorský zavelel okamžitý ústup aby zachránil katolickou armádu bez velitelů, přičemž zanechal v poli většinu zavazadel a dělostřelectva. Armáda samotná se zachránila pouze proto, že následující noci přišla bouře a silný vítr, který zablokoval cesty a znemožnil pronásledování.\n\nBezprostředním následkem bitvy bylo, že se Bavorsko otevřelo pro švédskou okupaci, což umožnilo Gustavu Adolfovi dočasně ohrožovat rakouské vnitrozemí.\n"}
{"id": "1256926", "url": "https://cs.wikipedia.org/wiki?curid=1256926", "title": "Alpha Dia", "text": "Alpha Dia\n\nAlpha Dia (* 1992 Dioucoul, Senegal) je model původem ze Senegalu, odkud přišel do Německa a žije v Hamburku. Do prosince 2014 pracoval jako barman, když se dal na modeling. Pracoval pro agentury Marilyn Agency v Paříži, CREW Model Management v Miláně, Modelwerk v Hamburku, Two Management v Los Angeles. V roce 2016 vystupoval na přehlídkách například značek Prada, Dolce & Gabbana a dalších.\n\nV České republice vešel do širšího povědomí počátkem roku 2017, kdy jeho fotografie publikoval obchodní řetězec Lidl ve svém reklamním letáku a následně čelil negativním reakcím a rasistickým komentářům některých lidí na Facebooku. Někteří se vyjadřovali o modelech „negroidního typu“, spojovali to s multikulturalitou a uváděli, že kvůli tomu přestanou v Lidlu nakupovat. Někteří společnost naopak podpořili, včetně ministra zemědělství Mariana Jurečky či ministra pro lidská práva Jana Chvojky. Další si z rasistických reakcí dělali legraci. Samotný řetězec rasovou manipulaci odmítl a kritice neustoupil. Uvedl např., že „v Evropě 21. století spolu žijí různé rasy a čím víc člověk ze světa pozná, tím větší toleranci vůči jiným má“. Rovněž několik dalších společnosti Lidl podpořilo vlastními poutači. Záležitost vyvolala pozornost médií i na Slovensku, v Maďarsku, Německu a dalších evropských zemích. Alpha Dia vyjádřil v rozhovoru pro německý \"Frankfurter Allgemeine Zeitung\", že ho taková odezva překvapila, sám se s projevy rasismu občas setkává spíš v běžném životě než v práci, ačkoli i existenci rasismu v modelingu připustil. Na svůj instagramový profil umístil obrázek vyjadřující „Miluju Česko“ s vlastním popiskem: „Děkuju vám za vaši lásku. České pivo je lepší než to z Německa. Nepřestávejte se usmívat“.\n\nAlpha Dia je muslim. Po berlínském útoku na vánočním trhu na instagramovém účtu vyvěsil svůj snímek s komentářem: „Moje jméno je Alpha Dia, jsem muslim a nenávidím teror.“\n\n"}
{"id": "1256928", "url": "https://cs.wikipedia.org/wiki?curid=1256928", "title": "Vodojem Trnava", "text": "Vodojem Trnava\n\nVodojem v Trnavě je významné architektonické dílo v Trnavě. Autorem projektu (1941) je prof. ing. arch. Emil Belluš (1899-1979). Statiku řešil prof. Karel Havelka. Vodojem byl vybudován v letech 1942-1946 a předán do provozu v roce 1954.\n\nVodárenská věž s vodojemem, čerpací stanicí, bazénem a areálem se nachází ve východní části města Trnava. Je zasazena do uměle koncipované oázy a je dobrým projevem autorovy vynalézavosti. Svou\nvýškou 50 metrů, tvoří jednu z dominant města Trnava. Vstup do areálu je z Bučianskej cesty. Areál je po celém obvodu oplocen a má tvar trojúhelníka o rozměrech 447 m × 493 m × 208 m. Tato oplocená plocha činí celkem 5,3676 ha a je zároveň ochranným pásmem vodního zdroje.\n\nŠest železobetonových nosných sloupů svázaných skružemi nese plný válec vodní nádrže.\nVálec uprostřed sloupů ukrývá technické schodiště a vodovodní potrubí. V plášti\nválce jsou menší obdélníková okna. Podobný motiv se opakuje i v horní části nádrže,\nkde okna osvětlují okružní chodbu. Věžička na vrcholu - laterna slouží k větrání\na osvětlení. Horní část \"vodojemu\" zpřístupňují technické žebříky. Obsah \"vodojemu\" je 1200 m3 a výška hladiny vody je 8,0 m. \n\nJednoosá vertikální kompozice je nápaditě vymodelována, je založena na optickém dynamizujícím efektu a na gradování kontrastu plných a perforovaných hmot a ploch. Plasticitu podtrhují typické bellušovské římsy.\n\nSkulpturální impozantnost tohoto technického díla spočívá zejména v kontrastu plné hmoty\nnádrže a odlehčené sestavy nosné části. Emil Belluš dokázal sebejistě formovat i ty části\nkonstrukce, kterým se obvykle připisuje pouze konstrukční funkce. Ve své kategorii je vodojem příkladem brilantní architektury.\n\n\n"}
{"id": "1256930", "url": "https://cs.wikipedia.org/wiki?curid=1256930", "title": "EMA (elektronická mapa trati)", "text": "EMA (elektronická mapa trati)\n\nEMA, rozepisovaná jako elektronická mapa či elektronická mapa trati, s nadsázkou nazývaná autopilot, je softwarový pomocný systém k řízení a zabezpečení provozu tramvají, který vyvíjí Škoda Transportation ve spolupráci s Dopravním podnikem hl. m. Prahy, který jej na svých tratích a tramvajích od roku 2015 testuje. Na základě předem zmapovaných parametrů trati a detekce polohy vozidla dokáže automatizovaně řídit některé činnosti (hlášení zastávek, mazání kolejnic) a plnit funkci dynamického omezovače rychlosti zejména ve vztahu k poloměru oblouků trati, výhybkám a kolejovým křížením a sklonovým poměrům na trati a stanovené bezpečné rychlosti průjezdu obloukem a dalšími místy, což má sloužit k výraznému posílení bezpečnosti provozu. Za autora systému byl v reportáži ČT označen Petr Šmerák ze Škody Transportation.\n\nSystém by měl rozpoznat situaci, kdy řidič pojede vyšší rychlostí, než je povolená rychlost v daném místě, a automaticky a včas vyhodnotí situaci a brzděním rychlost upraví. \n\nMá ovládat některé rutinní činnosti, které dosud prováděl řidič, například hlášení zastávek nebo vypínání osvětlení vozu na konečné zastávce. Systém by měl rovněž ovládat teplotu ve voze v závislosti na aktuálním počasí. \n\nSystém má také reagovat na nejrůznější závady. Umí také vyhodnotit, zda a kde je třeba koleje promazat, a u tramvají vybavených mazacím zařízením ovládat jeho činnost. \n\nNa informačním displeji pro cestující systém zobrazuje aktuální polohu tramvaje na mapě a ujetou trasu se zvýrazněním zastávek MHD a zobrazením názvů ulic, případně pamětihodností a dalších zajímavých bodů.\n\nK 9. únoru 2015 bylo 15 % pražské tramvajové sítě pokryto čipy, které umožňují, aby zařízení umístěné na voze určilo polohu vozu, respektive umožňují počítači vozu polohu upřesnit. Deklarována je přesnost určení polohy vozu s přesností na 20 centimetrů. Jako první byly takto vybaveny trasy linek 17 a 18. EMA není napojena na systém GPS, který není v městském prostředí dostatečně přesný, do budoucna se však uvažuje o napojení na evropský navigační systém Galileo. \n\nNa jaře 2016 se po Praze pohybovala, po dobu více než jednoho měsíce dvakrát týdně převážně večer, tramvaj se speciálním měřícím přívěsným vozem, který během jízdy zaznamenával digitální verzi tratí, například výhybky a geometrii tratí, poloměry oblouků a místa zastávek. Vozík byl zkonstruován pouze pro digitalizaci tramvajových tratí pro připravovaný systém EMA, do budoucna však není vyloučeno jeho použití k dalším účelům.\n\nStrojově přesné dodržování omezené rychlosti však v některých případech způsobuje, že se tramvaje zpožďují oproti jízdnímu řádu. V prvních dnech provozu systému bylo zaznamenáno o víkendových dnech zpoždění až 8 minut při jízdě po trase linky 18. Technici proto změnili nastavení systému, aby zpoždění nebylo tak velké. Ve všedních dnech zpožďování provozu vlivem systému EMA nebylo zaznamenáno.\n\nDopravní podnik hl. m. Prahy předpokládá postupné nasazování na vozech Škoda 15T a Škoda 14T a také na některých starších modernizovaných tramvajích. 32 tramvají Škoda 15T dodaných v roce 2015 mělo být dodáno již s tímto zařízením. Pokud testy a zkušební provozy dopadnou dobře, mělo jím být do roku 2018 vybaveno všech 250 tramvají 15T v Praze. \n\nŠkoda Transportation údajně tato zařízení dodala pražskému dopravnímu podniku v rámci testování zadarmo.\n\n"}
{"id": "1256935", "url": "https://cs.wikipedia.org/wiki?curid=1256935", "title": "Mistrovství Evropy ve stolním tenise", "text": "Mistrovství Evropy ve stolním tenise\n\nMistrovství Evropy ve stolním tenise je turnaj ve stolním tenisu, organizovaný Evropskou unií stolního tenisu (European Table Tennis Union) (ETTU).\n\nPrvní turnaj se uskutečnil v roce 1958 a byl organizovaný každý sudý rok až do roku 2003, kdy se změnil na lichý. Od roku 2007 je organizovaný každým rokem.\n\n"}
{"id": "1256936", "url": "https://cs.wikipedia.org/wiki?curid=1256936", "title": "Pod Rýzmburkem", "text": "Pod Rýzmburkem\n\nPřírodní památka Pod Rýzmburkem se nachází nad horní hranou údolí řeky Úpy u zříceniny hradu Rýzmburk poblíž obce Žernov. Lokalita leží nedaleko národní kulturní památky a národní přírodní památky Babiččino údolí. Hlavním předmětem ochrany je populace čolka velkého (\"Triturus cristatus\") a jeho biotop, kterým se rozumí vlastní plocha rybníku a na ní navazující litorální pásmo včetně podmáčených ploch kolem rybníku. Předmětem ochrany jsou i další zvláště chráněné druhy obojživelníků a to čolek obecný (\"Triturus vulgaris\"), čolek horský (\"Triturus alpestris\"), kuňka ohnivá (\"Bombina bombina\"), ropucha obecná (\"Bufo bufo\"), rosnička zelená (\"Hyla arborea\") a skokan zelený (\"Rana esculenta\"). Žije zde i užovka obojková (\"Natrix natrix\"). Území je rovněž stejnojmennou evropsky významnou lokalitou.\n\n"}
{"id": "1256937", "url": "https://cs.wikipedia.org/wiki?curid=1256937", "title": "Kista Galleria", "text": "Kista Galleria\n\nKista Galleria je nákupní centrum ve stockholmské čtvrti Kista, které je spravováno společností Kista Galleria KB. Původně bylo postaveno v roce 1977, ale kolem přelomu tisíciletí bylo zcela přestavěno. Na ploše cca 90 000 m² se nachází 180 obchodů a restaurací a největší multikino ve Stockholmu s 11 sály (celkem 1500 míst), z nichž 5 je vybaveno 3D projekcí. Součástí nákupního centra jsou 2 věžáky sloužící jako studentské koleje. Ve středisku k dispozici je také knihovna, bowling, motokárová dráha, pracovní úřad, zdravotní zařízení, policejní služebna, kontaktní místo státní správy a kanceláře Národního odbor pro pomoc studentům a Úřadu pro rovná práva.\n\nDnes je centrum jediným ve Švédsku, které je otevřeno od 10 do 21 každý den (359 dní v roce). Výjimky otevírací doby jsou však během prázdnin a některé obchody mají odlišnou otevírací dobu, například Systembolaget, Coop nebo ICA Supermarket. Kista Galleria se nachází na modré lince metra, asi 13 kilometrů severozápadně od centra města. Ročně jej navštíví 19 milionů zákazníků.\n\nV roce 2015 byla místní knihovna udělena cena \"Veřejná knihovna roku 2015\", kterou vyhlašuje každoročně Mezinárodní federace knihovnických institucí a organizací. Od přesunutí knihovny do nákupního centra v roce 2014 se návštěvy zvýšily o 300% a knižní výpůjčky se zdvojnásobily.\n\nVelké rozšíření proběhlo v roce 2002, kdy se prodejní plocha zvýšila z 22 000 m² na 48 000 m². V roce bylo 2009 přidáno dalších 12 000 m² prodejní plochy a počet obchodů se zvýšil ze 155 na současných 180. Nyní je k dispozici 89 400 m² pronajímatelné plochy, z které 56 700 m² tvoří nákupní centrum, cca 9 200 m² kanceláře, cca 4 600 m² skladní prostory, cca 10 000 m² studentské ubytování, cca 8,100 m² hotel a asi 800 m² ostatní prostory. Včetně parkovací plochy má nemovitost 133 000 m².\n\nJedním z nových nájemníků je Åhléns s 4 000 m² prodejní plochy. Kromě nákupní plochy byl také přidán nový vchod směrem k budoucí tramvajové stanici na Torsnästorget, zatímco vstup od Kista Science Tower a Kistagången byl přestavěn. Nové parkoviště s 220 parkovacími místy bude postaveno s příjezdem z Hanstavägen. Nové garáže budou napojeny na parkoviště v Kista Qvadrat. Celkově je dostupných 2500 placených parkovacích míst.\n\nGalerie měla od jejího dokončení několik majitelů. V roce 2012 postoupila za 4,6 miliard Švédských korun (526 milionů eur) DNB Livforsikring obchodní centrum komanditní společnosti Kista Galleria KB vlastněnou napůl finskou realitní společností Citycon a kanadským penzijním fondem CPPIB.\n\n"}
{"id": "1256940", "url": "https://cs.wikipedia.org/wiki?curid=1256940", "title": "Škrabky", "text": "Škrabky\n\nŠkrabky jsou lokalitou v městské části Děčín IV - Podmokly. Někdy bývá uváděna pod označením Škrabky-Žlíbek. Část zvaná Žlíbek je oddělena od Škrabek skalnatou strží dnes přemostěnou železobetonovým mostem. Na oficiálních adresách se názvy Škrabky ani Žlíbek neužívají.\nOsada Škrabky ( – česky doslova \"Zlý žlíbek\") vznikla v roce 1545 rozdělením selského dvora. Tato osada byla společensky a zejména komunikačně propojena s obcí Bělá, ale správou spadala pod rychtu ve Weiheru. V roce 1620 zde bylo 6 zahradníků. V roce 1654 zde byly čtyři domy a v roce 1713 sedm rodin. V roce 1787 zde bylo devět domů a v roce 1833 deset domů s 54 obyvateli. Vinou omezené možnosti výstavby a špatného přístupu místa vzrostl počet domů do roku 1910 pouze na 13 se 139 obyvateli. To se výrazně změnilo po 1. sv. válce díky vybudování nové přístupové silnice (ulice Na Výšinách) a přemostění skalnaté strže. Tak se počet domů v roce 1930 zdvojnásobil na 26 a počet obyvatel dosáhl 218, v čemž je zahrnuta i nově vzniklá lokalita Žlíbek. V téže době byl na Škrabkách budován nový městský hřbitov. Poválečné statistiky zahrnují demografické údaje do údajů Podmokel. Ve druhé polovině 20. století si lokalita zachovala rezidenční charakter a od sedmdesátých zde probíhá intenzivní výstavba rodinných domků, zejména ve Žlíbku na louce zvané Rakušanovka. Dochází tak k postupnému propojení Žlíbku s lokalitou Červený vrch.\n\nMěstské dopravní podniky pojmenovaly autobusovou zastávku na území Dolního Oldřichova na Teplické ulici u odbočky do ulice Na Výšinách jako Žlíbek. Proto řada obyvatel Děčína mylně považuje za Žlíbek tuto část Dolního Oldřichova.\n\nDalší omyl se vyskytuje na katastrálních mapách ČÚZK v měřítku 1 : 2880 a větším. Zde se název Žlíbek objevil v horní části městské části Přípeř, což není podloženo žádným historickým názvem.\n"}
{"id": "1256943", "url": "https://cs.wikipedia.org/wiki?curid=1256943", "title": "Bernhard Russi", "text": "Bernhard Russi\n\nBernhard Russi (* 20. srpna 1948 Andermatt) je bývalý švýcarský alpský lyžař a návrhář sjezdových tratí.\n\nVe Světovém poháru debutoval v roce 1968. Ve své kariéře vyhrál deset závodů Světového poháru a získal malý Křišťálový glóbus za sjezd v letech 1971 a 1972, v celkovém hodnocení SP byl nejlépe pátý v letech 1971, 1972 a 1977. V roce 1970 vyhrál sjezd na mistrovství světa v alpském lyžování ve Val Gardeně a v roce 1972 získal zlatou medaili ve sjezdu na olympiádě v Sapporu, která byla zároveň mistrovstvím světa. Na následující olympiádě v Innsbrucku byl ve sjezdu druhý za domácím Franzem Klammerem.\n\nPo ukončení závodní kariéry v roce 1978 byl funkcionářem Mezinárodní lyžařské federace a komentátorem sportovních přenosů švýcarské televize. V roce 1988 byl pověřen výstavbou olympijské trati pro sjezd mužů v Calgary, jako projektant působil i na dalších olympiádách a světových šampionátech.\n\n"}
{"id": "1256945", "url": "https://cs.wikipedia.org/wiki?curid=1256945", "title": "Július Krébes", "text": "Július Krébes\n\nJúlius Krébes (3. dubna 1903, Hiadeľ – 9. listopad 1958, Banská Bystrica) byl slovenský římskokatolický kněz a pedagog.\n\nNavzdory slábnoucímu zraku absolvoval studium teologie na kněžském semináři sv. Karla Doromejského v Banské Bystrici. Knězem byl vysvěcen v kostele sv. Kříže v Banské Bystrici (1929). Jako kněz působil v kostele Nanebevzetí Panny Marie, tzv. farní a v kostele sv. Kříže v Banské Bystrici. Zpovědník a učitel náboženství v kněžském semináři v Banské Bystrici.\n\nPoliticky pronásledován. V době politického pronásledování církve byl tajně pověřen nitranským biskupem Dr.Eduardom Nécseyom provádět některá církevní rozhodnutí v Banské Bystrici.\n\n"}
{"id": "1256948", "url": "https://cs.wikipedia.org/wiki?curid=1256948", "title": "Mokrý potok", "text": "Mokrý potok\n\nNázev Mokrý potok má více vodních toků:\n\n"}
{"id": "1256952", "url": "https://cs.wikipedia.org/wiki?curid=1256952", "title": "Marie Pavlovna Romanovová", "text": "Marie Pavlovna Romanovová\n\nMarie Pavlovna Romanovová (16. února 1786 – 23. června 1859) byla dcerou ruského cara Pavla I. a Žofie Doroty Württemberské. Sňatkem s Karlem Fridrichem Sasko-Výmarsko-Eisenašským se stala velkovévodkyní.\n\nMarie se narodila 16. února 1786 v Petrohradu se narodila jako třetí dcera/páté dítě ruského cara Pavla I. a a jeho druhé manželky, carevny Marie Fjodorovny, rozené württemberské princezny Sofie Dorotey. Vyrůstala v otcových přepychových palácích Pavlovsk a Gatčina.\n\nMěla několik sourozencůː\n\n\nV dětství nebyla považována za krásnouː její obličej byl znetvořen v důsledku průkopnického používání vakcíny proti neštovicím. Její babička, Kateřina II. Veliká, obdivovala její předčasný pianistický talent, prohlásila však, že by bylo bývalo lepší, kdyby se narodila jako chlapec. Jejím učitelem hudby byl italský skladatel a dirigent u ruského dvora, Giuseppe Sarti. Od roku 1798 jím byl Ludwig-Wilhelm Tepper de Ferguson. V roce 1796 Mariina babička zemřela a její otec se stal novým ruským carem Pavlem I.\n\n3. srpna 1804 se provdala za Karla Fridricha Sasko-Výmarsko-Eisenašského. Pár zůstal devět měsíců v Petrohradu, než odešel do Výmaru. Tam byla Marie přivítána velkými slavnostmi.\n\nMarie a Karel spolu měli čtyři dětiː\n\n\nPo smrti velkovévody Karla Fridricha v roce 1853 se stáhla z veřejného života.\n\nJejí poslední výlet do Ruska byl na korunovaci jejího synovce Alexandra II. v roce 1855.\n\nMarie se zajímala o umění a vědu. Byla patronkou vědy, umění a sociální péče. Udržovala celoživotní korespondenci s Vasilijem Andrejevičem Žukovským a Schiller jí věnoval jednu ze svých posledních básní. Navštěvovala deset kurzů na universitě v Jeně.\n"}
{"id": "1256956", "url": "https://cs.wikipedia.org/wiki?curid=1256956", "title": "Pavel Bohumil Petřina", "text": "Pavel Bohumil Petřina\n\nA.R.D. Mgr. Pavel Bohumil Petřina, O.Praem. (2. ledna 1926 Kamýk nad Vltavou – 22. prosince 2016 Strahovský klášter, Praha) byl český katolický kněz, administrátor a převor strahovské kanonie.\n\nDo noviciátu premonstrátského řádu v Praze na Strahově vstoupil v roce 1946. Časné sliby složil 28. září 1947. V klášteře prožil Akci K v noci ze 13. na 14. dubna 1950. Poté byl internován v broumovském klášteře. Slavné sliby složil již tajně 12. srpna 1951 a 13. dubna 1952 přijal kněžské svěcení. Po propuštění z internace sloužil v PTP a následně pracoval v civilním zaměstnání. V období od 1. srpna 1969 do 31. října 1970 byl kaplanem v farnosti Žatec. Od 1. listopadu 1970 se stal administrátorem excurrendo farnosti Kněžice a poté v Blšanech. V letech 1986–1987 byl administrátorem strahovské kanonie, od roku 1987 do roku 2003 jejím převorem. Poté byl emeritován na odpočinku na Strahově. Až do smrti užíval titulu \"zasloužilý převor\" (vzhledem ke svému podílu na obnově normálního života kanonie po roce 1989). Zemřel 22. prosince 2016 ve Strahovském klášteře zaopatřen svátostmi církve. Poslední rozloučení proběhlo ve čtvrtek 29. prosince 2016 v bazilice Nanebevzetí Panny Marie v Praze na Strahově a po obřadech byl pohřben na řádovém hřbitově v Praze-Nebušicích.\n\n"}
{"id": "1256958", "url": "https://cs.wikipedia.org/wiki?curid=1256958", "title": "Humberto Delgado", "text": "Humberto Delgado\n\nHumberto da Silva Delgado (15. května 1906 Brogueira, Portugalsko – 13. února 1965 Olivenza, Španělsko) byl portugalský generál letectva. V režimu portugalského vůdce Antónia Salazara nejprve získal vysoké funkce, později se však stal jeho kritikem. V roce 1958 kandidoval v prezidentských volbách, které však byly zmanipulované; oficiálně v nich získal jen asi čtvrtinu hlasů, což neodpovídalo jeho široké popularitě.\n\nZměny poměrů pak chtěl dosáhnout vojenským převratem. V době jeho příprav byl na španělském území blízko portugalských hranic zavražděn tajnou policií PIDE.\n\nHumberto Delgado se narodil ve vojenské rodině (jeho otec byl od roku 1912 velitelem dělostřelecké divize). Absolvoval vojenské gymnázium, poté vojenskou akademii. V letech 1926 až 1928 přešel od dělostřelectva k letectvu.\n\nStal se nejmladším členem generálního štábu armády a konzultantem ustavení vojenské jednotky rychlého zásahu, která měla být připravena k potlačování vnitřních nepokojů. V této době se totiž formoval autoritativní režim Antónia Salazara.\n\nRoku 1944 byl Delgado jmenován generálním ředitelem civilního letectva. Od roku 1947 zastupoval Portugalsko v Mezinárodní organizaci pro civilní letectví (ICAO), později se stal leteckým přidělencem u NATO ve Washingtonu. Na podzim 1957 se vrátil do Portugalska a opět vykonával funkci ředitele civilního letectva.\n\nDne 25. října 1957 přijal nabídku reprezentovat nekomunistickou opozici v portugalských prezidentských volbách roku 1958. Jeho protivníkem se stal dlouholetý ministr válečného námořnictva, kontradmirál Américo Tomás. Když byl tiskem dotázán, co udělá s premiérem Salazarem, když ve volbách zvítězí, odpověděl: \"„Samozřejmě ho propustím.“\" Touto slavnou větou si získal přezdívku „nebojácný generál“ a velkou popularitu. Ve volební kampani zdůrazňoval nutnost demokratizace režimu a jeho reforem.\n\nPodle oficiálních výsledků získal veřejností masově podporovaný Delgado jen necelých 24 % hlasů, zatímco Tomás přes 76 % hlasů. Výsledek byl zřetelný podvod, a země tak v červnu zažila vlnu protestů a stávek.\n\nPřes svou prohru Delgado představitelům moci nepřestal vadit – armádních funkcí byl zbaven, stejně jako funkce ředitele civilního letectva. Založil opoziční Nezávislé národní hnutí (\"Movimiento Nacional Independente, MNI\"), kterému ale činnost komplikovala tajná policie PIDE. Opozice se proto pokusila odstranit salazarismus násilně; konspirace vedená Delgadem byla však v prosinci 1958 odhalena. Začátkem roku 1959 se Delgado vyhnul zatčení tím, že byl na brazilském velvyslanectví v Lisabonu, 21. dubna téhož roku odletěl do Brazílie.\n\nV lednu 1964 začal v Lisabonu proces s 90 představiteli opozice včetně Delgada, který byl souzen v nepřítomnosti. V té době pobýval v Čechách – na zámku v Dobříši jednal na ilegální II. konferenci \"Vlastenecké fronty národního osvobození\" (Frente Patriótica de Libertação Nacional - FPLN), založené v prosinci 1962 v Alžíru. Kvůli zdravotním potížím byl operován a hospitalizován ve Státním sanatoriu Sanopz na Smíchově. V Praze ho tehdy navštívil mladý právník, budoucí portugalský prezident Mário Soares, který přitom riskoval potíže při překračování železné opony.\n\nPočátkem roku 1965 byl Delgado ve Španělsku blízko portugalských hranic. Dne 11. února se nejspíše dostal do Portugalska, kde se měla konat přípravná schůzka k vojenskému převratu. Tam zřejmě padl do léčky PIDE, která jej v oblasti u španělských měst Badajoz a Olivenza zavraždila. Jeho vraždu provedl agent PIDE Casimiro Monteiro.\n\nOd 23. února 1965 byl Delgado spolu se svou brazilskou sekretářkou nezvěstný. Jejich těla byla nalezena až 24. dubna téhož roku u španělské pohraniční obce Villanueva del Fresno, asi 65 km jižně od Badajozu.\n"}
{"id": "1256964", "url": "https://cs.wikipedia.org/wiki?curid=1256964", "title": "Let Aeroflot 892", "text": "Let Aeroflot 892\n\nLet Aeroflot 892 byl pravidelný osobní let z Minsku do Východního Berlína, který 12. prosince 1986 havaroval při přistání na letiště Berlín-Schönefeld kvůli chybě pilota. Z 82 osob na palubě zahynulo 72.\n\nKvůli nepříznivým povětrnostním podmínkám muselo letadlo na pravidelné lince z Minsku do Berlína neplánovaně přistát v Praze. Poté, co se počasí zlepšilo, pokračovalo do Berlína. Podmínky nad cílovým letištěm však umožňovaly pouze přistání podle přístrojů. Řídící letového provozu navedl letadlo na ranvej 25L (levou), ale když letadlo nasadilo na přistání, rozsvítila se světla na dráze 25R, která procházela rekonstrukcí a byla uzavřena. Dispečer anglicky varoval posádku letadla, že jde o test, ale kvůli nedostatečné jazykové zběhlosti posádky se navigátor domníval, že letadlo má přistát na dráze 25R. Pilot odpojil autopilota a s ručním řízením se chystal přistát na dráze 25R, která byla 460 m vpravo od dráhy 25L a o 2200 m blíže letadlu. Pozemní obsluha si chybu zaznamenala, ale varování kvůli diskusi v kabině zůstalo nepovšimnuto. Když pilot chybu zjistil, prudce změnil směr, zapnul autopilota, ale nezvýšil tah motorů. Letadlo ztratilo vztlak a zřítilo se do lesa asi 3 km před prahem dráhy 25L. Po dopadu se vzňaly pohonné hmoty. Záchranáři vyprostili dvanáct přeživších, ale dva z nich zemřeli později v nemocnici. Celkem přišlo o život všech devět členů posádky a 63 cestujících (v tom 20 ze 27 studentů třídy 10A střední školy ve Schwerinu).\n"}
{"id": "1256965", "url": "https://cs.wikipedia.org/wiki?curid=1256965", "title": "Kanonie", "text": "Kanonie\n\nKanonie je označení nezávislého kláštera (církevní administrativně-správní jednotky) členů řádů řeholních kanovníků založených zpravidla na řeholi sv. Augustina. Patří mezi ně kláštery premonstrátů. Rovněž například řád Křížovníků s červeným srdcem (cyriakové) vytváří kanonie. V čele takového kláštera stojí obvykle opat, probošt nebo jej vede převor (\"Prior de regimine\"). Tito pak užívají hodnosti preláta.\n\n\n"}
{"id": "1256967", "url": "https://cs.wikipedia.org/wiki?curid=1256967", "title": "Petr Zídek", "text": "Petr Zídek\n\nPetr Zídek (* 8. června 1971 Praha) je český historik a novinář. Vystudoval historii na Filozofické fakultě UK v Praze, kde také absolvoval postgraduální studium a v roce 2004 obhájil disertační práci na téma \"Československo a francouzská Afrika 1954–1965\". Pracoval v Českém deníku, Denním Telegrafu a týdeníku Respekt. Od června 2001 působí jako redaktor sobotní přílohy Lidových novin \"Orientace\", kam přispívá především recenzemi historických knih. Autor pravidelného středečního sloupku Lidových novin \"Archiv\", který se věnuje současným i minulým politickým, společenským i kulturním problémům. Profesně se zaměřuje především na dějiny Československa, mezinárodní vztahy a historii Afriky.\n\n\n"}
{"id": "1256968", "url": "https://cs.wikipedia.org/wiki?curid=1256968", "title": "Studentské organizace v České republice po roce 1989", "text": "Studentské organizace v České republice po roce 1989\n\nTento článek se zabývá vysokoškolskými studentskými organizacemi v České republice po roce 1989.\n\nStudentské organizace existují s různým zaměřením: profesní, sportovní, kulturní, odborné, volnočasové aj. V České republice neexistuje jednotná definice studentské organizace. Jedna z definic říká: „\"Vysokoškolská studentská organizace je dobrovolnická organizace, jejíž aktivity jsou z velké části realizovány VŠ studenty, a která je řízena VŠ studenty. Tato organizace je navíc ve formálním nebo neformálním vztahu s konkrétní univerzitou.\"“\n\nV českém kontextu jsou termíny \"studentská organizace\", \"studentský spolek\" a \"studentský klub\" bývají používány jako synonyma. Výjimkou je \"studentská unie\", která je speciálním případem studentského spolku. Termín \"studentská iniciativa\" je nejednotný, může znamenat studentský spolek nebo časově omezenou akci, iniciativu či manifestaci pořádanou studenty.\n\nV Česku je obecně nižší angažovanost vysokoškolských studentů ve studentských organizací v porovnání se západní Evropou nebo USA. Jako hlavních důvody nižší angažovanosti jsou například uváděny \"neexistence pravidel pro fungování studentských organizací na většině českých VŠ\" nebo \"opakovaně přerušovaná historická tradice spolků\".\n\nV České republice působí stovky studentských organizací:\n\nPo sametové revoluci a zániku Socialistického svazu mládeže došlo na začátku 90. let ke svobodnému zakládání a znovuobnovování studentských spolků na vysokých školách. Zájem o sdružování se ve spolcích byl v 90. letech velmi nízký a souvisel s nízkým rozvojem občanské společnosti. Během devadesátých let byly v Česku založeny pobočky mezinárodních studentských organizací a vznikl největší existující studentský subjekt – Studentská unie ČVUT. Vznikly také studentské komory akademických senátů a oficiální reprezentace vysokoškoláků ve Studentské komoře rady vysokých škol.\n\nPo roce 2000 docházelo z mírnému nárůstu počtu existujících spolků i zapojeného množství studentů. Počet začal významně narůstat od ekonomické krize v Česku v roce 2007. Po roce 2014 se růst počtu spolků zastavil a naopak začal mírně klesat z demografických důvodů, kdy na vysoké školy začaly nastupovat méně početné ročníky studentů a celkově se začal snižovat počet studentů na českých vysokých školách.\n\nNejrozšířenější studentské organizace v Česku jsou mezinárodní spolky, které jsou součástí mezinárodních sítí – Erasmus Student Network, AIESEC a IAESTE.\n\n"}
{"id": "1256973", "url": "https://cs.wikipedia.org/wiki?curid=1256973", "title": "Jerzy Rybicki", "text": "Jerzy Rybicki\n\nJerzy Rybicki (* 6. června 1953 Varšava, Polsko) je bývalý polský rohovník/boxer, olympijský vítěz z roku 1976.\n\nJeho sportovní kariéra je spojená s klubem Gwardia Warszawa, kde začal boxovat ve svých 15 letech. V polské reprezentaci se pohyboval od roku 1972 nejčastěji v lehké střední váze do 71 kg. V roce 1976 získal na olympijských hrách v Montréalu zlatou olympijskou medaili, když ve finále porazil Jugoslávce Tadiju Kačara. V roce 1980 získal bronzovou olympijskou medaili na olympijských hrách v Moskvě, když v semifinále nestačil na domácího Sověta Viktora Savčenka. Po olympijských hrách se rozloučil s reprezentací. Aktivní sportovní kariéru ukončil v roce 1983. Věnoval se trenérské práci. V letech 1989-1993 byl šéftrenérem polské boxerské reprezentace.\n\n"}
{"id": "1256980", "url": "https://cs.wikipedia.org/wiki?curid=1256980", "title": "Didier Raboutou", "text": "Didier Raboutou\n\nDidier Raboutou (* 28. dubna 1962 Toulouse) je bývalý francouzský reprezentant ve sportovní lezení. Vítěz Sportroccia, Rock Masteru v Arcu a mistr Francie v lezení na obtížnost.\n\nNa světových závodech bodovala jeho manželka původem ze Spojených států amerických Robyn Erbesfield (v letech 1988-1994 získali oba několik zlatých medailí na světových závodech) i děti narozené tamtéž. Dcera Brooke Raboutou v roce 2014 jako nejmladší lezec vůbec přelezla cestu obtížnosti 8c.\n\n\n\n"}
{"id": "1256981", "url": "https://cs.wikipedia.org/wiki?curid=1256981", "title": "Václav Teplý", "text": "Václav Teplý\n\nP. Ing. Václav Teplý, SDB (18. prosince 1928 Horní Roveň – 27. prosince 2016 Brandýs nad Labem) byl český katolický kněz, salesián a disident.\n\nNarodil se v selské rodině. Měl tři bratry. Jeho rodiče měli statek. Po únoru 1948 byl svědkem kolektivizace otcova statku, který byl převeden do JZD. Do obecné a měšťanské školy chodil v Rovni a v Hradci Králové pak vystudoval vyšší průmyslovou školu stavební. Se salesiány se setkal jako člen Orla při otvírání salesiánského ústavu v Pardubicích. V letech 1947–1950 pobýval na internátě u salesiánů v Praze-Kobylisích a 14. dubna 1950 zde zažil salesiánskou internaci v rámci Akce K. Již během roku 1950 se však také podařilo zorganizovat a zahájit tajné studium teologie pro zájemce o kněžství a salesiánský život, do kterého se zapojil. Po ukončení studia na stavební fakultě v roce 1952 nastoupil do Centroprojektu ve Zlíně a po půl roce na vojenskou službu k ženistům v Litoměřicích. Už na vojně se jen tak tak vyhnul vězení. Dne 18. července 1954 složil soukromý slib věrnosti sv. Donu Boskovi.\n\nSvé kontakty v rámci salesiánského hnutí však stále udržoval a tak neušel pozornosti státním komunistickým orgánům a 15. března 1955 byl ve Zlíně zatčen Státní bezpečností. Po třech měsících vyšetřování s tvrdým psychickým a fyzickým týráním byl spolu s několika dalšími odsouzen 18. října 1955 Vyšším vojenským soudem v Praze za „velezradu a rozkrádání národního majetku“ k 12 letům odnětí svobody. Důvodem bylo to, že se v roce 1951 údajně podílel na přípravách k vytvoření ilegální Křesťansko-demokratické strany. Rozkrádáním pak bylo to, že měl odcizit 12 náloží tritolu, které chtěl (u rodičů) použít k trhání pařezů. Vojenský soud případ projednával proto, že v době spáchání trestné činnosti byl vojákem základní služby. Po půl roce mu pro nejasnost důkazů dva roky odpustili. Dobu vyšetřování i výkonu trestu prožil ve věznicích v Pardubicích, na Ruzyni a Pankráci, ve Valdicích-Kartouzích, v Borech u Plzně a v Příbrami-Bytízi. Vlastní otec mu zemřel v roce 1956. V únoru 1960 mu na Pankráci zjistili tuberkulózu, ale nijak ji neléčili. V roce 1960 byl propuštěn na amnestii. Po propuštění mu bylo povoleno pouze domácí léčení, nemocenskou dostával jen rok, pak byl odkázán na pomoc bratra, který se také po šesti letech vrátil z vězení. K jeho rehabilitaci, a to pouze částečné, však došlo až v roce 1994. Po propuštění na svobodu pracoval od listopadu 1961 v Praze jako pomocný dělník a tajně studoval teologii.\n\nDne 4. září 1962 složil u salesiánů první řeholní slib a 31. května 1965 slib trvalý. Dne 6. ledna 1968 byl tajně vysvěcen v NDR na jáhna drážďanským biskupem Gerhardem Schaffranem v kryptě katedrály ve východoněmeckém Zhořelci spolu s Václavem Komárkem. O den později přijali oba kněžské svěcení. V letech 1968–1972 byl členem saleziánské komunity v Ústí nad Labem-Trmicích. Od Velikonoc 1969 začal vedle svého zaměstnání v OPBH v Praze působit jako výpomocný duchovní v Ústí nad Labem-Trmicích a Předlicích. Primici v rodišti v Horní Rovni měl teprve 5. října 1969. Tehdy se jeho matka konečně dověděla, že je knězem. Posléze mu byl odebrán státní souhlas k výkonu duchovenské činnosti, ale v roce 1974 jej získal zpět. Nadále však byl sledován Státní bezpečností. Od konce září 1974 do roku 1996 působil jako farář a vikář ve Šluknově a spravoval kostely farností Království, Rožany, Císařství, Hraběcí, Panský a Kunratice; sloužil v šluknovském domově důchodců a denně u sester satmarek (Milosrdné sestry sv. Vincenta). Následně se stal členem salesiánské komunity v pražských Kobylisích. V roce 1993 obdržel čestné občanství města Šluknov. Kromě toho jezdil na salesiánské prázdninové chaloupky s Járou Lankem a představeného Domina Františka Míšu vozil na návštěvy spolubratří po celém Československu. Při jedné takové cestě 24. dubna 1996 u Zlatých Moravců havaroval. Po autonehodě se přestěhoval do salesiánské komunity v Praze-Kobylisích.\n\nOd března 2017 byl v Charitním domově ve Staré Boleslavi. Několikrát byl hospitalizován v Nemocnici pod Petřínem. Ve Staré Boleslavi prožil pokojný a radostný advent, plný elánu oslavil 88. narozeniny a Vánoce. V úterý 27. prosince 2017 musel být kvůli vážným problémům s dýcháním odvezen na JIP do nemocnice v Brandýse nad Labem, kde téhož dne večer, po odpoledním udělení svátosti nemocných, zemřel.\n"}
{"id": "1256986", "url": "https://cs.wikipedia.org/wiki?curid=1256986", "title": "Josef Chuchma", "text": "Josef Chuchma\n\nJosef Chuchma (* 20. říjen 1959 Praha) je český novinář, publicista a fotograf.\n\nPo maturitě na střední průmyslové škole elektrotechnické vystudoval Fakultu žurnalistiky UK. V roce 1984 nastoupil do časopisu Mladý svět, v roce 1993 se stal redaktorem kulturní rubriky týdeníku Respekt, v letech 2002–2013 pracoval v Mladé frontě DNES, kde vedl sobotní esejistickou přílohu \"Kavárna\". V současné době píše do Lidových novin a je vedoucím jejich sobotní přílohy \"Orientace\". Několik let na Radiu 1 spolumoderoval diskusní pořad \"Zátiší\". Od roku 2014 do roku 2017 uváděl na ČT art vlastní pořad \"Jasná řeč Josefa Chuchmy\".\n\nZaměřuje se na kulturní kritiku, především fotografických knih a výstav, a s tím související rozhovory. Napsal monografii fotografa Tomkiho Němce, jako spolueditor připravil knihu českých úvah o feminismu \"Nové čtení světa\" nebo knihu mapující dvacet let nakladatelství Torst. Josef Chuchma svými komentáři doprovodil i několik fotografických knih, mimo jiné i \"Orbis Artis\" Jaroslava Brabce (2013).\n\nSoustavně fotografoval spisovatele, na to téma měl v devadesátých letech dvě výstavy. Je vášnivým fanouškem fotbalu.\n\n\n"}
{"id": "1256991", "url": "https://cs.wikipedia.org/wiki?curid=1256991", "title": "Jablunický průsmyk", "text": "Jablunický průsmyk\n\nJablunický průsmyk, též Tatarský průsmyk (), je významný průsmyk na pomezí Zakarpatské a Ivanofrankivské oblasti Ukrajiny, spojující na severu údolí Prutu s údolím Tisy na jihu. Leží v nadmořské výšce 931 m na území Huculů.\n\nPrůsmykem prochází významná silnice N-09 z Jasině na jihozápadě do Jaremče na severovýchodě.\n\nŽelezniční trať Sighetu Marmației – Ivano-Frankivsk křižuje hlavní rozvodný hřeben Karpat tunelem 6 km jihovýchodně.\n"}
{"id": "1256995", "url": "https://cs.wikipedia.org/wiki?curid=1256995", "title": "Třebíčský operní festival", "text": "Třebíčský operní festival\n\nTřebíčský operní festival je hudební festival odehrávající se v Třebíči od roku 2007. Patronem festivalu je Adam Plachetka a uměleckým ředitelem festivalu je Roman Válek. \n\nFestival navazuje na tradici uvádění oper v Třebíčské besedě. První ročník festivalu se odehrál v roce 2007. Celkem se za prvních osm ročníků zúčastnilo 10 tisíc diváků, kdy některé koncerty se odehrály mimo Třebíč, například v Brně, v Praze či v Rakousku. Při festivalu vzniklo v koprodukci album Adama Plachetky a Czech Ensemble Baroque, také vzniklo album nového nastudování skladby Requiem od F. X. Richtera.\n\n\n"}
{"id": "1256996", "url": "https://cs.wikipedia.org/wiki?curid=1256996", "title": "Strangford", "text": "Strangford\n\nStrangford (irsky \"Baile Loch Cuan\", ve staré norštině \"Strangr-fjǫrðr\") je malá obec v districtu Newry, Mourne and Down v hrabství Down v Severním Irsku. Strangford má zásadní strategický význam jako přístav lodních spojů přes Strangfordskou úžinu z poloostrova Lecale (irsky \"Leath Cathail\") na poloostrov Ards.\n\nPůvodní pojmenování ve staré norštině \"Strangr-fjǫrðr\" znamená doslova \"silný fjord\". Toto pojmenování, pocházející od vikingských mořeplavců, charakterizovalo silné mořské proudy, pronikající při přílivu a odlivu Strangfordskou úžinou z Irského moře do Strangfordské zátoky a zpět.\n\nStrangford se nachází na malém poloostrově na jihovýchodním konci Strangfordské zátoky.\n\nOd velkého poloostrova Ards (z irského pojmenování území \"Aird Uladh\", t. j. \"poloostrov\" \"obyvatel Ulsteru\") jej odděluje v těchto místech cca 1 km široká a celkem asi 4,5 km dlouhá Strangfordská úžina. Nadmořská výška zástavby v obci se pohybuje zhruba v rozmezí od 1 do 20 metrů.\n\nStrangford leží v chráněné krajinné oblasti Strangford & Lecale AONB (\"Area of Outstanding Natural Beauty\" - doslova \"oblast mimořádné přírodní krásy\").\n\nStrangfordská úžina je místem, o kterém se traduje, že tudy v roce 432 proplul do Strangfordské zátoky a poté proti proudu řeky Quoile dále do Irska svatý Patrik. Strangford jako strategický bod je spojován se jménem krále Magnuse (Bosého) Olafssona (Magnus III. Norský), který v letech 1099 - 1103 měl titul \"král ostrova Man a severních ostrovů\" a který si na tomto místě po nezdařeném pokusu o dobytí Ulsteru vybudoval opěrný bod pro své vojsko. Hrad \"Strangford Castle\" v podobě obytné a obranné věže, který se nachází v centru obce, pochází z druhé poloviny 16. století podobně jako okolní hrady Portaferry, Quoile a Mahee Tato třípatrová stavba byla renovována v 60. letech 20. století a je na seznamu památkově chráněných objektů v Severním Irsku.\n\nVe zprávě generálního výběrčího cel z roku 1637 figuruje Strangford mezi ulsterskými přístavy z hlediska významu na čtvrtém místě po Carrickfergusu, Bangoru a Donaghadee.\n\nAsi 1 km vzdušnou čarou přes zátoku směrem na západ od Strangfordu (zhruba 2,5 km po turistické cestě podél pobřeží) se nachází zámek Ward (\"Castle Ward\") ze 17. století. Severozápadně od zámku je archeologické naleziště Audleystownská hrobka (\"Audleystown Court Cairn\"). Zhruba 850 metrů od zámeckého areálu dále podél pobřeží směrem na severovýchod stojí na skalnaté vyvýšenině hrad \"Audley's Castle\". Jedná se o ruiny třípatrové hradní věže, postavené v 15. století. Pro panorama přístavu Strangford je charakteristická řada georgiánských domů z 19. století, tzv. \"terrace\".\n\nV letech 2007 - 2008 byla v průlivu u Strangfordu vybudována přílivová elektrárna SeaGen, která byla v dané době největším komerčním zařízením tohoto druhu na světě. Elektrárna byla připojena do rozvodné sítě v červenci 2008.\n\n"}
{"id": "1256997", "url": "https://cs.wikipedia.org/wiki?curid=1256997", "title": "Vývoj myšlení v předškolním věku", "text": "Vývoj myšlení v předškolním věku\n\nPředškolní věk je obdobím ve vývoji dítěte, které je ohraničeno dvěma významnými sociálními milníky. Jeho počátkem je ve většině případů v období tří let nástup do mateřské školy. Konec období je v horizontu zhruba jednoho roku věku u dětí individuální – končí během šestého až sedmého roku věku s nástupem do školy, kdy dítě dovrší školní zralosti.\n\nV této vývojové fázi dochází ke stabilizaci vlastní pozice ve světě a diferenciaci vztahu ke světu. V poznávání světa u dítěte hraje významnou roli představivost, informace o světě podléhají fantazijnímu zpracování a v uvažování dítěte stále převládá intuice nad logikou. Dítě své představy přizpůsobuje vlastním možnostem poznání a svým aktuálním potřebám. Dítě v předškolním věku stále ulpívá na svém subjektivním pohledu, který mu přináší určitou jistotu. Během období také dochází k podstatnému porozumění vlastním i cizím psychickým projevům – představa o fungování mysli zahrnuje schopnost vnímat lidi jako bytosti, které mají nějaká přání a úmysly, nějak prožívají a uvažují, mají určitou představu o sobě, o druhých a o vztahu s nimi. Uvažují o jejich chování a o jeho příčině. Děti jsou k vytvoření představy o fungování mysli vybaveny vrozenými předpoklady, avšak velmi důležitou roli hraje také získaná zkušenost dětí v sociálních interakcích.\n\nK postupné diferenciaci dochází i v sociální oblasti – v životě dítěte kromě členů rodiny začínají hrát velkou roli vrstevníci, kteří jsou partnery pro dětskou hru a se kterými se dítě učí pěstovat vztahy. V podstatě se jedná o fázi, ve které dochází k přípravě na život ve společnosti. Aby dítě bylo schopné rozvíjet své prosociální chování, je nutné, aby přijalo a respektovalo řád, kterým se na světě v mezilidských interakcích řídíme. Musí se naučit prosadit, přizpůsobovat i spolupracovat. Všechny tyto aspekty se trénují a projevují převážně při sdílené hře s vrstevníky. Kromě hry také v předškolním období dochází k velmi dynamickému vývoji kresby. Hra i kresba jsou neverbální symbolickou funkcí, která u dítěte odráží a vyjadřuje vlastní interpretaci reality, postoje ke světu i k sobě samému.\n\nPodle Eriksonovy teorie psychosociálního vývoje spadá stádium předškolního věku do třetího období, ve kterém dochází k překonávání psychosociálního konfliktu iniciativa proti vině. Hlavní ctností v tomto období je dosahování cíle a důležitým sociálním aspektem je širší rodina. Otázkou, kterou se dítě zabývá, je, zda je dobré, nebo špatné; zda správně dělá různé věci a jedná. Erikson zdůrazňuje důležitost objevování a hry. Dítě v tomto období touží po převzetí iniciativy, která však může být trestána, což může vést k pocitu viny. V předškolním věku rovněž dochází k dynamickému vývoji odvahy a nezávislosti.\n\nDěti rády užívají různých nástrojů a rády tvoří. Oblíbeným námětem hry je předstírání, že děti vykonávají určité zaměstnání, rády využívají převleků a touží dělat to, co rodiče či paní učitelka ve školce. Často iniciují plánování různých aktivit, plní různé úkoly a čelí jednoduchým výzvám, což jim přináší pocit kontroly nad prostředím. Předškolní věk dětí však díky těmto aspektům může být frustrující pro rodiče a pečující osoby – když děti začnou vyžadovat mít větší kontrolu nad věcmi, které mají dopad na jejich život. Je však důležité, aby rodiče a pečující osoby podporovali u dítěte exploraci a pomáhali mu vhodně se rozhodovat. Pouhým odrazováním dítěte od různých aktivit a lhostejností k potřebám a iniciativám dítěte by totiž mohlo u dítěte způsobit pocity zahanbení a viny, což by mohlo v budoucnosti vést k přespříliš velké závislosti na pomoci ostatních.\n\nPokud vycházíme z Piagetovy periodizace teorie kognitivního vývoje, předškolní věk je obdobím přechodu ze stádia symbolického myšlení do stádia názorného myšlení. Přechod mezi těmito dvěma fázemi spadá do období čtvrtého roku věku. V tuto dobu se také mění způsob, jakým dítě poznává – nejde však o kvalitativní proměnu poznávacích strategií. Poznávání je v tomto věku zaměřováno na nejbližší svět a pochopení pravidel, které v něm platí a které lidé respektují.Předoperační stádium kognitivního vývoje se podle Piageta dělí na dvě subfáze – symbolickou a intuitivní. Piagetova teorie kognitivního vývoje řadí předškolní věk do stádia před konkrétními operacemi.\n\nFáze symbolického a předpojmového myšlení nastává, když se dítě začíná učit mluvit a končí ve věku 4 let – dítě se během ní učí porozumět, pamatovat si a představovat si reprezentace obrazů objektů, aniž by je mělo před sebou. Jedná se o počátek odpoutání se od aktuálního časoprostorového určení. Ačkoliv má dítě vytvořenou představu trvalého předmětu, nedokáže si poradit s předměty příliš časově či prostorově vzdálenými. Například, vidí-li na procházce slimáka, myslí si, že jde stále o toho samého, který se objevuje na různých místech.\n\nV intuitivní subfázi chce dítě nabýt vědomí, že ví vše a neustále klade otázky typu „Co je to?“. Aktivně užívá pojmy a usuzuje na základě vnímaného či představovaného. Vzrůstá také zájem dítěte o kauzální souvislosti, začínáklást otázky „Proč?“ a „Jaktože?“. Nejedná se jen o zjišťování příčin, ale i účelu. Podle dítěte totiž v přírodě neexistuje náhoda – vše bylo určitým způsobem a s určitým záměrem vytvořené. Piaget zdůrazňuje, že děti zatím nedokáží provádět mentální operace a respektovat zákony logiky, myšlení je tedy velmi nepřesné a má mnohá omezení. Dítě je schopno vytvářet si ustálené představy a magická přesvědčení. Předškolní děti jsou také výrazně limitovány tím, že nedokáží vidět realitu z různých úhlů pohledu. Jedná se o egocentrické stádium myšlení.\n\nDěti si v tomto období podstatné množství času hrají samy i s vrstevníky, ve hře je silně zapojena představivost. Hra je symbolická – děti si dokáží hrát s hracími kameny pro dámu, které symbolizují svačinu, papíry symbolizujícími talíře a krabicí, která představuje stůl. Piaget pozoroval vývoj hry svých dětí a zjistil, že tato schopnost užívat symbolů jako zástup určitých objektů, se objevuje již zhruba od 2 let věku. Nazývá se sémiotická funkce.\n\nVýběr informací je v předškolním věku ovlivněn neschopností systematicky zkoumat věci jednu část po druhé, tedy systematické aktivní explorace. Předškolní dítě nedokáže vnímat celek jako soubor jednotlivostí a detailů a také není schopné vnímat souvislosti. Jeho subjektivní pohled převažuje kvalitu objektu. Pracovní paměť nemá dostatečnou kapacitu, není dostatečně rozvinuta pozornost, konkrétně její kapacita, rozdělení pozornosti a její selektivní zaměřování.\n\nCentrace je subjektivně podmíněná redukce informací. Je to tendence k ulpívání na jednom, obyčejně percepčně dost nápadném znaku, který je považován za podstatný. To vede k přehlížení jiných, méně výrazných znaků, které jsou však často objektivně významnější.\n\nV předškolním věku u dítěte je myšlení velmi egocentrické. Poznávací egocentrismus se projevuje ulpíváním na vlastním názoru a opomíjením jiných, které mohou být odlišné, dítě je středem vlastních představ a nebere v potaz jiné úhly pohledu. Vnímá svět jako systém, kterého je centrem ono samo, nehledě na to, zda se jedná o svět materiální či sociální. Egocentrické myšlení zahrnuje přesvědčení, že tento názor je jediný možný, dítě předpokládá jeho apriorní platnost a správnost. Dítě nedokáže pochopit, proč by mělo posuzovat situace z různých hledisek. Pokud totiž chybí představa o možné odlišnosti názorů, schází také impulz k hledání objektivní pravdy. Souborný název pro tuto problematiku je Teorie mysli.\n\nPříkladem poznávacího egocentrismu je situace, kdy dítě předškolního věku odpoví kladně na otázku, zda má bratra. Avšak na otázku, zdali má jeho bratr sourozence, odpověděl záporně – dle jeho názoru nemá jeho bratr sourozence, protože v rodině není žádné další dítě. Dalším příkladem může být dítě, které si zakrývá rukama oči, když nechce, aby ho někdo jiný viděl. S egocentrismem je totiž spojena tendence zkreslovat úsudky na základě vlastního postoje a preferencí.\n\nPiaget vyvinul testovou situaci, na které zkoumal pokročilost překonávání egocentrického myšlení. Jedná se například o sadu experimentů s řadou několika předmětů, které pouze mění svoji vizuální podobu, avšak dítě vyhodnocuje tuto změnu jako změnu množství. Opticky totiž vypadá, že vyšší sloupec stejného množství vody přelité před zraky dítěte do užší sklenice znamená, že je vody víc; roztlačená kulička plastelíny na placku také vypadá větší, dítě si tedy myslí, že je v placce plastelíny víc, aniž by bralo v úvahu, že tu stejnou kuličku před ním experimentátor rozplácnul; v řadě pěti mincí, ve které experimentátor jen zvětší rozestupy mezi mincemi, také podle dítěte obsahuje více mincí, nehledě na stále stejný počet.\n\nPro testování pokročilosti osvojení si faktu, že ostatní lidé mohou mít jiný náhled na realitu a schopnost chápat přesvědčení ostatních, byla taktéž vyvinuta řada experimentů. Jedná se například o Piagetův Three Mountain Problem, Sally–Anne test, False-photograph Task nebo Smarties Task.\n\nPrezentismus je přetrvávající vázanost na přítomnost, na aktuální podobu světa, která s prezentismem souvisí. Důležité je, že aktuálně vnímaný obraz světa představuje subjektivní jistotu – dítě ji vidí teď a tady a může se o tom opakovaně na vlastní oči přesvědčovat.\n\nFenomenismus je důraz na určitou, zjevnou podobu světa a její představu. Dítě vnímá věci takové, jaké se nám zdají být, svět je taková, jak vypadá – jeho podstatu dítě ztotožňuje s viditelnými znaky. Dítě například nedokáže pochopit, že žralok či velryba nejsou ryby.\n\nMagičnost je tendence podpírat interpretaci dění v reálném světě fantazijními procesy, čímž dochází k určitému zkreslení jeho poznání. Předškolní děti však ještě mezi realitou a fantazijní produkcí nedokáží příliš dobře rozlišovat. Může se stát, že dítě v této fázi mohou rodiče či kolektiv nařknout ze lhaní o nejrůznějších věcech, je však neustále brát ohled na to, že předškolní děti doplňují neúplnou a nedokonale jasnou mozaiku interpretace reality právě fantazijními produkcemi, které by však měly postupně během zrání vymizet. V této fázi však pomáhají dítěti mít pocit, že světu kolem sebe rozumí.\n\nAntropomorfismus je přičítání vlastností živých bytostí neživým objektům. Pro dítě je snazší porozumět světu, když ho interpretuje tímto způsobem. Jako model, podle kterého analogicky vysvětluje různé dění, je jeho vlastní prožívání a chování. Dítě v předškolním věku dokáže rozlišit živé a neživé, avšak neustále jsou schopny tyto rozdíly přehlížet a očekávat od neživých věcí projevy živých objektů. Předškolní chlapec ostříhal plyšové kočce chlupy a nedovedl pochopit, proč se jeho matka zlobí – jeho argumenty byly, že jí přece chlupy znovu narostou, stejně jako jemu rostou vlasy.\n\nPředškolní dítě dále podléhá přesvědčení, že fyzikální pohyb a proměny také sledují určité cíle a jsou nějakým způsobem motivovány – např. slunce jde po obloze, řeka běží přes kameny a utíká do moře.\n\nArteficialismus je zůsob, kterým předškolní dítě vykládá vznik okolního světa a jeho typických znaků – někdo jej udělal, rozumí se, že to byl nejspíše nějaký člověk. Hvězdy a měsíc umístil na oblohu, napustil vodu do rybníka, vysázel kameny, ze kterých vyrostly hory, atd.\n\nAbsolutismus je přesvědčení, že každé poznání musí mít definitivní a jednoznačnou platnost. Je dalším z projevů dětské potřeby být si jist. Relativitu názorů dospělých si děti nedokáží nijak vyložit. Vágnerová uvádí příklad, že dítě odmítá reklamu, která tvrdí, že zubní pasta značky X je nejlepší, protože chvíli předtím slyšel, že nejlepší zubní pasta je zubní pasta Y.\n"}
{"id": "1257002", "url": "https://cs.wikipedia.org/wiki?curid=1257002", "title": "Lamí vlna", "text": "Lamí vlna\n\nLamí vlna je textilní surovina ze srsti lamy, přežvýkavce z čeledi velbloudovitých (\"Camelidae\"). \nDivoké lamy byly ochočeny v Andách před vice než 5000 lety. Systematický chov a získávání vlny ze srsti zvířat zavedli Inkové (asi od 13. století), ten však byl po invazi Španělů zanedbaný. \nTeprve ve 20. století se zvýšila ve světě poptávka po lamí vlně a na začátku 21. století se z celkového chovu asi 3,5 milionu zvířat (z toho 2 miliony v Bolívii) získává ročně cca 1000 tun surové vlny. \n\nse provádí jednou za dva roky, kdy se počítá s výnosem 2,5 kg surové vlny na zvíře. \nMenší část vlny se získává kartáčováním srsti. \nS výjimkou nejjemnějších, obsahují všechna vlákna dřeň, maximálně 20 % srsti jsou hrubé chlupy. Jemnost spřadatelných vláken se udává u druhu \"Tapada\" = 20-30 µm a u druhu \"Ccara\" = 30-40 µm. Délka vláken obnáší 6-12 cm. \nVlákna lamy se snadno barví, jsou velmi hřejivá, neobsahují lanolin, nesrážejí se a nežmolkují po praní. Výrobky z lamy jsou třikrát trvanlivější než textilie z ovčí vlny. \nO způsobech průmyslové výroby příze z lamí vlny a vlastnostech příze nebylo dosud (2016) nic publikováno. Známé jsou jen ukázky ruční výroby příze \na laboratorních pokusů na strojích pro výrobu příze z ovčí vlny. Vlákna z lamy se často spřádají ve směsi s ovčí vlnou.\nTkaniny se tradičně z lamí příze vyráběly s pomocí jednoduchých nástrojů nebo tzv \"prstovým\" tkaním. \nO podmínkách strojní výroby tkanin a pletenin z lamí příze není veřejně nic známo.\n\npříze na ruční pletení \npletené a tkané oděvy \n\nSrst alpaky a lamy, Alpaka, Velbloudí srst\n"}
{"id": "1257007", "url": "https://cs.wikipedia.org/wiki?curid=1257007", "title": "Klobouk (České středohoří)", "text": "Klobouk (České středohoří)\n\nKlobouk () je vrch z olivinického bazaltu s nadmořskou výškou 502 metrů, který se nachází pět kilometrů jihozápadně od Děčína mezi Jílovým a Krásným Studencem. \n\nJedná se o rozeklaný sopečný kužel se třemi vrcholy. Vedlejší severní vrcholy dosahují výšky 475 a 462 m n. m. Ze čtveřice kopců v okolí, ke které kromě Klobouku patří Popovický vrch (356 metrů), Chmelník (508 metrů), Lotarův vrch (510 metrů) a které tvoří Studeneckou vrchovinu, je ale Klobouk až třetí nejvyšší. Nemá tak strmé svahy jako vrch Chmelník a je též celý zalesněn. Pouze na jižní straně svahu les ustupuje louce. Z hlavního vrcholu, ze kterého vybíhá směrem k východu nižší (ve výšce 465 m n. m.) trachytový hřbet, je díky vegetaci omezený výhled. Klobouk dostal název podle svého tvaru, protože jeho rozeklaný vrchol připomíná tvarem klobouk s promáčklým dnem.\n\nNa severním až severovýchodním úbočí v nadmořské výšce cca 340 m vystupuje v délce cca 1,7 km pískovcová kuesta, která ale již spadá do geomorfologického celku Děčínských kuest.\n\nNa úpatí se dá od Krásného Studence jet po komunikaci III. třídy. Odtud už jen po místních lesních cestách, které ovšem vedou jen do sedla mezi vrcholy. Na hlavní vrchol se musí zdolat dalších 35 výškových metrů strmou pěšinkou. Přestože je poměrně znatelně zalesněný a porostlý keři, nachází na něm dvě identické 10 metrové příhradové konstrukce z ocelových trubek nesoucí telekomunikační odražeče. \n"}
{"id": "1257008", "url": "https://cs.wikipedia.org/wiki?curid=1257008", "title": "Irshad Manji", "text": "Irshad Manji\n\nIrshad Manji (* 1968, Uganda) je kanadská novinářka, spisovatelka a aktivistka, bojující proti radikálnímu islamismu.\n\nIrshad Manji se narodila jako dcera Inda a Egypťanky v Ugandě roku 1968. O tři roky se později se odstěhovala do Kanady, když tehdejší ugandský diktátor Idi Amin vyhnal ze země všechny Asiaty.\n\nIrshad Manji je ší'tského vyznání, vyznává tzv. Isná ašaría, feministka a lesbička. Ve své literární činnosti se zaměřuje především na utlačování žen a homosexuálů v islámské společnosti. \n\nJejí kniha \"The Trouble with Islam Today\", která vyšla v roce 2004, pojednává o postavení žen a otroctví v islámu, muslimskému antisemitismu (Jew-bashing), právem na sebeurčení Izraele. Kniha byla přeložena do 30 světových jazyků.\n\nDalší její kniha \"Allah, Liberty and Love: The Courage to Reconcile Faith and Freedom\" způsobila distributorovi v převážně muslimské Malajsii nemalé problémy. Kniha zde byla zakázána.\n\nV minulosti se podílela na vytvoření internetové platformy na podporu Sakíne Aštíaníové, Íránky odsouzené k trestu smrti ukamenováním.\n\n\n"}
{"id": "1257011", "url": "https://cs.wikipedia.org/wiki?curid=1257011", "title": "Caproni Ca.309", "text": "Caproni Ca.309\n\nCaproni Ca.309 Ghibli byl italský dvoumotorový dolnoplošník smíšené konstrukce s pevným kapotovaným podvozkem ostruhového typu.\n\nV roce 1936 obdrželo italské koloniální letectvo v Libyi dva lehké dopravní letouny Caproni Ca.308 Borea, které se v afrických podmínkách velmi osvědčily. Následně byl u společnosti Caproni z Ponte San Pietra objednán vývoj speciálního koloniálního letounu. Požadavek zněl na prostorný trup pro přepravu osob a nákladů, střeliva, zásob a pum, hlavňovou výzbroj pro ostřelování pozemních cílů a prostory pro snadnou instalaci fotokamer. Pod vedením šéfkonstruktéra Cesare Pallavicina tak vznikl nový specializovaný stroj Ca.309 Ghibli.\n\nPrototyp Ca.309 (MM.11208) byl zalétán koncem srpna 1936, pohon zajišťovala dvojice invertních šestiválců Alfa Romeo 115 o výkonu po 143 kW. Osádku tvořil pilot a pozorovatel/radista, trupová kabina byla vybavena šesti sedadly. Určena byla převážně pro dopravu vojenského materiálu nebo zabudování fotografických přístrojů. Alternativně bylo možno místo fotovybavení instalovat skříňovou pumovnici na 336 kg menších pum. Výzbroj tvořily dva pevné kulomety SAFAT ráže 7,7 mm v kořenech centroplánu, do závěsu v prosklené přídi bylo možno instalovat pohyblivý kulomet Lewis stejné ráže.\nSériová výroba byla zahájena v říjnu 1936. V roce 1940 vznikl jeden čistě sanitní exemplář s více okny na bocích trupu, další Ca.309 byl v přídi vybaven kanónem Breda ráže 20 mm.\n\nPrvní sériové letouny přicházely postupně k jednotkám v Libyi, kde konaly převážně průzkumné lety, vyskytovaly se však také na evropských letištích.\n\nPo vstupu Itálie do války létaly průzkumné Ghibli nad Tunisko a podél pobřeží Středozemního moře. V dalších měsících se zapojovaly i do bojů s britskou armádou střelbou na pozemní cíle.\n\nPo britské ofenzivě v prosinci 1940 byla většina Ca.309 stažena z pouštní oblasti do prostorů bojů podél pobřeží. Se vztůstající silou Royal Air Force se snižovala účinnost Ca.309 a tak byly nakonec přesunuty k pomocným činnostem, k výcviku a dopravě.\n\nVálku přežilo 6 strojů, z nichž 4 byly zařazeny do výzbroje spojeneckého italského letectva.\n\nÚdaje dle\n\n"}
{"id": "1257012", "url": "https://cs.wikipedia.org/wiki?curid=1257012", "title": "Severobajkalsk", "text": "Severobajkalsk\n\nSeverobajkalsk () je město v Burjatsku v Ruské federaci. Při sčítání lidu v roce 2010 měl bezmála pětadvacet tisíc obyvatel a byl tak druhým největším městem v Burjatsku po Ulan-Ude, těsně následovaný Gusinoozjorskem.\n\nSeverobajkalsk leží na východní Sibiři, na severozápadním břehu Bajkalu u ústí řeky Tyji. Od Ulan-Ude, hlavního města Burjatské republiky, je vzdálen přibližně 430 na severoseverovýchod.\n\nSeverobajkalsk vznikl v roce 1974 v souvislosti se stavbou Bajkalsko-amurské magistrály.\n\nMěstem se stal v roce 1980.\n"}
{"id": "1257013", "url": "https://cs.wikipedia.org/wiki?curid=1257013", "title": "Barquisimeto", "text": "Barquisimeto\n\nBarquisimeto (plným jménem Nueva Segovia de Barquisimeto) je město ve Venezuele, hlavní město spolkového státu Lara. Leží ve vnitrozemí, 351 km západně od hlavního města Caracas. Žije zde 1,25 milionu obyvatel (2011) a je tak čtvrtým největším městem země (po Caracasu, Maracaibu a Valencii); celá aglomerace čítá 2,0 milionu obyvatel.\n\nMěsto založil Španěl Juan de Villegas v roce 1552. Leží zhruba ve výšce 564 m nad mořem a 351 km západně od hlavního města Caracasu. Na jeho jižním okraji teče řeka Turbio. V blízkosti města se nacházejí rozsáhlé plantáže cukrové třtiny.\n\nNa jih od města se nacházejí hory, které patří do Andského pohoří a příznivě ovlivňují klima ve městě a okolí. Průměrná denní teplota je kolem 29 °C, noční teplota kolem 16 °C. Výkyvy teplot v průběhu roku jsou malé.\n\nVýznamnou osobností města Barquisimeto byl venezuelský bojovník za osvobození od španělské nadvlády Jacinto Lara (1777-1859). Zúčastnil se mj. vojenského tažení Simóna Bolívara v roce 1813. Je po něm pojmenováno mezinárodní letiště v Barquisimetu (\"Jacinto Lara International Airport\").\n\nK významným rodákům města v současnosti patří dirigent Gustavo Dudamel, který působí jako šéf symfonického orchestru Los Angeles Philharmonic ve Spojených státech. Zároveň řídí jako host významné orchestry po celém světě, například byl dirigentem novoročního koncertu Vídeňských filharmoniků roku 2017.\n"}
{"id": "1257014", "url": "https://cs.wikipedia.org/wiki?curid=1257014", "title": "Miloš Mlha Uhrin", "text": "Miloš Mlha Uhrin\n\nMiloš Mlha Uhrin (10. dubna 1962 Rakvice – 25. února 2016 Rakvice) byl rakvický malíř, zabývající se i grafikou a fotografií.\n\nMalíř – samouk, žil a tvořil na jihu Moravy v obci Rakvice. Uhrin se vyučil na hustopečském středním odborném učilišti oboru malíř-natěrač. Ve škole se věnovali také otázkám perspektivy a barvy, což není od skutečného malování tak daleko. Mezi osmnácti a dvaceti lety začal fotit. K fotkám pak domalovával koláže. Tímto způsobem se propracoval až k malování. V umělecké sféře byl tedy samoukem, který se původně živil i vytvářením grafických a reklamních návrhů. Na jeho abstraktních obrazech byla vidět poctivost a zemitost, ovlivněná venkovským vinařským prostředím, ve kterém tvořil. Od drobné komorní grafiky přes originální serigrafie až po rozměrná plátna, všude se odehrává ten pestrý věčný zápas barev všech ročních dob. Po surrealistických začátcích se propracoval k vlastnímu osobitému stylu. Jeho ateliér se v letních měsících pravidelně částečně přesouval, snad kvůli lepší inspiraci, do útulné lisovny starobylého vinného sklepa. Kromě toho, že ve sklepě tvořil akryly, oleje, sítotisky, koláže, kombinované techniky, v něm i vinařil. Od jara do podzimu pak nainstalované obrazy v Galerii Sklep, jak prostor pojmenoval, představoval všem zájemcům a nabízel jim k tomu i vlastní víno. S uměleckou skupinou A6, jejímž byl členem, pořádali pravidelné výstavy s koncerty v Sedlci u Mikulova. Za totalitních časů se pohyboval v undergroundu a přátelil se s mnoha alternativními umělci, hudebníky, kapelami i disidenty. Do konce života navštěvoval jejich koncerty i festivaly. Zemřel v Rakvicích v noci 25. února 2016 v třiapadesáti letech.\n\nNa jeho počest se v Rakvicích vždy v červnu koná alternativní hudební festival Memory of Mlha /Mlhafest/.\n\n\n"}
{"id": "1257015", "url": "https://cs.wikipedia.org/wiki?curid=1257015", "title": "Adam Friberg", "text": "Adam Friberg\n\nAdam \"friberg\" Friberg je švédský profesionální hráč hry CS:GO. Svoji kariéru začal v roce 2012 v týmu ROCKSTAR. O několik měsíců později ale odešel do obnoveného týmu Ninjas in Pyjamas.\n\n"}
{"id": "1257021", "url": "https://cs.wikipedia.org/wiki?curid=1257021", "title": "Seznam medailistů na halovém mistrovství Československa a Česka mužů a žen v běhu na 60 m překážek", "text": "Seznam medailistů na halovém mistrovství Československa a Česka mužů a žen v běhu na 60 m překážek\n"}
{"id": "1257022", "url": "https://cs.wikipedia.org/wiki?curid=1257022", "title": "Brooke Raboutou", "text": "Brooke Raboutou\n\nBrooke Raboutou (* 9. dubna 2001) je americká reprezentantka ve sportovním lezení. Juniorská vicemistryně světa v lezení na obtížnost, která v roce 2014 jako nejmladší lezec na světě přelezla cestu obtížnosti 8c.\n\nJejí rodiče Didier Raboutou a Robyn Erbesfield patřili mezi špičku závodního lezení v letech 1988–1995, kdy získali několik zlatých medailí na světových závodech (Sportroccia, Arco Rock Master, Mistrovství světa a Světový pohár), závodům se věnuje i její bratr Shawn Raboutou.\n\n\n\n\n"}
{"id": "1257031", "url": "https://cs.wikipedia.org/wiki?curid=1257031", "title": "Johann Götz", "text": "Johann Götz\n\nJohann von Götzen (1599 – 5. březen 1645 Jankov) byl lüneburský šlechtic a polní maršál, který bojoval v průběhu Třicetileté války. Po vypuknutí války se Götz přidal k armádě Falckého kurfiřství, ale po prohrané bitvě u Desavy přeběhl na císařskou stranu. Získal hodnost polního maršála v Bavorském kurfiřství i ve Svaté říši římské, a to mimo jiné za svou statečnost. Byl zabit 5. března 1645, když vedl do útoku císařskou jízdu v bitvě u Jankova.\n\nJohann baron z Götzenu se narodil v roce 1599 do šlechtické lüneburské luteránské rodiny. Po vypuknutí Třicetileté války se přidal k armádě Falckého kurfiřství, kde sloužil v jednotkách Petra Arnošta II. Mansfelda a zároveň neutrálním Spojeným nizozemským provinciím. V důsledku drtivé porážky Mansfelda v bitvě u Desavy přeběhl k císařským jednotkám. V roce 1626 se podílel na okupaci Pomořanského vévodství a o dva roky později získal velení nad ostrovem Rujána. V roce 1628 participoval na neúspěšném obléhání Stralsundu, který odmítl dodržovat Franzburgskou kapitulaci. Vstup Švédska do války v roce 1630 vedl ke ztrátě Pomořanska. Götzenovy jednotky ale na krátký čas v oblasti zůstaly a vymáhaly od místního obyvatelstva peníze a prostředky pod pohrůžkou páchání násilí. Zdá se, že Götz odešel z armády po propuštění Albrechta z Valdštejna ve stejném roce.\n\n13. dubna 1632 povolal císař Ferdinand II. Valdštejna opět do funkce náčelníka štábu. Valdštejn provedl kompletní reorganizaci císařské armády a povolal Götze zpět do aktivní služby. 6. listopadu 1632 vedl Götz jízdní divizi v bitvě u Lützenu. V roce 1633 byl povýšen do hodnosti generála. V důsledku Valdštejnovy vraždy byl Götz umístěn pod vedení Matyáše Gallase a záhy se vyznamenal v bitvě u Nördlingenu (1634). V roce 1635 stanul před vojenským soudem pro svoje špatné výkony ve slezském tažení a pro své předchozí spojení s Valdštejnem. Jeho pověst zkušeného a statečného velitele mu ale následujícího roku vynesla ve službách Bavorského kurfiřství hodnost polního maršála, čímž nahradil Josta Maxmiliána von Bronckhorst-Gronsfeld. Bavoři následně pustošili Hesensko-Kasselsko, aniž by však byli schopni zvrátit patovou situaci z Hesenské války. V lednu 1637 Bavoři posílili císařskou blokádu města Koblenz a pevnosti Ehrenbreistein. Francouzská posádka, která pevnost bránila byla izolována již od srpna 1635. Byly zhaceny dva pokusy o zásobování obránců a 195 přeživších z původních 2 000 nakonec 28. června 1637 kapitulovalo výměnou za volný průchod do svých domovů. V březnu 1637 odešel Götz společně s Melicharem z Hatzfeldu ze severního Německa, nicméně po císařské porážce v bitvě u Rheinfeldenu byl požádán, aby se vypořádal s hrozbou v podobě invaze Bernarda Sasko-Výmarského do Černého lesa.\n\nGötz shromáždil u Rottweilu 13 500 mužů s cílem ulehčit městu Breisach společně s Karlem Lotrinským, jehož 5 000 mužů se muselo vyhýbat početně silnějším francouzským jednotkám v departmentu Franche-Comté. V červnu 1638 se Götz objevil severně od Breisachu a rozhodl se nezaútočit na Bernarda přímo, ale stočil své vojsko směrem k Alsasku v naději, že zajme místní francouzské jednotky. Francouzi se ale odmítli podřídit a zatlačili Götze zpět k Offenburgu, kde se přidal k jednotkám Frederica Savelliho čítajícím 2 500 vojáků. Götzova armáda přepravovala zásoby na člunech u Rheinau, zatímco Bernard oddělil 11 400 mužů z obléhací linie a pohyboval se s nimi skrz Kenzingen a Lahr. Už 8. srpna hlásili Götzovi zvědové, že se armáda blíží. Ten umístil svoje dělostřelectvo na kopec Schuttern a se zbytkem armády držel příkop mezi kopcem a vesnicí Freisenheim. Následující bitva u Wittenweiheru byla jen krátkou potyčkou, protože poté co si Bernard uvědomil, že nepřítel má výhodu terénu, začal rychle ustupovat. Mezitím postupovaly dvě třetiny armády pod vedením Saveliho společně se zásobovací kolonou směrem k Wittenweiheru. Saveli však nepřijal nezbytná opatření a kolona byla spatřena brzy poté, co se vynořila z Kaiserwaldského lesa. Saveli byl dezorientovaný kombinací dělostřelecké palby a palby z mušket a byl poražen během útoku kavalérie, který záhy následoval. Götz dorazil právě včas, aby zabránil úplnému kolapsu armády. Přesto byla bitva u Breisachu pro císařské katastrofou. Pod bavorskými barvami zůstalo pouze 3 000 mužů, a to zpravidla těch, kterým se podařilo včas uprchnout do Offenburgu. Zbytek armády byl pobit, zajat nebo desertoval a nepříteli se dostalo do rukou asi 3 000 vozů s proviantem a municí. Saveliho konexe u dvora jej zachránily před vojenským soudem, ale bavorská morálka silně poklesla. Karel Lotrinský a Götz se pokusili prolomit obležení Breisachu ještě dvakrát (15. září a 22. listopadu), ale v obou případech neuspěli kvůli nedostatku koordinace v Karlově části armády. 19. prosince 1638 Breisach padl a Savelli si z Götze udělal obětního beránka a nechal jej zatknout.\n\nGötz byl prohlášen za nevinného, v srpnu 1640 byl propuštěn a vrátil se do císařské služby jako polní maršál. V roce 1643 operoval ve Slezsku a o rok později se přesunul do Uher, kde bojoval proti armádě Jiřího Rákócziho. V roce 1645 byl znovu povolán do Čech, které čelily švédské invazi. 5. března 1645 byl zabit salvou z mušket, když velel císařské jízdě během bitvy u Jankova. Götzovy akce u Breisachu obhajuje hlavní hrdina knihy Simplicius Simplicissimus spisovatele Hanse Jakoba Christoffela von Grimmelshausen, který se těchto operací účastnil jako voják.\n"}
{"id": "1257032", "url": "https://cs.wikipedia.org/wiki?curid=1257032", "title": "Richard Landström", "text": "Richard Landström\n\nRichard \"Xizt\" Landström je švédský profesionální hráč her Counter-Strike a . Svoji kariéru začal v roce 2009 v týmu Laget. V CS během 2 let vystřídal 4 týmy a pak šel do týmu fnatic. Ve fnatic strávil necelé 2 roky a následně začal hrát CS:GO. Jeho první tým v CS:GO byl ROCKSTAR. Po několika měsících ale Lindström odešel do obnoveného týmu Ninjas in Pyjamas. Do 13. února 2018 byl členem právě tohoto týmu, společně s Christopherem Alesundem, Patrikem Lindbergem, Williamem Sundinem a Fredrikem Sternerem. Dne 13. února 2018 se rozhodl odejít z aktivní sestavy NiP, byl nahrazen Dennisem Edmanem. Posléze působil jako stand-in v mezinárodním celku FaZe Clan místo Olofa Kajbjera, kde pomohl FaZe vyhrát IEM Sydney 2018. Xizt se 25. května připojil k týmu fnatic, kde nahradil Jonas Olofssona. V týmu působí na pozici in-game leadera.\n\n"}
{"id": "1257035", "url": "https://cs.wikipedia.org/wiki?curid=1257035", "title": "Sing Street", "text": "Sing Street\n\nSing Street je hudební dramatický komediální film z roku 2016. Režie a scénáře se ujal John Carney. Ve snímku hrají hlavní role Lucy Boynton, Maria Doyle Kennedy, Jack Reynor, Kelly Thornton a Ferdia Walsh-Peelo. Děj filmu vypráví příběh chlapce, který založí kapelu, aby zaujal dívku.\n\nFilm měl premiéru na Filmovém festival Sundance 24. ledna 2016 a do kin byl oficiálně uveden 15. dubna 2016. V České republice film nebyl v kinech promítán.\n\nV únoru 2014 bylo oznámeno, že John Carney bude režírovat a napíše scénář k filmu o chlapci, který se rozhodne založit kapelu, aby zaujal dívku. V červenci 2014 bylo oznámeno, že Carney do rolí bude obsazovat nové, neznámé herce. Neznámými herci se stali Ferdia Walsh-Peelo, Ben Carolan, Mark McKenna, Percy Chamburuka, Conor Hamilton, Karl Rice, a Ian Kenny. V září 2014 bylo oznámeno, že Aiden Gillen, Maria Doyle Kennedy a Jack Reynor byly do filmy obsazeny do rolí matky, otce a syna. Natáčení začalo v září 2014 v Dublinu v Irsku.\n\nPřevážná většina hudby skupiny „Sing Street“ byla složena skladatelem Gary Clarkem. Adam Levine napsal společně s Carnem a Glenem Hansardem písničku „Go Now“. Soundtrackové album vydala společnost Decca Records 18. března 2016.\n\nNa recenzní stránce Rotten Tomatoes získal ze 167 započtených recenzí 96 procent s průměrným ratingem 8,1 bodů z deseti. Na serveru Metacritic snímek získal z 37 recenzí 79 bodů ze sta. Na Česko-Slovenské filmové databázi snímek získal 82%.\n"}
{"id": "1257036", "url": "https://cs.wikipedia.org/wiki?curid=1257036", "title": "Jacob Mourujärvi", "text": "Jacob Mourujärvi\n\nJacob \"pyth\" Mourujärvi je švédský profesionální hráč hry . Se svoji kariérou začal v roce 2012 a do roku 2015 vystřídal 16 týmů. Na konci roku 2015 dostal šanci v týmu Ninjas in Pyjamas, ve kterém hrál společně s Patrikem Lindbergem, Richardem Landströmem, Adamem Fribergem a Christopherem Alesundem. V roce 2017 byl ale nahrazen Williamem Sundinem a 19. května v NiP skončil.\n\n\nReference\n\nPoznámky\n"}
{"id": "1257045", "url": "https://cs.wikipedia.org/wiki?curid=1257045", "title": "Karel Vejrych", "text": "Karel Vejrych\n\nKarel Vejrych (2. února 1873 Kolín – 25. srpna 1930 Praha), byl český klavírista a hudební pedagog.\n\nKarel Vejrych se narodil se v Kolíně do rodiny železničáře Rakousko-uherské státní dráhy Rudolfa Vejrycha. Měl ještě dva mladší sourozence – sestru Elišku (Elu)] (1878–1968), v letech 1900–1930 první ženu malíře Maxe Švabinského, a bratra Rudolfa, který byl významným malířem. \n\nPo častějším stěhování za otcovou prací se rodina usídlila v Praze na Žižkově. Karel Vejrych byl mimořádně hudebně nadaný a už od svých sedmi let se učil hře na klavír. Po absolvování obecné školy odešel studovat na německé gymnázium v Praze Na Příkopech. V roce 1885 pro špatný prospěch změnil školu a nastoupil na české gymnázium v pražské Štěpánské ulici. Byl nejlepším žákem Kirchnerovy hudební školy v Karlíně. Po absolvování dvouleté varhanické školy odešel studovat hru na klavír na pražskou konzervatoř. Školil se u prof. Josefa Jiránka. O prázdninách působil na zámku v Košťanech jako učitel hry na klavír v rodině knížete Lobkovice. Další hudební vzdělání absolvoval ve Výmaru u prof. Stevenhagena a Frankfurtu u prof. Eugena D´Alberta a dále dva roky v Paříži. Zde se seznámil mimo jiné se slavným polským klavíristou Ignácem Paderewskim. Část pobytu v Paříži bydlel se svým přítelem a budoucím švagrem Maxem Švabinským, který zde studoval malbu. Následně podnikl úspěšné turné po Evropě s houslistou Emanuelem Ondříčkem. Všechen volný čas však trávil Karel Vejrych v Kozlově, vesničce nedaleko od České Třebové. \n\nV roce 1899 se v kostele sv.Ludmily na Královských Vinohradech v Praze oženil s Bělou Prokůpkovou. Po svatbě krátce vyučoval na hudební škole v Litomyšli. Kolem roku 1900 se usadil v Kozlově natrvalo a připravoval se zde v klidu na významná evropská turné. V roce 1901 Karel Vejrych přijal profesuru na carské konzervatoři v tehdy ruském Kišiněvě. Tam pobýval s rodinou vždy osm měsíců v roce a 4 měsíce pak doma v Kozlově. \n\nV roce 1911 Karel Vejrych odmítl nabídku na místo ředitele Kišiněvské konzervatoře a vrátil se domů. Zanechal koncertování a naplno se pustil do hospodaření na svém Kozlovském statku. Karel Vejrych měl tři dcery, Libuši rovněž vynikající klavírní virtuósku, Elišku a Evu. Karel Vejrych pracoval i veřejně. Byl členem výboru pro obec Kozlov a pracoval ve výkonného výboru Agrární strany v Praze. Na podzim roku 1927 utrpěl vážný úraz, který zapříčinila mozková mrtvice. Nemohl mluvit, číst ani psát. Následně se přestěhoval s manželkou do pražských Dejvic. Záchvaty mrtvice se však opakovaly a tak v roce 1930 Karel Vejrych zemřel. Pohřben byl na kozlovském hřbitově do rodinného hrobu Vejrychů.\n\n"}
{"id": "1257046", "url": "https://cs.wikipedia.org/wiki?curid=1257046", "title": "Útok kamionem v Jeruzalémě (leden 2017)", "text": "Útok kamionem v Jeruzalémě (leden 2017)\n\nDne 8. ledna 2017 došlo k útoku kamionem v Jeruzalémě. Na pěší zóně nedaleko promenády Armon Hanaciv v jižní části izraelského hlavního města najel řidič s kamionem do skupiny vojáků, kteří vystupovali z autobusu. Podle svědků pak ještě couval ve snaze přejet co nejvíce lidí. Čtyři oběti přišly o život, z nich 3 ženy a 1 muž, všichni ve věku mezi 20 a 22 lety. Další chodci utrpěli zranění, podle BBC až 15 lidí, podle \"Times of Israel\" byli dva ve velmi vážném stavu. Podle izraelského rozhlasu byl pachatel policií zastřelen. Na útočníka v obraně střílel i turistický průvodce Eitan Rund.\n\nÚtočníkem byl osmadvacetiletý Palestinec Fádí Kanbár, který pocházel z nedaleké arabské čtvrti Džebel Mukabir východního Jeruzaléma. Šéf policie Roni Alšeich poznamenal, že nemůže vyloučit inspiraci k činu nedávným obdobným útokem na vánočním trhu v Berlíně. Podle sousedů byl Kanbár vyznavačem fundamentalistické formy islámu, salafismu, jež má blízko k ideologii Islámského státu, nepatřil však k žádné politické frakci. Podle jeho příbuzných nebyl členem žádné militantní organizace a ani neměl násilnou povahu. Byl ženatý, měl dvě dcery a dva syny. Mluvčí jeruzalémské policie označila akt za teroristický útok, oficiálně však takto incident kvalifikován nebyl. Podle webu \"Times of Israel\" izraelský premiér Benjamin Netanjahu při návštěvě místa uvedl, že vše nasvědčuje tomu, že útočník podporoval organizaci Islámský stát. Sám Islámský stát se však k útoku nepřihlásil.\n\nPolicie čtvť uzavřela a prováděla blíže nespecifikované akce, podle médií patrně pátrala po příbuzných a přátelích útočníka.\n\nPo útocích někteří Palestinci v Gaze útoky oslavovali a k oslavám se připojilo i radikální palestinské hnutí Hamás. Během oslav Palestinci zpívali a také rozdávali sladkosti, útočníka pak označili za mučedníka a bojovníka za práva Palestinců.\n\nCelá událost zapadá do více než rok trvající série násilných útoků Palestinců na Izraelce, zpravidla podnikaných pomocí nožů, několikrát však i s použitím vozidla. V předchozím období od října 2016 do útoku při podobných událostech zemřelo více než 230 Palestinců a 40 Izraelců.\n\n"}
{"id": "1257049", "url": "https://cs.wikipedia.org/wiki?curid=1257049", "title": "Rudolf Vejrych", "text": "Rudolf Vejrych\n\nRudolf Vejrych (18. ledna 1882 Podmokly – 18. února 1939 Praha) byl český akademický malíř, grafik, ilustrátor a pedagog.\n\nRudolf Vejrych se narodil v Podmoklech nad Labem. Jeho otec Rudolf Vejrych byl železniční úředník. Kolem roku 1884 se s rodiči přestěhoval do Prahy. Rudolf měl ještě dva starší sourozence, bratr Karel byl významný pianista a hudební pedagog a sestra Ela, jež byla první ženou Maxe Švabinského. Právě on přivedl mladého Rudolfa k malování. Po absolvování obecné školy navštěvoval nižší gymnázium v Truhlářské ulici v Praze. Po ukončení gymnázia odešel v roce 1897 studovat na Uměleckoprůmyslovou školu. Školil se u prof. Felixe Jeneweina a Jana Preislera. V roce 1900 přestoupil na pražskou malířskou akademii, kde studoval u prof. Maxmiliána Pirnera. Akademické studium ukončil v roce 1904. V roce 1907 odjel jako držitel Hlávkova stipendia do Paříže, kde se seznámil s impresionismem, ale nestal se jeho vyznavačem. V roce 1918 se stal členem SVU Mánes a zároveň převzal po zemřelém malíři Karlu Raškovi jeho soukromou malířskou školu. K jeho žákům patřili např. Martin Benka, Václav Bartovský, Ludmila Jiřincová, Karel Karas, Jan a Adolf Wenigové, sochař Jan Kodet a Emil Kotrba. Malíř Vejrych procestoval téměř celé Čechy i Slovensko a pobýval v řadě cizích zemí. Nejraději však pobýval v Kozlově, malé vesničce u České Třebové kam zajížděl již od roku 1891. Zemřel náhle roku 1939, v den zahájení výstavy svých kreseb v pražské Feiglově galerii. Pohřben byl na hřbitově v Kozlově.\n\nJeho sestra Ela Vejrychová, provdaná Švabinská (1878—1968), byla první ženou Maxe Švabinského.\nManželka Rudolfa Vejrycha Anna Procházková-Švabinská (1885—1942) se v roce 1931 stala Švabinského druhou manželkou. S manželkou Annou měl Rudolf Vejrych dceru Zuzanu, kterou později adoptoval Max Švabinský.\n\nVejrychovou druhou manželkou byla jeho žačka, malířka Božena Solarová.\n\n"}
{"id": "1257056", "url": "https://cs.wikipedia.org/wiki?curid=1257056", "title": "Neolitický sídelní areál Bylany", "text": "Neolitický sídelní areál Bylany\n\nArcheologické naleziště Bylany u Kutné Hory (neolitický sídelní areál Bylany) se rozkládá při jihovýchodním okraji vesnice Bylany, na poli jižním směrem k hrázi Velkého rybníka a také východním směrem zhruba podél toku Bylanky, asi 2,5 kilometru jihozápadně vzdušnou čarou od centra Kutné Hory. Pozdější výzkumy učinily významné archeologické objevy rovněž v prostoru mezi Bylany a Miskovicemi a také u samotných Miskovic. U jihovýchodního okraje vesnice Bylany je současně detašované pracoviště \"Archeologického ústavu Akademie věd ČR\". Nezaměňovat s \"Bylany u Českého Brodu\", kde je shodou okolností další významné archeologické naleziště. Archeologické naleziště je kulturní památka (číslo rejstříku ÚSKP 45870/2-3547).\n\nPamátkový katalog Národního památkového ústavu charakterizuje předmět ochrany takto: „Prostor archeologicky zkoumaného rozsáhlého neolitického sídliště. Pozůstatky osídlení v polních tratích jsou dochovány pouze pod úrovní současného povrchu. Bylanské sídliště je \"klíčová lokalita české prehistorické archeologie.\"“\n\nLokalita, kde jsou sprašové a tedy velmi úrodné půdy, byla objevena v 50. letech 20. století. Hlavní velkoplošný archeologický průzkum zde proběhl ve dvou etapách v letech 1955–1964 a 1966–1967 (vedoucím archeologických výzkumů byl prof. Bohumil Soudský). Na ten navázaly v letech 1977–1980 a 1990, 1993 a 2004 menší odkryvy (v roce 2004 šlo o záchranný archeologický výzkum vzhledem k plánované výstavbě rodinných domků v části lokality). \n\nV rámci hlavního velkoplošného průzkumu bylo odkryto celkem 7 hektarů pozůstatků osídlení z období kultury s lineární keramikou (cca 5500 až 4500 př. n. l.) a kultury s vypíchanou keramikou (cca 4500 až 4000 př. n. l.). Výzkum v Bylanech se stal jedním z nejdůležitějších odkryvů sídelního areálu neolitické kultury v Evropě a dodnes jde o největší odkrytou plochu neolitického sídliště v České republice (přestože původní záměry týmu prof. Soudského byly ještě mnohem rozsáhlejší).\n\nÚdolí Bylanky bylo již v 6. tisíciletí před naším letopočtem osídleno obyvatelstvem zaměřeným na zemědělství, tato neolitická společnost tak vytváří první stabilní osídlení.\n\nPři archeologických výzkumech na ploše kolem 7 hektarů bylo odkryto 134 půdorysů dlouhých kůlových domů a objeveno na 1300 dalších objektů (pece, stavební, zásobní a odpadní jámy ad.). Dále byl objeven velký kruhový útvar (rondel), který pravděpodobně sloužil jako shromaždiště a kultovní místo.\n\nNeolitičtí zemědělci žili v lokalitě u současných Bylan po mnoho desítek generací, i když počet obyvatel v různých etapách nepravidelně stoupal a klesal a určitá místa byla přechodně opouštěna. Stavěli zde obydlí z kůlů a hlíny, vyráběli nástroje ze dřeva, kamene a kostí, vypalovali keramické nádoby, pěstovali pšenici, ječmen, čočku, hrách, proso a chovali zvířata: ovce, kozy, skot a prasata.\n\nNa ploše kolem 120 hektarů se rozkládal rozsáhlý sídelní areál, kde byly během archeologického výzkumu identifikovány dvě hlavní neolitické kultury (kultury mladší doby kamenné). Nositelé kultury s lineární keramikou (jednoduché nádoby vyzdobené rovnými či zavinutými čarami) byli vůbec prvním zemědělci na území Čech a Moravy. Do oblasti Kolín – Kutná Hora – Čáslav dorazili první zemědělci kolem roku 5600 př. n. l. podél Labe, dále pak pronikali proti proudu Vrchlice a Bylanky, ve zdejší lokalitě se usadili zřejmě kolem roku 5500 př. n. l. Podle současných představ byla totiž tehdejší krajina pokryta téměř souvislým lesním porostem, naopak údolí řek bez sedimentů byla většinou bez vegetace a tvořila tak přirozené cesty.\n\nNa konci období kultury s lineární keramikou klesá počet i kvalita obydlí. Nebyly však nalezeny žádné doklady katastrofického zánik osady, spíše obyvatelstvo své domovy opustilo. Po přechodnou dobu zůstala lokalita neosídlena a poté se zde usazuje populace mladší kultury s vypíchanou keramikou, které bylo nazváno podle charakteristického způsobu zdobení keramiky. Kromě řady dalších nálezů bylo z tohoto období objeveno \"birituální (kostrové i žárové) pohřebiště\" u Miskovic. Dále byl na skalách nad kaňonem říčky Vrchlice proveden archeologický výzkum eneolitických hradišť Cimburk a \"Denemark\" (Dänemark).\n\nKromě hlavního výzkumu z doby neolitu a eneolitu byly paralelně odkryty a prozkoumány i stopy \"raně středověkého osídlení\" z 10. až 12. století, tedy z období, které bezprostředně předcházelo založení současné vesnice Bylany, která původně patřila pod cisterciácký klášter v Sedlci.\n\nZdejší areál tak patří k nejlépe prozkoumaným pravěkým lokalitám nejen v České republice, ale v celé Evropě. Na základě podrobného rozboru zdejší keramiky sestavili archeologové Bohumil Soudský a Evžen Neustupný \"relativní chronologii\" kultury s lineární keramikou na území Čech. Rozbor surovin k výrobě nástrojů zase umožnil sledování obchodních kontaktů.\n\nPo zahájení velkoplošného archeologického výzkumu v roce 1955 zde v roce 1957 vzniklo detašované pracoviště \"Archeologického ústavu Československé akademie věd\", nyní \"Archeologického ústavu Akademie věd ČR\", které se skládá z několika původních dřevěných budov v malém oploceném areálu (na vratech lze stále nalézt původní tabulku s nápisem Československá akademie věd, Archeologický ústav, výzkum Bylany). Kromě všech výše popsaných výzkumů se toto pracoviště v roce 2008 významně podílelo na \"záchranném archeologickém výzkumu\" spojeném s výstavbou obchvatu Kolína na silnici I/38.\n\nOkolo základny Archeologického ústavu a archeologického naleziště prochází \"Naučná stezka Stříbrná stezka – jižní okruh\" (s informační tabulí Zastávka č. 10: Bylany – osada z mladší doby kamenné). Souběžně s touto naučnou stezku zde vede též turistická \"modrá trasa č. 1096\", která zde ale nemá rozcestník. Dále zde prochází \"Cykloturistická naučná stezka okolo Kutné Hory\" (s informační tabulí Zastavení č. 21a: „U archeologů“). Kromě toho zde v současnosti má několik informačně bohatých plakátu též samotný Archeologický ústav, kromě textu obsahují i velké množství fotografií archeologických nálezů.\n\nJako zajímavost lze uvést, že Bohumil Soudský byl předlohou postavy \"archeologa dr. Soudka\" v detektivních příbězích Václava Erbena (v nichž lze identifikovat řadu dalších osob i reálií z archeologického prostředí). V krimikomedii \"Poklad byzantského kupce\" z roku 1966 (podle stejnojmenné literární předlohy z roku 1964) hraje hlavní roli kapitána Michala Exnera Jiří Vala a roli archeologa dr. Soudka Jiří Sovák. Několik scén filmu se natáčelo přímo na archeologickém pracovišti v Bylanech (i když hlavní zápletka filmu je sice založena na archeologickém nálezu, který však s Bylany nesouvisí).\n\n"}
{"id": "1257073", "url": "https://cs.wikipedia.org/wiki?curid=1257073", "title": "Sudetoněmecký den", "text": "Sudetoněmecký den\n\nSudetoněmecký den (též: \"Sudetoněmecký sněm\", \"Sudetoněmecký sjezd\", \"Sudetoněmecké dny\", německy: \"Sudetendeutscher Tag\") je od roku 1950 každoročně pořádané setkání sudetských Němců. Koná se vždy na letnice.\n\nV letech 2000–2007 se konal střídavě v Norimberku a Augsburku, v dřívější době též v mnoha jiných městech jižního Německa – jedinou výjimkou byl v roce 1961 Kolín n. R. Třikrát se konal mimo území SRN – ve Vídni v letech 1959, 1977 a 1983. \n\nV roce 2016 se jej poprvé zúčastnil i zástupce české vlády. Byl jím ministr kultury Daniel Herman. \n"}
{"id": "1257075", "url": "https://cs.wikipedia.org/wiki?curid=1257075", "title": "Mlok Scamander", "text": "Mlok Scamander\n\nMlok Scamander (v anglickém originále Newt Scamander, celým jménem Newton Artemis Fido Scamander) je fiktivní postava z knižní a filmové série, odehrávající ve světě Harryho Pottera. Je hlavní postavou filmu \"Fantastická zvířata a kde je najít\". Napsal také stejnojmennou fiktivní knihu, která je jednou z bradavických učebnic v době studia Harryho Pottera. Je to magiozoolog, zkoumá tedy kouzelná zvířata. Stal se velmi slavnou osobností v tehdejším kouzelnickém světě. Ve filmu si lze všimnout jeho žluto-černé šály, která prozrazuje, že po dobu studia v Bradavicích patřil do Mrzimoru.\n\nMlok Scamander, celým jménem Mlok Artemis Fido Scamander, se narodil roku 1897. Už jako malý projevoval velký zájem o nejrůznější kouzelnická stvoření. K tomuto zájmu ho přivedla jeho matka, která byla chovatelkou ušlechtilých hipogryfů. Ze Školy čar a kouzel v Bradavicích, kde byl součástí koleje Mrzimor, byl vyhozen kvůli incidentu se zvířetem, které tajně choval. Přijal ale místo na ministerstvu kouzel na Odboru pro dohled nad kouzelnými tvory. Toto místo mu ale přišlo nudné, a tak přijal místo na Oddělení pro relokaci domácích skřítků, kde využil své obrovské znalosti o kouzelných tvorech. Prosadil zákon o zákazu experimentálního křížení a nemohly tak vznikat nové nezkrotitelné obludy, což byl na území Británie obrovský problém.\nPři své pozdější práci na Ústavu pro výzkum a kontrolu draků podnikal časté služební cesty do zahraničí, při nichž si nashromáždil potřebné informace pro vydání knihy \"Fantastická zvířata a kde je najít\", která se ihned stala celosvětovým bestsellerem. Jako uznání za služby při studiu kouzelných zvířat (magizoologie) obdržel také Merlinův řád druhého stupně. Oženil se s americkou bystrozorkou Porpentinou Goldsteinovou a zemřel v roce 1991. O jeho dětech nejsou žádné zmínky, je ale známo, že jeho vnuk se oženil s Lenkou Láskorádovou, studentkou známou z knih o Harrym Potterovi.\n\nMlok Scamander se objevil ve filmu \"Fantastická zvířata a kde je najít\". V roce 1926 přijel Mlok se svým kouzelným kufrem plným kouzelných tvorů do New Yorku, kde se hodlal zdržet jen krátce. To se však nestalo, protože mudla jménem Jacob Kowalski omylem otevřel Mlokův kufr, ze kterého utekla část jeho zvířat. Tou dobou zde však řádili obskurialové, tedy děti, kterým se nepodařilo ovládnout své kouzelnické schopnosti. Mlok byl obviněn z toho, že město ničí jeho uprchlá zvířata. Podařilo se mu však uniknout, všechna zvířata pochytat a dokázat pravdu.\n\n"}
{"id": "1257076", "url": "https://cs.wikipedia.org/wiki?curid=1257076", "title": "Statek (správní jednotka)", "text": "Statek (správní jednotka)\n\nTermín statek představuje historickou územně správní jednotku na obdobné úrovni, jakou představují obce, v jejímž čele však nestálo žádné obecní zastupitelstvo. Místo něho bylo toto území spravováno přímo majitelem příslušného statku, což byl obvykle nějaký šlechtic. V německojazyčném prostředí Rakouského císařství se tyto celky označovaly termínem Gutsgebiet, v Německu pak Gutsbezirk. Tyto celky existovaly především na území severoněmeckých států.\n\nV Rakouském císařství o jejich existenci usilovala šlechta od roku 1850, kdy, zrušením panství a zavedením správy na občanském principu, přišla o možnost spravovat území. Existence statků, jako územně správních celků nepodřízených obci, byla prosazena cíařským patentem z 24. dubna 1859 č. 58/1859 ř. z.. Po pádu neoabsolutismu ale nastala jiná politická situace, která nebyla existenci statků nakloněna. Nová říšská rada přišla v roce 1861 s odlišným koceptem obecní legislativy. Šlechta následně musela o svoje představy samosprávy tvrdě bojovat s liberály na zemských sněmech a v říšské radě, až nakonec podlehla, neboť zvítězily hlasy protiaristokratické většiny. V březnu 1862 byl schválen rámcový říšský zákon o obecní samosprávě, odkazující na následné zemské zákony, jimiž byly zákony o obecním zřízení. Ve Slezsku bylo schváleno 15. listopadu 1863, na Moravě 15. března 1864 a v Čechách 16. dubna 1864. Osamostatnění statky se tak v těchto zemích nakonec automaticky staly součástí území některé obce. Statky jako správní jednotky však nadále existovaly například v Haliči, kde jich v 80. letech 19. století bylo 4792. Zde existovaly až do roku 1919, kdy byly zrušeny.\n\nV době, kdy Hlučínsko bylo součástí Pruska, existovaly statky téměř ve všech katastrálních územích tohoto regionu. Pro nesoulad jejich existence se zákony Československé republiky se všechny staly součástí obce, k jejímuž území geograficky náležely. Zde je jejich seznam k roku 1895:\n\nV částech Polska, patřící původně do pruského záboru, existovalo roku 1930 celkem 2339 statků, které zde zůstaly zachovány až do unifikace správy, provedené roku 1934.\n\nV severoněmeckých státech Prusku a Meklenbursku, existovalo do první poloviny 20. století více než 10 000 statků. K jejich zániku došlo na přelomu 20. a 30. let 20. století. V současnosti se německým termínem Gutsbezirk označují neobydlené územně správní jednotky, spravované úřady příslušné německé spolkové země.\n"}
{"id": "1257078", "url": "https://cs.wikipedia.org/wiki?curid=1257078", "title": "Mistrovství světa v zápasu", "text": "Mistrovství světa v zápasu\n\nMistrovství světa v zápasu (UWW United World Wrestling nebo World Wrestling Championships) je turnaj organizovaný (United World Wrestling) (UWW).\n\nPrvní turnaj v zápase řecko-římském se uskutečnil v roce 1904, v mužském zápasu ve volném stylu v roce 1951. Ženy bojovaly poprvé v roce 1987. Tyto turnaje se konaly každým rokem, kromě roku, kdy byly Letní olympijské hry. Ženské turnaje se konaly každým rokem, bez ohledu na Letní olympijské hry. Od roku 2005 se tyto turnaje spojily do jednoho mistrovství a pořádají se každým rok.\n\n"}
{"id": "1257080", "url": "https://cs.wikipedia.org/wiki?curid=1257080", "title": "Mezinárodní fórum pro IV. generaci", "text": "Mezinárodní fórum pro IV. generaci\n\nMezinárodní fórum pro IV. generaci (GIF) je výzkumné sdružení s cílem výzkumu a vývoje budoucích jaderných elektráren. Tyto jaderné elektrárny takzvané čtvrté generace by měly splňovat vysoké nároky na bezpečnost, udržitelnost a hospodárnost. První by měly být schopny provozu od roku 2030.\n\nPrvní setkání mezinárodního fóra pro čtvrtou generaci se konalo v roce 2000 na půdě amerického ministerstva energetiky. V květnu 2001 bylo pak fórum oficiálně založeno následujícími devíti státy :\n\nV roce 2002 k fóru přistoupilo Švýcarsko a jako jedenáctý člen se v roce 2003 přidalo Evropské společenství pro atomovou energii (Euroatom). V roce 2005 se členy staly Čína a Rusko a v roce 2016 se připojila Austrálie.\n\nArgentina, Austrálie, Brazílie a Velká Británie jsou neaktivní členové; to znamená, že dosud nejsou aktivně zapojeni, profitují ale z výsledků výzkumu a vývoje.\n\nJaderné elektrárny generace III a III+ (např. evropské tlakovodní reaktory) jsou většinou následovníky generace II – tj. tlakokovodních reaktorů moderovaných lehkou vodou, které používají jako palivo obohacený uran. Když jsou vyhořelé palivové tyče z reaktoru vyjmuty, obsahují z větší části již jen neštěpitelný uran a plutonium. Tyto prvky, by ale v principu mohly být využity do nových palivových článků. Zbývající 3% jsou produkty štěpení a vyšší aktinoidy, které představují vlastní radioaktivní odpad. Do konečného úložiště jaderného odpadu se tak ukládá velké množství potenciálního jaderného paliva včetně transuranů s dlouhým poločasem rozpadu. V případě prostého ukládání vyhořelých palivových článků se u velké jaderné elektrárny jedná o cca 50 m³ vysoce radioaktivních odpadů ročně. S využitím přepracovávání je to cca 7 m³ za rok, avšak provozem zařízení pro přepracovávání se objem slabě a středně radioaktivního odpadu zvyšuje na pětinásobek.\n\nS úbytkem využívání ropy a ostatních fosilních paliv, je nutné využívat více energie z jiných zdrojů, které pro různé účely mohou lišit. Jaderné elektrárny IV. generace je možné využít k výrobě vodíku (termickým rozkladem vody s využitím kyseliny sírové a jódu) a k výrobě syntetických paliv (syntetických uhlovodíků pomocí Fischer-Tropschovy syntézy). Jsou možné i dodávky tepla pro dálkové vytápění.\n\nCíle vývoje jaderných elektráren IV. generace jsou proto:\n\nPři využití pokročilých palivových cyklů a intenzivní recyklaci paliva, pomocí metod, které jsou vyvíjeny, se předpokládá, že množství odpadu pro konečné uložení bude možné snížit o několik řádů\n\n\n\nV prosinci 2002 byl zveřejněn strategický plán technologií (\"Technology Roadmap\"), který popisuje šest typů reaktorů, které se jeví jako perspektivní k naplnění cílů vývoje. S ohledem na cíle udržitelnosti jsou nejčastějšími typy reaktorů množivé reaktory. Každý typ reaktoru je hodnocen z hlediska svých vlastností a jsou vyjmenovány výzkumné úkoly, které budou muset být zvládnuty, aby byl příslušný typ dovyvinut k praktické použitelnosti.\n\nDále je uveden přehled šesti typů zmíněných reaktorů s krátkými popisy a s uvedením předností a nedostatků ve srovnání s ostatními typy reaktorů.\n\nRychlé reaktory chlazené plynem používají ke štěpení paliva rychlé neutrony a přímý cyklus s heliem, pro dosažení vysoké tepelné účinnosti. Výkonové zatížení aktivní zóny je vyšší než u vysokoteplotních reaktorů. Jako palivo přitom mohou být použity uran, thorium, plutonium nebo jejich směs. Palivo je v keramické formě a je tudíž velmi teplotně odolné. Možné jsou též palivové články s keramickým povlakem. Použitím nemoderovaných neutronů dochází také k transmutaci transuranů, což redukuje množství jaderného odpadu. Aktivní zóna reaktorů je tvořena palivem uspořádaným ve formě jehliček, destiček nebo hranolů. Vysoká teplota v aktivní zóně cca >850 °C může být využívána jako procesní teplo při výrobě dalších energetických produktů tj. pro konverzi uhlí na uhlovodíky nebo pro výrobu vodíku termickým rozkladem vody s využitím kyseliny sírové a jódu.\n\n\nVývojový tým: Euratom, Francie, Japonsko, Švýcarsko\n\n\" Vysokoteplotní reaktor\" je koncept, při němž je aktivní zóna tvořena množstvím kulových nebo prizmatických palivových segmentů. Kuličky jsou z grafitu a obsahují uvnitř malé keramické palivové tělísko z uranu nebo thoria, které představuje 5% hmoty kuličky. Grafit působí jako moderátor a chrání palivo před okolím v reaktoru. Aktivní zóna je chlazena plynným héliem. Plyn má na výstupu z aktivní zóny teplotu přes 1000 °C a následně může expandovat přímo v turbíně. Nízká výkonová hustota 6 MW/m³ vede k tom, že je vysokoteplotní reaktor ze své fyzikální podstaty bezpečnější, tj. nemůže dojít k roztavení aktivní zóny. S přibývající teplotou v reaktoru se totiž zvyšuje pravděpodobnost zachycení neutronů jádrem uranu 238 a tím ke snížení neutronového toku. Z podmínek konstrukce vyplývá tedy maximální teplota v aktivní zóně reaktoru. Pokud tato teplota leží pod teplotou tavení materiálu reaktoru, nemůže dojít k roztavení aktivní zóny. Přitom ovšem musí být zajištěno, že reaktor může vznikající teplo pasivně odvést do okolí. Vysoká teplota chladicího plynu na výstupu z aktivní zóny může být využita jako procesní teplo při výrobě dalších energetických produktů tj. pro konverzi uhlí na uhlovodíky nebo pro výrobu vodíku termickým rozkladem vody s využitím kyseliny sírové a jódu.\n\nVývojový tým: Kanada, Čína, Euratom, Francie, Japonsko, Korea, Švýcarsko, USA, JAR\n\n\"Nadkritický lehkovodní reaktor\" je tepelný reaktor, který jako pracovní médium používá vodu v nadkritickém stavu. Konstrukce odpovídá jednookruhovému varnému reaktoru. Voda jako pracovní médium se ale nachází trvale nad kritickým bodem, v primárním okruhu tedy nenastávají žádné fázové přechody. Teplota aktivní zóny je vyšší než u varných i tlakovodních reaktorů. Vygenerovaná nadkritická pára v jednookruhovém uspořádání pak přímo expanduje v parní turbíně a vyrábí tak elektrickou energii. Nadkritická voda působí jako moderátor, neutrony jsou ovšem moderovány jen částečně, aby se zvýšila výkonová hustota a umožnila se transmutace aktinoidů. Přednost je v jednoduché a úsporné konstrukci a vysoké tepelné účinnosti (až 45%). V důsledku velmi vysokého tlaku v primární zóně musí být proveden silnější kontejnment.\n\n\n\nVývojový tým: Kanada, Euratom, Japonsko\n\n\"Sodíkem chlazený rychlý reaktor\" je množivý reaktor, tedy produkuje více paliva, než sám spotřebuje. Jedná se především o produkci plutonia z přírodního uranu. Pro štěpnou reakci se využívají rychlé neutrony. Pokud se reaktor přehřeje, zvýší se termická rychlost atomů uranu, což zvýší pravděpodobnost zachycení neutronů uranem 238, a tím se sníží neutronový tok a redukuje se četnost štěpení. Tímto svým fyzikálním chováním je reaktor sám o sobě chráněn před rizikem roztavení aktivní zóny, aniž by byly zapotřebí dodatečné bezpečnostní prvky. K odvodu tepla se používá tekutý sodík; výstupní teplota z aktivní zóny je maximálně 550 °C. Aktivní zóna reaktoru je uložena v nádrži z tekutého sodíku. Pomocí výměníku tepla je teplo převáděno do sekundárního sodíkového okruhu. Použití sekundárního sodíkového okruhu je nutné z bezpečnostních důvodů, neboť sodík je ve styku se vzduchem nebo z vodou velmi reaktivní a toto riziko je neakceptovatelné pro kontaminovaný sodík z primárního okruhu. Sodík ze sekundárního okruhu slouží ke generaci páry v terciárním okruhu. Pára pak pohání turbosoustrojí.\n\nNěkteré SFR jsou již ve světě v komerčním provozu (např. francouzský \"Phénix 1973-2010\", nebo ruský \"BN-reaktor 1980-dodnes\"), takže mezi technologiemi pro IV. generaci se jedná o typ, s nímž je získáno nejvíce zkušeností. Dva nejdůležitější projekty SFR generace IV jsou francouzský \"Advanced Sodium Technological Reactor for Industrial Demonstration (ASTRID)\" a \"Power Reactor Innovative Small Module PRISM\" firem Hitachi a General Electric.\n\n\n\nVývojový tým: Čína, Euratom, Francie, Japonsko, Korea, USA\n\n\"Olovem chlazený rychlý reaktor\" používá rychlé neutrony. K odvádění tepla slouží olovo resp. eutektická slitina olova s bismutem. Tento systém bývá označován též jako „jaderná baterie“, poněvadž může být provozován po desetiletí (15 až 20 let), aniž by bylo třeba doplňovat jaderné palivo. V primárním okruhu nejsou žádná čerpadla, chlazení probíhá přirozenou konvekcí. Palivo je v kovovém stavu a skládá se z obohaceného uranu 235, MOX (= směs oxidů, nejčastěji uranu a plutonia) a transuranů. V důsledku dlouhé doby pobytu palivových článků v reaktoru se pravděpodobnost jaderného štěpení každého atomu v čase zvyšuje. Díky tomu i částice s malým účinným průřezem (měřeno v Barn) mohou být rozštěpeny nebo alespoň transmutovány. Teplota na chladiva na výstupu z aktivní zóny dosahuje cca 560 °C. Maximální teplota oxidu uhličitého, použitého jako pracovního média v tepelném cyklu je 400 °C. Účinnost pak dosahuje cca 44%. Olovo se musí udržovat neustále tekuté, poněvadž jinak se reaktor stane nepoužitelným.\n\nNejdůležitějším mezinárodním projektem tohoto typu je \"MYRRHA (Multi-purpose hYbrid Research Reactor for High-tech Applications)\"\n\n\n\nVývojový tým: Euratom, Japonsko\n\nV \"reaktoru s tekutou solí\" se používá tekutá sůl jako chladivo i jako nosič paliva. Již v šedesátých létech se s tímto typem reaktoru experimentovalo pro využití ve vojenském letectví - pohon bombardérů. Reaktor s tekutou solí obsahuje tři okruhy. V prvním okruhu slouží sůl jako chladivo, např. 2LiF–BeF, s tím, že do soli je přímo přimícháno palivo, které má rovněž charakter soli. V úvahu zde přichází UF a ThF v 1% až 2% koncentraci. Existují i úvahy použít jako palivo plutonium z likvidovaných jaderných zbraní, a to ve formě soli PuF. Roztavená sůl je pumpována do primární zóny reaktoru, která je tvořena grafitovou matricí. Grafit zde působí jako moderátor. Dochází ke štěpné reakci, která ohřívá sůl na téměř 800 °C. Po opuštění primární zóny teče chladivo do prvního tepelného výměníku. Teplo je zde předáváno do druhého okruhu s tekutou solí. Ta už cirkuluje bez paliva, což má zabránit kontaminaci při netěsnostech výměníku. Teplo je přes další tepelný výměník do třetího okruhu, kde cirkuluje pracovní médium (vodní pára, oxid uhličitý nebo hélium), které pohání vlastní turbínu, vyrábějící elektrickou energii. Pod grafitovým jádrem se nalézá vodou chlazená zátka, která by se roztavila, pokud by teplota v aktivní zóně přesáhla povolenou mez, například kvůli selhání chlazení. Skrz roztavenou zátku by působením gravitace odtekla sůl z aktivní zóny do záchytných nádrží pod reaktorem. Tyto nádrže jsou chlazené, například obklopením vodní lázní, tak aby bylo odváděno teplo vznikající dodatečným rozpadem a jsou uspořádané tak, aby nemohlo dojít k nashromáždění kritického množství taveniny.\n\n\n\nVývojový tým: Euratom, Francie\n\n"}
{"id": "1257082", "url": "https://cs.wikipedia.org/wiki?curid=1257082", "title": "Mária Kráľovičová", "text": "Mária Kráľovičová\n\nMária Kráľovičová, provdaná Procházková, (* 7. červen 1927, Čáry) je slovenská herečka.\n\nRodačka ze záhorácké vísky Čáry začínala jako osmnáctiletá v Komorním divadle v Martině, kde za dva roky vytvořila 14 postav a hned v první sezóně získala na \"Divadelní žatvě\" v Praze ocenění \"Talent roku\" za postavu Aničky v Tajovského \"Ženském zákonu\". O padesát let později vytvořila v téže hře, přepsané pro SND do záhoráckého dialektu, Doru Chomútskou. Mezitím selky téměř nehrála, stala se totiž nejprve lyrickou a později charakterovou dramatickou herečkou.\n\nV letech 1947–1950 studovala herectví na Státní konzervatoři v Bratislavě, ale už 1. ledna 1948 se stala členkou Slovenského národního divadla, kde působí nepřetržitě 70 sezón. V březnu 1948 zde premiérovala po boku Andreje Bagara svou Anežku v Molièrově \"Škole žen\". Skutečnou hvězdou se stala v listopadu 1948, kdy ji Jozef Budský obsadil do zdramatizované Sládkovičovy \"Maríny\". Moderní jevištní tvar tohoto výjimečného představení obrazů, světla a veršů, které bylo později pasováno na inscenaci století, ale které bylo zakrátko zakázáno a staženo, byl i společným dílem výtvarníků Dezidera Millyho, Jána Mudrocha, skladatele Andreje Očenáše a literátů Alexandra Matušky a Jozefa Felixe. Marína se stala jejím osudem a předurčila její recitační dráhu.\n\nZtvárnila přes čtyři sta divadelních, filmových a televizních postav a ještě dvakrát tolik v rozhlase. Mezi jejími postavami nechybí Shakespearova Julie, Ofélie v Hamletovi, paní Fordová ve Veselých paničkách windsorských, Hviezdoslavova Salome, Schillerova Amálie, Brechtova Virginia, Arbuzovova Vala, Čechovova Sára i Raněvská ve Višňovém sadu, lady Torrancová Tennessee Williamse, Maggie-Marylin Arthura Millera, Iwaszkiewiczova George Sandová nebo Costeaova Ona a Edith Piaf. K osmdesátinám jí věnovalo SND hru \"S mamou\" Táni Kusé, kde za postavu Terezie Klímové byla navržena na cenu Dosky, a stejně tak k pětaosmdesátce hlavní roli Cissy Robsonové ve hře oscarového dramatika Richarda Harwooda \"Kvarteto\".\nV roce 2013 se vydala na rozlučkové turné po Slovensku s komedií Marca Camolettiho \"Kdo zhasl světlo\" a s detektivkou \"Ryba ve čtyřech\".\n\nJe první slovenskou televizní herečkou (r. 1957 \"Dovidenia, Lucienne!\" spolu s Elo Romančíkem v režii Jána Roháče) a první recitátorkou, která prezentovala slovenskou poezii v recitálech na třech kontinentech (např. již v roce 1958 na Expo v Bruselu v režii Alfreda Radoka, v Montrealu, Havaně, Hanoji, Jeruzalémě...)\n\nJe národní umělkyní, dvojnásobnou laureátkou státní ceny, nositelkou Řádu Ľudovíta Štúra I. třídy, držitelkou Zlatého krokodýla, Křišťálového křídla, má svou tabulku na chodníku slávy v Bratislavě, je v síni slávy osobností televizní obrazovky OTO. Aktivně pracovala ve Svazu slovenských dramatických umění a v ústředním výboru Slovenského svazu žen a od roku 2006 je rychtářkou Spolku Záhoráků. S manželem, básníkem, spisovatelem a novinářem Mirem Procházkou, má dvě děti.\n\n\n\n\n"}
{"id": "1257085", "url": "https://cs.wikipedia.org/wiki?curid=1257085", "title": "Olympijské naděje", "text": "Olympijské naděje\n\nOlympijské naděje jsou závody mládeže v rychlostní kanoistice pořádané jednou ročně v několika kategoriích.\n\nTyto závody jsou pořádány každoročně Mezinárodní kanoistickou federací (ICF) pro sportovce do 18 let. Závody se uskutečňují na čtyřech místech, každý rok na jiném z nich. První je umělý kanál Labe Aréna Ústeckého kraje v Račicích v České republice. Druhým místem je umělý kanál v Szegedu v Maďarsku. Třetí závodiště se nachází v slovenských Piešťanech. A poslední je kanál v Bydgošti v Polsku.\n\nJezdí zde dívky a chlapci na singl, debl i čtyřkajaku. Na klasických olympijských disciplínách (200 metrů, 500 metrů, 1000 metrů) zde jezdí kajak i kanoe. Přibližně od roku 2015 začaly na kánoi jezdit i děvčata. Závodí zde země z celého světa. V roce 2016 se účastnil rekordní počet 33 zemí. Mládež závodí tři dny za sebou, přičemž první je trať 1000 metrů, druhý den 500 metrů a naposled se jezdí sprint a to 200 metrový závod. Poctivost závodníků hlídá váhová kontrola a samozřejmě dopingová kontrola. Na konci každého dne probíhá oficiální vyhlašovací ceremoniál.\n\n\n"}
{"id": "1257086", "url": "https://cs.wikipedia.org/wiki?curid=1257086", "title": "Český pavilon na Světové výstavě 2015", "text": "Český pavilon na Světové výstavě 2015\n\nČeský pavilon na světové výstavě Expo 2015 v Miláně představil českou kulturu a špičkovou modulární architekturu. Uvnitř samotné budovy se nacházely různé expozice charakterizující Českou republiku, před ním se nacházel bazén a bufet. Za celou světovou výstavu ho navštívilo 2 500 000 návštěvníků, průměrně 13 586 za den. Pavilon a další s ním spojené náklady vyšly na 100 milionů korun, celkově pro českou účast stát vyhradil 230 milionů korun.\n\nČeský pavilon byl na světové výstavě úspěšný a získal několik ocenění, například jako nejpohodovější pavilon, pavilon nejvstřícnější k dětem či pavilon s nejhezčí střešní zahradou, mezi tři nejlepší se dostala také restaurace Českého pavilonu. Největší oceněním Českého pavilonu bylo třetí místo za nejlepší architekturu od Mezinárodního úřadu pro výstavnictví (který EXPO pořádal), v kategorii pavilonů do 2000 metrů čtverečních.\n\nČeský pozemek a pavilon se nacházel na severo-západní straně výstavy, poblíž hlavního vchodu a u budovy Expo Centre. Po levé straně Českého pavilonu byly stánky jednotlivých korporačních značek a po pravé straně byl Bahrajnský pavilon, zezadu byla umělá vodní plocha.\n\nGenerálním komisařem byl Jiří František Potužník, který jako první komisař využil model PPP, tedy sdílení soukromých a veřejných financí.\n\nNa konci roku 2013 proběhlo vyhodnocení soutěže o návrh na český pavilon pro Světovou výstavu EXPO 2015. Poprvé v historii nebylo vypsáno výběrové řízení zvlášť na ideové řešení, architekta a stavitele. Konkurzu se mohly zúčastnit jen subjekty, které se zaručí, že zajistí architektonický návrh i realizaci stavby, pronajmou pavilon státu na dobu 10 měsíců konání výstavy a po jejím skončení s pavilonem naloží podle svého. Vítězem se tak stala vizovická společnost KOMA MODULAR, která ve spolupráci s architektonickým ateliérem CHYBIK+KRISTOF Associated Architects z Brna vytvořila koncepci demontovatelného pavilonu, složeného z prefabrikovaných modulů.\n\nNávrh využíval modulární výstavby, jejíž hlavní výhodou je snadná demontáž a možnost přesunu a dalšího využití i po skončení výstavy. Záměrem autorů bylo, aby byl tento pavilon po skončení výstavy dále využit ke stavbě mateřské školky. Snaha o vytvoření takového řešení, které bude mít využití i po výstavě, vycházela z osudu československého pavilonu pro EXPO v roce 1958 v Bruselu, který vytvořil jedinečný a vzácný prvek v mozaice pozoruhodných staveb moderní architektury v Praze.\n\nČeský pavilon byl vysoký 15 metrů a měl tři patra. V přízemí budovy se nacházela restaurace s českou kuchyní, venku před pavilonem byl bufet, urbánní bazén a amfiteár – široké schodiště vedoucí do prvního patra. V prvním patře se nacházela národní expozice s názvem “Země příběhů a fantazie\", ve které se v průběhu výstavy vystřídaly expozice z 8 vybraných krajů České republiky, dále Laboratoř ticha/Český les prezentující českou přírodu a umění a zázemí pro návštěvy a personál. Druhému patru dominovala originální expozice z dílen studentů ČVUT a kinetická plastika společnosti Lasvit, dále se v něm nacházel VIP salonek. Třetí patro sloužilo z půlky jako venkovní terasa se zahradou a další umělecká expozice.\n\nCelková plocha českého pozemku na Expu tvořila 1360 m², expozice byly na 700 m² a zastavěná plocha samotné budovy na 540 m². Pavilon vážil 420 tun, jeho podesta 60 t.\nJedno z nosných témat českého pavilonu byl bazén s objemem 37 m³, který symbolizoval silnou tradici v lázeňství anebo odvěkou českou touhu po moři. Ten byl umístěn na nádvoří a návštěvníci se zde mohli v letním horku koupat. Na základě soutěže mezi českými designéry byl vybrán moderní návrh plavek, který reprezentoval současný český oděvní design a podle plánů autorů měly tyto plavky být jakousi ozvěnou na plážích světa i po skončení Světové výstavy. Návštěvníci měli tyto plavky s potiskem obdržet místo informačních materiálů, což byl další ekologický záměr, neboť se tím měl eliminovat papírový odpad z nepotřebných letáků, které brzy ztrácejí svou funkci, zatímco plavky mohou jejich majitelé používat ještě několik let po skončení výstavy. Konstrukce bazénu měla také již vymyšlenou funkci – po výstavě mohl být převezen do Prahy a umístěn na náplavce, čímž mohl být ještě více posílen okruh aktivit, které se odehrávají na poli oživení veřejného prostoru českého hlavního města.\n\nKonstelace podmínek výběru českého pavilonu byla více než příznivá právě k použití prefabrikovaného modulárního systému. Byla to na jedné straně již zmíněná možnost jeho recyklace a s tím související charakter ekologičnosti a šetrnosti. Druhou výhodou byla skutečnost, že se jednalo o provokativní element v současném stavebnictví, podobně jako pohledový beton, který se ale již pomalu i v Česku stává oblíbeným a vyhledávaným charakterovým rysem modernity a novodobé krásy. Stejně jako u betonu totiž záleží na tom, v jaké kvalitě se konstrukce vyrobí. Příklady krásných staveb z kontejnerů již existují po celém světě a je jen otázkou času, kdy se i ony dostanou do módy. Češi sice nejsou první, kdo by na světové výstavě kontejnery použil, ale dosud se jednalo spíše o vzdor a poukázání na konstruktivistickou podstatu architektury. Cílem ateliéru Chybík Krištof bylo ale využití modulů k vytvoření prostředí s vysokou estetickou hodnotou. Dokazují to jejich slova: „Pavilon je domem i zážitkem. Navrhujeme suverénní architekturu se soudobým výrazem, odkazujícím na jednoduchost národního stylu – modernismu.“\n\nVýraznou audiovizuální instalací, která zaujala pozornost médií je \"Laboratoř ticha\". Jde o multidimenzionální projekt, který měl představit živý les vsazený do futuristické laboratoře, která díky moderním technologiím umožní návštěvníkům nahlédnout do buněčné úrovně lesního biotopu. Kromě živých rostlin a futuristických květníků jsou součástí instalace také interaktivní kamery, projekční plochy, mikrofony, automatizované systémy na zavlažování a klimatizaci. Projekt připravovala společnost Full Capacity v úzké spolupráci s ČVUT a s Institutem intermédií. Hlavními autory projektu byli Jan Tůma a David Sivý.\n\nČeská republika byla na EXPO 2015 prezentována jako země střízlivé elegance a mimořádného vědomostního bohatství. Vše se odvíjelo od tématu výstavy „Potraviny pro planetu, energie pro život\". V pavilonu se propojovala funkcionalisticky vyhlížející modulární budova s organickou expozicí, která formou děl současných tvůrců představovala inovace a objevy českých vědců. Návštěvníci národního pavilonu měli šanci vidět nanotechnologie čistící vodu, rozluštěný genetický kód pšenice, vakcíny pro hospodářská zvířata i léky proti chorobám vyvolávaných špatnou životosprávou, projekty na ochranu ohrožených živočišných druhů, patentovanou nízkoenergetickou laboratoř a nebo také hybridní solární panel.\n\nArchitekt David Vávra, předseda české poroty, která vítěze vybrala, sice vyjádřil zklamání, že se mezi soutěžními projekty nenašel žádný, který by byl výraznou architekturou, ale tuto zdrženlivost vysvětlili autoři vítězného návrhu právě snahou vyhovět požadavkům autorů celkové koncepce výstavy soustředěním se spíše na nápad a trvalou udržitelnost, než na krátkodobý efekt překvapení. „Komorní a kompaktní formou pavilonu se snažíme vyhnout tvarovým a tendenčním trapnostem upadajícím v zapomnění,“ vysvětlili vítězové svůj úhel pohledu.\n\nČeský pavilon byl po skončení výstavy za 135 dní rozebrán a jeho původní pozemek byl vrácen organizátorům. Z 55 zemí, které stavěly vlastní pavilony, byla ČR první, která prázdný pozemek odevzdala. Později se v Česku pavilon objevil na veletrhu FOR ARCH, součástí byly i přednášky o pavilonu. Uvažovalo se o umístění pavilonu na pražské výstaviště, kde by se z něj staly kancelářské prostory, ještě před výstavbou pavilonu se uvažovalo o umístění u Vltavy v Praze. O levné výstavbě zdejší filharmonie z českého pavilonu EXPO 2015 se uvažovalo také v Českých Budějovicích.\n\nPavilon si nakonec vzala do svého Vizovického sídla firma KOMA Modular, která ho také realizovala. Od roku 2018 slouží jako administrativní budova.\n\n\n"}
{"id": "1257098", "url": "https://cs.wikipedia.org/wiki?curid=1257098", "title": "Ladislav Kovács", "text": "Ladislav Kovács\n\nLadislav \"GuardiaN\" Kovács (* 9. července 1991, Komárno) je slovenský profesionální hráč herní série Counter-Strike. Kovács je jedním z mála hráčů, kteří zaznamenávali větší úspěchy ve všech třech hrách Counter-Striku (1.6, , ). Svoji CS:GO kariéru začal v roce 2012 a během 2 let vystřídal 5 týmů. Na konci roku 2013 přestoupil do týmu Natus Vincere. V srpnu 2017 tým Natus Vincere opustil a přestoupil do FaZe Clanu. V září 2019 přestoupil zpět do týmu Natus Vincere. V prosinci 2019 byl vyřazen ze základní sestavy a nahrazen hráčem \"Perfecto\".\n\nV roce 2016 se zasnoubil se švédskou profesionální hráčkou Ninou \"Foxglove\" Flatnesovou.\n\n\n"}
{"id": "1257104", "url": "https://cs.wikipedia.org/wiki?curid=1257104", "title": "Krize polského ústavního soudu", "text": "Krize polského ústavního soudu\n\nKrize polského Ústavního soudu je politický spor v Polsku, který vznikl na základě nového Zákona o ústavním soudu z června 2015. Ten obsahoval článek nařizující stávajícímu parlamentu, ve kterém tvořila většinu Občanská platforma (\"Platforma Obywatelska\"), jmenovat všechny nástupce ústavních soudců, kterým končilo funkční období v roce 2015. To zahrnovalo i jmenování nástupce soudců, kteří odstupovali až po začátku volebního období nového parlamentu. Nově zvolená vítězná strana Právo a spravedlnost (\"Prawo i Sprawiedliwość\") následně uvedla v platnost novelu zákona, která jí umožnila nominovat všech pět soudců nastupujících v roce 2015, včetně tří, kteří nastupovali před novými volbami. Po těchto událostech následovalo několik protichůdných rozhodnutí ze strany Ústavního soudu i polského parlamentu, která vedla k nejistotě v otázce pravomocí Ústavního soudu a značnému ztížení jeho efektivního fungování.\n\nV roce 2007 v Polsku vstoupila v účinnost úprava lustračního zákona, která mimo jiné určovala 53 profesí s vysokou mírou veřejné odpovědnosti, včetně právníků, notářů, akademiků a novinářů, jejichž činitelé narození před 1. srpnem 1972 by museli veřejně předkládat svou lustrační zprávu. Klíčové články této úpravy byly následně prohlášeny polským Ústavním soudem (\"Trybunał Konstytucyjny\") za protiústavní, protože prosazovala lustraci jako nástroj trestu a nikoliv ochrany demokracie ve státě. Toto byl první spor Jarosława Kaczyńského, jehož strana Právo a spravedlnost tvrdší lustrační zákon silně prosazovala, s Ústavním soudem, který tehdy výrazně zasáhl do jeho zamýšleného zákonodárného rozhodování.\n\nPrávo a spravedlnost ve volbách roku 2007 v důsledku korupčních skandálů svých koaličních partnerů prohrála, a hlavní stranou se stala Občanská platforma, která svou pozici obhájila i ve volbách v roce 2011. V roce 2015 však Právo a spravedlnost získala většinu v obou komorách parlamentu a její dlouholetý člen Andrzej Duda získal mandát prezidenta, čímž se Ústavní soud stal jedinou nejvyšší státní institucí neovládanou majoritní stranou. Mnozí kritici tak vnímají kroky parlamentu, které do fungování Ústavního soudu zasahují, jako snahu Kaczyńského o zeslabení této instituce a směřování k autoritativnímu režimu.\n\nV červnu roku 2015 schválil parlament ovládaný Občanskou platformou a Polskou lidovou stranou (polsky Polskie Stronnictwo Ludowe, zkratka PSL) nový Zákon o ústavním soudu, který obsahoval kontroverzní Článek 137, nakazující stávajícímu parlamentu jmenovat nástupce všech soudců, jímž končí funkční období v roce 2015, do třiceti dnů od vstoupení nového zákona v platnost.\n\nTehdejší parlament jmenoval pět nových soudců; tři, kteří nastupovali 7. listopadu, a dva, kteří nastupovali 3. a 9. prosince, tedy po sestavení nového parlamentu. Již úřadující prezident Duda odmítl přijmout od nových soudců přísahu přesto, že je od něj očekáváno, že ji příjme bez prodlení, s výjimkou případu výjimečných okolností.\n\nPoté, co novému parlamentu se stranou Právo a spravedlnost ve vedení začalo 12. listopadu volební období, schválili jeho poslanci 19. listopadu dodatek k předešlému novému Zákonu o ústavním soudu, který umožňuje novému parlamentu znovu volit všech pět ústavních soudců a také zkracuje délku působnosti současného předsedy Ústavního soudu. Prezident Duda jej téhož dne schválil.\n\nDále parlament 25. listopadu vydal usnesení prohlašující všech pět nominací předchozího parlamentu za neplatné.\n\n2. prosince jmenoval parlament pět nových soudců, a to ještě předtím, než dodatek z 19. listopadu vešel v účinnost. Hned po půlnoci přijal prezident přísahu od čtyř z pěti nově jmenovaných soudců; přísahu pátého přijal 9. prosince.\n\nNato Ústavní soud vydal usnesení, které říkalo, že předchozí parlament měl právo jmenovat tři ústavní soudce, kteří nastupovali před koncem jeho volebního období, a nový parlament pak další dva. Dále prohlásil Ústavní soud většinu dodatku z 19. listopadu za protiústavní.\n\nBeata Kempa, předseda Výkonného úřadu ministerského předsedy, napsala 11. prosince dopis předsedovi Ústavního soudu, ve kterém oznámila, že ministryně neopublikuje usnesení Ústavního soudu, dokud budou existovat pochybnosti o počtu soudců, kteří pro verdikt hlasovali. Předseda jí odpověděl, že publikování verdiktů Ústavního soudu je ministerskou povinností, načež mluvčí vlády prohlásí, že tedy opublikován bude, k čemuž došlo 16. prosince. 24. prosince pak parlament schválil dodatek k Zákonu o ústavním soudu, který Ústavnímu soudu zakazuje vyslechnout většinu případů bez přítomnosti alespoň 13 soudců. Vzhledem k tomu, že tři soudci jsou stále sporní, je jeho činnost tímto velmi zásadně omezena. Dodatek dále nařizuje soudu zpracovávat případy v chronologickém pořadí dle jejich přijetí, což dále komplikuje funkci soudu nyní neschopného dávat přednost urgentním případům. Tento dodatek podepsal 28. prosince prezident a ihned vstoupil v účinnost.\n\nÚstavní soud 9. března prohlásil celý tento dodatek za protiústavní; toto prohlášení odmítla premiérka Beata Szydłová vydat na základě toho, že se Ústavní soud tímto zákonem neřídil při rozhodování o jeho protiústavnosti.\n\nDne 30. července 2015 byl Schválen nový zákon, který výrazně omezuje nezávislost soudu. Podle nového zákonu má prezident větší pravomoc při volbě předsedy Ústavního soudu, dochází k možnosti skupiny tří soudců blokovat jednání nebo nutnost přítomnosti nejvyššího státního zástupce tedy ministra spravedlnosti při všech jednáních soudu. Když státní zástupce nedorazí, nejedná se.\n\nÚstavní soud rozhodl dne 11. srpna 2016 o neplatnosti většiny ustanovení červencového zákona, následně 18. srpna 2016 státní zástupce v Katovicích oznámil, že vyšetřuje podezření na trestný čin ze strany Ústavního soudu. Podstatou je to, že předseda odmítá přidělovat náhradní vládní „prosincové“ soudce k případům.\n\nJde o občanské hnutí Výbor na obranu demokracie (\"Komitet Obrony Demokracji\") založené v roce 2015 ve Varšavě. Hnutí vzniklo na protest proti porušování demokratických norem v Polsku. Mezi cíle Výboru patří ochrana právního státu, demokracie, lidských práv, obrana evropských hodnot a posilování občanské společnosti. Zakladatelem hnutí je Mateusz Kijowski. Výbor disponuje také základní příznivců ze zahraničí jako \"KOD International\" sídlící v Bruselu. Hnutí organizovalo řetězec úspěšných protivládních demonstrací. 26. listopadu 2015 „Dopis občanu právního státu Andrzeji Dudovi, prezidentovi Polska“, 12. prosince 2015 demonstrace před sídlem Ústavního soudu v Polsku. Protesty v roku 2016 odstartoval protest před sídlem TVP 9. ledna. Dne 27. února 2016 se setkalo 80 000 lidí ve Varšavě na protest proti vládě. Nejpočetnější demonstrace se uskutečnila 7. května 2016 ve Varšavě proti vládě Beaty Szydlové, účastnilo se 240 000 příznivců Výboru a šlo o největší protest od pádu komunismu.\n\nDne 23. prosince 2015 požádal ministr zahraničních věcí Benátskou komisi o stanovisko ke změnám zákona o Ústavním soudu. Následně 8. a 9. února delegace Evropské komise navštívila Varšavu a záležitost řešila s nejvyššími představiteli státu. Závěr komise byla žádost o zrušení zákona, protože práce Ústavního soudu byla znemožněna a doporučila,aby byly změny z 22. prosince odstraněny. Zasedání komise v Benátkách 11. března, jehož se účastnili i zástupci polské vlády, potvrdila svá stanoviska. Polská vláda následně doporučení ústavních expertů odmítla. Dne 13. dubna proběhlo hlasování v Evropském parlamentu, kde byla přijata nezávazná rezoluce, které by však mohlo skončit ztrátou polského hlasu při rozhodovaní v EU. Parlament rovněž vybídl Varšavu ke zveřejnění nálezu Ústavního soudu. Vůbec poprvé byt do formální roviny využít mechanismus, který by mohl vézt až ke ztrátě hlasovacího práva. Komise 26. července 2016 rozhodla, že bude dál stupňovat řízení proti Polsku.\n\nSituace v Polsku pobouřila také mnoho mezinárodních organizací a médií.\n\nV Německu týdeník Die Welt kritizoval události v Polsku jako snahu vyřadit poslední nezávislou složku vlády. Americká Foreign Affairs přirovnávala situaci v Polsku k Maďarsku. Prezident Barack Obama při projevu na summitu NATO vyjádřil své obavy ohledně situace a důvěru v Polskou demokracii. V maďarských konzervativních médiích Magyar Nemzlet vyšel článek o neúčasti na plénu Benátské komise, Magyar Hírlap zase psal o shodě premiérky Szydlo s viceprezidentem Rady Evropy. Ruský RT se snažil podat obraz Polska jako obraz rozpadajícího se státu pomoci analytických článku s důrazem na rozpory, politické skandály a emigraci. Le Figaro ve Francií zdůrazňovalo polské těžení z ekonomiky EU a bezpečnostní pozice NATO bez ochoty sdílet s organizacemi morální hodnoty.\n"}
{"id": "1257108", "url": "https://cs.wikipedia.org/wiki?curid=1257108", "title": "Now You're Gone – The Album", "text": "Now You're Gone – The Album\n\nNow You're Gone – The Album je první studiové album švédského producenta taneční hudby Basshuntera.\n\n"}
{"id": "1257112", "url": "https://cs.wikipedia.org/wiki?curid=1257112", "title": "Bass Generation", "text": "Bass Generation\n\nBass Generation je první studiové album švédského producenta taneční hudby Basshuntera.\n\n"}
{"id": "1257117", "url": "https://cs.wikipedia.org/wiki?curid=1257117", "title": "Halloweenské koledování", "text": "Halloweenské koledování\n\nKoledování (trick-or-treating) je halloweenský zvyk pro děti v mnoha zemích světa. Děti v kostýmech chodí od domu k domu a prosí o koledu jako jsou sladkosti (nebo v některých kulturách o peníze) tím, že řeknou „Trick or treat“. „Trick“ je (obvykle lichá) výhrůžka, že pokud koledníci nic nedostanou, vyvedou vlastníkům domu nějakou neplechu. Pokud si však dotyčný něco takového nepřeje, má druhou možnost: „treat“, tedy dát koledníkům nějaký dárek, sladkost, nebo jinou dobrotu. Koledovat se obvykle chodí během 31. října večer. Někteří lidé dávají dětem vědět, že jsou ochotní jim dát nějakou koledu, tím, že vyzdobí svůj dům halloweenskou dekorací. Jiní zase jednoduše nechávají koledu na verandě.\n\nV Severní Americe je koledování tradicí od dvacátých let dvacátého století. V Británii a Irsku pochází tradice chození od domu k domu a získávání jídla o Halloweenu přinejmenším z šestnáctého století, stejně jako tradice nošení kostýmů. V devatenáctém století se v Británii a Irsku objevily výpovědi o lidech, kteří o Halloweenu chodili od domu k domu v kostýmech, recitovali básničky výměnou za jídlo a někdy hrozili nezbednostmi, pokud nebudou hezky uvítáni. Skotský halloweenský zvyk tzv. „guising“ (maskování se), kdy se děti převlékají do kostýmů a chodí od domu k domu pro jídlo nebo peníze, se v Severní Americe datuje od roku 1911. Zatímco samotné koledování zůstalo mezi Skoty a Iry populární, zvyk říkat „trick or treat“ je běžnější až v poslední době. Tato aktivita je rozšířená ve Spojených státech, Kanadě, Spojeném království, Irsku, Portoriku a v severozápadním a středním Mexiku. Ve středním Mexiku se tato činnost nazývá calaverita (španělský výraz pro „malou lebku“) a děti při ní dostávají malou lebku z cukru nebo čokolády.\n\nStarořecký spisovatel Athénaios Naukratios ve své knize \"Deipnosophistaí\" píše, že v dávných dobách byla na řeckém ostrově Rhodu podobná, i když nijak nesouvisející tradice, kdy děti chodily od domu k domu převlečené za vlaštovky, zpívaly píseň žádajíce majitele domu, aby jim dal jídlo, a vyhrožovaly různými druhy neplech, pokud majitel odmítne. Od středověku existuje tradice maškarních během některých svátků, tzv. \"mumming\". Během nich se chodilo od dveří ke dveřím v kostýmech a hrály se krátké scénky nebo části her výměnou za jídlo a pití.\n\nKoledování o Halloweenu pravděpodobně pochází z představy, že se v této době po zemi toulají nadpřirozené bytosti nebo duše zemřelých, které je potřeba si usmířit. Tradice se také mohla vyvinout z keltské slavnosti konající se z 31. října na 1. listopadu, která označovala začátek zimy. V Irsku, ve Skotsku a na ostrově Man se označoval jako \"Samhain\". Ve Walesu, Cornwallu a Bretaňském poloostrově se mu říkalo \"Calan Gaeaf\". Věří se, že tento svátek má předkřesťanské kořeny. V devátém století katolická církev rozhodla, že na 1. listopad připadne svátek Všech svatých. Pro keltské národy to bylo období, kdy do světa přicházeli duchové nebo víly (tzv. Aos Sí) a duše zemřelých, které se snažili usmířit oběťmi – jídlem a pitím. Podobné představy a zvyky byly nalezeny v dalších částech Evropy. Předpokládá se, že koledování se vyvinulo z tradice, kdy se lidé vydávali za duchy nebo duše zemřelých a dostávali obětiny v jejich jménu. S. V. Peddle tvrdí, že „personifikovali starobylé duchy zimy, kteří se dožadovali odměny výměnou za přízeň osudu“. Vydávání se za duchy se také považovalo za způsob, jak se proti nim chránit.\nNejméně od patnáctého století bylo mezi katolíky během tří dnů (Halloweenu, slavnosti Všech svatých a Svátku zesnulých) zvykem sdílet „dušičky“\" (v angličtině „soul cakes“ – koláčky duší). Lidé navštěvovali domy a brali si tyto dušičky, které byly buď symbolem pro zesnulé nebo oplátkou za modlitbu za jejich duše. Později lidé chodili o Halloweenu od farnosti k farnosti, žebrali o dušičky zpíváním různých veršů pod okny. Většinou prosili „o slitování nad všemi dušemi křesťanů za dušičku“. Této činnosti, která byla zaznamenána v částech Británie, Flandrech, jižním Německu a Rakousku, se říkalo \"souling\". Shakespeare tyto praktiky zmiňuje ve své komedii \"Dva šlechtici z Verony\" (v originále \"Two Gentlemen of Verona\") (1593), kdy Valentinův komický sluha Spěch obviňuje svého pána, že se naučil \"knučet jako žebrák o Všech-Svatých.\"\n\nZáznamy o nošení kostýmů a převleků během těchto svátků pochází ze Skotska v šestnáctém století a později se dochovaly záznamy z dalších částí Británie a Irska. Mnoho zmínek o mummingu, guisingu a soulingu během Halloweenu se objevuje v Británii a Irsku na konci osmnáctého století a ve století devatenáctém. V častech jižního Irska chodil muž oblečený jako \"Láir Bhán\" (bílý kůň) a vodil děti od domu k domu, kde společně výměnou za jídlo recitovali různé verše, z nichž některé měly pohanský podtext. Pokud jim domácnost dala jídlo, mohla očekávat od boha \"Muck Olla\" štěstí. V případě, že dětem obyvatelé domu nic nedali, měla je stihnout smůla. Ve Skotsku zase děti chodily oblečeny v bílém a se škraboškami popřípadě nabarvenými nebo začerněnými obličeji, zpívaly a často hrozily nějakou neplechou, pokud je lidé neuvítali. V částech Walesu se vesničané převlékali za děsivé bytosti, kterým se říká \"gwrachod\", nebo se vydávali za \"cenhadon y meirw\" (ztělesnění zesnulých) a navštěvovali domácnosti. V západní Anglii na území hraničící s Walesem byl souling běžný. Podle jednoho ze spisovatelů devatenáctého století \"chodily skupinky dětí oblečených v úžasných kostýmech kolem farem a chat, zpívaly písničky a prosily o dušičky, jablka, peníze nebo cokoliv, co by jim hospodyně mohly dát\".\n\nGuising o Halloweenu se ve Skotsku datuje od roku 1895, kdy lidé v přestrojení a s lucernami z vydlabaných tuřínů v ruce navštěvovali domy, kde měli dostat koláče, ovoce a peníze. V Severní Americe se tato tradice prvně datuje od roku 1911, kdy noviny ve městě Kingston v Ontariu podaly zprávu o tom, že děti chodí po městě koledovat. O čtyři roky později se o tomto zvyku objevuje další zmínka a v roce 1920 v Chicagu další. První použítí spojení \"trick or treat\" v tisku se objevilo v roce 1927 v Blackie v kanadské Albertě.\n\nTisíce pohlednic s Halloweenem z období mezi začátkem dvacátého století a dvacátými lety dvacátého století běžně zobrazují děti, ale ne samotné koledování. Vedoucí sbírky čítající přes tři tisíce starých pohlednic s halloweenskou tematikou píše: \"Jsou pohlednice, které ten zvyk [koledování] zmiňují nebo které zobrazují děti v kostýmech u dveří, ale pokud mohu říci, takové pohlednice se vyrobily až později, víc než pravděpodobně až někdy na začátku čtyřicátých let. Na prvních pohlednicích jsou zachyceni různí nezbedníci, ale už na nich chybí způsoby, jak si je udobřit.\"\n\nZdá se, že koledování nebylo ve Spojených státech rozšířeným zvykem až do třicátých let, kdy byl v roce 1934 termín „trick or treat“ použit poprvé a v roce 1939 byl také poprvé použit v národní publikaci.\n\nTéměř většina případů použití fráze \"trick or treat\" před rokem 1940 se omezuje na západ Spojených států a Kanady. Koledování se rozšiřovalo ze západní části Spojených států směrem na východ, během května 1942 se ale šíření pozastavilo, protože se během druhé světové války zaváděly příděly cukru. Zvyk se v celé zemi šířil až do června 1947.\n\nPrvní národní pozornosti se koledování dostalo v říjnu 1947, kdy vyšly dětské časopisy \"Jack and Jill\" a \"Children's Activities\" a v roce 1946 halloweenským dílem rádiového pořadů \"The Baby Snooks Show.\" V roce 1948 to zase byly \"The Jack Benny Show\" a \"The Adventures of Ozzie and Harriet.\" Koledování se také objevilo v komiksovém stripu \"Peanuts\" v roce 1951. Zvyk se v populární kultuře pevně uchytil v roce 1952, kdy ho Walt Disney použil v animovaném filmu \"Trick or Treat\" a kdy byli Ozzie a Harriet v obležení koledníky v jedné episodě svého televizního pořadu. O rok později UNICEF poprvé podnikl národní charitativní kampaň na podporu dětí právě za pomoci koledování.\n\nAčkoliv některé populární historky tvrdí, že koledování o Halloweenu je vynálezem dospělých, aby se sváteční aktivity přenesly z vandalismu tzv. Mischief Night (Noc neplechy), pro taková tvrzení je jen málo důkazů. Des Moines v Iowě je jediná známá oblast, která má dochované záznamy o tom, že se koledování používalo jako nástroje k zabraňování kriminality. Všude jinde vnímali dospělí koledování podle novinových článků od poloviny třicátých let dvacátého století do poloviny padesátých let většinou jako formu vynucování, ať už reagovali s pobavením nebo se nad ní rozčilovali. Navíc děti musely často vysvětlovat zmateným dospělým, co to koledování vlastně je a ne obráceně, jak bylo zachyceno v pořadech v rádiu. Někdy dokonce protestovaly i samy děti: během Halloweenu v roce 1948 členové klubu the Madison Square Boys Club v New York City při pochodu nesli transparent s nápisem \"Američtí kluci nežebrají\". Národní asociace cukrářů (The National Confectioners Association) v roce 2005 ohlásila, že osmdesát procent dospělých ve Spojených státech mělo v plánu rozdávat koledníkům sladkosti a že devadesát tři procent dětí, teenagerů a mladých dospělých mělo v plánu chodit koledovat nebo se účastnit dalších halloweenských aktivit. V roce 2008 vynesly sladkosti, masky a další podobné produkty spojené s Halloweenem obrat 5,77 miliard dolarů.\n\nI přesto, že koncept koledování pochází původně z Británie a Irska ve formě soulingu a guisingu, se spojení \"trick or treat\" běžně neužívalo až do osmdesátých let dvacátého století. Guising je prostý jakékoliv žertovné hrozby a podle jednoho novináře z BBC byly oslavy v osmdesátých letech viděny jako exotický a ne právě vítaný import. BBC je dokonce označily za \"křídlatku japonskou mezi svátky\" a \"domáhání se [sladkostí] za pomoci výhružek\" Než se v Irsku stala fráze \"trick and treat\" běžná, děti používaly \"Help the Halloween Party\" (pomozte halloweenskému večírku). Velmi často se \"trick or treat\" říká jen tak a koledníci dostanou sladkosti s tím, že možnost výběru zdali dát sladkost nebo spáchat nějakou neplechu odpadla.\n\nKoledovat se většinou chodí mezi 17:30 a 21:30 31. října, ačkoliv některé obce vybírají jiná data. Lidé, kteří se chtějí na Halloweenu podílet občas zdobí vchody svých domů umělými pavučinami, plastovými kostlivci a lucernami z dýní (tzv. jack-o'-lantern). Někteří jen nechávají sladkosti v miskách na verandě a jiní jsou aktivnější a dokonce děti vyzývají, aby se nějak snažily, pokud chtějí dostat sladkosti. V posledních letech se však tato aktivita rozšířila do téměř každého domu v sousedství, které děti navštěvují včetně domů pro seniory a kondominií. Ačkoliv lidé na Halloween zdobí své domy, skutečným signálem toho, že lidé jsou ochotní dávat dětem sladkosti, je rozsvícené světlo na verandě.\n\nVe Skotsku a Irsku je tradiční tzv. \"guising\", kdy děti chodí od domu k domu v přestrojení (angl. disguise, odtud název) za různé postavy a dostávají dárky jako je jídlo, mince nebo \"jablka nebo ořechy na halloweenský večírek\" (v poslední době také čokoládu). Ve středozápadním skotském nářečí se guisingu říká \"galoshans\". Mezi nejstarší dochované záznamy o této činnosti ve Skostku patří zmínka z roku 1895, kdy lidé v přestrojení a s lucernami z vydlabanách tuřínů navštěvovali domy, aby dostali koláče, ovoce a peníze. Guising také zahrnoval chození k bohatým rodinám a ve dvacátých letech dvacátého století chlapci chodili koledovat do zámožné vesnice Thorntonhall v Jižním Lanarkshire. V padesátých letech v Ardrossanu v Severním Ayrshire jedno dítě údajně dostalo 12 šilinků a šestipenci za to, že v sousedství ťukalo na dveře a předvádělo malé představení. Skotský zvyk je diametrálně odlišný od toho, který se vyvinul v Severní Americe, kde je asociovaný s výhrůžkou. Ve Skorsku a Irsku dostávají děti sladkosti pouze pokud předvedou nějaké představení. Většinou jde o písničku nebo vtip popřípadě recitaci vtipné básničky, které se děti naučily předtím, než vyrazily ven. Občas nějaké talentovanější dítě udělá karetní trik, zahraje na harmoniku nebo něco ještě působiějšího, ale většina dětí dostane dostatek sladkostí i za něco velmi jednoduchého. Často ani nemusí nic předvádět. Navštěvování domácností v převlecích o Halloweenu zůstalo mezi Skoty a Iry populární a zároveň se severoamerická fráze \"trick or treat\" stala běžnější.\nNěkteré organizace ve Spojených státech a Kanadě pořádají večer o Halloweenu nebo občasně den před Halloweenem tzv. \"Trunk-or-Treat\", kdy se koleduje ze zaparkovaného auta (trunk znamená v angličtině kufr) na místním parkovišti často u školy nebo kostela. Tato každoroční událost začala v polovině devadesátých let dvacátého století jako \"Fall Festival\" (Podzimní slavnost) a byla alternativou ke koledování. O dvě desetiletí později se z ní stalo Trunk-or-Treat. Spočívá v tom, že se otevře kufr něčího auta, ve kterém jsou vystavené sladkosti a často nějaké hry a ozdoby. Starostliví rodiče považují Trunk-or-Treat pro děti za bezpečnější, zatímco pro jiné rodiče je jednodušší alternativou chodit po čtvrti se svými dětmi. Někteří volají po více sponzorovaných Trunk-or-Treat oslavách, ať už za podpory města nebo komunitních skupin, aby se mohl zapojit každý. Popularita tohoto typu koledování v posledních letech stoupá.\n\nKostely rozšiřují původní myšlenku tím, že přidávají jídlo, hudbu, zábavu a atrakce. Jejich cílem je přilákat více lidí k alternativě koledování nejen pro děti chodící do kostela, ale pro celou komunitu. Zjistly také, že trunk or treat otevírá další příležitosti jak pozvat rodiče a děti na další události nebo mše. Některé skupiny proto na těchto akcích rozdávají letáky či jiné informace o kostelu.\n\nOd dětí v St. Louis ve státě Missouri se očekává, že předtím, než dostanou sladkosti, řeknou nějaký jednoduchý halloweenský vtip, slovní hříčku nebo hádanku. V Des Moines v Iowě předtím, než něco dostanou, také musí říct vtip nebo něco předvést.\n\nVe většině oblastí Spojených států a Kanady je koledování aktivita výlučně pro děti. Několik amerických měst dokonce zakázalo účastnit se koledování dětem starším dvanácti let, a většina mladých lidí přestane koledovat kolem čtrnácti let. V obou zemích se očekává, že teenager začne trávit oslavy Halloweenu dospěleji jako například společenským oblečením, hrami a rozptýleními jako jsou ohniště, apple bobbing (lovení jablek z vody ústy) a jedením sladkostí jako jsou karamelová jablka. Teenageři také často navštěvují různé školní nebo komunitní události s halloweenskou tematikou, kde hraje hudba a kde se tancuje.\n\nV některých částech Kanady děti někdy říkají namísto \"trick or treat\" \"Halloween apples\" (halloweenská jablka). To má pravděpodobně kořeny v době, kdy byly oblíbenou sladkostí jablka v karamelu. Dávání jablek na většině území Kanady je však od šedesátých let tabu. Tehdy se začaly šířit historky (téměř jistě pochybné hodnověrnosti), že se uvnitř halloweenských jablek nacházely žiletky. Rodiče začali kvůli bezpečnosti dětem jejich lup kontrolovat, než jim dovolili, aby si ho snědly. V Québecu chodí děti o Halloweenu také koledovat, ale ve francouzsky mluvících čtvrtích namísto \"trick or treat\" jednoduše říkají \"Halloween\", i když tradičně se říkalo \"La charité s'il-vous-plaît\" (\"Prosím, milodar\").\n\n"}
{"id": "1257118", "url": "https://cs.wikipedia.org/wiki?curid=1257118", "title": "Pravidlo prorážení", "text": "Pravidlo prorážení\n\nPravidlo prorážení patří mezi základní geologické zákony. Říká, že pokud geologická struktura proniká staršími strukturami, musí být mladší než celky, kterými proniká. To lze nejlépe demonstrovat na hlubinných magmatických tělesech. Pokud proniká intruze vyvřelých hornin do již existujících sedimentů, je zřejmé že intruze je mladší než sedimenty, do nichž proniká. Vztah intruze k okolním horninám lze pozorovat na základě existence kontaktní metamorfózy. Tu nejčastěji doprovází zóna spečených hornin, např. jíly jsou vypáleny na porcelanit. Tento zákon neplatí pouze pro intruzivní tělesa ale i pro zlomy a nekonformity. Toto pravidlo doplňuje princip superpozice.\n\nPravidlo původně zavedl James Hutton ve své práci \"Teorie Země\" (\"Theory of the Earth\") v roce 1795, později jej dotvořil Charles Lyell v práci \"Principles of Geology\" v roce 1830.\n\n"}
{"id": "1257119", "url": "https://cs.wikipedia.org/wiki?curid=1257119", "title": "Postoloprty (zámek)", "text": "Postoloprty (zámek)\n\nZámek v Postoloprtech v okrese Louny v Ústeckém kraji byl postavený na místě starší tvrze v první čtvrtině sedmnáctého století. Zámek je chráněn jako kulturní památka. K lednu 2017 byl zchátralý zámek nabízen k prodeji coby objekt vhodný k přestavbě na domov důchodců či hotel.\n\nPředchůdcem zámku byla tvrz, kterou si ve městě nechal postavit Šebestián z Veitmile v první polovině šestnáctého století. V písemných pramenech se objevila poprvé okolo roku 1550 při dělení Šebestiánovy pozůstalosti mezi jeho syny. Postoloprty připadly Křížovi z Veitmile a poté jeho synům Janu Benešovi a Janu Vavřincovi. Po smrti Jana Beneše celé panství zdědil humanistický vzdělanec Jan Vavřinec, který si zde zřídil uměleckou sbírku s knihovnou. Zemřel roku 1584 v Itálii a správu panství převzala jeho manželka Eliška ze Žerotína. Posledním majitelem z rodu Veitmilů se stala Eliščina dcera Veronika, která Postoloprty v roce 1600 prodala svému manželovi Štefanu Jiřímu Šternberkovi na Voticích za 42 tisíc kop míšeňských grošů.\n\nŠtefan Jiří Šternberk nechal roku 1611 na místě nevyhovující tvrze postavit nový barokní zámek. V roce 1620 zámek vyrabovalo selské vojsko, které přepadlo postoloprtský vojenský tábor Petra Mansfelda. Štefan Jiří se ještě předtím přestěhoval se služebnictvem a cenným majetkem do Loun. Sedláci pobili asi 350 vojáků, zranili hejtmana Goldštejna a zničili knihovnu s archívem. Štefan Jiří zemřel v roce 1625 a panství si o pět let později rozdělili jeho synové. Oba si ponechali polovinu zámku, Jan Rudolf ze Šternberka měl samotné město, zatímco Adamu Janovi připadly okolní vesnice. V roce 1633 však Adam Jan zemřel a jeho podíl připadl bratrovi, který celé panství prodal o čtyři roky později Václavu Michnovi z Vacínova.\n\nPo Václavu Michnovi postoloprtské panství zdědil v roce 1667 jeho synovec Zikmund Norbert, který o dva roky později zemřel, ale přesto stačil panství zadlužit. Ve stejném roce zadlužené panství koupil Jiří Ludvík ze Sinzendorfu za 240 tisíc rýnských zlatých a pustil se do obnovy panství. Po jeho smrti roku 1682 panství zdědil prvorozený syn Kristán Ludvík ze Sinzendorfu, ale brzy brzy padl v boji proti Turkům a jeho majetek připadl mladšímu bratrovi Filipovi ze Sinzendorfu, který opět zadlužené panství roku 1692 prodal za 600 tisíc rýnských zlatých knížeti Ferdinandovi ze Schwarzenbergu. Zchátralý zámek vybavený jen nejnutnějším nábytkem se v té době využíval k sušení chmelu. Kníže Ferdinand v nechal zámeckou budovu v letech 1706–1718 upravit podle návrhu architekta Pavla Ignáce Bayera.\n\nČastá přítomnost vojska během sedmileté války v letech 1756–1763 zámek těžce postihla, a roku 1768 dokonce vyhořel, ale tehdejší majitel, Jan ze Schwarzenbergu, ho nechal ihned opravit. Rekonstrukce však skončila až roku 1790, protože rozestavěný zámek poničili pruští vojáci během války o bavorské dědictví. Schwarzenbergům panství zůstalo až do roku 1945. \n\nVe druhé polovině dvacátého století byl v zámku depozitář Státní knihovny ČSR v Praze. Od roku 2004 je jeho majitelem italský podnikatel Mauro Piccinini. Do zámku zprvu neinvestoval kvůli soudnímu sporu, v němž se jej snažila získat dědička hlubocké větve Schwarzenbergů Alžběta Pezoldová. V lednu 2015 soudy její nároky zamítly, nicméně Piccinini se zámek snaží prodat. \n\nPůvodní zámek postavený na počátku sedmnáctého století měl čtyři křídla krytá taškovou střechou. K nim při úpravách Jiřího Ludvíka ze Sinzendorfu přibyla roku 1680 čtyřhranná věž vyprojektovaná Jiřím Pachem z Wiesenthalu. Podle popisu z roku 1739, kdy její střechu strhla vichřice, měla tři patra, orloj s ciferníkem ve všech čtyřech stěnách a přízemím vedla brána, kterou se vcházelo na nádvoří. Během přestavby ve druhé polovině osmnáctého století bylo zbořeno zámecké křídlo proti náměstí a věž, kterou nahradila klasicistní brána. Zbylá tři dvoupatrová zámecká křídla obklopují čestný dvůr oddělený od města mřížovým plotem. V přízemí středního křídla se na nádvorní straně nachází pilířové arkády a nároží zdůrazňují pavilónové nástavby.\n\n\n"}
{"id": "1257134", "url": "https://cs.wikipedia.org/wiki?curid=1257134", "title": "Václav Kolář (architekt)", "text": "Václav Kolář (architekt)\n\nVáclav Kolář, v literatuře též Antonín Kolář nebo Václav Antonín Kolář (17. července 1841 Bašnice – 31. prosince 1900 Sofie) byl český architekt, tvůrce prvního urbanistického plánu Sofie a několika významných staveb v tomto městě.\n\nNarodil se ve východočeské Bašnici, v rodině rychtáře a chalupníka Václava Koláře a jeho manželky Anny, rozené Novotné. Pokřtěn byl jako Václav (později je křestní jméno uváděno jako Antonín Václav nebo Antonín).\n\nAbsolvoval reálku v Praze, zúčastnil se jako dobrovolník polského povstání proti Rusku (1863). Dosáhl hodnosti poručíka a po porážce byl postrkem poslán do domovské obce.\n\nZ domova odešel, aniž by řekl kam. Až po dvou letech se rodiče dozvěděli, že je kresličem v srbském Bělehradě u místního stavitele. (To potvrzuje poznámka v matrice narozených \"Křestní list 5. 3. 1865 za příčinou odchodu do tureckého Srbska\".) Odtud se dostal do Bukurešti, kde pracoval opět jako kreslič. Získal státní stipendium, které mu umožnilo technické studium v Paříži a ve Vídni. Po návratu pracoval několik let na rumunském ministerstvu veřejných prací.\n\nKdyž vypukla rusko-turecká válka (1877–1878), přešel s ruskými vojsky do Bulharska. Doprovázel knížete Alexandra Michailoviče Dondukov-Korsakova (1820–93), pozdějšího ruského správce Bulharska. Po vzniku samostatného Bulharska se zde usadil a pracoval až do své smrti.\n\nBulharská vláda odmítla jeho projekt chrámu Alexandra Něvského a Václav Kolář odešel, dotčen nedůvěrou, ze státní služby; poslední tři léta života prožil jako soukromník bez výslužby. Celý život prožil jako starý mládenec.\n\nOd května 1878 byl prvním hlavním architektem nového hlavního města Sofie. Jeho hlavním úkolem bylo \"vyčistit město, v průběhu srpna a září 1878 demolice mnoha domů a změny blátivých a téměř nesjízdných ulic.\" Byl autorem prvního územního plánu hlavního města.\n\nV hlavním městě Bulharska stavěl ve své době nejvýznamnější budovy:\n\n"}
{"id": "1257138", "url": "https://cs.wikipedia.org/wiki?curid=1257138", "title": "Serpentina (ozdoba)", "text": "Serpentina (ozdoba)\n\nSerpentina je hadovitá papírová ozdoba, která se hází při slavnostech, při zábavě. Klasická serpentina byl proužek tuhého, avšak lehkého papíru navinutý na cívku, která pak byla odstraněna. Tento „zámotek“ se nacházel v lepenkovém pouzdře, odkud mohl být prudkým pohybem vymrštěn a vytvořil tak barevnou spirálu, která se zachytila na oděvu nebo jiných ozdobách.\n"}
{"id": "1257139", "url": "https://cs.wikipedia.org/wiki?curid=1257139", "title": "Giovanni Gaetano Rossi", "text": "Giovanni Gaetano Rossi\n\nGiovanni Gaetano Rossi (5. srpna 1828 Borgo San Donnino – 31. března 1886 Janov) byl italský dirigent a hudební skladatel.\n\nNarodil se v městečku Borgo San Donnino (od roku 1925 Fidenza) ležícím mezi Piacenzou a Parmou. Otec byl varhaníkem v místní katedrále (\"Cattedrale di San Donnino\") a poskytl tak synovi základní hudební vzdělání. V roce 1837 dostal i několik lekcí od Giuseppe Verdiho. Od roku 1846 studoval na konzervatoři v Miláně, kde byli jeho učiteli Peter Ray, Antonio Angeleri a Felice Frasi.\n\nV prosinci 1851 se stal koncertním mistrem orchestru divadla \"Teatro Regio\" v Parmě a v září následujícího roku byl jmenován parmským dvorním varhaníkem. V roce 1856 se stal učitelem zpěvu a kompozice na hudební škole v Parmě (\"Regia scuola di musica di Parma\", dnes \"Conservatorio Arrigo Boito\") a v roce 1864 byl na této škole jmenován ředitelem. Tuto funkci zastával po deset let. Mezi jeho žáky byli např.: Giovanni Bolzoni, Cleofonte Campanini, Emilio Usiglio a Primo Bandini. \n\nV roce 1869 mu byl udělen titul rytíře Řádu italské koruny. V letech 1871–1873 řídil operní orchestr \"Teatro Regio di Parma\". V dubnu 1872 zde dirigoval představení opery Aida Giuseppe Verdiho, druhé v Itálii po premiéře ve Scale. Po smrti Angela Marianiho byl povolán do Janova, aby řídil orchestr divadla \"Teatro Carlo Felice\". Tam působil po dobu čtyř let, až do roku 1879, kdy byl orchestr rozpuštěn.\n\nZemřel v Janově 31. března 1886, Je pohřben v Miláně na \"Cimitero monumentale di Milano\". Jeho mramorová busta je umístěna na nádvoří konzervatoře v Parmě.\n\n\n\n\n\n\n\n"}
{"id": "1257141", "url": "https://cs.wikipedia.org/wiki?curid=1257141", "title": "Alien Youth", "text": "Alien Youth\n\nAlien Youth je páté studiové album americké křesťanské rockové skupiny Skillet. Album vyšlo v roce 2001.\n\nAutorem všech skladeb je John L. Cooper, pokud není uvedeno jinak.\n"}
{"id": "1257143", "url": "https://cs.wikipedia.org/wiki?curid=1257143", "title": "Anna Hlavenková", "text": "Anna Hlavenková\n\nAnna Hlavenková (nar. 8. října 1964) je česká sopranistka. Věnuje se především autentické interpretaci hudby starších období.\n\nZpívat začala v Brixiho komorním sboru Teplice. Vystudovala Konzervatoř v Teplicích a již během studia vystupovala s předními orchestry, orientovanými na autentickou interpretaci hudby starších období. Její repertoár ale zahrnuje také hudbu 19. a 20. století.\n\nVystupovala a vystupuje s orchestry Musica Antiqua Praha, Musica Florea, Ad Vocem, Capella Regia Musicalis, Collegium Marianum, Musica Bohemica, Rožmberská kapela, La Vinciolina, Pražská komorní filharmonie, Komorní filharmonie Pardubice, Komorní filharmonie České Budějovice, Filharmonie Hradec Králové, Severočeská filharmonie Teplice.\n\nVystupovala na festivalech:\n\nAbsolvovala řadu turné po Evropě (Španělsko, Francie, Dánsko, Německo apod.) a po Japonsku, Izraeli a USA.\n\nOd roku 2001 působí jako profesorka zpěvu na Konzervatoři v Teplicích.\n\n\n"}
{"id": "1257144", "url": "https://cs.wikipedia.org/wiki?curid=1257144", "title": "Brumado", "text": "Brumado\n\nBrumado je brazilské město ve státě Bahia v severovýchodním regionu, přesněji v mezoregionu na jihu střední části státu, ve stejnojmenném mikroregionu. Leží 555 km od hlavního města státu Salvadoru v nadmořské výšce 454  m. Jeho teritoriální rozloha je 2207,612 km, rozloha městské zástavby činí 2174 km. Podle údajů z brazilského institutu geografie a statistiky (IBGE) se počet obyvatel v roce 2016 odhaduje na 69 473. Index lidského rozvoje (HDI) je 0656 (střední).\n\nBrumado je známé jako \"Hlavní město rudy\", protože má v podloží značné nerostné bohatství, které je základem jeho ekonomiky. Funguje zde řada těžebních společností.\n\nMěsto sousedí s obcemi Livramento de Nossa Senhora, Dom Basílio, Aracatu, Rio de Contas, Malhada de Pedras, Tanhaçu, Ituaçu, Rio do Antônio, Lagoa Real a Caraíbas. Protéká jím stejnojmenná řeka Brumado, jež tvoří hranici s městem Rio de Contas a s oblastí Chapada Diamantina.\n"}
{"id": "1257153", "url": "https://cs.wikipedia.org/wiki?curid=1257153", "title": "Kurganová hypotéza", "text": "Kurganová hypotéza\n\nKurganová hypotéza (také kurganová teorie, kurganový model, ale i stepní hypotéza, hypotéza „meče a koně“ aj.) je nejšířeji přijímanou hypotézou pro pravlast praindoevropského jazyka, ze které se indoevropské jazyky šířily Evropou a některými částmi Asie.  Tato hypotéza předpokládá, že lid kurganové kultury v pontické stepi severně od Černého moře nejpravděpodobněji mluvil protoindoevropským jazykem (PIE). Název je odvozen z ruského termínu \"kurgan\" (курган), což znamená mohyla.\n\nKurganovou hypotézu poprvé formulovala v 50. letech 20. století litevsko-americká archeoložka Marija Gimbutasová, která tímto termínem zastřešila různé kultury, zejména jámovou a její předchůdkyně. Marija Gimbutasová definovala kurganovou kulturu jako komplex čtyř po sobě jdoucích období, z nichž první (Kurgan I) zahrnuje kulturu Samara a Seroglazovo v oblasti řek Dněpru a Volhy v eneolitu (časné 4. tisíciletí př. Kr.). Lid těchto kultur žil kočovným pasteveckým způsobem života a podle tohoto modelu expandoval na začátku 3. tisíciletí př. Kristem napříč ponticko-kaspickou stepí a do východní Evropy.\n\nArgumenty pro identifikaci protoindoevropanů se stepními kočovníky z černomořské nížiny se začaly objevovat už v 19. století, první je vyslovil německý filolog Theodor Benfey a zejména Otto Schrader. Karl Brugmann konstatoval ve své původní práci, že pravlast PIE nemůže být s jistotou určena, nicméně inklinoval spíše ke Schraderově pohledu. Většina vědců té doby však věřila spíše v severoevropský původ PIE, zejména kvůli návrhu Karla Penky o neevropském původu PIE z roku 1883.  Přesto archeologové jako Vere Gordon Childe a Ernst Wahle spíš zastávali stepní hypotézu. Jeden z Wahleho studentů, Jonas Puzinas, se později stal učitelem Marije Gimbutasové, která uznávala Schraderův pohled. Měla možnost prozkoumat velké množství archeologického materiálu v Sovětském svazu a v zemích východního bloku, což nebylo umožněno vědcům ze západních zemí. Získala proto komplexnější pohled na prehistorii Evropy. \n\nV roce 1956 Marija Gimbutasová ve své knize \"The Prehistory of Eastern Europe\" představila mezioborovou syntézu poznatků z archeologie a lingvistiky. Formulovaný kurganový model předpokládá pravlast PIE ve stepích východní Evropy a Gimbutasová se domnívá, že v pozdějších stadiích existovalo více dialektů PIE. Podle této hypotézy kurganová kultura postupně expandovala, až okolo 3000 let př. Kr. v podobě jámové kultury zabírala celou ponticko-kaspickou step.\n\nVysoká mobilita kurganové kultury umožnila rychlou expanzi po celé oblasti. Je jí připisována domestikace koní a pozdější vynález dvoukolových vozů. První jasný doklad domestikace divokých koní pochází z kultury Sredny Stog severně od Azovského moře, což koresponduje s časnou fází jádra protoindoevropské nebo pre-protoindoevropské kultury v 5. tisíciletí př. Kr.\n\nNásledující expanze po celé stepi vedla k hybridním, „kurganizovaným” kulturám, jako je kultura kulovitých amfor na západě. Z těchto kurganizovaných kultur poté vzešly další migrační vlny, např. Proto-Řekové migrovali na Balkán a nomádští Indo-Íránci na východ 2500 let př. Kr.\n\nGimbutasová definovala termín „kurganová kultura” v roce 1956 s úmyslem zahrnout pod jeden pojem širší skupinu kultur Sredny Stog II, jámovou kulturu a kulturu se šňůrovou keramikou, které ve 4. až 3. tisíciletí př. Kr. ovládaly většinu východní a severní Evropy. Model kurganové kultury proto shrnuje pod jednu charakteristiku více kulturních entit od doby měděné do časné doby bronzové (5. až 3. tisíciletí př. Kr.) pro jejich mnohé společné vlastnosti, přičemž používání kurganů (mohyl) je pouze jednou z nich. Přesné vymezení archeologických kultur není vždy možné a vždy by mělo být otevřeno pro diskusi.\n\nKultury, které Gimbutasová zastřešila pojmem „kurganová\" kultura:\n\n\nPůvodní návrh Gimbutasové identifikuje 4 stádia kurganové kultury:\nVe svých dalších publikacích navrhuje 3 postupné vlny kurganové expanze:\n\n\nKurganová hypotéza popisuje počáteční rozšíření PIE během 5. a 4. milénia př. Kr.  Pojem „kurganizovaný” používaný Gimbutasovou znamená, že tato kultura a jazyk se mohly šířit pouze díky moci elit menších skupin (stratum). Tato myšlenka šíření PIE a jejích dceřiných jazyků difundujících na východ i západ bez většího pohybu osob byla populární mezi archeology v 70. letech.  Otázka další indoevropizace střední a západní Evropy, střední Asie a severní Indie během doby bronzové je ovšem mimo rozsah archeologie, je mnohem méně jistá než např. události během dřívější doby měděné a je do jisté míry kontroverzní. Ovšem rychle se rozvíjející pole archeogenetiky a genetické genealogie od 90. let již nejen potvrdilo migrační teorii expanze z ponticko-kaspické stepi v odpovídajícím období,  ale také předpokládá, že pohyb populace během tohoto období byl mnohem podstatnější, než se dříve soudilo.\n\nGimbutasová věřila, že expanze kurganové kultury probíhaly jako série od počátku krutých vojenských vpádů, kdy nová militaristická kultura napadala mírumilovné matriarchální kultury „staré Evropy”, které nahradila novou patriarchální vojenskou společností. Tento proces je zřejmý z objevů opevněných osad a hradišť nebo z hrobů válečnických náčelníků:„Indoevropizace byla kulturním procesem, nikoliv fyzickou transformací. Musí být chápána jako vojenské vítězství ve smyslu úspěšného zakotvení nového administrativního systému, jazyka a náboženství ve skupinách původního obyvatelstva.”Později Gimbutasová ještě více zdůrazňovala násilnou povahu kulturní přeměny z původních neolitických kultů pocházejících ze středomoří, které uctívaly bohyni Matku, v patriarchální společnost, která naopak uctívala válečnické hromovládce (Zeus, Týr, Perun aj.), čímž vlastně formovala feministickou archeologii.\n\nMnozí vědci, kteří akceptují obecné schéma indoevropských migrací, věří, že kulturní přechod byl pravděpodobně postupnější a mírumilovnější než jak jej prezentuje Gimbutasová. Migrace se podle nich neděly náhlými vojenskými přepady, ale spíš expanzemi jednotlivých malých vzájemně oddělených kmenů a kultur probíhajících po mnoho generací. Jaký byl vzájemný poměr mezi těmito odlišnými procesy kulturní výměny zůstává stále kontroverzní otázkou i mezi podporovateli kurganové hypotézy. J. P. Mallory v roce 1989 akceptoval kurganovou hypotézu jako de facto standardní teorii původu Indoevropanů, ale např. nesouhlasil s Gimbutasovou v její interpretaci migrací probíhajících formou vojenské invaze:\n\n„Někdo si může myslet, že argumenty svědčící pro pravdivost kurganové hypotézy nás vedou k tomu, že tuto hypotézu musíme akceptovat kompletně. Avšak existují i kritici a jejich podklady mohou být velmi jednoduše shrnuty takto – skoro všechny argumenty svědčící pro kulturní transformaci vojenskou invazí mohou být mnohem lépe vysvětleny i jinak, a většina již předložených důkazů může být vyvrácena jinými důkazy, nebo je výsledkem velké desinterpretace kulturní historie východní, střední a severní Evropy.”\nDavid Anthony ve své knize \"The Horse, the Wheel and Language\" popisuje „revidovanou stepní teorii”. Považuje termín kurganová kultura za zbytečný, místo něj používá jako referenční přímo termín jámová kultura, která byla jádrem PIE, a její vztah k ostatním kulturám.\n\nPodle něj byla kurganová kultura definována příliš široce, takže by se dala aplikovat na téměř kteroukoliv kulturu s mohylami, nebo naopak, kultury bez mohyl by v ní nemohly být zahrnuty. Nezahrnuje zde např. kulturu Majkop, kterou nepovažuje za indoevropskou, naopak předpokládá, že se v ní mluvilo kavkazskými jazyky.\n\n\n"}
{"id": "1257156", "url": "https://cs.wikipedia.org/wiki?curid=1257156", "title": "Molekulární tah", "text": "Molekulární tah\n\nMolekulární tah (angl. \"molecular drive\") je jedním z typů evolučního tahu. Pomocí tohoto mechanismu se v genofondu šíří úseky tzv. sobecké DNA. (Nezaměňovat s pojmem Sobecký gen!) Molekulární tah vzniká jako důsledek procesů odpovědných za šíření a vývoj jednotlivých variant repetitivní DNA v genomu a v genofondu populace. Za hlavního objevitele tohoto mechanismu je považován britský genetik Gabriel A. Dover. \n\nPředpokládá se, že nejdůležitějším důsledkem působení molekulárního tahu je to, že jím vyvolané změny v genomu postihují současně mnoho jedinců v populaci. Procesy způsobené molekulárním tahem se proto někdy označují pojmem synchronizovaná evoluce.\n\nOd genetického driftu se molekulární tah liší zejména tím, že jím vyvolané změny frekvence alel nejsou náhodné co do svého směru. Na rozdíl od selekce se jeho působením mohou měnit frekvence alel, které nutně nemusí mít dopad na fenotyp jedince. Dalším rozdílem oproti selekci je schopnost molekulárního tahu fixovat i alely, které mají nulový nebo dokonce i negativní dopad na biologickou zdatnost jedince.\n\nJde především o mechanismy související s replikací, rekombinací a reparací nukleových kyselin. Patří mezi ně například: \n\n"}
{"id": "1257159", "url": "https://cs.wikipedia.org/wiki?curid=1257159", "title": "Psisko baskervillské", "text": "Psisko baskervillské\n\nPsisko baskervillské (též Pes baskervillský, v anglickém originále The Hounds of Baskerville) je druhý díl druhé řady britského seriálu \"Sherlock\". Poprvé byl uveden na stanici na BBC One dne 8. ledna 2012. Režíroval jej Paul McGuigan, autorem scénáře je Mark Gatiss, který také hraje Sherlockova bratra Mycrofta. Epizoda je moderní adaptací Doylova románu \"Pes baskervillský\".\n\nV díle „Psisko baskervillské“ přijmou Sherlock Holmes (Benedict Cumberbatch) a jeho detektivní partner John Watson (Martin Freeman) případ Henryho Knighta (Russell Tovey), který byl před 20 lety v Dartmooru svědkem brutálního zabití svého otce, což měl spáchat „obří pes“. Vyšetřování zavede dvojici do Baskervillu, vojenské výzkumné základny, kde nakonec odhalí, že onen pes byla pouze halucinace vyvolaná drogou – chemickou zbraní, kterou použil její autor, jenž je skutečným vrahem Knightova otce.\n\nVzhledem k popularitě románu cítil Gatiss větší zodpovědnost zahrnout do děje známé prvky, než tomu bylo u adaptací méně známých příběhů. Cílem scénáře bylo držet se prvků hororového žánru a natočit tak děsivý díl. Oproti tradičním duchařským příběhům se Gatissova zápletka zaměřila na horory z moderní doby, konspirační teorie a genetické úpravy. Natáčení proběhlo v květnu 2011, dotáčky se uskutečnily na konci srpna toho roku. Jako lokace využili filmaři především jižní Wales, některé části byly nicméně natočeny i ve skutečném Dartmooru. Baskervillský pes byl vytvořen pomocí vizuálních efektů.\n\nPremiérové vysílání dílu na BBC One sledovalo ve Spojeném království 10,266 milionů diváků. Oproti předchozí epizodě se jednalo o mírný pokles, přesto bylo v britské televizi „Psisko baskervillské“ druhým nejsledovanějším pořadem týdne. Reakce kritiky na díl byly převážně kladné, oceňována byla jak modernizace předlohy, tak i stylová věrnost vůči předloze. Kritikům se líbily i výkony Cumberbatche, Freemana a Toveyho a také sekvence se Sherlockovým „myšlenkovým palácem“.\n\nPro české diváky díl uvedla nejprve televize AXN 2. listopadu 2012, a to pod názvem „Pes baskervillský“, 5. října 2013 pak následovala premiéra na ČT2, s novým překladem a názvem „Psisko baskervillské“.\n"}
{"id": "1257164", "url": "https://cs.wikipedia.org/wiki?curid=1257164", "title": "Seznam dílů seriálu Grace a Frankie", "text": "Seznam dílů seriálu Grace a Frankie\n\nToto je Seznam dílů seriálu \"Grace a Frankie\". Americký komediální webový televizní seriál \"Grace a Frankie\" byl zveřejněn na Netflixu. Ve čtyřech řadách vzniklo celkem 52 dílů.\n\n<onlyinclude></onlyinclude>\n\nDne 15. ledna 2019 bylo oznámeno, že seriál získá šestou řadu.\n\n"}
{"id": "1257170", "url": "https://cs.wikipedia.org/wiki?curid=1257170", "title": "Freyenfelsové", "text": "Freyenfelsové\n\nFreyenfelsové (respektive \"Pruskauer von Freyenfels\", též \"Freienfels\") byl moravský šlechtický rod původně ze selského stavu. Díky službě u vyšší šlechty a později v zemských úřadech na Moravě dosáhli vzestupu v 17. století a v roce 1723 byli povýšeni do stavu svobodných pánů, postupem doby upustili od původního příjmení Pruskauer a od 18. století užívali již jen jméno z Freyenfelsu. Vlastnili statky v okolí Brna a jejich zásluhou byly postaveny zámky v Líšni a Borotíně. Rod vymřel v roce 1819.\n\nRod Pruskauerů pocházel ze severní Moravy, kde Šimon Pruskauer získal v 16. století svobodnou rychtu v Proskovicích. Jeho vnuk Mikuláš (†1667) působil jako úředník u vyšší šlechty a v roce 1659 byl povýšen do šlechtického stavu s predikátem z Freyenfelsu. Šlechtický titul byl však především zásluhou jeho syna Martina Bedřicha (1629–1695), který prodělal úspěšnou kariéru. Díky znalosti jazyků se uplatnil jako sekretář olomouckého biskupa arcivévody Leopolda Viléma, po jeho smrti přešel do služeb Schwarzenbergů, kteří z odkazu Leopolda Viléma získali panství Třeboň. U Schwarzenbergů byl knížecím hofmistrem, později se ale vrátil na Moravu a začal se prosazovat v úřadech zemské správy. Na Moravě byl postupně místopísařem, místokomorníkem a místosudím, od roku 1669 byl též císařským radou a v roce 1672 byl povýšen na rytíře. Vrcholem jeho kariéry byla funkce nejvyššího písaře na Moravě (1693–1696). \n\nMartin Bedřich Pruskauer vlastnil v letech 1658-1685 svobodný dvůr v Újezdě u Brna, po jeho prodeji pak koupil dvůr v Křižínkově na Vysočině (1687). Majetkový vzestup rodu zahájila až jeho druhá manželka Marie Barbora Ernová, která v roce 1698 koupila za 42 000 zlatých panství Borotín a Slatinu na Blanensku. Nejstarší syn František Antonín (1664–1719) působil u moravských zemských úřadů a nakonec byl v letech 1700–1719 nejvyšším dvorským sudím na Moravě. Pro pokračování rodu je nejdůležitější jeho mladší bratr Jan Kryštof (1668–1733), který byl císařským radou a referentem české dvorské kanceláře. V roce 1723 byl povýšen do stavu svobodných pánů, především se zasloužil o rozšíření rodového majetku. V roce 1713 od starobrněnského kláštera koupil Tvarožnou a Velatice, v roce 1714 za 90 000 zlatých získal od Kolovratů panství Líšeň, kde vzápětí nechal postavit barokní zámek. Líšeňský zámek se stal hlavním rodovým sídlem a Jan Kryštof podobně jako otec Martin Bedřich proslul vytvořením pozoruhodné sbírky knih.\n\nZe synů Jana Kryštofa vynikl Jan Václav Xaver (1705–1776), který byl kanovníkem ve Vratislavi a později světícím biskupem olomouckým. Soustředil bohatou knihovnu, která po jeho smrti přešla do majetku kláštera v Rajhradě. Jeho zásluhou byl postaven zámek v Borotíně. Během 18. století rod upustil od původního jména Pruskauer a potomci nadále užívali jen příjmení z Freyenfelsu, jejich vliv ale postupně upadal, i když nadále zastávali posty ve správě Moravy. Mladší synové sloužili také v armádě, například Jan Hubert (1724-1763), nejmladší syn Jana Kryštofa, byl c.k. plukovníkem, za sedmileté války získal Řád Marie Terezie a padl v Itálii. V roce 1784 byla kvůli vysokému zadlužení prodána panství Borotín a Tvarožná. Posledním členem rodu byl František Josef z Freyenfelsu (1743–1819), který byl přísedícím moravského zemského tribunálu a zemským soudním radou, převážně žil ale v soukromí na zámku v Líšni. Jeho úmrtím v roce 1819 rod vymřel a panství Líšeň přeslo dědictvím na spřízněný rod Belcrediů. Kromě statků na venkově patřil Freyenfelsům také palác v Brně v Poštovské ulici zbouraný ve třicátých letech 20. století v souvislosti s výstavbou funkcionalistického paláce Alfa.\n\nErbem Freyenfelsů byl štít dělený vodorovně na tři pole, v horním modrém poli byla stříbrná šesticípá hvězda, v prostředním poli červeném zlatý kříž, spodní pole zůstalo prázdné v barvě zelené. V této podobě je erb Freyenfelsů dodnes k vidění na hlavní budově zámku v Líšni, v modifikované podobě zůstal zachován i v obecním znaku Borotína.\n\n\n"}
{"id": "1257171", "url": "https://cs.wikipedia.org/wiki?curid=1257171", "title": "Zlatá horečka ve Victorii", "text": "Zlatá horečka ve Victorii\n\nZlatá horečka ve Victorii proběhla v padesátých a šedesátých letech 19. století. Zlato bylo v koloniích na australském území nalezeno už dříve, úřady to však tajily z obavy před hospodářským zhroucením země, která závisela na nucené práci trestanců. V roce 1851 však už byly objevy zlata tak hojné a nálada obyvatel natolik ovlivněná zprávami o zlaté horečce v Kalifornii, že se masovému hledání zlata již nepodařilo zabránit.\n\nZlatou horečku ve Viktorii odstartoval 1. července 1851 nález, který učinil James Esmond na potoku Creswick's Creek, o měsíc později objevil zlato u Buninyongu Thomas Hiscock. Nejvýnosnější zlatonosná pole se nacházela v okolí měst Beechworth, Ballarat a Bendigo, na svazích hory Mount Alexander se daly nuggety sbírat ze země. Po vyčerpání prvních nalezišť byly otevřeny doly v Omeo (1855) a Chilternu (1858). Victoria vyhlásila roku 1851 odtržení od Nového Jižního Walesu a do země se hrnuly davy přistěhovalců: počet obyvatel vzrostl během padesátých let ze 77 000 na více než půl milionu, hlavní město Melbourne se stalo za pár let stotisícovým velkoměstem. Většinu zlatokopů tvořili Britové, byli však mezi nimi i Němci, Američané nebo Číňané. Přicházeli převážně mladí muži: podle sčítání z roku 1854 připadali ve Viktorii dva muži na jednu ženu, britská vláda proto začala podporovat usazování celých rodin.\n\nV lednu 1852 byl vydán zákon, který dovolil dobývání zlata pouze tomu, kdo zakoupil licenci za tři libry šterlinků měsíčně. To přesahovalo možnosti mnoha zájemců, přibývalo případů těžby načerno a podplácení úředníků, rostla nespokojenost s policií, která nezvládala zajistit pořádek a mnozí zlatokopové byli okradeni o výsledky své práce. Proti poměrům demonstrovalo 11. listopadu 1854 na Bakery Hillu u Ballaratu přes deset tisíc prospektorů, do čela hnutí se postavil Peter Lalor, který 1. prosince zorganizoval pálení licencí, opevnil se se svými stoupenci na návrší Eureka a vztyčil nad ním modrou vlajku s Jižním křížem jako symbol nezávislosti na britské koruně. Armáda povstání 3. prosince násilně potlačila, následovala jednání, jejichž výsledkem bylo zmírnění zlatokopeckých zákonů a udělení volebního práva přistěhovalcům.\n\nAustrálie byla ve druhé polovině 19. století největším světovým producentem zlata, zdejší drahý kov umožnil britskému impériu splatit zahraniční dluhy. V období let 1851 až 1860 bylo na území Viktorie vytěženo 683,5 tun zlata. V roce 1869 byl v Moliagulu nalezen největší světový nugget všech dob Welcome Stranger, dlouhý přes 60 cm a vážící 72 kg. V té době však už byla k těžbě zlata potřebná mechanizace, kterou si individuální prospektoři nemohli dovolit, což vedlo ke konci zlaté horečky.\n\n"}
{"id": "1257179", "url": "https://cs.wikipedia.org/wiki?curid=1257179", "title": "Tomus ad Flavianum", "text": "Tomus ad Flavianum\n\nTomus ad Flavianum, uváděný též jako Epistola ad Flavianum, je oficiální dopis papeže Lva I. Velikého konstantinopolskému arcibiskupovi Flavianovi z roku 449. Výrazně ovlivnil christologické formulace Chalcedonského koncilu, který odsoudil monofyzitismus.\n\nPo efezském koncilu v roce 431, který odsoudil nestorianismus jako herezi, která údajně přehnaně zdůrazňovala lidskou přirozenost (φύσις [\"přirozenost\"]) Ježíše Krista, začal na křesťanském řecky mluvícím východě převažovat monofyzitismus – teologická nauka, která tvrdila, že Ježíš Kristus měl v podstatě jen jednu, a to božskou, přirozenost. Nejvýraznějším představitelem monofyzitismu byl konstantinopolský archimandrita Eutyches.\n\nCísař Theodosius II. svolal v roce 449 do Efezu koncil, který měl monofyzitismus přijmout jako dogma. Koncilu předsedal alexandrijský patriarcha Dioskoros I., vlivný zastánce monofyzitismu. Římský papež Lev I. se rozhodl formou oficiálního dopisu, adresovaného konstantinopolskému arcibiskupovi Flavianovi, přesvědčit koncil o správnosti nauky o dvou přirozenostech Ježíše Krista – božské a lidské. Situace se však natolik vyhrotila (ve prospěch monofyzitismu), že dopis \"Tomus ad Flavianum\" nesměl být na koncilu ani veřejně přečten. Z tohoto důvodu a také vzhledem k násilnostem, které provázely tento Efezský sněm, odmítl Lev I. uznat jeho závěry a označil ho jako \"\"latrocinium\" Ephesinum\" (\"\"lupičský synod\" v Efezu\").\n\nLvův \"Tomus ad Flavianum\" byl veřejně přečten až na koncilu v Chalcedonu v roce 451, kde se setkal s velkým uznáním. Koncilní otcové po jeho vyslechnutí údajně volali: \"\"Petrus per Leonem Locutus est!\"\" (\"Petr promluvil (ústy) Lva!\")\n\n\"Tomus ad Flavianum\" obsahuje 205 veršů. Panuje shoda v tom, že jde o jedno z Lvových obsahově nejoriginálnějších děl. Není však jasné, do jaké míry se na něm podílel i Lvův blízký spolupracovník Prosper z Aquitánie.\n\nPapež Lev I., vycházejíce z Apoštolského vyznání víry, vysvětluje v tomto dopise, že Ježíš Kristus má \"dvě\" přirozenosti, božskou i lidskou. Obě pak jsou však \"v jedné\" a téže osobě Ježíše Krista. Rozvíjí při tom i myšlenkový koncept \"communicatio idiomatum\" ( \"sdílení vlastností\"): \"\"Právě kvůli této jednotě osoby ve vztahu ke každé z těchto dvou přirozeností můžeme říci: Syn člověka sestoupil z nebe, ... a Boží Syn byl ukřižován a pohřben\"\" (Drobner, 2004).\n\n\"Tomus\" obsahuje i myšlenku svatého Augustina o pokoření se (\"condescendentia\") božské přirozenosti a povýšení lidské přirozenosti v Ježíši Kristu jako ve vtěleném Božím Slově.\n\n\n"}
{"id": "1257186", "url": "https://cs.wikipedia.org/wiki?curid=1257186", "title": "Kaple Panny Marie (Varvažov)", "text": "Kaple Panny Marie (Varvažov)\n\nKaple Panny Marie patří k významným sakrálním stavbám obce Telnice a je jednou z ústředních kaplí chlumecké farnosti.\n\nVarvažov se původně skládal ze dvou částí, rozlohou větší Dolní Varvažov byl z velké části zbořen v souvislosti s hnědouhelnou těžbou na dole Antonín Zápotocký. Jak v Horním, tak i Dolním Varvažově stála kaple zasvěcená Panně Marii.\nPůvodem starší, dnes již neexistující Mariánská kaple stála v Dolním Varvažově ve středu obce při hrázi rybníka. Pocházela z doby kolem roku 1840 a k její demolici došlo v roce 1970, kdy zanikla spolu s okolní zástavbou.\nMladší kaple, která se nahází při průjezdní komunikaci pod železničním přejezdem v Telnici pochází z roku 1860. Kaple byla rekonstruována roku 1994 a poté v létě 2015, kdy došlo nejen k obnově fasády, ale byla rovněž vyměněna i měděná střecha.\n\nKaple v novogotickém slohu je obdélného půdorysu s trojbokým závěrem a polygonální zvonicí. Fasáda má lizénové rámce a hrotitý obloučkový vlis. Interiér je vybaven novodobým inventářem.\n\nPravidelné mše se v ní neslouží.\n\n"}
{"id": "1257189", "url": "https://cs.wikipedia.org/wiki?curid=1257189", "title": "Viktor Savčenko", "text": "Viktor Savčenko\n\nViktor Hryhorovyč Savčenko (* 17. září 1952 Atamaň, Ukrajinská SSR) je bývalý ukrajinský rohovník/boxer, dvojnásobný olympijský medailista z let 1976 a 1980.\n\nBoxovat začal ve 13 letech. Připravoval se v Dněpropetrovsku v klubu Montažnik pod vedením Serhije Avdijevského. V Sovětské reprezentaci se pohyboval mezi lety 1975 až 1980 nejčastěji v lehké střední váze. V roce 1976 startoval na olympijských hrách v Montréalu, kde v semifinále protaktizoval zápas s Polákem Jerzy Rybickim a získal bronzovou olympijskou medaili. V roce 1980 na olympijských hrách v Moskvě Rybickému v semifinále porážku vrátil, ale ve finále nestačil na Kubánce José Gómeze a získal stříbrnou olympijskou medaili. Po skončení sportovní kariéry v roce 1982 pracoval jako sportovní funkcinář. Po rozpadu Sovětského svazu v roce 1991 se na Ukrajině věnoval politické činnosti.\n\n"}
{"id": "1257193", "url": "https://cs.wikipedia.org/wiki?curid=1257193", "title": "69. ročník udílení Filmových cen Britské akademie", "text": "69. ročník udílení Filmových cen Britské akademie\n\n69. ročník udílení Filmových cen Britské akademie se konal v Royal Opera House v Londýně 14. února 2016. Moderátorem ceremoniálu byl Stephen Fry. Ocenění se předávalo nejlepším filmům a dokumentů britským i mezinárodním, které se promítaly v britských kinech v roce 2015. Nejvíce ocenění získal film \"Revenant Zmrtvýchvstání\", celkem 5 cen. Nejvíce nominací získal film \"Most špionů\", celkem 9. Nominace byly oznámeny 8. ledna 2016.\n"}
{"id": "1257194", "url": "https://cs.wikipedia.org/wiki?curid=1257194", "title": "Jan Habarta", "text": "Jan Habarta\n\nJan Habarta (15. listopadu 1919 Kunovice – 16. prosince 1989 Uherské Hradiště) byl český sochař a pedagog. \n\nV letech 1939–1943 studoval sochařství na zlínské Škole umění, absolvoval u profesora Vincence Makovského. V letech 1947–1952 vyučoval kamenosochařství na Střední uměleckoprůmyslové škole ve Zlíně (postátněné Škole umění) a poté do roku 1980 na Střední uměleckoprůmyslová škola v Uherském Hradišti.\n\nZ jeho rané tvorby je známo několik dětských portrétů (včetně tzv. \"Pískajícího chlapce\", 1946, což je portrét Josefa Abrháma, syna mecenášů). Později se zabýval veřejnou monumentální sochou (Matka Vysočiny) a pomníkovou plastikou, přičemž většina realizací se nachází v Jihomoravském kraji. Zejména monumentální tvorba byla rozeznána vládnoucím režimem (byl několikrát oceněn, včetně titulu národní umělec roku 1985).\n\n\n"}
{"id": "1257196", "url": "https://cs.wikipedia.org/wiki?curid=1257196", "title": "Bartková", "text": "Bartková\n\nNázev Bartková má více významů:\n\n\n"}
{"id": "1257197", "url": "https://cs.wikipedia.org/wiki?curid=1257197", "title": "Spaso-preobraženský klášter (Jaroslavl)", "text": "Spaso-preobraženský klášter (Jaroslavl)\n\nSpaso-preobraženský klášter () je bývalý pravoslavný klášter v centru ruské Jaroslavle. V dějinách města hrál po mnoho staletí významnou roli coby jeho duchovní, kulturní a ekonomické centrum. Právě zde byla nalezena jedna z nejvýznamnějších památek staroruské literatury, Slovo o pluku Igorově. V současné době slouží jeho areál jako muzeum. Od roku 2005 je v rámci Historického centra Jaroslavle zanesen na seznam světového dědictví UNESCO.\n\nKlášter byl založen v 12. století uvnitř městských hradeb, přičemž sám byl důležitým obranným prvkem. V letech 1216-1218 zde fungovalo první duchovní učiliště v severovýchodní části Kyjevské Rusi (potom přeneseno do Rostova na Donu). Roku 1224 byl vysvěcen chrám Proměnění Páně. Již v 1. polovině 13. století se v klášteře nacházela velká knihovna a skriptorium.\n\nPo požáru roku 1501, který silně poškodil klášterní budovy, byl chrám Proměnění Páně znovu vystavěn podle vzoru chrámu Zvěstování a Archandělského chrámu Moskevského kremlu. Nová stavba byla vysvěcena roku 1516 a svoji podobu si zachovala dodnes. Nyní se jedná o nejstarší stavbu v Jaroslavli. Vnitřní výmalba byla zhotovena v letech 1563-1564.\n\nSoučasně s novým chrámem Proměnění Páně byla postavena také první kamenná věž, Svatá brána. V 16. století vznikla zvonice a klášterní jídelna s Křížovým chrámem. Mezi lety 1550-1580 byly také staré dřevěné hradby nahrazeny kamennými. Klášter se tak stal nejlépe opevněnou částí města, po rozebrání dřevěných hradeb Jaroslavského kremlu na konci 18. století se dokonce začalo nesprávně říkat kreml právě areálu Spaso-preobraženského kláštera.\n\nV klášteře rád pobýval car Ivan IV. Hrozný. Daroval proto klášteru 245 vesnic, rybolovná místa a solivárny, osvobodil jej od daní a daroval mu soudní imunitu.\n\nV období smuty roku 1609 byl klášter neúspěšně obléhán Poláky, kteří jinak dobyli zbytek města. Právě od zdí Spaso-preobraženského kláštera se vypravili povstalci pod vedením Kuzmy Minina a Dmitrije Požarského, aby osvobodili Moskvu od polsko-litevských okupantů.\n\nV letech 1621-1646 byly klášterní hradby poničené obléháním opraveny a zpevněny, byly přistavěny nové věže. V této podobě se částečně dochovaly do našich časů. Na konci 17. století byly hradby dlouhé 820 metrů, vysoké 10,5 m, široké 2,8-3 m.\n\nOd roku 1747 zde působil Jaroslavský duchovní slovansko-latinský seminář. V roce 1787 byl klášter definitivně zrušen, když byl jeho areál vybrán jako sídlo jaroslavského archijereje. Vznikla tak celá řada nových staveb pro účely duchovní školy a církevní správy.\n\nBěhem protibolševického povstání v Jaroslavli roku 1918 byl klášter silně poničen, s restaurátorskými pracemi se však začalo již téhož roku. Za 5 let byl areál opraven a začal být využíván jako muzeum, k čemuž slouží dodnes.\n"}
{"id": "1257198", "url": "https://cs.wikipedia.org/wiki?curid=1257198", "title": "Biodynamická masáž", "text": "Biodynamická masáž\n\nBiodynamická masáž je komplementární terapie, kterou v 50. letech 20. století vyvinula Gerda Boyesen v Norsku. \n\nJde o masáž obsahující jemné techniky, při kterých se uvolňuje svalový pancíř. V pancíři se váže energie, která se neuvolnila z dlouhodobého napětí, ze stresu, traumatizujících událostí. Nejčastějšími místy blokád bývají oblasti krku, svalů zad, bránice a oblast pánve. Důsledkem bývá nedostatečné povrchové dýchání, jehož vlivem dochází ke špatné látkové výměně a poklesu energie. Biodynamická masáž pracuje s energetickými blokádami a umožňuje energii proudit do míst, kde je jí nedostatek a odvádět ji z míst, kde jsou energetické přebytky. Masáž je hluboce uvolňující a relaxační. Je účinná především při bolestech hlavy a zad, migrénách, poruchách spánku, dlouhodobé únavě či stresu. Pomáhá k obnovení sebeúzdravných schopností těla. Cílem je odstranění chronického napětí a znovunastolení volného proudění energie v těle. Biodynamické masáže se provádějí s olejem nebo nasucho přes volné oblečení.\n"}
{"id": "1257200", "url": "https://cs.wikipedia.org/wiki?curid=1257200", "title": "Ján Horňák", "text": "Ján Horňák\n\nJán Horňák (22. srpna 1918 Dúbravka – 3. července 1969 Modra) byl slovenský ekonom. \n\nRodiči Jána Horňáka byli otec Ján Horňák a matka Anna rozená Kušnírová. V roce 1936–1940 studoval na Obchodní akademii v Košicích a Banské Bystrici, 1940–1944 na Vysoké škole obchodní v Bratislavě. V roce 1944 získal titul inženýr, v roce 1963 doc. a v roce 1966 CSc. Původně byl bankovním úředníkem, později úředník na Ministerstvu financí v Bratislavě (1940–1944).Během Slovenského národního povstání pracoval jako úředník na pověřenectvu financí v Banské Bystrici (1944). Po ústupu povstání do hor byl zatčen gestapem a uvězněn v Banské Bystrici a poté v Bratislavě. Nakonec byl přepraven do koncentračního tábora Mauthausen. Od roku 1962 přednášel na Katedře financí Národohospodářské fakulty Vysoké škole ekonomické v Bratislavě. Byl zakladatelem vysokoškolského studia pojišťovnictví na Slovensku. Je autorem vysokoškolských učebnic, studií ve vědeckých sbornících a článků v odborných časopisech z oblasti financí, úvěru a státního pojištění.\n\n\n\n"}
{"id": "1257204", "url": "https://cs.wikipedia.org/wiki?curid=1257204", "title": "Poel", "text": "Poel\n\nPoel je německý ostrov v Meklenburském zálivu Baltského moře, nedaleko přístavu Wismar. Má rozlohu 36 km² a je sedmým největším ostrovem Německa. Žije na něm okolo dva a půl tisíce obyvatel, převážně ve vesnici Kirchdorf; celý ostrov tvoří jednu obec Ostseebad Insel Poel v rámci spolkové země Meklenbursko-Přední Pomořansko.\n\nOstrov obývali Obodrité, název pochází buď ze slovanského výrazu „pole“ nebo z jména germánského boha Phola. Ve 13. století vznikl románský kostel v Kirchdorfu, který je dominantou ostrova. Vzhledem ke svému strategickému významu ostrov často měnil majitele: Meklenbursko-Zvěřínsko, Švédsko, Braniborsko, Dánsko, Prusko a od roku 1803 znovu Meklenbursko. V roce 1618 byla na ostrově vybudována pevnost, která byla po třicetileté válce opuštěna a rozpadla se. Roku 1872 vyrostl maják v Timmendorfu, od roku 1927 je Poel spojen hrází s pevninou. Ostrov je rovinatý, většinu rozlohy zaujímá orná půda. Vzhledem k množství pláží a čerstvému mořskému vzduchu je Poel populární rekreační oblastí.\n\n\n"}
{"id": "1257205", "url": "https://cs.wikipedia.org/wiki?curid=1257205", "title": "68. ročník udílení Filmových cen Britské akademie", "text": "68. ročník udílení Filmových cen Britské akademie\n\n68. ročník udílení Filmových cen Britské akademie se konal v Royal Opera House v Londýně 8. února 2015. Moderátorem ceremoniálu byl Stephen Fry. Ocenění bylo předáno nejlepším filmům a dokumentů britským i mezinárodním, které se promítaly v britských kinech v roce 2014. Nejvíce ocenění získal film \"Grandhotel Budapešť\", celkem 5 cen, které proměnil z 11 nominací. Nominace byly oznámeny 9. ledna 2015.\n"}
{"id": "1257208", "url": "https://cs.wikipedia.org/wiki?curid=1257208", "title": "Docklands Floating Bridge", "text": "Docklands Floating Bridge\n\nDocklands Floating Bridge je pěší pontonový most přes vodní kanál spojující londýnskou moderní čtvrť Canary Wharf a skladovou čtvrť z 19. století West India Quay. Byl navržený architektonickou kanceláří Future Systems s vedením Jana Kaplického. Most byl postaven mezi roky 1994 až 1996. Projekt stál 1,5 milionu GBP.\n\nŠtíhlý tvar mostu má lehko ocelovou konstrukci s hliníkovou pochozí vrstvou, ta spočívá na čtyřech párech pěnou naplněných pontonů o průměru 2,8 metrů, které jsou kotveny k betonovým pilotám. Oba konce mostu jsou níž než střed, jeho střed se dá hydraulicky otevřít a mohou zde proplouvat lodě. Noční nasvícení byla jedna z hlavních koncepcí této stavby, v zábradlí jsou elegatně zasazena světla. Svou svítivě zelenou barvou evokuje pestrobarevný hmyz a lehce se dotýká vody jako bruslařka, chce chodci způsobit pocit svobody.\n\nVětšina částí mostů byla prefabrikována a složena dohromady podle ideálů Future Systems na vnitřním pracovišti. Až poté byly dvě poloviny mostu z továrny přesunuty s policejním doprovodem Londýnem na místo určení.\n\n\n"}
{"id": "1257212", "url": "https://cs.wikipedia.org/wiki?curid=1257212", "title": "Íránská hymna", "text": "Íránská hymna\n\nHymna Íránu je píseň \"Sorude Melli\". Hudbu složil Hassanem Riyahim a text napsal Aiadan Maroni.\n\nTato hymna byla přijata v roce 1990, když nahradila hymnu Payandeh Bada Iran (پاینده بادا ایران), používanou v éře Ajátolláha Chomejního mezi lety 1980 až 1990.\n\n\n"}
{"id": "1257215", "url": "https://cs.wikipedia.org/wiki?curid=1257215", "title": "Petrohrad (zámek)", "text": "Petrohrad (zámek)\n\nPetrohrad je zámek ve stejnojmenné vesnici v okrese Louny. Postaven byl ve druhé polovině sedmnáctého století, ale dochovaná podoba je výsledkem mnoha pozdějších přestaveb a úprav. Zámek není přístupný, protože ho od druhé poloviny dvacátého století využívá psychiatrická léčebna. Od roku 1964 je chráněn jako kulturní památka.\n\nPůvodním panským sídlem petrohradského panství byl gotický hrad nad vesnicí. Poté, co v polovině šestnáctého století zpustl, si nechal Jaroslav Libštejnský z Kolovrat okolo roku 1560 postavit na jihozápadním okraji vesnice renesanční zámek. Po Jaroslavově smrti roku 1595 Petrohrad zdědil Jaroslav mladší Libštejnský z Kolovrat. Ten zemřel roku 1619, a přestože své jmění odkázal manželce a synům, byly dvě třetiny jeho majetku zabaveny za to, že se zúčastnil stavovského povstání. K petrohradskému panství odhadnutému na 55 955 kop míšeňských tehdy patřily zámek se dvorem, tři části městečka Jesenice, Chlumčany, Chotěšov, Černčice, Bílenec, Krty, Drahouš, Bukov a Vrbice. Vše koupil v roce 1622 Heřman Černín z Chudenic.\n\nNa počátku třicetileté války byl zámek vypálen. Roku 1651 zámek zdědil Heřmanův synovec Humprecht Jan Černín, který nechal provést poválečné stavební úpravy, a po něm panství v letech 1682–1710 převzal jeho syn Heřman Jakub Černín. Za něj byl zámek v letech barokně přestavěn podle projektu architekta Giovanniho Alliprandiho. V barokních úpravách zámku pokračoval také jeho syn František Josef Černín a v letech 1747–1752 vnuk Vojtěch Černín.\n\nNa konci osmnáctého století nechal Jan Rudolf Černín založit mezi zámkem a zříceninou hradu rozsáhlý anglický park. Evžen Černín roku 1864 přesunul pivovar z jižního zámeckého křídla do samostatného objektu navrženého architektem Josefem Zítkem a na místě původního vybudovat obytné místnosti. Roku 1915 zámek vyhořel, ale byl opraven. Černínům patřil až do roku 1945, kdy ho převzal stát a byla v něm zřízena psychiatrická léčebna.\n\nTrojkřídlý patrový zámek na půdorysu ve tvaru písmenu U se otevírá do čestného dvora. Severovýchodní křídlo je renesanční, zbylá dvě barokní. V průčelí severovýchodního křídla stojí dvoupatrová věž s polopatrem a štítem zakončeným „vlaštovčími ocásky“. Vedle věže se nachází zazděný půlkruhový bosovaný portál. Na protější straně budovy upravené v novogotickém a novorenesančním slohu a obrácené do nádvoří stojí arkýř na hranolové noze. Před hlavní průčelí severovýchodního křídla je na nádvorní straně předsazen pětiosý rizalit členěný vysokými pilastry a zdobený atikou s vázami. Před průčelí středního traktu předstupuje sedmiosý rizalit, do jehož patra vede dvouramenné schodiště zdobené vázami. Nad prostředními třemi okny se zdvihá tympanon. V jednom z nároží se nachází kostel svatého Vavřince, který vznikl úpravou obytných pokojů jako zámecká kaple v první polovině devatenáctého století.\n\nOkolo zámku vede červeně značená turistická trasa z Černčic do Rabštejna nad Střelou, Žlutic a Bochova.\n\n\n"}
{"id": "1257216", "url": "https://cs.wikipedia.org/wiki?curid=1257216", "title": "Avaricum", "text": "Avaricum\n\nAvaricum bylo oppidum ve starověké Galii, dnešní město Bourges. Nacházelo se na území, ovládaném galským kmenem Biturigů. Bylo to největší a nejlépe opevněné město Biturigů, které se nacházelo ve velmi úrodné krajině. Oppidum bylo lemováno řekou a bažinami, přístupné bylo pouze jedním vstupem. V roce 52 př. n. l. se zde odehrála bitva u Avarica mezi Římany a Galy, kdy Římané v čele s Juliem Caesarem oppidum dobyli a zabili okolo 40 000 lidí.\n"}
{"id": "1257221", "url": "https://cs.wikipedia.org/wiki?curid=1257221", "title": "Obština Kirkovo", "text": "Obština Kirkovo\n\nObština Kirkovo ( \"Община Кирково\") je bulharská jednotka územní samosprávy v Kărdžalijské oblasti. Leží v jižním Bulharsku na jižních svazích Východních Rodopů podél hranic s Řeckem. Správním střediskem je ves Kirkovo, kromě ní zahrnuje obština 71 vesnici. Žije zde přes 21 tisíc stálých obyvatel.\n\nV obštině se na vrcholu Vejkata (\"Вейката\") nachází nejjižnější bod Bulharska v místě .\n\nV obštině žije 21 122 stálých obyvatel a včetně přechodně hlášených obyvatel 45 245. Podle sčítáni 1. února 2011 bylo národnostní složení následující:\n"}
{"id": "1257224", "url": "https://cs.wikipedia.org/wiki?curid=1257224", "title": "Ryšánka (usedlost)", "text": "Ryšánka (usedlost)\n\nUsedlost Ryšánka se nachází v Praze 4 Krči v ulici K Ryšánce, západně od bývalého centra obce Dolní Krč. Je chráněna jako kulturní památka České republiky.\n\nUsedlost byla dlouho nazývána pouze „Na vinici“, a to až do poloviny 19. století. Na západě sousedila s branickými usedlostmi Dobeška a Zemanka.\n\nJméno Ryšánka získala za majitele hejtmana Ryšánka, který nechal kolem roku 1860 obytnou budovu usedlosti přestavět na zámeček.\n\nUsedlost tvoří soubor budov seskupených kolem velkého obdélného dvora. Do něj vede zděná brána, která má dvě postranní branky pro pěší. Jednopatrová novogotická budova stojí vpravo od vjezdu. K usedlosti patří okolní park a pozdně klasicistní kaplička na jeho severní straně.\n\nDo roku 1945 byl zámeček letním sídlem (posledním majitelem byl baron Maxmilián Sanleque), poté nájemní vilou. V 70. letech 20. století byl komplex staveb rekonstruován. Sídlil zde Pragoprojekt a n. p. Tesla.\n\n\n"}
{"id": "1257239", "url": "https://cs.wikipedia.org/wiki?curid=1257239", "title": "Seznam medailistů na halovém mistrovství Československa a Česka mužů a žen ve skoku do výšky", "text": "Seznam medailistů na halovém mistrovství Československa a Česka mužů a žen ve skoku do výšky\n"}
{"id": "1257240", "url": "https://cs.wikipedia.org/wiki?curid=1257240", "title": "Bitva u Gergovie", "text": "Bitva u Gergovie\n\nBitva u Gergovie se odehrála v roce 52 př. n. l. mezi římskými legiemi vedenými Juliem Caesarem a galskou koalicí vedenou vůdcem kmene Arvernů Vercingetorikem. Galové v bitvě zvítězili.\n\nMísto bitvy se dnes nachází u města La Roche-Blanche, nedaleko Clermont-Ferrandu. Bitva je ve Francii velmi známá a byla zmíněna ve francouzském komiksu \"Asterix\", konkrétně v knize \"Asterix a galský školní rok\".\n\nStejně jako většina informací o galské historii, tak i informace o této bitvě pocházejí většinou z Caesarovy publikace \"Zápisky o válce galské\". Galské zdroje se žádné nedochovaly.\n\nV zimě roku 53 př. n. l. zaútočil Vercingetorix na Gergovii, ze které byl předtím vyhnán. V této době Caesar shromažďoval vojsko pro budoucí výpady proti Galům a tato událost ho postavila před nelehké dilema, buď ponechat své vojsko přes zimu v bezpečí, ale ukázat slabost Říma ve věci ochrany svých spojenců Aedů a ztratit tak jejich podporu, nebo vytáhnout proti Vercingetorikovi do otevřené bitvy a riskovat tím možnost, že legiím dojdou zásoby potravin. Julius Caesar se rozhodl jednat. Ponechal dvě legie a zásobovací konvoj v Agedincu a zbývající vojáky vedl ke Gergovii. Cestou obléhal Vellaunodunum, Genabum a Noviodunum, což rozhořčilo Vercingetorika, a proto se vydal naproti Caesarovi. Vojska se střetla v otevřené bitvě u Novioduna, ve které Caesar zvítězil. V zimním období byl nedostatek potravin a Galové se rozhodli jít proti Caesarovi taktikou spálené země, proto svá oppida včetně zásob ničili. Jediní Biturigové si vynutili právo ponechat si zásoby potravin i zachovat jejich hlavní sídlo Avaricum. Římané proviant potřebovali, a proto se po bitvě u Novioduna vydali k oppidu Bituringů, které obléhali a nakonec dobyli v bitvě u Avarica. Poté se Caesar vydal směrem ke Gergovii. Vercingetorix jeho plány vytušil, proto ničil veškeré mosty, aby Římanům zabránil v rychlém pochodu. Ubránit Gergovii bylo esenciální, neboť toto oppidum se tyčilo více než 350 metrů nad přilehlou planinou a vedla k němu pouze jedna cesta, která nebyla tak široká, aby se na ní vtěsnal větší počet legionářů. Držba toho místa poskytovala obránci značnou výhodu. Julius Caesar si toho byl vědom, a proto k oppidu spěchal.\n\nKdyž Římané nocovali nedaleko města Varennes, kde Veringetorix zbořil jeden z mostů na řece Elave (patrně dnešní řeka Morge), oddělil Caesar ze svého vojska třetinu vojáků a zbylé dvě třetiny nechal pochodovat na jih uspořádaně v šesti oddílech, aby vzbudili dojem celistvé armády. Vercingetorix se nechal oklamat a Římany sledoval. Caesar s dvěma legiemi ve Varennesu opravil pobořený most a řeku překročil. Nakonec i druhá část Římanů se vrátila, překročila řeku a společně se vydali ke Gergovii.\n\nPo pětidenním pochodu dorazili Římané ke Gergovii. Legie byly unavené pochodem podél řeky tam a zpět. Caesar si uvědomil, že přímý útok pro vysokou polohu oppida je riskantní, a tak se rozhodl pro tradiční obléhání.\nBrzy zjistil, že poblíž Gergovie mají Galové malý vrch, díky kterému jsou schopni se zásobovat vodou a potravinami. Nočním útokem vrch obsadil a umístil na něm dvě legie. Následně obsazený vrch spojil se svým hlavním táborem dvěma příkopy a bariérou. Touto bariérou oddělil Galy od zásob potravin a vody.\n\nV průběhu tohoto obléhání byli vůdci Aedů oklamáni vyslanci Vercingetorika, kteří jim poskytli dezinformace o Caesarových jednotkách, nebo v to Caesar věřil. Caesar se s tímto kmenem dohodl, že 10 000 mužů ochrání jeho zásobovací linie. Vercingetorix ale přesvědčil jejich vůdce Convictolitava, aby se při příchodu ke Gergovii, k němu Aeduové připojili a zaútočili na Římany, tím by oslabili Caesarovo postavení. Caesar se o tomto spiknutí dozvěděl, a tak vyčlenil čtyři legie s nimiž obklíčil a porazil jednotky galského kmene Aedů. Následně prořímská frakce převzala kontrolu nad vládou Aedů a Caesar se vrátil do Gergovie s 10 000 člennou prořímskou kavalérií, složenou z Aedů. Dvě legie, které v Gergovii zanechal, aby pokračovaly v obléhání, byly pod tvrdým tlakem Vercingetorikových jednotek.\n\nJulius Caesar během obléhání musel Vercingetorika dostat z vrchu oppida, aby obléhání pro něj neskončilo fiaskem, proto využil jednu legii k odlákání pozornosti, zatímco ostatní se přesunuli na lepší pozici a obsadili tři galské tábory. Poté rozkázal ústup, aby Galy donutil opustit výhodná postavení na vrcholu. Většina Caesarových vojáků, ale rozkaz neslyšela a ve vidině vyvolané lehkostí, s níž obsadili tři tábory, se tlačila k oppidu a zahájila přímý útok. V tom dorazili prořímští Aeduové, které zprvu Římané pokládali za nepřátelské Arverny, a tak Caesar musel nastolit v jednotkách pořádek, což ho stálo mnoho úsilí a času. Hluk přímého útoku varoval Vercingetorika, který následně spatřil Římany a Aedui těsně pod hradbami Gergovie a rozhodl se okamžitě zaútočit svou kavalerií, která prorazila římskou linii. Poté jezdci sesedli z koní a připojili se k pěchotě, která Římanům přivodila těžké ztráty. Vzhledem k situaci se Caesar rozhodl pro ústup, opustil obležení a s jednotkami utekl z území Arvernů na území Aedů.\n"}
{"id": "1257241", "url": "https://cs.wikipedia.org/wiki?curid=1257241", "title": "Josef Pouček", "text": "Josef Pouček\n\nJosef Pouček (* 25. srpna 1940) je bývalý československý fotbalový rozhodčí.\n\nV československé lize řídil celkem 189 ligových utkání jako hlavní rozhodčí a 248 utkání jako asistent. Jako asistent řídíl v roce 1984 finále Mistrovství Evropy ve fotbale 1984. Je držitelem Ceny Václava Jíry za rok 2015 pro osobnosti, které se významně zasloužili o rozvoj českého fotbalu. Jako mezinárodní rozhodčí řídil jako hlavní rozhodčí nebo asistent celkem 91 utkání. Jako hlavní rozhodčí řídil 4 mezistátní utkání.\n\n\n"}
{"id": "1257242", "url": "https://cs.wikipedia.org/wiki?curid=1257242", "title": "Naděžda Gajerová", "text": "Naděžda Gajerová\n\nNaděžda Gajerová (11. března 1928 Brno – 8. ledna 2017) byla česká herečka, autorka beletrie (též pro děti), autorka operních libret a básnířka.\n\nNarodila se jako Naděžda Mauerová. Už od dětství hrála v brněnském Státním divadle v představeních pro děti. Za II. světové války pohostinsky vystupovala ve studentském souboru Komorní hry. Zároveň studovala školu pro ženská povolání. V letech 1945–1947 byla angažována v brněnském Svobodném divadle, které bylo v podstatě nástupcem Komorních her. V roce 1947 začala studovat na Státní konzervatoři v Brně. Větší filmové role ztvárnila v \"Siréně\" (1947), dále ve filmech \"Vyšší princip\" (1960) a \"Ať žije republika\" (1965).\n\nVdala se za filmového režiséra Václava Gajera (1923–1998), s nímž se seznámila při natáčení svého prvního filmu (rozvedli se v roce 1968). Z jejich manželství pochází tři děti. Ve stopách rodičů se vydala nejmladší dcera, herečka Veronika Gajerová (* 1963). Po rozvodu byla manželkou hudebního skladatele Miloše Vacka. Natáčení mimo Brno ji přinutilo přerušit studium herectví a na konzervatoř se již nevrátila. K jevištní praxi se vrátila počátkem 50. let, kdy se stala v letech 1950–1953 členkou souboru Divadelní skupiny Československého svazu mládeže, následně byla pět let angažována v Divadle S. K. Neumanna (1954–1959), kam byla přijata po předchozím pohostinském účinkování. V této době se také příležitostně vracela k filmovému natáčení, v několika filmech různých žánrů vytvořila vedlejší role dívek a mladých žen: \"Ještě svatba nebyla...\" (1954), \"Neporažení\" (1956) a účast na filmovém zpracování dramatu \"Vyšší princip\" (1960).\n\nV roce 1959 byla Naděžda Gajerová přijata jako sólistka činohry do Národního divadla v Praze a zde hrála třicet let až do svého odchodu na penzi v roce 1987. Ve filmu se objevovala pak už jen zřídka. V roce 1962 hrála maminku jednoho z dětských hrdinů ve filmu \"Anička jde do školy\", v roce 1965 hrála ve filmu \"Ať žije republika\". V roce 1971 se objevila v televizi v hudební komedii \"Sto dukátů za Juana\", jinak se ale převážně věnovala divadlu. Zvláště vystupovala ve hře \"Naši furianti\", kterou Národní divadlo hrálo celých šest let. V roce 1982 byl Československou televizí z tohoto představení pořízen záznam. Menší roli hrála také v \"Kočičí hře\" s Danou Medřickou v hlavní roli.\n\nV pozdějším věku se věnovala také psaní. Pod svým dívčím jménem Naďa Mauerová publikovala několik próz pro děti. Napsala mj. pohádkovou knihu \"Děvčátko s koťaty\" (1979). V roce 1997 byla Naděžda Gajerová vyznamenána hereckou cenou \"Senior Prix\".\n\n\n"}
{"id": "1257243", "url": "https://cs.wikipedia.org/wiki?curid=1257243", "title": "Melchior Hatzfeld", "text": "Melchior Hatzfeld\n\nMelchior, hrabě z Gleichenu a Hatzfeldu (20. října 1593 Westerwald – 9. ledna 1658 Powidzko) byl císařský polní maršál, který bojoval za Třicetileté války pod Albrechtem z Valdštejna a Matyášem Gallasem.\n\nByl druhým z pěti synů Sebastiana von Hatzfeld a Lucie von Sickingen. Jeho mladší bratr Franz von Hatzfeld byl biskupem ve Würzburgu. V roce 1620 vstoupil pod Valdštejnem do císařské armády, v roce 1632 získal hodnost kolonela, 1633 polního podmaršálka a polního maršála v roce 1635.\n\nPo Valdštejnově vraždě v únoru 1634 se dostal pod vedení Matyáše Gallase. 4. října 1636 utrpěl porážku od Švédů pod velením Johana Banéra v bitvě u Wittstocku. O dva roky později zvítězil v bitvě u Vlotho a svoje úspěchy potvrdil v roce 1641 během obléhání Dorstenu. 6. března 1645 byl Švédy zajat po drtivé porážce u Jankova, ale brzy nato byl propuštěn. V roce 1646 odešel z armády, ale v roce 1657 byl znovu povolán do služby jako \"Generalfeldmarschall\" aby podpořil polského krále v čele šestnáctitisícové armády proti švédskému králi Karlovi X. Gustavovi. 30. srpna téhož roku dobyl Krakov.\n\nZemřel několik měsíců po návratu domů. Jeho tělo bylo pohřbeno v polských Prusicích a jeho srdce ve Weikersheimu. Obě hrobky byly postaveny Achillem Kernem (1607–1691).\n"}
{"id": "1257254", "url": "https://cs.wikipedia.org/wiki?curid=1257254", "title": "Seznam medailistů na halovém mistrovství Československa a Česka mužů a žen ve skoku do dálky", "text": "Seznam medailistů na halovém mistrovství Československa a Česka mužů a žen ve skoku do dálky\n"}
{"id": "1257260", "url": "https://cs.wikipedia.org/wiki?curid=1257260", "title": "Federação Escotista de Portugal", "text": "Federação Escotista de Portugal\n\nFederação Escotista de Portugal (FEP, \"Skautská federace Portugalska\") je národní skautská federace v Portugalsku. Skauting začal v Portugalsku vznikl v roce 1911 a byl jedním ze zakladatelů Světové organizace skautského hnutí (WOSM) v roce 1922. Tato federace byla založena v roce 1928. V roce 2011 bylo jejími členy 75 359 skautů a skautek.\n\nPři vzniku skautingu v roce 1911, vzniklo mnoho sdružení, ale pouze dvě z nich přežili: \"União dos Adueiros de Portugal\" (které zaniklo v roce 1930) a dodnes živé \"Associação dos Escoteiros de Portugal\" (AEP). Později, v roce 1923, pod záštitou katolické církve vzniklo \"Corpo Nacional de Escutas – Escutismo Catolico Português\" (CNE), druhé sdružení které je aktivní dodnes. V portugalsou jsou i další organisace mimo CNE a AEP, například Associação Guias de Portugal (AGP), ty ale nejsou členy federace.\n\nFederace hostila Roverway 2003, společná událost Evropského regionu WOSM a WAGGGS.\n\nFederace má dva členy:\n\n"}
{"id": "1257264", "url": "https://cs.wikipedia.org/wiki?curid=1257264", "title": "Mistrovství České republiky v cyklokrosu 2017", "text": "Mistrovství České republiky v cyklokrosu 2017\n\nMistrovství České republiky v cyklokrosu 2017 se konalo v sobotu 7. ledna 2017 v Hlinsku ve sportovním areálu Olšinky. Závod se jel na zasněžené trati při teplotě kolem -17 stupňů Celsia.\n\nZávodě mužů se zúčastnili závodníci kategorií elite a do 23 let. Závodní okruh měřil 2 500 m. Startovalo 32 mužů a 18 žen.\n\n"}
{"id": "1257265", "url": "https://cs.wikipedia.org/wiki?curid=1257265", "title": "Askold", "text": "Askold\n\nAskold může znamenat:\n"}
{"id": "1257276", "url": "https://cs.wikipedia.org/wiki?curid=1257276", "title": "Atentát na Abrahama Lincolna", "text": "Atentát na Abrahama Lincolna\n\nAtentát na Abrahama Lincolna se odehrál 14. dubna 1865 v době, kdy 16. prezident Spojených států amerických Abraham Lincoln sledoval hru \"Our American Cousin\" (\"Náš americký bratranec\") ve Fordově divadle. Atentát provedl v té době známý divadelní herec John Wilkes Booth.\n\nSoučástí plánu bylo zabití dalších významných členů americké vlády, totiž ministra zahraničních věcí Spojených států amerických Williama H. Sewarda a viceprezidenta Andrewa Johnsona. Sewarda měli zabít Lewis Powell a David Herold, viceprezidenta Johnsona měl zabít George Atzerodt. Booth a jeho spolupracovníci doufali, že pokud odstraní tři nejvýznamnější politiky ve vládní administrativě, zpřetrhá to kontinuitu vlády Spojených států amerických. Úspěšný však byl pouze atentát na prezidenta Lincolna.\n\nŠestnáctý prezident Spojených států americký Abraham Lincoln byl prvním prezidentem, na kterého byl spáchán úspěšný atentát a třetím prezidentem, který zemřel během doby trvání svého úřadu. V době, kdy se prezident Lincoln díval na divadelní hru, na něj Booth zezadu vystřelil a trefil jej do hlavy. V 7:22 ráno následujícího dne Lincoln zemřel v Petersen House naproti divadlu.\n\nBooth se po atentátu snažil delší dobu unikat, nakonec byl při pronásledování armádou zastřelen. Dopadeni a souzeni byli také jeho další spolupracovníci, nakonec došlo k jejich popravě.\n\nJohn Wilkes Booth, původně z Marylandu, byl hrdý Jižan a otevřený sympatizant Konfederace. Narodil se do rodiny dobře známých herců. Booth sám byl v době atentátu slavnou a celosvětově známou celebritou.\n\nV březnu roku 1864 se generál Ulysses S. Grant, velící generál všech armád Unie, rozhodl pozastavit výměnu válečných zajatců s armádou Konfederace. Uvědomil si totiž, že výměna prodlužuje válku vracením vojáků do vyčerpaného Jihu. Proto John Wilkes Booth vypracoval plán na unesení prezidenta Lincolna a jeho výměnu za zajaté Jižany. Booth naverboval Samuela Arnolda, George Atzerodta, Davida Herolda, Michaela O'Laughlena, Lewise Powella (také známého jako „Lewis Paine“) a Johna Surrata, aby mu pomohli. Matka Surrata, Mary Surrattová, opustila svou hospůdku v Surrattsville a přesunula se do domu ve Washingtonu, D.C., který pak Booth často navštěvoval.\n\nLincoln a Booth se navzájem dobře neznali. Lincoln Bootha ale viděl ve hře \"The Marble Heart\" ve Fordově divadle 9. listopadu 1863. Tehdy se mu Booth zalíbil natolik, že mu prostřednictvím své kanceláře zaslal pozvánku na návštěvu Bílého domu, kterou Booth odmítl. Lincoln byl obdivovatelem muže, který se stal jeho vrahem.\n\nBooth dne 4. března 1865 navštívil Lincolnovu druhou inauguraci. Po ní si napsal do svého diáře: „Jakou skvělou šanci jsem to měl, pokud bych si přál zabít prezidenta v den jeho inaugurace.“\n\n17. března 1865 Booth informoval své spolupracovníky o tom, že Lincoln navštíví hru \"Still Waters Run Deep\" v Cambeelské vojenské nemocnici. Muže shromáždil v restauraci na okraji města a měl v úmyslu připojit se k prezidentovi při jeho cestě zpět z nemocnice. Lincoln však tuto hru nakonec vůbec nenavštívil a tak tento plán selhal.\n\nMezitím se Konfederace rozpadla. Třetího dubna padlo hlavní město Konfederace, Richmond ve Virginii, do rukou armády Unie. Dne 9. dubna 1865 se armáda severní Virginie, hlavní armáda Konfederace, vzdala do rukou armády Potomacu.\n\nExistuje několik teorií o Boothově přesném motivu ohledně spáchání atentátu na Lincolna. Booth napsal dopis své matce Mary Ann, ve kterém mluví o své touze pomstít jih. Doris Kearns Goodwin podpořil myšlenku, že mnoho Boothovy motivace pochází ze sourozenecké rivality se svým dobře známým bratrem, hercem Edwinem Boothem. Historik David S. Reynolds napsal, že část Boothovy motivace byla tvořena obdivem k abolicionistovi Johnovi Brownovi. Asia Booth Clarke citovala svého bratra Johna W. Bootha, když říkal: „John Brown byl tím největším mužem tohoto století!“. 11. dubna 1865, dva dny poté, co se Leeova armáda vzdala unijním silám a tři dny před atentátem, Booth navštívil Lincolnův projev v Bílém domě, kde Lincoln podporoval udělení volebního práva dřívějším otrokům. Booth je citován, když říkal Lewisovi Powellovi: „To znamená občanství i pro negry. Přísahám Bohu, že ho zabiju. Tohle je jeho poslední projev.“.\n\nJe široce uznáváno, že Lincoln očekával, že na něj bude spáchán atentát. Podle Warda Hilla Lamona, Lincolnova přítele a životopisce, měl Lincoln sen, který s ním tři dny před atentátem projednával. Při tom řekl:\n\nV den atentátu řekl Lincoln svému bodyguardovi, Williamu H. Crookovi, že se mu po tři noci zdálo o svém vlastním atentátu. Crook poradil Lincolnovi, aby ten večer raději do Fordova divadla nechodil. Lincoln však odvětil, že své ženě slíbil, že tam půjdou. Když Lincoln odcházel do divadla, otočil se ke Crookovi a řekl: „Sbohem, Crooku“, což bylo vůbec poprvé, kdy něco podobného řekl. Předtím vždycky říkal jen: „Dobrou noc, Crooku“.\n\nPoté, co byl Lincoln zastřelen, jeho žena Mary Todd Lincolnová řekla: „Jeho sen byl prorocký“.\n\nČtrnáctého dubna 1865 si Booth poznamenal do diáře: „Náš případ je téměř ztracen. Musí se stát něco \"rozhodného\" a velkého.“\n\nLincoln se po dlouhé době vzbudil veselý. Senátor James Harlan vzpomíná, že Lincoln byl jako vyměněný. Namísto nepopsatelného smutku byla v jeho tváři cítit stejná nepopsatelná radost.\n\nHugh McCulloch, nový ministr financí Spojených států amerických, si ráno poznamenal: „Nikdy jsem neviděl pana Lincolna tak veselého a šťastného.“ Edwin M. Stanton řekl: „Včera brzy ráno svolal prezident schůzi kabinetu, na které byl přítomen gen. Grant. Prezident byl mnohem veselejší a šťastnější, než jsem ho předtím kdy viděl. “ Nikdo si toho rozdílu nemohl nevšimnout. Ještě před několika měsíci vypadal prezident bledě a vyčerpaně.\n\nLincoln řekl členům jeho kabinetu, že snil o tom, že pluje na „jedinečném a nepopsatelném plavidle, které se velmi rychle pochybuje vstříc temnému a neurčitému pobřeží“. Také prozradil, že měl tento sen opakovaně u předchozích příležitostí, před „téměř každou velkou a důležitou událostí války“, jako v případě vítězství u Antietamu, Gettysburgu anebo Vicksburgu. \n\nOkolo poledne se Booth dozvěděl, že tuto noc navštíví prezident Lincoln a generál Grant hru \"Our American Cousin\". Přitom si uvědomil, že to pro něj bude ta nejlepší příležitost udělat něco „rozhodného“. Booth věděl, jak divadlo vypadá, jelikož v něm několikrát hrál, naposledy minulý měsíc. \n\nToho dne odpoledne šel Booth do penzionu Mary Surrattové ve Washingtonu a požádal ji, aby doručila přinesený balíček do hospůdky v Surrattsville v Marylandu. Také ji požádal, aby řekla svému nájemci, který tam bydlel, aby na ten večer připravil k vyzvednutí zbraně a munici, kterou tam předtím Booth uložil. Surratová udělala, co po ní Booth žádal a zajela do Surratsville spolu s Lousiem J. Weichmannem, jejím nájemníkem a přítelem jejího syna. Kvůli tomuto činu byla o tři měsíce později popravena.\n\nV sedm hodin večer se John Willkes Booth naposledy setkal se svými spolupracovníky. Přiřadil Lewisovi Powellovi úkol zabít ministra zahraničních věcí Williama H. Sewarda v jeho domě, Georgovi Alzerodotovi úkol zabít viceprezidenta Spojených států amerických Andrewa Johnsova v jeho rezidenci a Davidovi E. Heroldovi úkol doprovodit Powella do Sewardova domu. Booth plánoval zastřelit Lincolna jednoranným Deringerem a poté bodnout Granta nožem ve Fordově divadle. Všichni měli zaútočit najednou krátce po desáté hodině večerní. Atzerodt s tím nechtěl mít nic společného, chtěl pomoci pouze s unesením prezidenta, ne s jeho zabitím. Booth mu řekl, že je příliš pozdě na to, aby mohl vycouvat.\n\nV rozporu s informací, kterou Booth slyšel, gen. Grant a jeho manželka Julia Grantová odmítli pozvání na hru od prezidenta Lincolna, jelikož manželka prezidenta a manželka Granta spolu nebyly zadobře. Prezident pozval i další lidi, aby se k němu připojili, nakonec toto pozvání přijali pouze major Henry Rathbone a jeho snoubenka Clara Harrisová (dcera newyorského senátora Ira Harrise).\n\nLincoln řekl předsedovi Sněmovny reprezentantů Spojených států amerických Schuylerovi Colfaxovi: „Myslím, že je čas jít, ačkoliv bych raději zůstal“. Poté pomohl Mary nastoupit do kočáru a poté odjeli.\n\nLincolnova skupina do divadla přijela pozdě a usadila se v Prezidentské lóži, což byly ve skutečnosti dvě lóže umístěné hned vedle sebe v rohu divadla, které byly původně rozděleny příčkou, která ale byla odebrána. Hra se na krátkou dobu zastavila a orchestr zahrál \"Hail to the Chief\", oficiální hymnu prezidenta Spojených států amerických, jelikož audience divadla vestoje uvítala prezidenta s ovacemi. Fordovo divadlo bylo v té době zcela plné, bylo v něm zhruba 1 700 diváků. Paní Lincolnová zašeptala svému manželovi, který ji držel za ruce: „Co si bude slečna Harrisová myslet o mém zavěšení se do tebe?“ Prezident Lincoln odpověděl: „Nebude si o tom myslet vůbec nic.“\n\nToto jsou poslední známá slova pronesená Abrahamem Lincolnem před jeho smrtí, ačkoliv někteří tvrdí, že později řekl své manželce, že se rozhodl navštívit Svatou Zemi, což zakončil výrokem: „Na celém světě není žádné místo, které bych viděl raději než Jeruzalém.“\n\nPrezidentská lóže měla být střežena policistou Johnem Frederickem Parkerem. Během přestávky Parker zašel do blízké hospody spolu s Lincolnovým lokajem a kočím. Je nejasné, jestli se vůbec do divadla vrátili, ale zcela určitě vevnitř Parker nebyl v době, kdy Booth vtrhl do lóže. V každém případě i kdyby policista byl v době atentátu přítomen, je otázkou, jestli by vůbec zamezil ve vstupu do prezidentské lóže přednímu hercovi, jakým byl John Wilkes Booth.\n\nDr. George Brainerd Todd, námořní chirurg, spatřil Botha přicházet,: „okolo 22:25 pomalu procházel kolem prezidentské lóže muž a slyšel jsem někoho říkat: \"Tam je Booth\". V tom okamžiku jsem se na něj podíval. Stále šel vpřed velmi pomalu a byl téměř u dveří, když se zastavil, vytáhl z kapsy papírovou kartičku, něco na ni napsal a dal ji uvaděči, jenž ji následně vstrčil do lóže. Během minutky se dveře otevřely a onen muž vešel dovnitř“.\n\nPřed tím, než Booth vstoupil do prvních dveří prezidentské lóže, zabarikádoval směrem dovnitř otevírající se dveře pomocí dřevěného klacíku, který vstrčil mezi dveře a zeď. Důkazy napovídají, že tam tento klacík dal dříve než den před samotným atentátem, ačkoliv to není jisté. \n\nBooth věděl, jaký má hra průběh a vyčkal na přesný okamžik, kdy herec Harry Hawk (který hrál hlavní roli bratrance Asy Trencharda) zůstal na scéně sám, aby promluvil k audienci, což považoval za nejsměšnější část hry. Doufal, že smích audience trochu ztlumí výstřel ze zbraně. Lincoln sám se během této pasáže smál.\n\nV té chvíli Booth otevřel dveře, vstoupil do lóže a střelil prezidenta, čímž ho smrtelně zranil. Kulka zasáhla Lincolnovu hlavu za jeho levým uchem, těžce zlomila lebku a téměř opustila hlavu druhou stranou nad Lincolnovým pravým okem. Prezident okamžitě ztratil vědomí a klesl ve své houpací židli. Mary Lincolnová se nejprve natáhla, chytila ho a pak vykřikla, když si uvědomila, co se stalo.\n\nPřed zaslechnutím výstřelu ze střelné zbraně si major Rathbone myslel, že Booth vykřikl slovo, které znělo jako „Svoboda!“.\n\nRychle vyskočil ze svého sedadla a pokusil se Boothovi zabránit v útěku. Booth upustil pistoli na podlahu a vytáhl nůž, kterým Rathbona zranil na levém předloktí. Rathbone se rychle vzpamatoval a znovu se pokusil chytit Bootha, protože se připravoval skočit z okraje prezidentské lóže. Zachytil však pouze jeho kabát, čímž Bootha v jeho třímetrovém seskoku jen trochu zpomalil. Během seskoku Boothova levá bota zasáhla zarámované rytiny Washingtonu, které úplně otočila a jeho jezdecká šňůra se zapletla do Treasury Guard vlajky, která spolu s dalšími prezidentskou lóži zdobila. Po dopadu se navzdory zraněním vztyčil, čímž obecenstvo přesvědčil, že se jedná o součást hry. Booth držel svůj krvavý nůž nad hlavou a něco křičel na diváky.\n\nAčkoliv se obecně věří, že Booth křičel „Sic semper tyrannis!“ (státní motto Virginie v latině znamenající „Tak vždy tyranům!“), ať už v lóži anebo přímo na jevišti, není přesto jasné, zda tento tradičně citovaný Boothův výrok byl skutečně pronesen. Existuje několik rozdílných očitých svědectví o tom, co vlastně Booth řekl. I přes to, že nejvíce očitých svědků tvrdí, že Booth křičel „Sic semper tyrannis!“, další – včetně Bootha samotného – tvrdí, že křičel pouze „Sic semper“. Někteří si vůbec nevzpomínají, že by Booth řekl cokoliv latinsky.\n\nCo Booth křičel v angličtině je také nejasné a různí očití svědci říkají něco jiného. Několik z nich tvrdí, že Booth křičel „Jih je pomstěn!“. Další tvrdí, že slyšeli Bootha říkat „Pomsta pro Jih“ anebo „Svoboda pro Jih“. Dva další tvrdí, že Booth řval „Udělal jsem to!“.\n\nZatímco diváci si zatím neuvědomili, co se děje, právník Maj. Joseph B. Stewart se okamžitě poté, co na scéně spatřil Bootha, zvedl a začal ho pronásledovat.\n\nMary Lincolnová a Clara Harrisová křičely a Rathbone plakal a volal: „Zastavte toho muže!“, což způsobilo, že si i ti diváci, kteří se doposud domnívali, že vidí pokračování hry, uvědomili, že se představení vymklo kontrole a vypuklo všeobecné pozdvižení.\n\nNěkteří z publika se okamžitě poté, co si uvědomili, co se děje, vydali za Boothem, ale nikdo z nich ho nedokázal chytit. Booth běžel přes celou scénu zrovna ve chvíli, kdy Rathbone křičel a odešel zadními dveřmi. Na cestě narazil do Williama Witherse, Jr., vedoucího orchestru, kterého následně bodl nožem. \n\nIhned po opuštění budovy se Booth přiblížil ke koni, který čekal venku, udeřil Josepha \"Penauts\" Burroguthsa, jenž mu koně držel, vskočil na koně a odjel.\n\nKatherine M. Evansová (mladá herečka, která byla v okamžiku, kdy byl Lincoln střelen zrovna v zákulisí Fordova divadla), spěchala zpět na scénu ihned po Boothově odchodu. V následujících rozhovorech prohlásila: „Podívala jsem se a viděla jsem prezidenta Lincolna v bezvědomí s položenou hlavou na hrudi a zavřenýma očima, ale i přesto se stále smál.\n\nCharles Leale, mladý armádní chirurg, chtěl vstoupit do prezidentské lóže hned poté, co spatřil Bootha končit jeho výstup před publikem a krev na jeho noži. Nepodařilo se mu ale otevřít dveře. Rathbone si (uvnitř lóže) všiml, že dveře jsou zablokované dřevěnou zarážkou. Zařval na Leana, aby odstoupil od dveří, zarážku vysunul a dveře otevřel. \n\nLeale poté do otevřené lóže vstoupil a spatřil Lincolna s hlavou opřenou o jeho pravici a vzlykající Mary Lincolnovou, která se nedokázala kontrolovat. Leale položil prezidenta na podlahu, jelikož věřil, že Lincoln byl bodnut nožem do ramene. Mezitím byl do lóže vyzdvihnut další lékař, Charles Sabin Taft.\n\nCharles Leale a lékař Charles Sabin Taft odřízli Lincolnův zakrvavený límec a rozřízli mu tričko. Leale si všiml kulky napravo v Lincolnově hlavě těsně vedle levého ucha, kterou se následně pokusil vyndat. Kulka ale byla zaražena příliš hluboko, a proto se mu to nepodařilo. Následně místo toho Leale vyndal krevní sraženinu, čímž se prezidentovo dýchání zlepšilo. Leale z toho vyvodil, že pokud odebere více krevních sraženin, Lincoln bude dýchat více přirozeně. Poté Leale zahlédl, že se kulka dostala až do prezidentovy lebky. Leale nakonec oznámil, že zranění Lincolna je smrtelné a je téměř nemožné, aby přežil. \n\nLeale, Taft a další doktor, Albert King, se rozhodli, že prezident musí být přesunut pryč z divadla, přičemž hrbolatá cesta městem zpět do Bílého domu byla příliš nebezpečná. Chvíli uvažovali o přesunutí prezidenta do vedlejšího Star Saloonu Petera Taltavulla, nakonec se rozhodli prezidenta přenést na druhou stranu ulice a tam najít nějaký dům, do kterého ho umístí. Zmínění tři doktoři a někteří vojáci z hlediště nesli prezidenta hlavním vchodem pryč z Fordova divadla. Na ulici je spatřil muž, který jim radil, aby prezidenta umístili do penzionu Petersen House.\n\nMezitím dorazilo více doktorů, Joseph K. Barnes, Charles Henry Crane, Anderson Ruffin Abbott a Robert K. Stone (Lincolnův osobní lékař). Všichni se shodli na tom, že Lincoln nemůže přežít. Jelikož prezidentovo krvácení pokračovalo, odebrali krevní sraženinu, aby zmírnili tlak na mozek. Leale pevně stiskl prezidentovu ruku, aby mu dal najevo, že měl přítele.\n\nNa místo přišli ministr námořnictva Gideon Welles a ministr války Edwin M. Stanton a převzali nad situací kontrolu spolu se starším Lincolnovým synem Robertem Toddem Lincolnem. Staton vyhodil Mary Lincolnovou z místnosti a zřídil pracoviště v zadním salonu, čímž udržel vládu USA v chodu po dobu několika následujících hodin, kdy odesílal a přijímal telegramy, přijímal hlášení očitých svědků a vydával rozkazy směřující k honbě za Boothem.. Do domu neměla přístup veřejnost, ale i přesto bylo dovoleno několika úředníkům a lékařům, aby Lincolnovi vyjádřili poctu.\n\nNa začátku Lincoln dýchal pomalu a stabilně. Později jedno z jeho očí nateklo a pravá část jeho tváře ztratila barvu. Krátce před sedmou hodinou ranní bylo Mary Lincolnové povoleno vrátit se k Lincolnovi.\n\nLincoln zemřel v 7:22 hodin ráno 15. dubna roku 1865 ve věku 56 let. Mary Lincolnová na místě v době jeho smrti nebyla přítomná.\n\nOkamžikem Lincolnovy smrti přešly prezidentské pravomoci na viceprezidenta Andrewa Johnsona.\n\nBooth udělil Lewisovi Powellovi úkol zabít ministra zahraničních věcí Spojených států amerických Williama H. Sewarda. 5. dubna 1865 Seward vypadl z kočáru, přičemž si zlomil pravou paži a bradu a utrpěl otřes mozku. Lékaři vytvořili improvizovanou dlahu, aby mu bradu opravili (tato dlaha je často nesprávně nazývaná krčním límcem). Během noci dne atentátu byl stále upoután na lůžko ve svém domě ve Washingtonu nedaleko Bílého domu. David Herold dovedl Powella do rezidence Sewarda. Powell si s sebou nesl revolver 1858 Whitney (což byla velká, těžká a populární zbraň během občanské války) a bowie nůž.\n\nPowell zaklepal na přední dveře domu krátce po desáté hodině večer. William Bell, Sewardův sluha, mu dveře otevřel. Powell řekl Bellovi, že má pro Sewarda léky od jeho doktora, Dr. Verdiho, a že zde je, aby mu léky osobně doručil a popsal, jak je má brát. Powell dostal povolení ke vstupu až po dlouhém přesvědčování sluhy. Na konci schodišť do třetího podlaží, ve kterém měl Seward ložnici, jej zastavil Sewardův syn, asistent ministra zahraničních věcí USA, Frederick W. Seward. Powell mu řekl stejný důvod jako Bellovi, ale Frederick byl vůči příchozímu nedůvěřivý a řekl Powellovi, že jeho otec spí.\n\nPoté, co Sewardova dcera Fanny slyšela hlasy z haly, otevřela dveře do Sewardovy místnosti a řekla: „Frede, táta je ale vzhůru.“ a pak dveře opět zavřela, čímž Powellovi prozradila, kde se Seward momentálně nachází. Powell se obrátil a šel opět dolů. Náhle se otočil a vytáhl svůj revolver, který namířil na Federicka. Zmáčkl spoušť, jenže jeho zbraň nevystřelila. Powell následně zbil Federicka pistolí, která již byla rozbitá a nefunkční. Federick Seward upadl na podlahu v bezvědomí. William Bell začal řvát: „Vražda! Vražda!“ předtím, než vyběhl ven, aby přivolal pomoc.\n\nFanny, která se divila, co ten hluk znamenal, opět vykoukla ze dveří a spatřila svého zakrvaveného bratra v bezvědomí na zemi a Powella, který běžel směrem k ní s vytaženým nožem. Powell ji odhodil stranou, přiběhl k Sewardově posteli a opakovaně ho začal bodat nožem. Poprvé se netrefil, ale již třetí rána zachytila Sewardovu tvář. Jeho dlaha byla jedinou věcí, která ho před ostřím nože zachránila.\n\nBell křičela a Fanny Sewardová mezitím vystrašila Herolda, který odběhl a nechal Powella o samotě. Powell, jenž neznal geografii města, musel uprchnout sám.\n\nSeržant George F. Robinson, voják, který měl za úkol navštívit ministra a Sewardova syna Augusta, který byl armádním úředníkem, se pokusil odehnat Powella pryč. Augustus v té chvíli spal, ale byl vzbuzen Fanyynými výkřiky. Síla Powellových ran shodila Sewarda dolů z postele na podlahu, kde na něj Powell nemohl dosáhnout. Powell bojoval s Robinsonem, Augustusem a Fanny, které taktéž bodnul.\n\nV okamžiku, kdy Augustus odešel pro svou zbraň, Powell běžel dolů ze schodiště a dosáhl předních dveří. Právě v té chvíli dorazil messenger, který se jmenoval Emerick Hansell, s telegrama pro Sewarda. Powell ho udeří do zad, čímž způsobil, že spadl na podlahu. Ještě předtím, než Powell odešel ven zvolal: „Jsem blázen! Jsem blázen“, odvázal svého koně a osamotě odjel.\n\nFanny Sewardová se rozplakala se slovy: „Pane bože, můj táta je mrtvý!“. Seržant Robinson po události zvedl ministra z podlahy zpět na postel. Seward následně vypudil krev ze své pusy a řekl: „Nejsem mrtvý. Pošlete pro doktory, pošlete pro policii, zavřete dům.“. Ministr byl pokryt krví, ale Powellovy bezduché rány nožem v tmavém pokoji se nestrefily do žádného životně důležitého orgánu a Seward přežil, ačkoliv s trvalými následky.\n\nBooth se rozhodl, že George Atzerodt by měl zabít viceprezidenta Andrewa Johnsona, který byl v té době v hotelu Kirkwood House ve Washingtonu. Atzerodt byl v 22:15 dne 14. dubna 1865 na cestě do hotelu, kde si pronajal pokoj číslo 126, hned nad pokojem, ve kterém byl viceprezident Johnson. Dorazil do hotelu ve stanovený čas a zamířil do baru ve spodní části hotelu, kam si sebou vzal pistoli a nůž. Tam se zeptal barmana Michaela Henryho na viceprezidentovo chování a osobnost. Poté, co strávil v salónu nějaký čas, hodil do sebe drink a toulal se ulicemi Washingtonu a v jedné z ulic nervózně odhodil svůj nůž. Zhruba ve dvě hodiny ráno dorazil do hotelu Pennsylvania House Hotel, kde odešel do svého pokoje a šel spát.\n\nTen samý den ráno se Booth zastavil v hotelu Kirkwood a zanechal tam vzkaz pro Johnsona. V něm stálo: „Nechtěl jsem Vás vyrušit, ale jste doma? J. Wilkes Booth“. Vzkaz si vyzvedl Johnsonův osobní tajemník William Browning. Historici se neshodují na účelu této zprávy a je interpretována několika různými způsoby. Jedna z teorií je, že Booth si nebyl jist, zda Atzerodt byl ve svém úkolu úspěšný, anebo se obával, že se k zabití člověka neodhodlá. Proto použil vzkazu, aby alespoň viceprezidenta zatáhl do konspirace. Další teorie je, že Booth se skutečně rozhodl pouze zjistit, zda se očekává, zda bude tuto noc viceprezident v hotelu.\n\nBěhem asi půl hodiny od Boothova odchodu z Fordova divadla Booth odešel přes Navy Yard Bridge ven ze města do Marylandu. Sentry seržant Silas Cobb, příslušník 3. dělostřeleckého pluku Massachusetts se dotázal Bootha, co tam dělá tak pozdě v noci. Ten mu odpověděl, že je na cestě domů do blízkého města Charles. Cobb znejistěl, jelikož přechod mostu po deváté hodině večerní byl pro civilisty zakázán, ale dovolil mu projít. David Herold prošel skrze ten samý most ani ne o hodinu později a setkal se s Boothem. Po vyzvednutí zásob, které byly předtím uloženy v Surattsville, se Herold a Booth vydali k Samuelovi A. Muddovi, místnímu lékaři, který zjistil, že Boothova noha je zlomena a dal mu na ni dlahu. Později pro Bootha Mudd vyrobil i pár berlí.\n\nPo stráveném dni u Mudda doma si Booth a Herold najali průvodce, aby je dovedl do domu Samuela Coxse. Odtamtud poté šli k Thomasi Jonesovi, který je skryl v močálu Zekiah nedaleko jeho domu do doby, než mohli překročit řeku Potomac. Odpoledne 24. dubna dorazili na farmu Richarda H. Garretta, tabákového farmáře. Booth mu řekl, že je zraněný voják Konfederace.\nDr. Todd napsal 15. dubna dopis svému bratrovi, kde psal o fámách týkajících se místa, kde by se Booth mohl pohybovat.\nToday all the city is in mourning nearly every house being in black and I have not seen a smile, no business, and many a strong man I have seen in tears – Some reports say Booth is a prisoner, others that he has made his escape – but from orders received here, I believe he is taken, and during the night will be put on a Monitor for safe keeping – as a mob once raised now would know no end \nBěhem unijního pátrání po Boothovi se 24. dubna čtyři z jeho pronásledovatelů utopili během konání hlídky. Jejich malý člun, \"Black Diamond\", se srazil s parníkem \"Massachusetts\" buďto na řece Rappahannock anebo na Potomacu. Na místě bylo nejméně 50 úmrtí včetně pasažérů parníku, kde byli převážně vojáci Unie nedávno propuštění z konfederačních vězeňských táborů.\nBooth a Herold zůstali na Garrettově farmě do 26. dubna, kdy na farmu přijeli vojáci Unie z 16. pěšího pluku a farmu obklíčili. Oznámili, že během patnácti minut stodolu zapálí. Herold se vzdal, Booth ovšem na výzvu vojáků k tomu, aby se vzdal, směle prohlásil \"Nedostanete mě živého\". Jakmile toto vojáci uslyšeli, stodolu zapálili. Booth se rozeběhl k zadním dveřím, přičemž v jedné ruce měl pušku a v druhé pistoli. Ani z jedné zbraně však nevystřelil.\n\nSeržant Boston Corbett se připlížil za farmu k Boothovi a zastřelil ho, čímž mu přerušil míchu. Střela strefila Boothovu hlavu asi dva centimetry pod místem, kde Booth zastřelil Lincolna. Booth byl vynesen před stodolu, voják mu nalil do pusy vodu, kterou okamžitě vyplivl, jelikož ji nebyl schopen spolknout. Následně řekl vojákovi: „Řekněte mé matce, že jsem zemřel pro mou zemi“. V agónii požádal vojáka, aby přesunul jeho ruce před jeho tvář (sám jimi nemohl hnout) a zašeptal: „Zbytečné… Zbytečné.“, což byly jeho poslední slova. Booth zemřel na verandě Gerrottovy farmy dvě hodiny poté, co ho Corbett zastřelil.\n\nPowell se ve Washingtonu nevyznal a bez služeb Davida Herolda se tři dny toulal washingtonskými ulicemi, než 17. dubna našel cestu zpět do hospody Surrat. V té době tam již byli detektivové. Powell tvrdil, že je kopáč najatý Mary Surratovou, ale ta řekla, že ho nezná. Oba dva byli zatčeni. George Atzerodt se skryl na farmě svého bratrance, kde byl nalezen a zatčen 20. dubna.\n\nZbytek spolupracovníků byl nalezen do konce měsíce, s výjimkou Johna Surrata, který odletěl do Quebecu (Kanada) a byl skrýván římskokatolickými kněžími. V září roku 1865 se nalodil na loď mířící do Liverpoolu, kde se zdržoval v katolickém kostelu. Odtud se přesouval dál do Evropy, kde skončil jako voják papežských zuávů v Papežském státu. Tam si ho všiml přítel z dob jeho studií a upozornil vládu USA. Byl zatčen, ale díky zvláštním okolnostem unikl a nakonec skončil v rukou vlády USA až v listopadu 1866, kdy byl zatčen agentem vlády USA v Egyptě.\n\nBěhem zmatku, který následoval po atentátu, bylo mnoho podezřelých lidí zatčeno a uvězněno. Byli uvězněni všichni, kdo měli cokoliv společného s atentátem anebo kdo byli v sebemenším kontaktu s Boothem či Heroldem od doby, co unikli. Mezi uvězněnými byli Louis J. Weichmann, který byl ubytován v domu paní Surrattové, Boothův bratr Junius (v době atentátu hrál v Cincinnati), vlastník divadla John T. Ford (vězněn 40 dní), James Pumphrey, od kterého si Booth pronajal jeho koně, John M. Lloyd, hostinský, který Surrattové pronajal hospodu a dal Boothovi a Heroldovi pušky, provazy a whisky v noci 14. dubna a Samuel Cox a Thomas A. Jones, kteří pomohli Boothovi a Heroldovi překročit Potomac.\n\nVšichni výše vyjmenovaní (a mnozí další) byli shromážděni, uvězněni a poté opět propuštěni. Nakonec se okruh podezřelých zúžil na pouhých osm vězňů (sedm mužů a jedna žena)\n\nTěchto osm podezřelých bylo souzeno vojenským soudem na rozkaz následujícího prezidenta Andrewa Johnsona 1. května 1865. Členem soudní komise byli\n\nProkuratura byla řízena Josephem Holtem, jehož doplňovali kongresmani John A. Bingham a major Henry Lawrence Burnett. Záznam soudu byl pořizován Bennem Pitmanem a jeho asistenty a byl publikován roku 1865.\n\nFakt, že byli souzeni vojenským soudem, kritizovali Edward Bates and Gideon Welles, kteří věřili, že by měli být souzeni civilním soudem. James Speed obhajoval vojenský soud tím, že atentát měl vojenský nádech, že obžalovaní byli spolupracovníci nepřátelské armády a existencí stanného práva ve Washingtonu (v roce 1866 se rozhodnutím Ex Parte Milligan Nejvyššího soudu USA zapovídá použití vojenských soudů, pokud jsou ty civilní funkční). Situace odsouzených se dále zhoršovala tím, že zákony vyžadovaly prostou většinu pro verdikt „vinen“ a dvoutřetinovou většinu pro rozsudek smrti. Navíc se obžalovaní nemohli odvolat ke komukoliv jinému, než k prezidentovi Johnsonovi.\n\nSoud trval asi sedm týdnů, během kterých bylo vyslechnuto 366 svědků. Louis Weichmann byl po svém propuštění z vazby klíčovým svědkem. Všichni obžalovaní byli uznáni vinnými 30. června. Mary Surratt, Lewis Powell, David Herold, a George Atzerodt byli odsouzeni ke smrti pověšením, Samuel Mudd, Samuel Arnold a Michael O'Laughlen byli odsouzeni na doživotí. Mudd unikl smrti o jediný hlas, 5–4 hlasy byly pro pověšení, přičemž bylo nutných pouhých 6 hlasů. Edmund Spangler byl odsouzen k šestiletému vězení. Zvláštní bylo to, že po odsouzení Mary Surratové ke smrti oběšením podepsalo šest porotců dopis doporučující milost, ale Johnson odmítl popravu zastavit (později tvrdil, že onen dopis nikdy neviděl).\n\nSurrattová, Powell, Herold a Atzerodt byli pověšeni 7. července 1865. Poprava byla dozorována generálem Unie Winfieldem Scottem Hancockem. Mary Surrattová byla první ženou popravenou vládou USA. O'Laughlen zemřel ve vězení na žlutou zimnici v roce 1867. Mudd, Arnold a Spangler byli v únoru 1869 omilostněni prezidentem Johnsonem.\n\nSoudní síň je v budově nazývané Grant Hall, která se nachází na Fort McNair ve Washingtonu, D.C. V roce 2012 byla rekonstruována tak, aby vypadala přesně tak, jako během původního soudu. Každé čtvrtletí je soudní síň dostupná veřejnosti, přičemž se mohou dozvědět mnoho detailů o proběhlém soudu.\n\nZda byl Mudd skutečně vinen, zůstalo kontroverzní. Někteří, např. Muddův vnuk Richard Mudd tvrdí, že Mudd byl nevinen a trest ve vězení obdržel pouze na základě toho, že do svého domu přišel pozdě v noci se zlomenou nohou. Po více než století od atentátu, prezidenti Jimmy Carter a Ronald Reagan napsali dopis Richardovi Muddovi, ve kterém vyjádřili, že jeho děd nespáchal žádný zločin. I přesto si někteří odborníci, včetně historiků Edwarda Steersa a Jamesa Swansona stojí za tím, že Samuel Mudd Bootha třikrát navštívil před neúspěšným pokusem o únos. Poprvé to bylo v listopadu roku 1864, kdy byl Booth v době, kdy sháněl pomoc pro svůj plán únosu, odkázán na Mudda agenty tajné služby Konfederace. V prosinci se Booth s Muddem setkal podruhé a strávil noc na jeho farmě. Později onoho prosince se Mudd vydal do Washingtonu a představil Bootha agentu Konfederace Johnu Surratovi. Navíc George Atzerodt u soudu vypověděl, že Booth poslal materiál pro plán únosu právě do Muddova domu. Mudd lhal úřadům v tom, kdo do jeho domu přišel po atentátu, když tvrdil, že nepoznává muže, který se objevil na jeho zápraží. Mudd taktéž sděloval nepravdivé informace o tom, kam Booth a Herold šli. Jedna z hypotéz je, že dr. Mudd se aktivně zapojil do plánu únosu, pravděpodobně jako lékař, ke kterému by mohl Booth zajít v případě, že by byl Lincoln zraněn. Booth si tedy tohoto doktora zapamatoval a brzy ráno dne 15. dubna k němu zašel.\n\nLincoln byl oplakáván na severu i jihu a i jinde po celém světě. Množství cizích vlád vydalo prohlášení a vyhlásili na 15. duben státní smutek.\n\nByly vypraveny zvláštní vlaky svážející tisíce lidí do Washingtonu. Někteří z nich dokonce spali na trávníku u kapitolu Spojených států amerických. Lincolnův pohřeb byl 19. dubna sledován stovky tisíc lidí a miliony dalších se postavilo k vlaku vezoucí Lincolnovy ostatky skrze New York do Springfieldu do Lincoln Tomp.\n\nBásník Walt Whitman složil básně \"When Lilacs Last in the Dooryard Bloom'd, O Captain! My Captain!\" a dvě další básně vychvalující Lincolna.\n\nGrant nazval Lincolna „bezesporu největším mužem, kterého jsem kdy spatřil“. \n\nBritský ministr zahraničních věcí John Russell nazval Lincolnovu smrt „smutnou kalamitou“. Čínský ministr zahraničních věcí, princ Gong, se popsal jako „nepopsatelně šokovaného a vylekaného“. Prezident Ekvádoru Gabriel Garcia Moreno řekl, že „Nikdy bych si nemyslel, že tak noblesní země bude pošpiněna tak hrozným činem; stejně jako bych si nikdy nemyslel, že pan Lincoln takhle skončí, poté, co tak moudře a s takovou slávou sloužil své zemi za tak složitých podmínek“. Vláda Libérie vydala prohlášení, kde napsala, že „Lincoln nebyl pouze vládcem svých lidí, ale spíše otcem milionům utlačovaných lidí kvůli své rase“. Vláda Haiti nazvala atentát „hrozným činem“.\n"}
{"id": "1257280", "url": "https://cs.wikipedia.org/wiki?curid=1257280", "title": "Mistrovství České republiky v cyklokrosu 2016", "text": "Mistrovství České republiky v cyklokrosu 2016\n\nMistrovství České republiky v cyklokrosu 2016 se konalo v sobotu 9. ledna 2016 v Kolíně.\n\nZávodě mužů se zúčastnili závodníci kategorií elite a do 23 let. Závodní okruh měřil 2 900 m. Muži ho absolhovali devětkrát a ženy šestkrát. Startovalo 30 mužů a 15 žen.\n\n"}
{"id": "1257282", "url": "https://cs.wikipedia.org/wiki?curid=1257282", "title": "Nico Ihle", "text": "Nico Ihle\n\nNico Ihle (* 2. prosince 1985 Karl-Marx-Stadt, NDR) je německý rychlobruslař.\n\nNa mezinárodní scéně poprvé startoval v roce 2005 na Mistrovství světa juniorů. Od podzimu téhož roku závodí ve Světovém poháru, věnuje se sprinterským tratím. V roce 2008 se premiérově zúčastnil MS ve sprintu (25. místo), tentýž rok debutoval na světovém šampionátu na jednotlivých tratích, kde se v závodě na 500 m umístil na 22. příčce. V roce 2010 startoval na Zimních olympijských hrách ve Vancouveru (500 m – 18. místo, 1000 m – 25. místo), zúčastnil se i následujících ZOH 2014. V Soči se v závodě na 500 m umístil na osmé příčce, na kilometrové trati byl čtvrtý. Na premiérovém sprinterském Mistrovství Evropy 2017 získal bronzovou medaili, o několik týdnů později vybojoval na světovém šampionátu stříbro na trati 500 m. Na Mistrovství Evropy 2018 získal bronz v závodě na 1000 m. Zúčastnil se Zimních olympijských her 2018, kde v závodech na 500 m a 1000 m skončil shodně na 8. místě.\n\nJeho bratr Denny Ihle je rovněž rychlobruslařem.\n\n"}
{"id": "1257289", "url": "https://cs.wikipedia.org/wiki?curid=1257289", "title": "Jeff Lemire", "text": "Jeff Lemire\n\nJeff Lemire (* 21. března 1976 Essex County, Ontario) je kanadský komiksový scenárista a kreslíř proslul pro své autorské komiksy Sweet Tooth, The Nobody a Descender. Dále také prací na sériích Animal Man (vol. 2) a Green Arrow (vol. 5).\n\nKomiksy Jeffa Lemireho vydávají například nakladatelství CREW a Comics Centrum.\n\n\n\n\n\n\n\n\n\n\n\n\n"}
{"id": "1257291", "url": "https://cs.wikipedia.org/wiki?curid=1257291", "title": "Sebastian Druszkiewicz", "text": "Sebastian Druszkiewicz\n\nSebastian Druszkiewicz (* 14. června 1986 Zakopane) je česko-polský rychlobruslař.\n\nVěnuje se dlouhým tratím. Od roku 2002 startoval na polských šampionátech. Na velkých mezinárodních závodech se jako polský reprezentant poprvé představil na podzim 2006, kdy debutoval ve Světovém poháru. V roce 2008 se premiérově zúčastnil Mistrovství světa na jednotlivých tratích. Roku 2010 startoval na Zimních olympijských hrách ve Vancouveru, kde závod na 10 000 m dokončil na 14. místě. Zúčastnil se i následujících ZOH 2014, v Soči se na pětikilometrové trati umístil na 23. příčce, na kilometrové dvojnásobné distanci byl opět čtrnáctý. Za Polsko naposledy startoval na konci roku 2014.\n\nOd začátku roku 2016 reprezentuje Česko. Původně přišel do NOVIS Teamu Petra Nováka jako sparing partner pro Martinu Sáblíkovou, později začal startovat i v závodech. Na Mistrovství Evropy 2017 skončil na 18. místě, na mistrovstvích světa ve víceboji 2017 a 2018 se umístil na posledním 24. místě. Startoval také na Mistrovství Evropy 2019, kde byl šestnáctý.\n\n"}
{"id": "1257298", "url": "https://cs.wikipedia.org/wiki?curid=1257298", "title": "Pavel Dydovič", "text": "Pavel Dydovič\n\nPavel Dydovič (* 7. září 1949) je český hudebník, zpěvák, kytarista, člen skupin Flamengo a B-side, později přejmenované na Orchestrion.\n\nByl členem skupiny Flamengo, ale nahrávání desky \"Kuře v hodinkách\" se nezúčastnil, protože byl v té době na vojně. Členy skupiny B-side byli i Petr Kocfelda (basová kytara), Jan Adamčík (kytara), Ivan Moravec (bicí) a Jan Rotter.\n\nNejvětším hitem Pavla Dydoviče je Bláznova ukolébavka s jeho hudbou a textem Františka Řebíčka, která zlidověla a je známá také jako \"Ovečka\" .\n\nB-side\nOrchestrion\n\n\n"}
{"id": "1257299", "url": "https://cs.wikipedia.org/wiki?curid=1257299", "title": "Non expedit", "text": "Non expedit\n\nNon ēxpedit ( přibližně \"není záhodno\", \"nehodí se\" apod.) jsou úvodní slova buly papeže Pia IX. z 10. září 1874, která se zároveň ustálila jako označení celého dokumentu. \n\nPapež v bule zakazuje italským katolíkům aktivní i pasivní účast na demokratických volbách z důvodu odebrání církevních privilegií ze strany mladého italského státu. Nařízení bylo zmírněno v roce 1905 encyklikou \"Il fermo proposito\" Pia X., avšak svou formální účinnost si zachovalo až do svého formálního zrušení za pontifikátu Benedikta XV. roku 1919. Teprve poté došlo k založení politické strany italských katolíků, Partito Popolare Italiano.\n\nNa pozadí vydání dokumentu stálo vojenské obsazení území po staletí nezávislého Papežského státu Itálií, která je roku 1870 přes odpor papeže anektovala, načež papež Pius IX. sebe i ostatní vatikánské občany prohlásil za zajatce uvnitř Vatikánu. Tento stav byl s konečnou platností ukončen teprve v roce 1929 v rámci tzv. Lateránských smluv, v nichž byl uznán současný mezinárodní status Svatého stolce.\n\n\n\n"}
{"id": "1257303", "url": "https://cs.wikipedia.org/wiki?curid=1257303", "title": "Aharon Mešulam Zalman Horowitz", "text": "Aharon Mešulam Zalman Horowitz\n\nAharon Mešulam Zalman ben Ješaja ha-Levi Horowitz (hebr. ), v českých pramenech označovaný jako Žalman Munka nebo jako Žalman Hořovský (kol. 1470 Praha – 1545 Praha) byl jednou z nejvýznamnějších osobností pražského židovského ghetta na přelomu 15. a 16. století, finančník, politik a stavitel Pinkasovy synagogy.\n\nNarodil se ve vzdělané, bohaté a vlivné rodině \"Horoviců-Munků\" (německy \"Horowitz\" – tj. z Hořovic) v pražském židovském městě někdy kolem r. 1470. Po smrti svého otce Ješaji Horovice r. 1517 přebral vedení rodinného klanu. Žalman měl jako finančník blízké kontakty s nejvyšším purkrabím panem Zdeňkem Lvem z Rožmitálu a v r. 1534 od něj získává privilegium, na jehož základě měli příslušníci rodiny Horoviců dostávat místa ve sboru židovských starších a u rabínského soudu. Toto konktroverzní privilegium vyvolalo v židovském městě ostrý politický spor, jenž trval skoro půl století. Žalman Hořovský zemřel r. 1545, během vypovězení pražských Židů za vlády Ferdinanda I. Pohřben je na Starém židovském hřbitově v Praze.\n\n"}
{"id": "1257308", "url": "https://cs.wikipedia.org/wiki?curid=1257308", "title": "Film Legends Museum", "text": "Film Legends Museum\n\nFilm Legends Museum Poděbrady je muzeum sběratelských soch a figurek ze známých hollywoodských filmů, sídlící v Poděbradech.\n\nMuzeum vzniklo ze soukromé sbírky Jana Vlčka. První expozice byla otevřena 10. října 2015 v Praze 9. Pro velký zájem a nutnost větších prostor bylo muzeum přemístěno do Poděbrad, kde byla expozice otevřena 25. března 2016.\n\nMezi hlavní exponáty patří sochy, figurky, bysty, repliky a dioramata v nejrůznějším měřítku, především pak 1:6, 1:4, 1:2 a 1:1 life size v životní velikosti.\n\nNa ploše cca 400 m² je vystaveno více než 630 exponátů, mezi něž patří sochy, figurky, bysty, repliky a dioramata v různých měřítkách.\nExponáty pocházejí od výrobců jako jsou Sideshow Collectibles, Hot Toys, Enterbay, Elite Creature Collectibles, Gentle Giant, Hollywood Collectibles Group, CoolProps, Chronicle Collectibles, Neca, Blitzway, Three Zero, 3A, Star Ace, Cinemaquette a mnohých dalších.\n"}
{"id": "1257312", "url": "https://cs.wikipedia.org/wiki?curid=1257312", "title": "Teodulo Mabellini", "text": "Teodulo Mabellini\n\nTeodulo Mabellini (2. dubna 1817, Pistoia – 10. března 1897, Florencie) byl italský hudební skladatel.\n\nNarodil se v Pistoi jako syn trumpetisty a konstruktéra dechových nástrojů. Základní hudební vzdělání získal od svého otce a od flétnisty Joachima Bimboniho. V dětství zpíval ve sboru místní katedrály (\"Cattedrale di San Zeno\"). Měl pověst zázračného dítěte. S finanční podporou spoluobčanů studoval kontrapunkt, skladbu a instrumentaci u Giuseppe Pilottiho a Giuseppe Gherardeschiho. Od roku 1833 pokračoval ve studiu na Hudebním institutu ve Florencii. Jako operní skladatel debutoval již v devatenácti letech operou \"Matilde e Toledo\", která byla uvedena 27. srpna 1836 v divadle Alfieri. \n\nDíky úspěchu tohoto díla získal stipendium rakouského arcivévody a toskánského velkovévody Leopolda II. To mu umožnilo další studium u skladatele Saveria Mercadante v Novaře. V průběhu studia v Novaře zkomponoval dvě mše a kantátu \"La partenza per la caccia\", kterou věnoval svému mecenáši, velkovévodovi Leopoldovi II. Velký úspěch měla také opera \"Roly\", kterou uvedl v Turíně roku 1840. V roce 1842 Mabellini dostudoval a vrátil se do Pistoie. O rok později se konečně usadil ve Florencii. Od roku 1848 zastával funkci dirigenta divadla Teatro della Pergola a zůstal jím téměř 30 let.\n\nV letech 1859–1892 působil jako profesor harmonie a skladby na konzervatoři ve Florencii . Mezi jeho mnoha žáky vynikli zejména Emilio Usiglio, Guido Tacchinardi a Luigi Mancinelli. \n\nUmělecké dědictví Mabelliniho se skládá převážně z oper a církevní hudby. Orchestrálních a instrumentálních skladeb mnoho nezkomponoval. Pro zádušní mši za Rossiniho iniciovanou Giuseppe Verdim zkomponoval \"Lux Aeterna (As dur)\". Je autorem hymny toskánského velkovévodství.\n\nŠkola hudby a tance v Pistoi, založená v roce 1858, nese jméno Teodula Mabeliniho (\"La Scuola di Musica e Danza Teodulo Mabellini\").\n\n\n\n"}
{"id": "1257313", "url": "https://cs.wikipedia.org/wiki?curid=1257313", "title": "Třetí Ženevská úmluva", "text": "Třetí Ženevská úmluva\n\nTřetí Ženevská úmluva, celým názvem Ženevská úmluva o zacházení s válečnými zajatci je jedna ze čtyř Ženevských úmluv.\n\nTato třetí ženevská úmluva z roku 1929 byla revidována na konferenci v Ženevě 12. srpna roku 1949, především z důvodů změn, ke kterým došlo v průběhu války a jejích následků jakož i životních podmínek obyvatel.\n\nŽenevské úmluvy platí ve všech případech deklarované války nebo v jakémkoli jiném ozbrojeném konfliktu mezi národy. Platí také v případech, kdy je národ částečně nebo úplně obsazen vojáky jiného národa, a to i v případě, že neexistuje ozbrojený odpor vůči tomuto povolání. Národní státy, které ratifikují Ženevské úmluvy, musí dodržovat určité humanitární zásady a uvalit právní sankce proti těm, kdo je porušují.\n\nÚmluva má 143 článků na rozdíl od úmluvy z roku 1929, která jich měla pouze 97.\nZkušenosti ukázaly, že každodenní život vězňů závisel právě na výkladu obecných předpisů. V důsledku toho, některé předpisy dostaly jasnější formu, která chyběla v předcházejících předpisech. Vzhledem k tomu, text úmluvy je zveřejněn ve všech zajateckých táborech (viz článek 41), musí být srozumitelný nejen pro vrchní orgány, ale také běžnému čtenáři a to kdykoliv. Podmínky a místa zajetí byly přesněji definovány, a to zejména s ohledem na práci válečných zajatců, jejich finančních zdrojů, úlevy, které dostávají a soudních řízeních vedených proti nim. Úmluva stanoví zásadu, že zajatci jsou uvolněny a repatriováni neprodleně po skončení aktivního nepřátelství (článek 118)\n\nPočátek a konec používání úmluvy (Článek 5) - Tato úmluva se vztahuje na osoby uvedené v článku 4 - válečné zajatce od doby, kdy upadly do moci nepřítele, až do jejich konečného propuštění a repatriace.\n\nLidské zacházení s válečnými zajatci (Článek 13) - Je nutno aby s válečnými zajatci bylo nakládáno lidsky, a aby byli léčeni humánně.\n\nVálečný zajatec nesmí být podroben tělesnému zmrzačení nebo lékařskému či vědeckému pokusu jakéhokoli druhu, který není odůvodněn lékařským ošetřováním dotčeného zajatce a který není v jeho prospěch.\n\nVáleční zajatci musí být vždy chráněni před násilným činem nebo zastrašováním, před urážkami a před zvědavostí obecenstva. Represálie jsou proti válečným zajatcům zakázány.\n\nZaopatření a ošetřování válečných zajatců(Článek 15)- Mocnost, v jejíž moci jsou váleční zajatci, je povinna postarat se zdarma o jejich zaopatření a poskytnout jim zdarma lékařské ošetření, kterého vyžaduje jejich zdravotní stav.\n\nVýkon náboženství(Článek 34)- Válečným zajatcům bude ponechána veškerá volnost v jejich náboženství, musí ale dbát běžných disciplinárních opatření vydaných vojenskými úřady.\n\nVyvěšení textu úmluvy a zvláštních dohod v táboře. Vyvěšování nařízení, rozkazů, upozornění a vyhlášek (Článek 41)- V každém táboře budiž vyvěšen text této úmluvy, jejích příloh a obsah všech dohod, které má na zřeteli článek 6., v jazyce válečných zajatců na místech, kde si je všichni mohou přečíst. Zajatcům, kteří nemají možnost obeznámit se s vyvěšeným textem, bude tento na jejich žádost sdělen. Nařízení, rozkazy, upozornění a vyhlášky všeho druhu týkající se chování válečných zajatců, budou jim sdělovány v jazyce, jemuž rozumějí. Všechny rozkazy a povely, vydávané jednotlivě válečným zajatcům, buďte rovněž vydávány v jazyce, kterému rozumějí.\n\nZásada „Trestný čin může být trestán jen jednou“ (Článek 86) - Válečný zajatec může být trestán pouze jednou za tentýž čin nebo z téhož žalobního důvodu.\n\nPropuštění válečných zajatců na svobodu a jejich repatriace(Článek 118)- Váleční zajatci budou propuštěni a repatriováni neprodleně po skončení aktivního nepřátelství.\n\nNení-li ustanovení k tomu cíli v nějaké úmluvě uzavřené mezi stranami v konfliktu za účelem skončení nepřátelství nebo nebyla-li taková dohoda uzavřena, každá z mocností, v jejíž moci jsou zajatci, nechť vypracuje sama a neprodleně provede repatriační plán odpovídající zásadě vyslovené v předchozím odstavci. V obou případech bude oznámeno válečným zajatcům, jaká opatření byla učiněna.\n\nTřetí Ženevská úmluva jakožto i ostatní Ženevské úmluvy spolu s dodatkovými protokoly, dodržují jisté obecné zásady pro jejich aplikaci.\n\nMezinárodnímu výboru Červeného kříže jsou udělena zvláštní práva k provádění humanitárních aktivit ve prospěch válečných zajatců. MVČK nebo jiné nestranné humanitární pomocné organizace pověřené stranami v konfliktu musí mít možnost navštívit vězně soukromě, prověřit podmínky uvěznění, aby bylo zajištěno plnění norem konvencí a distribuovat prostředky na pomoc.\nPodle Ženevských konvencí jsou tři výrazné znaky červeného kříže, červeného půlměsíce a červeného krystalu určeny k identifikaci a ochraně lékařských a pomocných pracovníků, vojenských a civilních zdravotnických zařízení, mobilních jednotek a nemocničních lodí během ozbrojeného konfliktu. Obecněji se tyto emblémy používají také k identifikaci programů a činností národních společností Červeného kříže a Červeného půlměsíce. Rozsáhlé porozumění a přijetí těchto humanitárních symbolů je zásadní pro záchranu životů a zmírnění utrpení.\n\n Třetí Ženevská úmluva\n"}
{"id": "1257316", "url": "https://cs.wikipedia.org/wiki?curid=1257316", "title": "Alpaková vlna", "text": "Alpaková vlna\n\nAlpaková vlna\nje textilní materiál ze srsti jihoamerických velbloudovitých zvířat. \nAlpaky patří k ochočeným \"camelidům\". Tento druh velbloudů se dostal do Jižní Ameriky před 2,5 miliony let. Asi před 6 000 roky se alpaky (s vysokou pravděpodobností) vyvinuly z vikuní. \nCelá tisíciletí byla alpaková vlna vysoce ceněná, po invazi Španělů se však alpaky dlouhou dobu chovaly jen na maso. V polovině 19. století se začala dovážet alpaková vlna do Evropy a od 20. století se chovají alpaky systematicky k získání kvalitní vlny. Na začátku 21. století se odhadoval počet zvířat na 3,5 miliony a celosvětová produkce surové vlny obnášela 4 000 tun (asi 90 % v Peru).\nTextilní vlákna se získávají ze dvou druhů alpaky: asi 90 % z nich je huacyaya (s lehce kadeřavou srstí) a 10 % je suri (hustější srst, téměř hladká, hedvábně lesklá vlákna, velmi málo hrubých chlupů). Srst narůstá za rok asi o 100–125 mm, stříž se provádí většinou ručně se ziskem cca 3 kg surové vlny.\nSrst alpaky obsahuje asi 10 % hrubých vláken (chlupů). Vlastnosti spřadatelných vláken:\n\ntloušťka nejjemnějších = pod 20 µm a nejhrubších = nad 30 µm, délka = 6–15 cm, pevnost cca 16 cN/tex,\nlineární hustota = 8,0 dtex, specifická hmotnost = 1,3 g/cm \n\nVlákna jsou málo zkadeřená (asi 2 zákruty na cm, oproti ovčí vlně se 6 zákruty), s mikroskopickými dutinami (tepelná izolace), s nízkou náchylností ke žmolkování, sráživost je silnější než u vlny, v srsti se vyskytuje asi 20 barevných odstínů\n\nPraná a odchlupená alpaka se dá zpracovávat vlnařskou přádní technologií po patřičném přizpůsobení běžných strojních zařízeních. Vlastnosti vláken a minimální velikost přádních partií zapříčiňují poměrně vysoké výrobní náklady (např. mykací a česací stroje pracují s velmi nízkým výkonem cca 15 kg/hod., více než 8 přetrhů příze na kilogram na prstencových dopřádacích strojích). \nZ většiny materiálu se vyrábějí česané příze, jen menší část se zpracovává na příze mykané.\nPříze ze 100 % alpaky musí obsahovat v průřezu nejméně 40 vláken, to znamená maximální výpřed cca 20 tex. Pevnost jednoduché příze přesahuje sotva 5 cN/tex, skaním a směsováním alpaky s jemnou ovčí vlnou se dá zvýšit pevnost o 20–30 %. \n\nZ příze se vyrábí vice pletenin než tkanin.\nPleteniny z alpaky jsou měkčí na omak než stejné výrobky z ovčí vlny.\n\nO způsobu průmyslového zpracování alpakové příze na tkaniny ani na pleteniny nebylo dosud (2016) nic publikováno. Známé jsou jen ukázky amatérské výroby příze a tkanin. \n\nPříze na ruční pletení, pleteniny (často počesávané): svrchní oděvy, bytové textilie, tkaniny: umělé kožešiny, deky, šály \n\nCeny výrobků z alpaky (2016):\nšál = 50–200 €, svetr = 100–300 €, ponožky = 10 €, deka = 350 € \n\nje známá (jen) z odborné literatury popisující\n\nSrst alpaky a lamy, Lamí vlna\n"}
{"id": "1257332", "url": "https://cs.wikipedia.org/wiki?curid=1257332", "title": "Malbolge", "text": "Malbolge\n\nMalbolge je volný ezoterický programovací jazyk, který vytvořil Ben Olmstead v roce 1998 a byl pojmenován po osmém kruhu pekla v dramatu Dante Alighieriho, Malebolge.\n\nMalbolge byl navržen tak, aby bylo téměř nemožné ho používat kvůli neintuitivním „šíleným operacím“ a samomodifikujícímu se kódu. Navazuje na obtížnost časnějších, náročných ezoterických jazyků (jako je Brainfuck a Befunge), ale bere tento aspekt do extrému, pohrávaje si se spletitou minulostí počítačové vědy a šifrování. Navzdory tomuto návrhu je možné (i když velmi náročné) psát užitečné Malbolge programy.\n\nMalbolge bylo tak těžké pochopit, že trvalo dva roky než se objevil první Malbolge program. Sám autor nenapsal ani jeden program v Malbolge. První program nebyl napsán lidskou bytostí, byl vytvořen paprskovým prohledávacím algoritmem, navrženým Andrewem Cookem a uplatňovaným v Lispu.\n\nPozději, Lou Scheffer zaslal dešifrování k Malbolge a poskytl program pro kopírování jeho vstupu na jeho výstup. Také vložil interpretaci a specifikaci poté, co původní stránky přestaly fungovat a nabídl obecnou strategii pro psaní programů v Malbolge.\n\nOlmstead věřil, že Malbolge bude lineárně ohraničený Turingův stroj. Diskutuje o tom, zda lze realizovat smysluplné smyčky v Malbolge. Program 99 Lahví Piva, který se zabývá netriviálními smyčkami a podmínkami, nebyl oznámen po dobu sedmi let; první správný byl od Hisashiho Iizawana v roce 2005. Hisashi Iizawa také navrhl průvodce pro programování v Malbolge.\n\nTento program zobrazuje \"Hello World!\", obě slova začínají velkým písmen a věta končí vykřičníkem.\n\nTento program čte řetězec od uživatele a vypíše tento řetězec.\n\nMalbolge je programovací jazyk pro ternární virtuální stroj.\n\nStandardní interpretace a oficiální specifikace neodpovídají dokonale. Jeden rozdíl je, že kompilátor zastaví provádění s daty v rozsahu 33-126. I když to bylo zpočátku považováno za chybu v kompilátoru. Ben Olmstead uvedl, že to bylo zamýšleno a ve skutečnosti byla chyba ve specifikaci.\n\nMalbolge má tři registry a, c a d. Když program začíná, hodnota všech tří registrů je nulová.\n\na je zkratka pro \"akumulátor\", který se používá pro Standardní I/O. c je ukazatel kódu, je to zvláštní čítač instrukcí. d je ukazatel dat. Ten se automaticky zvýší po každé instrukci, ale umístění bodů se používá pro příkazy k manipulaci s daty.\n\nd může držet adresu paměti, [d] je hodnota uložená na této adrese, [c] je podobná.\n\nVirtuální stroj má 59049 (3) paměťových míst. Každé místo v paměti má adresu od 0 do 59048 a může mít hodnotu od 0 do 59048.\n\nJazyk používá stejný paměťový prostor pro data i instrukce.\n\nMalbolge má osm pokynů. Jakou instrukci provést zjistí tím, že vezme hodnotu [c], přidá k ní hodnotu c a vezme zbytek je-li to děleno 94. Konečný výsledek říká interpretovi, co má dělat:\nU každé trojice číslic z obou vstupů použijte následující tabulku, abyste dostali trojici číslic výsledku. Například crz 0001112220, 0120120120 dává 1001022211.\nPo instrukci hodnota [c] bude nahrazena samotným kódem 94. Poté je výsledek šifrován jednou ze dvou rovnocenných metod.\n 0000000000111111111122222222223333333333444444444455555555556666666666777777777788888888889999\n"}
{"id": "1257333", "url": "https://cs.wikipedia.org/wiki?curid=1257333", "title": "Útok na Týros", "text": "Útok na Týros\n\nÚtok na Súr nebo útok na Týros byla noční operace izraelské speciální jednotky Šajetet 13. Odehrála se 5. srpna 2006 v jiholibanonském městě Týros během Druhé libanonské války. Cílem operace byla jednotka libanonského hnutí Hizballáh zodpovědná za raketový útok na izraelské město Chadera. Súr a jeho okolí byly hlavní základnou Hizballáhu pro raketové útoky na velké vzdálenosti.\n\nPodle libanonských zdrojů vysadily izraelské vojáky vrtulníky na dvou různých místech v pomerančovém háji severně od města kolem jedné hodiny ráno. Vojáci překonali plot a spustili palbu na patrovou obytnou budovu. Podle očitých svědků bylo v důsledku palby několik lidí zraněno.\n\nZakrátko se spustila přestřelka mezi izraelskými vojáky a příslušníky Hizballáhu. Izraelské komando mělo k dispozici bojový vrtulník AH-64 Apache který jim poskytoval palebnou podporu. Kolem čtvrté hodiny ráno, tři hodiny po vysazení, se jednotka stáhla. Podle dostupných informací byli dva izraelští vojáci těžce zranění (podle nepotvrzených informací jeden voják zemřel).\n\n"}
{"id": "1257335", "url": "https://cs.wikipedia.org/wiki?curid=1257335", "title": "Výzkumné senzorické centrum", "text": "Výzkumné senzorické centrum\n\nVýzkumné senzorické centrum vzniklo v roce 2014 ve Výzkumném ústavu pivovarském a sladařském. Je určeno především k výzkumu, vývoji a inovacím v oblasti senzorické kvality potravin. Jeho analytická laboratorní část je zaměřena zejména na nápoje s hlavním zřetelem na pivo, senzorická část na zkoušky piva a nápojů s tím, že její vybavení umožňuje i studium a testování širokého spektra potravin, potravinářských surovin i výrobků běžného používání.\nJe tvořeno dvěma laboratořemi: senzorickou a analytickou. Propojením těchto laboratoří s již existujícím analytickým a technologickým vybavením VÚPS vznikl unikátní celek vhodný ke komplexnímu průmyslovému výzkumu a vývoji v oblasti potravinářství se zaměřením zejména na pivo a jiné nápoje.\ns kompletním zázemím je vybavená v souladu s požadavky normy ČSN ISO 8589. V klimatizované senzorické zkušebně je 12 speciálních degustačních boxů - vybavených přívodem vody, výlevkou, samostatným osvětlením s vybranými světelnými zdroji zajišťujícími kvalitní barevné podání, a zvláštním sklopným speciálním světelným LED (RGB) panelem pro barevné nasvětlení i prosvětlení. V každém boxu je signalizační zařízení pro obsluhu, počítač typu all-in-one pro přímý záznam údajů senzorických hodnotitelů a přenos dat ke zpracování pomocí speciálního SW a WiFi sítě. Je zajištěn přívod čistého vzduchu a aktivní odtah pachů. Bezbariérové uspořádání senzorické laboratoře, sociální zařízení a jeden speciálně přizpůsobený degustační box umožňují i zapojení tělesně postiženého hodnotitele do práce panelu. \n\nK laboratoři přísluší dvě přípravny vzorků vybavené veškerou technikou nezbytnou pro přípravu nápojů i širokého spektra potravin, jeho definované vzorkování a transport k boxům hodnotitelů. \n\nV analytické laboratoři byl uveden do provozu ultraúčinný kapalinový chromatograf (UHPLC) s hmotnostním detektorem na principu Q-Orbitrap. Tento patří v současné době mezi hmotnostní detektory s největším rozlišením. Kromě toho byl instalován UHPLC s fluorescenčním a UV detektorem, který se vyznačuje vysokou efektivitou měření, a to jak z pohledu jeho přesnosti a reprodukovatelnosti, tak z pohledu ekonomické úspory na provoz. \nSynergické spojení senzorické a analytické laboratoře společně s nedávno vybudovanou výzkumnou a vývojovou varnou umožní rozvíjet nový směr v senzoricko-chemické analýze potravin a nápojů, tzv. senzomiku. Pomocí velice přesných a citlivých analytických přístrojů, většinou plynových nebo kapalinových chromatografů s hmotnostní detekcí vybavených příslušným softwarem, lze vytvořit tzv. senzomický profil testované potraviny/nápoje, který úzce koreluje s profilem senzorickým. V ideálním případě pak lze pomocí senzomického profilu velice objektivně porovnávat mezi sebou organoleptický charakter vzorků potravin či nápojů. V pivu tak lze například velice přesně popsat hořkost, její intenzitu a charakter sledováním skupiny senzoricky aktivních analytů jako jsou hořké látky z chmele a polyfenoly z chmele a sladu. Ze získaných senzomických profilů bude v budoucnu možno sledovat například vliv technologického postupu a použitých surovin na konečný senzorický profil výrobku a třeba také predikovat jeho finální chuť a vůni, zvýraznit jeho příznivé vjemy anebo se naopak vyvarovat vzniku látek senzoricky nepříznivých.\nTyto nové metody najdou bezesporu uplatnění také v oblasti autenticity výrobku a standardizace jeho výroby a budou využity v rámci dlouhodobého vědeckého záměru VÚPS, a.s., a tím je podpora a udržitelnost Chráněného Zeměpisného Označení (CHZO) Českého piva. Proto se činnost Výzkumného senzorického centra zaměří také na vytvoření senzomické mapy Českého piva ve vztahu k technologii a použitým surovinám (chmel, slad, pivovarské kvasinky) a faktorům, které determinují finální organoleptický charakter piva. Výsledky umožní formulovat šlechtitelské cíle na kvalitativně vyšší úrovni a podpoří výběr a produkci odrůd ječmene a chmele vhodných pro výrobu Českého piva.\nV senzorickém centru bude probíhat paralelně řada aktivit: \n\nVýzkumné senzorické centrum v Praze vzniklo jako projekt č. CZ.2.16/3.1.00/28030 Operačního programu Praha - Konkurenceschopnost (OPPK).\n\n\n"}
{"id": "1257354", "url": "https://cs.wikipedia.org/wiki?curid=1257354", "title": "Vladislav Razím", "text": "Vladislav Razím\n\nVladislav Razím (* 8. ledna 1957 Rakovník) je český historik, památkář a odborný publicista. \n\nOdborně působí v oborech stavební památková péče, dějiny architektury a stavitelství, metody zkoumání a dokumentace historických staveb. Inicioval nebo se podílel na založení oborových institucí i spolků, významných publikací a oborových periodik. Je specialistou v oblasti průzkumů a dokumentace historických stavebních konstrukcí, zejména torzálních (zříceniny hradů a městských opevnění). Jeho výzkumy hradebních systémů středověkých měst na území České republiky mají zakladatelský význam.\n\nVystudoval Filozofickou fakultu Masarykovy univerzity v Brně, obory historie, archivnictví a pomocné vědy historické. V rámci postgraduálního studia na Filozofické fakultě Univerzity Karlovy se zaměřil na studium památkové péče a dějin umění.\n\nOd roku 1981 působí téměř nepřetržitě na středočeském pracovišti odborné organizace státní památkové péče, které po změnách a reorganizacích nese název \"Národní památkový ústav, územní odborné pracoviště středních Čech\". V roce 1991 vedl krátce \"Krajské středisko státní památkové péče a ochrany přírody Středočeského kraje\", kdy probíhala delimitace sekce ochrany přírody v důsledku jejího převedení do kompetence nově zřízeného Ministerstva životního prostředí. Od dubna 1991 do září 1992 pak vedl odbor památkové péče na Ministerstvu kultury ČR. V současné době je vedoucím odboru evidence a dokumentace středočeského územního odborného pracoviště NPÚ.\n\nObsáhlé znalosti historické architektury i metod památkové péče uplatňuje též v publikační, kurátorské i přednáškové činnosti. Je členem řady poradních orgánů či odborných komisí a výborů. Účastní se též vědeckých konferencí. Významně se podílí se na vědeckovýzkumné činnosti v oblasti památkové péče a výzkumů historické architektury, jejíž výsledky publikuje i v zahraničí.\n\n\n\n\n\n\n\n"}
{"id": "1257365", "url": "https://cs.wikipedia.org/wiki?curid=1257365", "title": "LGBT práva v Mosambiku", "text": "LGBT práva v Mosambiku\n\nStejnopohlavní sexuální styk je v Mosambiku legální podle nového trestního zákona, který se stal účinným v červnu 2015. Diskriminace jiných sexuálních orientací v zaměstnání je zakázaná od r. 2007.\n\nDo přijetí nového trestního zákona byla v Mosambiku zákonnost stejnopohlavní sexuální aktivita dvojznačná. V březnu 2011 deklarovalo zdejší Ministerstvo spravedlnosti v Radě OSN pro lidská práva, že stejnopohlavní styk není trestným činem. Nicméně starý trestní zákoník obsahoval ustanovení o zločinu \"proti přírodě\". Právní skupina Mezínárodní gay a lesbické asociace došla k závěru, že by toto šlo uplatňovat na mužskou a ženskou homosexuální aktivitu, byť takové případy nejsou známy. Čili se došlo k závěru, že nedochází k žádné státem podsvěcenému pronásledování LGBT menšiny.\n\nV prosinci 2014 podepsal mosambický prezident Armando Guebuza nový trestní zákoník, který neobsahoval žádná ustanovení, jež by se dala uplatňovat na stejnopohlavní sexuální aktivitu. 31. prosince 2014 byl nový zákon publikován ve Sbírce zákonů Mosambické republiky a o 180 dní nabyl účinnosti, tj. 30. červen 2015.\n\nMosambik neposkytuje stejnopohlavním svakům žádnou právní ochranu. Od r. 2006 se zde běžně konají veřejné manifestace za anglosaské manželství a stejnopohlavní manželství.\n\nSpolu s většinou bývalých portugalských kolonií patří i Mosambik mezi nejliberálnější africké země ve vztahu k právům LGBT. Byť je podpora těchto práv na vládná úrovni slabá, je zde společenské klima v této oblasti reportováno jako relativně pozitivní. Od r. 2007 chrání Mosambik jako jedna z mála afrických zemí gaye, lesby a bisexuály před diskriminací. Tomu předcházely četné protesty za přijetí takové legislativy.\n\nČlánek 4 zákona č. 23/2007 Sb.; zákoníku práce obsahuje o ustanovení o zákazu diskriminace jiných sexuálních orientací, ras a HIV/AIDS statusu. Článek 5 garantuje všem zaměstnancům právo na soukromí, čímž se myslí soukromý, osobní a rodinný život, osobní a sexuální vztahy, zdravotní stav, politické a náboženské přesvědčení. Článek 108 říká, že všichni zaměstnanci, tuzemci i cizozemci, bez ohledu na pohlaví, sexuální orientaci apod. mají právo na důstojnou a zdejším ekonomickým podmínkám odpovídající mzdu, jakož i rovné benefity za stejně kvalitně odvedenou práci.\n\nV září 2013 se konal ve městech Maputo, Beire a Nampula výzkum na otázku instucionalizace stejnopohlavního soužití a rodičovství gayů a leseb:\n\nPodle Afrobarometru 2016 by 56 % Mosambičanů nevadilo, nebo by dokonce uvítali, kdyby jejich soused byl homosexuální orientace. Mosambik se tak stal jednou z čtyř afrických zemí, kde se nadpoloviční většina zkoumaných vyjádřila pozitivně. (zbývajícími třemi jsou Pobřeží slonoviny (74 %), Jižní Afrika (67 %) a Namibie (55 %)).\n\nHomofobní a transfobní násilí a zločiny z nenávisti jsou v Mosambiku v porovnání s ostatními africkými zeměmi raritní. I tak ale není diskriminace sexuálních menšin považovaná ve zdejší společnosti za úplné tabu.\n\nVýraznou osobností podporující LGBT práva v Mosambiku i celé Africe je bývalý prezident Joaquim Chissano, který veřejně vyzýval vůdce ostatních zemí ke zrušení záknů odporujících LGBT právům.\n\nLambda, místní LGBT skupina, požádala v r. 2008 o status nevládní organizace. Tento proces běžně trvá šest týdnů. V r. 2010 po dvouletém přehlížení ze strany Ministerstva spravedlnosti, se skupina obrátila na OSN, konkrétně k Nejvyšší komisi pro lidská práva pro porušování jejich práva shromažďování. Rada pro lidská práva při OSN vyzvala Mosambik k registraci Lambdy v r. 2011. Od ledna 2016 byla tato skupina registrována.\n\n"}
{"id": "1257368", "url": "https://cs.wikipedia.org/wiki?curid=1257368", "title": "Borkum", "text": "Borkum\n\nBorkum je dolnosaské město v severozápadním Německu, vzdálené asi 150 km severozápadně od Brém, a zároveň ostrov v Severním moři.\n\nNa západě Borkum ohraničuje průliv Westerems (který zároveň tvoří hranici s Nizozemskem), na východě se nachází průliv Osterems (za ním leží nejbližší ostrovy Kachelotplate a Memmens), na sever se rozprostírá Severní moře, na jihu potom odděluje ostrov od pevninského Německa Waddenské moře. Jedná se o největší a nejzápadnější z Východofríských ostrovů.\n\nOstrov byl vytvořen roku 1863 ze dvou dříve samostatných ostrovů, které oddělovala mělčina. Tento šev mezi západní (\"Westland\") a východní (\"Ostland\") částí se nazývá \"Tüskendör\".\n\nOstrov částečně tvoří pěší zónu, mimo sezónu je jízda aut povolena všude. Na Borkum je možné cestovat z německého Emdenu a nizozemského Eemshavenu.\n\n"}
{"id": "1257370", "url": "https://cs.wikipedia.org/wiki?curid=1257370", "title": "Clickbait", "text": "Clickbait\n\nClickbait (česky: návnada na kliknutí) je pejorativum popisující webový obsah, jehož účelem je často klamným či lákavým náhledem přilákat webového uživatele pro prokliknutí na daný web, čímž se zvýší jeho návštěvnost a ziskovost. Po prokliknutí se sice návštěvník většinou nic, co bylo slíbené v titulku, nedozví, nicméně zvýšil návštěvnost webu, a to i v případě, že web ihned opustil. Úspěch clickbaitu tkví v lidské zvědavosti a v podstatě v podvodu na uživatele. Clickbaity se často vyskytují na sociálních sítích jako Facebook nebo YouTube, v bulvárních médiích a na některých zpravodajských serverech, jako například Buzzfeed, Upworthy či EliteDaily.\n\nS clickbaitem souvisí i jev zvaný linkbait, který má člověka přimět sdílet nějaký webový obsah na sociální síti.\n\nTitulek či popisek clickbaitu může mít specifickou formu. Příklady:\n\nNebo, v méně zjevné verzi, se jedná o běžnou větu, která (jakoby náhodou) končí výpustkou těsně před samotnou odpovědí, s kterou by nebylo nutno klikat na daný článek.\n\nTitulky, které mají navnadit čtenáře, používala bulvární média ještě před zavedením tohoto pojmu, a to i v tištěné podobě. Zaměřuje se na fámy, klevety, záhady, zajímavosti a povrchní senzace (pěna dnů). U drbů a pomluv o celebritách se tabloidy zaměřují na tělesnou stránku celebrit, u žen řeší výstřihy a vyzývavost modelů, které zvolily, na gala událostech (doplněné fotkami) nebo (v nadpisech) nadužívají slov jako šokující, sex a podobně.\n\nClikbait může být i přizpůsoben čtenáři, pokud server dokáže zjistit něco o uživateli, který si stránky načetl. Příkladem mohou být články o tom, že nějaký slavný zpěvák/zpěvačka bude brzy koncertovat v městě čtenáře (server lokalizoval umístění webového browseru). Pro lživé novinářské praktiky se i v češtině používá pojmenování fake news.\n\nExistuje několik snah clickbaity potlačovat, asi nejvýrazněji na Twitteru (účty jako @ClickBaitSpoilr, @ArticleSpoiler, @HuffPoSpoilers, @SavedYouAClick), které tweetují clickbaitové články včetně stručného textu, který čtenáři dá odpověď, aniž by na ten který článek musel klikat.\n\nObdobného principu jako Clickbait využívá Ragebait nebo Hatebait. Jedná se o emotivně vyznívající titulky, které mají nalákat čtenáře jiného názorového spektra, aby pod vlivem negativní emoce na článek klikli. Že mají texty vyvolávající emoce větší počty sdílení a komentářů na sociálních sítích prokázala studie University of Pennsilvania. Nadužívání takových titulků nicméně vytváří u jedinců averzi k danému médiu a vůči jeho titulkům se stává imunním.\n\n"}
{"id": "1257372", "url": "https://cs.wikipedia.org/wiki?curid=1257372", "title": "Mark Waid", "text": "Mark Waid\n\nMark Waid (* 21. března 1962, Hueytown, Alabama) je americký komiksový scenárista. Proslul svým osmiletým runem u komiksu Flash (1992-2000), komiksovou knihou Kingdom Come (1996) a komiks Superman: Birthright (2003); všechny pro DC Comics. Dalšími výraznými díly jsou zakázky pro Marvel Comcis, zejména Captain America, Fantastic Four a především Daredevil, za kterého obdržel tři ceny Eisner Award (2012). Mezi lety 2007 a 2010 byl šéfredaktorem nakladatelství Boom! Studios, od roku 2010 je tamním kreativním ředitelem (CCO). U tohoto nakladatelství vydal komiksy Irredeemable a Incorruptible, za které v roce 2012 obdržel, společně se sérii Daredevil, Eisner Award pro nejlepšího scenáristu roku.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1257373", "url": "https://cs.wikipedia.org/wiki?curid=1257373", "title": "Měnová intervence", "text": "Měnová intervence\n\nMěnové nebo devizové intervence jsou jedním z nástrojů měnové politiky. Snaha o udržení inflačního cíle je procesem, při kterém probíhají devizové obchody, kterými se snaží centrální banka ovlivnit kurz měny.\n\nV České republice byly intervence zahájeny například v roce 2013 za účelem dosažení inflačního cíle, který je určen v rozmezí 1 - 3 procent. Česká národní banka udržovala kurz koruny nad stanovenou hranicí (v tomto případě 27 Kč za 1 euro) a tím docházelo k devizové intervenci, při které byly vytvářely nové koruny.\n\nIntervence v České republice byly zahájeny v listopadu roku 2013 a skončily v dubnu roku 2017, přestože v rozhovoru v polovině roku 2016 guvernér ČNB Jiří Rusnok uvedl, že mohou skončit i později, v roce 2018. Od listopadu 2013 do dubna 2017 ČNB vytvořila 2050 miliard nových korun a nakupovala za ně převážně eura.\n"}
{"id": "1257379", "url": "https://cs.wikipedia.org/wiki?curid=1257379", "title": "Brestovský potok", "text": "Brestovský potok\n\nNázev Brestovský potok má více vodních toků:\n\n"}
{"id": "1257380", "url": "https://cs.wikipedia.org/wiki?curid=1257380", "title": "Kostel svatého Víta (Jemnice)", "text": "Kostel svatého Víta (Jemnice)\n\nKostel svatého Víta se nachází ve východní části města Jemnice, je obklopen ulicemi Lípovou, Topolovou, U Víta a U kláštera, je filiálním kostelem římskokatolické farnosti Jemnice. Kostel je gotickou stavbou z lomového kamene, původně sloužil jako konventní chrám františkánského kláštera, z kláštera se dochoval jen vstup do podzemí a podzemní chodby. Kostel je chráněn jako kulturní památka České republiky. U kostela stojí památný strom Kapistránská lípa, do seznamu památných stromů byl zapsán v roce 1976, oplocení pochází z roku 1933, konzervace lípy proběhla v letech 1992 a 1995.\n\nV kostele je hlavní oltář, který byl přenesen z někdejší kaple svaté Anny po roce 1785. Již kolem roku 1770 byl interiér upraven na žádost tehdejšího faráře Josefa Šabatky, při téže řadě oprav byl namalován hlavní oltářní obraz, jehož autorem je Josef Winterhalder. Fresky v interiéru kostela byly namalovány kolem roku 1898. V době malby oltářního obrazu byla vytvořena nová sakristie, byla posunuta příčka pro malbu obrazu a tak vznikla. V tu dobu byl i zmenšen presbytář. V kostele je hlavní oltář svatého Víta, na východní stěně je oltář svatého Františka Serafinského, na severní stěně je oltář svaté Anny. Součástí kostela je kaple Panny Marie Bolestné, je to mělká obdélná gotická kaple. V kostele jsou také umístěna varhany z roku 1824, varhany byly rekonstruovány v roce 1993.\n\nKostel původně patřil pod františkánský klášter, který byl založen v roce 1455 bratry Albrechtem, Hynkem a Štěpánem z Lichtenburka. V říjnu roku 1455 byla kaple svatého Víta předána vikáři. V klášteře pak byl jeden z donátorů kláštera pohřben, v roce 1492 byl v prostorách kláštera pohřben Půta z Lichtenburka. Náhrobní kámen Půty je zazděn v severní stěně kostela. V roce 1468 však bylo město i klášter vypáleno vojsky Matyáše Korvína, kostel tak byl přestavěn v gotickém stylu a rozšířen o kapli Umučení Páně, klášter byl také rozšířen a zvýšen o další patro. V roce 1529 byla Jemnice získána luteránem Jindřichem Meziříčským z Lomnice, ten zakázal kázání v klášterním kostele, v roce 1546 pak obyvatelé města přepadli klášter a vyhnali jeho obyvatele a v roce 1560 se klášter uvádí jako pustý. V roce 1570 pak byl klášter císařem Maxmiliánem předán do péče obyvatelům města s tím, že ti musí o budovy pečovat.\n\nV roce 1673 bylo rozhodnuto o tom, že klášter bude obnoven, již v roce 1671 však v klášteře působili opět františkáni, bohužel však v roce 1675 bylo rozhodnuto, že klášter bude zrušen a klášterní dokumenty a majetek byl převeden do nově vzniklého kláštera v Dačicích.\n\nJemnice i nadále patřila příslušníkům luteránské církve a kostel svatého Víta tak působil jen pro pár zbylých měšťanů pro občasné katolické mše. Budovy kláštera sloužili jako hospodářské budovy. V první polovině 18. století však poblíž kostela byla postavena kaple svaté Anny, v roce 1785 pak z důvodů nových josefínských reforem byl zrušen jako tzv. polní chrám. Roku 1770 byl do budovy kláštera probourán na jeho jižní straně nový vstup. V tu dobu také byl kostel přestavěn, byla zrušena klenba a vytvořen plochý strop a probourána tři nová okna. V roce 1788 však byl kostel prodán bítovské hraběnce Antonii Daunové, ta kostel nechala opravit a pak jej v roce 1790 darovala městu Jemnice. Blízká kaple svaté Anny však byla později v osmdesátých letech 19. století přestavěna na nemocnici a posléze i na chudobinec či útulek.\n\nV roce 1921 však město chtělo kostel předat do užívání církve československé husitské, ale tamní katolický farář, jež v kostele konal občasné mše, nechtěl klíče vydat, byla proti němu podána žaloba, která v roce 1922 skončila vítězstvím města u Nejvyššího soudu v Brně. V roce 1941 pak byl na severní stěnu zazděn náhrobek Půty z Lichtenburka. Kostel byl v roce 1997 vykraden a poničen. V roce 1993 proběhl archeologický průzkum kostela a jeho okolí a také v roce 2005, kdy v okolí byla budována dešťová kanalizace. V roce 2004 byla opravena střecha kostela. Roku 2011 byly při restaurování objeveny nástěnné malby, které by měly pocházet z doby kolem roku 1770.\n\n\n"}
{"id": "1257384", "url": "https://cs.wikipedia.org/wiki?curid=1257384", "title": "Gold Cobra", "text": "Gold Cobra\n\nGold Cobra je pátým studiovým albem kapely americké numetalové kapely Limp Bizkit. Bylo vydáno v roce 2011 u vydavatelství Flip Records a Interscope Records. Je posledním albem na kterém se podílel teď už bývalý člen DJ Lethal. Album se dočkalo smíšených hodnocení po celé světě. Během prvního víkendu v USA se prodalo více než 27 000 kopií a vyšvihlo se na 16. místo v americké hitparádě Billboard 200.\n\nHudba v Gold Cobře je popisována jako čistý numetal a byla označována jako návrat k dřívějším albům jako Three Dollar Bill, Yall$.\n\nLimp Bizkit\n"}
{"id": "1257392", "url": "https://cs.wikipedia.org/wiki?curid=1257392", "title": "Seznam písní skupiny Kabát", "text": "Seznam písní skupiny Kabát\n\nSeznam písní skupiny Kabát uvádí přehled písní, které vydala hudební skupina Kabát. Ty jsou v seznamu seřazeny podle abecedního pořadí jejich názvu, následně je uveden autor hudby a autor textu. Poté je zmíněn název alba a rok, kdy poprvé skladba vyšla.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1257394", "url": "https://cs.wikipedia.org/wiki?curid=1257394", "title": "Giuseppe Gherardeschi", "text": "Giuseppe Gherardeschi\n\nGiuseppe Gherardeschi (3. listopadu 1759 Pistoia – 6. srpna 1815 tamtéž) byl italský varhaník a hudební skladatel\n\nHudební základy mu dali jeho otec Domenico, který byl varhaníkem a kapelníkem (maestro di cappella) v místní katedrále (Cattedrale di San Zeno), a jeho strýc Filippo Maria Gherardeschi. Ve studiu pokračoval u Nicola Saly v Neapoli na konzervatoři \"Conservatorio della Pietà dei Turchini\". Po návratu do Pistoie byl jmenován varhaníkem v kostele \"Santa Maria dell'Umiltà\" a později vystřídal svého otce v pistoiské katedrále. \n\nJako skladatel komponoval hudbu všech žánrů, světskou i církevní. Na jeho počest byla v Pistoi založena Mezinárodní varhanní akademie nesoucí jeho jméno (\"Accademia Internazionale D'organo Giuseppe Gherardeschi\").\n\n\n\n\n\n"}
{"id": "1257396", "url": "https://cs.wikipedia.org/wiki?curid=1257396", "title": "Mistrovství Evropy ve sportovním lezení 2017", "text": "Mistrovství Evropy ve sportovním lezení 2017\n\nMistrovství Evropy ve sportovním lezení 2017 (: \"IFSC European Climbing Championship\", : \"Championnats d'Europe d'escalade\", : \"Kletter-Europameisterschaft\") se uskutečnilo již po dvanácté, 30. června – 1. července v lezení na rychlost a v lezení na obtížnost v italské obci Campitello di Fassa (provincie Trento) a dále pokračovalo 18.-19. srpna v boulderingu v Mnichově.\n\nVe stejném roce probíhá v ruském Permu (obtížnost, rychlost) a ve středočeském Slaném (bouldering) také pátý ročník Mistrovství Evropy juniorů ve sportovním lezení jako součást Evropského poháru juniorů ve sportovním lezení.\n\nME začalo v pátek kvalifikací v lezení na obtížnost a lezením na rychlost. V lezení na rychlost získali ruští závodníci čtyři medaile. Nejlepší totožný čas 5.91 s měli v kvalifikaci Libor Hroza (16. místo) a Ital Ludovico Fossali (4. místo), z žen Ruska Julija Kaplinová také v kvalifikaci 7.68 s (1. místo) na standardní 15m cestě.\n\nV sobotu probíhalo semifinále a finále v obtížnosti. V kvalifikaci, semifinále i finále zvítězil Francouz Romain Desgranges, který topoval jako jediný obě kvalifikační cesty (celkem padly 3 a 3 topy), v semifinále dolezl nejvýš a topoval sám také finálovou cestu. Z žen topovala ve finále a semifinále jen Belgičanka Anak Verhoeven, která dolezla v obou kvalifikačních cestách těsně pod topy, které dala jen Slovinka Janja Garnbret (nakonec 4.).\n\nME v boulderingu bylo součástí závodů světového poháru (pro samostatný závod nesehnala IFSC pořadatele) a konečné pořadí se odečítalo z celkových výsledků SP v semifinále, které mělo rozšířenou nominaci o kvótu dvaceti evropských závodníků. Dle průběžných výsledků měli letos Evropané reálně horší pravděpodobnost probojovat se do semifinále i finále poháru, to ale nemělo vliv na pořadí v ME.\n\nZ domácích závodníků se do finále v lezení na obtížnost a rychlost probojovali tři Italové a jedna Italka, dva muži z Německa obsadili v boulderingu první dvě medailové pozice. První i zlatou medaili pro Srbsko na mistrovství Evropy vůbec získala v boulderingu Staša Gejo, Srbsko se tak zařadilo mezi 16 vítězných zemí a 19 zemí s medailemi na ME.\n\nZávodu na rychlost se zúčastnil Libor Hroza (nejrychlejší čas tohoto ME), který tentokrát titul mistra Evropy neobhájil. Skončil poslední v semifinálové šestnáctce a za ním devatenáctý Petr Burian s časem 7.75 s. Adam Ondra topoval druhou kvalifikační cestu a v semifinále i finále byl druhý. Další čtyři čeští reprezentanti v lezení na obtížnost skončili ve druhé polovině závodního pole. Z pěti českých lezkyň skončila nejlépe Iva Vejmolová, 24. v semifinálové šestadvacítce.\nV boulderingu skončil nejlépe Martin Stráník na 15. místě v rozšířeném semifinále světového poháru.\n\n\"průběžně\"\n\n\n"}
{"id": "1257403", "url": "https://cs.wikipedia.org/wiki?curid=1257403", "title": "Jacob Dalton", "text": "Jacob Dalton\n\nJacob \"Jake\" Dalton (* 19. srpen 1991 Reno, Nevada) je několikanásobný mistr světa ve sportovní gymnastice ze Spojených států amerických. Je členem sportovního týmu mužské gymnastiky OU (Oklahoma Sooners) University of Oklahoma a členem amerického národního týmu ve sportovní gymnastice.\n\nDalton vyrůstal v jednom z největších měst státu Nevada, Reno, je synem Tima a Denisy Daltonových. K jeho osobním zálibám patří především kemping, pěší turistika, sportovní automobily, elektronika a knihy s vojenskou a válečnou tematikou.\n\nV dětství vášnivě hrával basketbal - trenér ho postupně přivedl ke sportovní gymnastice. Rodiče byli v té době majitelé gymnastického klubu, ve kterém Dalton v dospívajícím věku trénoval. Už v počátku své gymnastické kariéry založil svou vlastní obchodní značku sportovního oblečení \"Jake Dalton's Mesomorphic & MESO Fit.\", aby inspiroval mladší gymnasty ke zdravějšímu životnímu stylu. Absolvoval \"Spanish Springs High School\" v Nevadě pod vedením trenéra Andrew Pileggiho. Po promoci v roce 2009 obdržel od Národní vysokoškolské atletické asociace (NCAA) stipendium v reprezentaci za tým University of Oklahoma. Ve všech soutěžích získal vyznamenání. Za Národní vysokoškolskou atletickou asociaci (NCAA) zvítězil v mužské sportovní gymnastice ve všech úrovních v roce 2009 i v roce 2011.\n\nČlenem olympijského týmu USA mužské sportovní gymnastiky se stal v roce 2012 (Londýn) i v roce 2016 (Rio de Janeiro).\nV současnosti je členem sportovního klubu \"Gym Nevada\", soutěží v týmu University of Oklahoma pod vedením trenéra Marka Williamse.\n\n"}
{"id": "1257414", "url": "https://cs.wikipedia.org/wiki?curid=1257414", "title": "Audiovizuální ceny Trilobit", "text": "Audiovizuální ceny Trilobit\n\nTrilobit je ocenění, které v 60. letech 20. století uděloval Svaz československých filmových a televizních umělců – FITES nejlepším uměleckým počinům za uplynulé roční období ve filmu a televizi. Vedle Mezinárodního filmového festivalu Karlovy Vary se tak jedná o jedno z nejstarších ocenění svého druhu v České republice. Cena byla poprvé udělena v roce 1966 a dále v letech 1967, 1968 a 1969. V lednu 1970 byla činnost FITESu zakázána, tím se i udělování cen Trilobit přerušilo. Cena byla obnovena v roce 1991.\n\nV roce 1995 Český filmový a televizní svaz FITES vytvořil Cenu Vladislava Vančury, udělovanou za dlouhodobý či celoživotní přínos rozvoji české audiovizuální kultury. Jejími nositeli se stali Jiří Menzel, Oldřich Daněk, František Vláčil, Jan Špáta, Jiří Hubač, Jiří Krejčík, František Pavlíček, Vladimír Körner, Věra Chytilová, Arnošt Lustig, Jan Švankmajer, Pavel Koutecký in memoriam, Petr Weigl, Ladislav Helge, Miroslav Ondříček, František Filip, Jan Němec, Drahomíra Vihanová, Zdeněk Svěrák, Miloš Forman, Vojtěch Jasný, Jaromír Šofr, Čestmír Kopecký, in memoriam Evald Schorm a v roce 2020 Vladimír Pucholt.\n\nZ Ceny Václava Havla se stala Cena Ferdinanda Vaňka, která je udělována za přínos audiovizuálního díla rozvoji občanské společnosti.\n\nOd roku 2000 se udílení audiovizuálních cen Trilobit v Berouně stalo tradicí, 25. ledna 2020 se zde uskutečnilo po dvacáté, a to 33. ročník. Pořadateli cen Trilobit jsou Český filmový a televizní svaz FITES, z.s., město Beroun a Městské kulturní centrum Beroun. Hlavním mediálním partnerem je Česká televize.\n\nAudiovizuální ceny Trilobit.\n\n\n\n\n\n\n\n\n\n\n"}
{"id": "1257425", "url": "https://cs.wikipedia.org/wiki?curid=1257425", "title": "384 (číslo)", "text": "384 (číslo)\n\nTři sta osmdesát čtyři je přirozené číslo, které následuje po čísle tři sta osmdesát tři a předchází číslu tři sta osmdesát pět. Římskými číslicemi se zapisuje CCCLXXXIV.\n\n\n\nSilnice II/384 je česká silnice II. třídy vedoucí na trase – Brno\n\n\n"}
{"id": "1257429", "url": "https://cs.wikipedia.org/wiki?curid=1257429", "title": "Miso", "text": "Miso\n\nMiso (japonsky: 味噌) je pasta ze sóji, používaná v japonské kuchyni jako ochucovadlo. Sójové boby se uvaří, smíchají s mořskou solí, naočkují se kulturou houby kódži (麹, kropidlovec rýžový, lat. \"Rhizopus oryzae\") a nechají se několik měsíců až let pomalu kvasit. Existuje řada regionálních obměn základního receptu, podle kterých se může k sóji také přidat rýže, ječmen, ságo, azuki, chilli paprička nebo konopné semínko. V závislosti na použitých surovinách a délce fermentace se barva misa pohybuje na škále od smetanově bílé přes žlutou a červenou až po tmavě hnědou, liší se také chuť od nasládlé až po výrazně pikantní umami.\n\nRecept na miso se dostal do Japonska na sklonku období Džómon z Číny, kde je tento pokrm známý jako \"tou-ťiang\". Ve středověkém Japonsku bylo pro svou výživovou hodnotu důležitou součástí stravy samurajů. Název \"miso\" znamená doslova \"pramen chuti\".\n\nMiso je základní surovinou polévky misoširu, která se připravuje z rybího vývaru daši. Protože varem by se zničily biologicky cenné látky, přidává se miso do polévky až v závěru přípravy. Pasta se také používá k marinování masa před grilováním, k nakládání zeleniny, jako dip či jako glazura na rýžové koláčky moči nebo na vařenou kukuřici. Miso je doporučováno jako součást racionální výživy: je nízkokalorické a dobře stravitelné, obsahuje bakterie \"Tetragenococcus halophilus\", aminokyseliny a vitamín B12, může proto zpomalovat stárnutí organismu. Vzhledem k vysokému obsahu soli by se pokrmy ochucené pastou miso už neměly solit.\n\n\n"}
{"id": "1257438", "url": "https://cs.wikipedia.org/wiki?curid=1257438", "title": "Ověřovací číslo transakce", "text": "Ověřovací číslo transakce\n\nOvěřovací číslo transakce ( = TAN) je používáno některými online bankovními službami. Jde o využití jednorázových hesel pro autorizaci finančních transakcí. TAN je další vrstva ochrany vedle klasického ověření heslem.\n\nTAN poskytuje dodatečnou jistotu, protože působí jako forma dvoufázového ověření. Může to být fyzický dokument nebo token obsahující TAN. V případě krádeže bude tento dokument bez hesla k ničemu. Naopak, pokud se získají přihlašovací údaje, žádné transakce nemohou být provedeny bez platné TAN.\n\nPrincip klasického TAN:\n\n\nI přes bezpečnost jakou TAN nabízí je stále náchylný na phishing útoky, kde se oběť napálí a útočníkovi nevědomky poskytne heslo (PIN) a některý z ověřovacích čísel. Dále TAN poskytuje špatnou ochranu proti útoku Man in the middle, kde útočník zachycuje veškerou vaší komunikaci se sítí (útočník takto může zachytit váš PIN i nepožitý TAN). Dále, je možnost když je klientský systém nakažen škodlivým softwarem, provést transakci útočníkem neautorizovaně.\n\nIndexovaný TAN redukuje možnosti phishing útoku. Pro autorizaci transakce není uživatel dotazován na libovolné číslo ze seznamu, ale pro konkrétní číslo ze seznamu, které je v pořadí (index) za naposledy použitým TAN. Vzhledem k tomu, že index je náhodně vybrán bankou, je libovolný TAN útočníkovi zbytečný.\n\nNicméně, i přes tuto ochranu jsou útoky jako man-in-the-middle a phishing (útočník uživateli předhodí identickou kopii přihlašovací stránky webového serveru banky a útočník si bez problému ukládá vaše dobrovolně zadané informace do svého počítače) stále možné.\n\nProto v roce 2012 \"Agentura Evropské unie pro bezpečnost sítí a informací\" doporučuje všem bankám přezkoumat PC systémy jejich klientů a nastavit jim systém pro používání bezpečnostních procesů jako je například křížová kontrola údajů transakce. MTAN nebo smart-card čtečky s vlastním displejem mající možnost zadat údaje o transakci a TAN je pak vygenerován přímo pro daný moment (chipTAN).\n\nPřed vstupem do iTAN, je uživateli předložena CAPTCHA, která v pozadí ukazuje údaje o transakcích a údaje, které bychom nechtěli, aby útočník věděl. Úmyslem bylo ztížit (ale ne nemožné) útočníkovi zfalšovat CAPTCHA.\n\nTato varianta iTan je používána v některých německých bankách a CAPTCHA pomáhá snížit riziko napadení způsobem man-in-the-middle. Některé čínské banky nasadily TAN podobný TANplus. Nedávná studie ukazuje, že CAPTCHA založená na schématech TAN nejsou bezpečné proti pokročilejším automatizovaným útokům.\n\nmTAN je používané bankami v Rakousku, Bulharsku, České republice, Německu, Maďarsku, Nizozemí, Polsku, Rusku, Singaporu, Jižní Africe, Španělsku, Švýcarsku nějaké na Novém Zélandu, Austrálii a Ukrajině. Když uživatel potřebuje potvrdit provedenou transakci, tak je ověřovací číslo vygenerováno bankou a posláno uživateli pomocí SMS. SMS může dále obsahovat transakční data, díky kterým si uživatel ověří, že transakce nebyla nějak pozměněna.\n\nNicméně bezpečnost tohoto schématu závisí na bezpečnost operačního systému v telefonu. V Jižní Africe je způsob přes SMS obvyklý už dlouho, a proto byl objeven nový typ útoku: SIM SWAP FRAUD. Běžný způsob útok je že se útočník vydává za oběť a získá náhradní SIM kartu telefonu oběti od mobilního operátora. Uživatelské jméno a heslo je získáno jiným způsobem například záznamem stisknutých kláves. Díky naklonované SIM může útočník provádět jakékoliv transakce než si uživatel všimne, že jeho SIM v telefonu už nefunguje. \n\nTaké vzestup chytrých telefonů vedl k útoku škodlivého softwaru, který se snaží současně infikovat počítač a mobilní telefon.\n\nAby se snížilo riziko ohrožení celého seznamu s TAN čísly je možné použít bezpečnostní prvky, které generují TAN na základě tajemství s bankou a uloženého tokenu nebo čipové karty vložené do tokenu.\n\nNicméně vygenerovaný TAN není svázaný s podrobnostmi o konkrétní transakci. TAN je platný pro všechny transakce předložené s tím, že není chráněný proti phishingovým útokům, kde ho může používat přímo útočník nebo také proti útokům man-in-the-middle.\n"}
{"id": "1257446", "url": "https://cs.wikipedia.org/wiki?curid=1257446", "title": "Seznam medailistů na halovém mistrovství Československa a Česka mužů a žen ve skoku o tyči", "text": "Seznam medailistů na halovém mistrovství Československa a Česka mužů a žen ve skoku o tyči\n"}
{"id": "1257449", "url": "https://cs.wikipedia.org/wiki?curid=1257449", "title": "Slib odškodnění", "text": "Slib odškodnění\n\nSlib odškodnění vyjadřuje závazek slibujícího nahradit vzniklou škodu příjemci slibu. Tato škoda může vzniknout příjemci slibu z určitého jednání, o které ho slibující žádá. Zároveň příjemce slibu není k tomuto jednání zásadně povinen. Vzniklá škoda je závazkem slibujícího.\n\nSlibu odškodnění se věnuje zákon č. 89/2012 Sb., občanský zákoník, jehož platnost je datována k 22. 3. 2012 s účinností od 1. 1. 2014. Konkrétní znění se nachází v části 4. – Relativní majetková práva, hlavě II. – Závazky z právních jednání, dílu 16 – Závazky z právního jednání jedné osoby, oddíle 2 – Slib odškodnění (§ 2890–2893). Slib odškodnění (indemnizační prohlášení) byl převzat bez větších změn ze zákona č. 513/1991 Sb., obchodní zákoník (hlava II., díl XXVI., § 725–728), z 5. 11. 1991, který byl k 1. 1. 2014 právě novým občanským zákoníkem zrušen. \n\nPodle § 2891 občanského zákoníku \"Závazek slibujícího vzniká doručením prohlášení slibujícího příjemci slibu.\" Vznik závazku je důsledkem jednostranného právního jednání slibujícího. Je důležité, aby toto právní jednání vyjadřovalo explicitně, za jakou činnost bude poskytnuto odškodnění a co konkrétně bude pokrývat. Na rozdíl od obchodního zákoníku není požadována písemná forma. Projev vůle je tedy možné učinit zcela neformálně. Přesto se písemná forma doporučuje, aby měl příjemce slibu dostatečné důkazy pro argumentaci v rámci případného sporu. Toto jednostranné právní jednání vyvolá právní následky až v okamžiku doručení do sféry vlivu adresáta, resp. příjemce slibu (srov. § 1724 odst. 2, § 1731 a násl. občanského zákoníku).\n\nV obecné rovině platí, že příjemci slibu na základě vlastního přijetí slibu nevzniká povinnost uskutečnit slibujícím požadovanou činnost. Je tudíž výhradně na rozhodnutí příjemce slibu, zda požadovanou činnost zrealizuje, či nikoli. Povinnost realizace požadovaného jednání by mohla plynout z jiného právního jednání. Takové jednání by muselo předcházet slibu odškodnění (např. zavázal-li by se příjemce slibu smlouvou nebo by právní jednání bylo navázáno na odkládací či rozvazovací podmínku). Proto lze slib odškodnění považovat za samostatný institut, čemuž odpovídá i systematické členění dílu 16 – Závazky z právního jednání jedné osoby do dvou oddílů – oddíl 1 – Veřejný příslib a oddíl 2 – Slib odškodnění.\n\nPodle § 2892 občanského zákoníku \"Slibující nahradí náklady a veškerou škodu, které příjemci slibu vzniknou v souvislosti s jednáním, o něž jej slibující požádal.“\" V případě, že příjemce slibu uskuteční slibujícím požadované jednání, plyne mu nárok na náhradu nákladů a škody dle slibu odškodnění.\n\nIdeální případ vzniká, je-li uzavřena smlouva vymezující rozsah náhrady škody a nákladů. Příjemce slibu se tak může domáhat náhrady podle podmínek sjednaných ve smlouvě (například, že odškodnění bude přislíbeno pouze za škodu skutečnou, ale ušlý zisk zahrnovat již nebude). Neobsahuje-li projev vůle žádná omezení, musí se odškodnění vztahovat na skutečnou škodu i na ušlý zisk. Zvláštní případ ale nastává, pokud by příjemci slibu svědčilo právo na náhradu škody z titulu deliktu. Náhradou majetkové a nemajetkové újmy se zabývá v novém občanském zákoníku hned navazující Hlava III – Závazky z deliktů, Díl 1. Je nutné zdůraznit, že samotný slib odškodnění není možné klasifikovat jako deliktní závazek (důsledek porušení povinnosti). Právo na odškodnění v tomto případě vzniklo z titulu jednostranného právního jednání v rámci slibu odškodnění, nikoli z titulu porušení povinností. Nejde tedy o závazek z odpovědnosti, nýbrž o závazek založený právním jednáním. V judikatuře Nejvyššího soudu (sp. zn. 32 Odo 805/2002) je proto slib odškodnění označován jako zvláštní případ tzv. mimoodpovědnostní náhrady škody, u něhož se v žádném případě nezkoumá protiprávnost, zavinění nebo existence jakýchkoli liberačních důvodů.\n\n§ 2893 občanského zákoníku stanoví: \"Příjemce slibu učiní včas na účet slibujícího taková opatření, aby rozsah škody byl co nejmenší.\" Z tohoto ustanovení vyplývá pro příjemce slibu povinnost předejít, resp. na minimum omezit rozsah škody, na jejíž náhradu má právo z titulu slibu odškodnění. Vztahuje se tedy na něj obecná prevenční povinnost (srov. § 2900 občanského zákoníku – Prevence). V případě porušení prevenční povinnosti by příjemce slibu za vzniklou škodu odpovídal výhradně sám, a to dle obecných ustanovení o náhradě majetkové a nemajetkové újmy ošetřených v § 2894 a následujících.\n\nZákon č. 89/2012 Sb., občanský zákoník, § 2894 a násl., § 1724 odst. 2, § 1731 a násl., § 2900.\n"}
{"id": "1257456", "url": "https://cs.wikipedia.org/wiki?curid=1257456", "title": "Colin Kaepernick", "text": "Colin Kaepernick\n\nColin Kaepernick (* 3. listopadu 1987 Milwaukee) je hráč amerického fotbalu, který působí jako quarterback v klubu San Francisco 49ers.\n\nJeho otec je černoch a matka je italského původu, vychovali ho adoptivní rodiče, po kterých nosí své příjmení. Jako student vynikal v baseballu i americkém fotbale, který začal v roce 2007 hrát za univerzitní tým Nevada Wolf Pack, v letech 2008 a 2010 získal cenu pro nejlepšího ofenzivního hráče Západní konference. V roce 2011 se stal hráčem National Football League, když ho draftovali San Francisco 49ers. V roce 2013 pomohl San Franciscu k účasti v Super Bowlu. V červnu 2014 s ním klub uzavřel šestiletou smlouvu na 126 milionů dolarů, což ho zařadilo mezi šestici nejlépe placených quarterbacků v lize.\nPři přípravném zápase v srpnu 2016 odmítl Kaepernick povstat při americké hymně, své gesto vysvětlil podporou hnutí Black Lives Matter a mírovému protestu proti policejní brutalitě. Jeho čin vyvolal značnou nevoli, hráč si však za svým protestem stojí, pouze se (po konzultaci s jedním veteránem) rozhodl napříště místo sezení při hymně pokleknout. Klub oznámil, že Kaepernicka za jeho postoj nepotrestá, k bojkotu hymny se později přidali i další hráči. Jeho protest se vyhrotil, zmedializoval, rozdělil společnost (cca 60-70 % s jeho klečením nesouhlasí), a Kaepernickovi se za to dostalo i výhružek smrtí. Během prezidentské předvolební kampaně se o tom zmínil i Donald Trump, který Kaepernika a ostatní klečící hráče několikrát označil za zbabělce, veřejně jim nadával, a jejich klečení označil za nevlastenecké, nerespektující Spojené státy a vlastence, kteří za ni padli. K tomu doporučil vlastníkům fotbalových klubů, aby tyto hráče vyhodili. V září 2018 společnost Nike, k 30 výročí jejího sloganu \"Just Do It\", s Kaepernickem udělala reklamní kampaň se claimem \"Věřit něčemu, i kdyby to znamenalo obětovat vše\". Kaepernick se začal od kontroverze z roku 2016 angažovat v aktivismu - zejména finanční podpoře chudých a dle jeho slov rasově utlačovaných komunit. Na začátku roku 2018 se stal vyslancem ceny Svědomí Amnesty International.\n\nJe věřícím křesťanem, od roku 2015 se hlásí k veganství. Jeho přítelkyní je moderátorka stanice MTV Nessa Diab.\n\n"}
{"id": "1257458", "url": "https://cs.wikipedia.org/wiki?curid=1257458", "title": "André Gomes", "text": "André Gomes\n\nAndré Filipe Tavares Gomes (* 30. července 1993) je portugalský profesionální fotbalista, který hraje jako střední záložník za Anglický klub Everton FC a Portugalský národní tým.\n\nHrál tři roky za Benfiku Lisabon, kde vyhrál ligu a oba domácí poháry v sezóně 2013/14 . V červenci 2014 přestoupil do Valencie. Dne 21. července 2016, FC Barcelona oznámila, že se dohodla s Valencií o přestupu Gomese, za poplatek ve výši 35 milionů €. K jeho soutěžnímu debutu nastoupil 17. srpna, když hrál celých 90 minut a zvítězili 3-0 v domácím prostředí proti Seville ve Španělském Superpoháru a asistoval u dvou gólů.\n\nGomes nastoupil ke 37 zápasům za Portugalsko na všech úrovních mládeže. Reprezentoval národ na Euro 2016, které vyhráli.\n"}
{"id": "1257460", "url": "https://cs.wikipedia.org/wiki?curid=1257460", "title": "Potravinová pyramida", "text": "Potravinová pyramida\n\nPotravinová pyramida je způsob grafického znázornění skupin potravin založený na jejich výživové hodnotě. Pyramida je rozdělena typicky do čtyř pater. Zařazení potraviny do patra určuje, jak často by měl člověk danou potravinu konzumovat: čím vyšší patro, tím méně často.\n\nNejníže položené patro tvoří základní suroviny, mezi něž patří hlavně obiloviny, brambory, těstoviny a rýže. Tyto potraviny by měly být nejlépe celozrnné. Obiloviny představují základ výživy a jsou pro člověka hlavním zdrojem energie. Počet porcí za den: 3 – 6.\n\nDruhé patro se skládá z ovoce a zeleniny, přičemž přednost má hlavně syrová. Počet porcí ovoce za den: 2-4 porce. Počet porcí zeleniny za den: 3-5 porcí. Tyto potraviny zastupují hlavně zdroje ochranných látek, vitamínů, minerálů a vlákniny. \n\nTřetí patro je rozděleno na dvě poloviny. V první polovině se nachází mléčné výrobky (mléko, jogurt, sýry) a v druhé části jsou ryby, maso a drůbež. V těchto potravinách je velký podíl bílkovin, které bychom měli nejvíce jíst v době růstu člověka. Počet porcí mléčných výrobků za den: 2-3. Počet porcí masových výrobků: 1-2. \n\nVe čtvrtém patře se nachází nejméně vhodné potraviny, což je sůl, cukr a tuk. Jedná se především o živočišné tuky, které zvyšují hladinu cholesterolu. Počet porcí za den: 0-2.\n\n\n"}
{"id": "1257461", "url": "https://cs.wikipedia.org/wiki?curid=1257461", "title": "Elle (film)", "text": "Elle (film)\n\nElle (ve francouzštině „ona“ nebo „její“) je mezinárodní psychologický thriller z roku 2016. Režie se ujal Paul Verhoeven a scénáře David Birke, který se inspirovan románem \"Oh…\" od Philippeho Djiana, který získal literární ocenění Prix Interallié. Isabelle Huppertová ve snímku hraje Michèle Lablanc, která je znásilněna ve svém domově a plánuje pomstu. Je to první film režiséra Verhoevena od filmu \"Černá kniha\" z roku 2006 a první film ve francouzštině.\n\nFilm měl premiéru na Filmovém festival v Cannes, kde získal úspěch od kritiků. V České republice nebyl uveden do kin. \"Elle\" získal ocenění Zlatý glóbus a Critics' Choice Movie Award za nejlepší cizojazyčný film. Rovněž obdržel Césara pro nejlepší film a cenu Goya za nejlepší evropský snímek. Isabelle Huppertová pak za roli získala Zlatý glóbus za nejlepší herečku v dramatickém filmu, Césara pro nejlepší herečku a další ocenění kritiků. \n\nFilm získal pozitivní recenze od kritiků. Na recenzní stránce Rotten Tomatoes získal ze 117 započtených recenzí 88 procent s průměrným ratingem 8 bodů z deseti. Na serveru Metacritic snímek získal z 33 recenzí 89 bodů ze sta. Na Česko-Slovenské filmové databázi snímek získal 74%. Na premiéře v Cannes film získal sedmiminutový potlesk ve stoje.\n\n"}
{"id": "1257464", "url": "https://cs.wikipedia.org/wiki?curid=1257464", "title": "Iver Holter", "text": "Iver Holter\n\nIver Paul Fredrik Holter (13. prosince 1850 – 27. ledna 1941) byl norský hudební skladatel a dirigent. Začal studovat medicínu, ale roku 1876 přestoupil na hudbu, nejdříve v Norsku u Johana Svendsena a později v Lipsku a Berlíně. Roku 1882 se stal nástupcem Edvarda Griega jako dirigent Bergenského filharmonického orchestru a na podzim 1886 se stal uměleckým ředitelem Filharmonie Oslo, kde setrval čtvrt století. Stal se ústřední postavou hudebního života v Oslu a významným hudebním organizátorem.\n\nHolter skládal hudbu inspirovanou romantickými a klasicistními vlivy. Jeho početné dílo zahrnuje symfonii, smyčcové kvartety, houslový koncert, kantáty, písně a sborové kompozice. Známá je hudba ke Goethově \"Götzovi z Berlichingenu\" a orchestrální skladba \"St. Hans Kveld\".\n"}
{"id": "1257465", "url": "https://cs.wikipedia.org/wiki?curid=1257465", "title": "Seznam medailistů na halovém mistrovství Československa a Česka mužů a žen v trojskoku", "text": "Seznam medailistů na halovém mistrovství Československa a Česka mužů a žen v trojskoku\n"}
{"id": "1257466", "url": "https://cs.wikipedia.org/wiki?curid=1257466", "title": "The Spectator", "text": "The Spectator\n\nSpectator je britský týdenní konzervativní časopis. Poprvé byl vydán 6. července 1828. Je nejstarším dosud publikujícím časopisem psaným v anglickém jazyce. V současné době je vlastníkem časopisu David a Frederick Barclay, kteří také vlastní The Daily Telegraph. Hlavním tématem časopisu je politika a kultura. V současné době jsou v časopise také obsažena další témata například hudba, umění a filmové recenze.\n"}
{"id": "1257471", "url": "https://cs.wikipedia.org/wiki?curid=1257471", "title": "Heinrich von Herzogenberg", "text": "Heinrich von Herzogenberg\n\nHeinrich Peter Freiherr von Herzogenberg (10. června 1843 Štýrský Hradec – 9. října 1900 Wiesbaden) byl rakouský hudební skladatel a dirigent. \n\nNarodil se ve Štýrském Hradci ve šlechtické rodině francouzského původu (původní jméno rodiny, uprchlé před Francouzskou revolucí, bylo \"Picot de Peccaduc\"). Byl vychováván na jezuitských školách ve Feldkirchu, Mnichově, Drážďanech a Štýrském Hradci. Po dokončení středoškolských studií studoval práva, filosofii a politologii na Vídeňské univerzitě. Záhy se však začal věnovat hudbě a až do roku 1864 studoval skladbu u Felixe Dessoffa. Nejprve byl přitahován hudbou Richarda Wagnera, ale poté co studoval dílo Johanna Sebastiana Bacha se stal stoupencem klasické tradice a zastáncem hudby Johanese Brahmse.\n\nV roce 1866 se oženil s Elisabetou von Stockhausen, která byla žačkou Johanese Brahmse. Až do roku 1872 žili ve Štýrském Hradci. Poté přesídlili do Lipska. V roce 1874 založil spolu s muzikologem Philippem Spittou společnost \"Leipzig Bach-Verein\" zasvěcenou propagaci a oživení Bachova díla. Sám se zabýval zejména Bachovými kantátami. V roce 1875 se stal ředitelem společnosti a tuto funkci vykonával po 10 let.\n\nV roce 1885 byl jmenován profesorem na \"Hochschule für Musik\" v Berlíně. Kromě pedagogických povinností vedl mistrovské kurzy kompozice. V roce 1889 byl zvolen členem Akademie a stal se ředitelem \"Meisterschule für Komposition\" v Berlíně. Silně ho poznamena smrt manželky v roce 1892, takže načas přerušil své působení na škole. Onemocněl a kvůli nekróze kloubů byl upoután na kolečkové křeslo. V posledních letech svého života komponoval převážně chrámovou hudbu.\n\nZemřel náhle ve Wiesbadenu 9. října 1900. Je pochován ve Wiesbadenu na hřbitově Nordfriedhof.\n\n\n\n\n\n\n\n\n\n"}
{"id": "1257479", "url": "https://cs.wikipedia.org/wiki?curid=1257479", "title": "Jodie Kidd", "text": "Jodie Kidd\n\nJodie Kidd (* 25. září 1978 Guildford) je anglická modelka, automobilová závodnice a televizní osobnost.\n\nJodie se narodila v roce 1978 jako dcera podnikatele a bývalého žokeje Johnnyho Kidda. Její pradědeček z matčiny strany byl kanadský baron Max Aitken. Matka Jodie, Wendy Madeleine Kidd, je jednou ze tří dcer Sira Johna Rowlanda Hodgeho. Teta Jodie je modelka a herečka Vicki Hodge.\n\nJako malá Jodie závodila v parkuru a navštěvovala školu sv. Michaela v Petworthu (Západní Sussex). Má dva sourozence - starší sestru Jemmu Kidd (narozena 1974) a bratra Jacka Kidd (narozen 1973)\n\nKdyž bylo Jodie patnáct, objevil jí fotograf Terry O'Neil na pláži v Barbadosu. Její modelingová kariéra započala, když jí Terry O'Neil seznámil s modelingovou agentkou Laraine Ashton. V jejích šestnácti letech, když začínala s modelingem byla obviněna, že mladé dívky navádí k anorexii, když se snaží napodobit její vzhled. K obvinění vedla její postava, neboť je vysoká 185 cm a v té době vážila 48 kg. Následovala přestávka osm měsíců v modelování, během níž přibrala do velikosti 14.\n\nJodie spolupracovala s modelkami z Capellina, Chanelu, Ernesto Esposito, Fendissime, Gai Mattiolo a mnoho dalších. Objevila se také na obálce magazínu Elle v Austrálii, Itálii, Portugalsku, Švédsku a Spojených státech.\n\nŘídila Maserati a stala se známou pro dokončení nejrychlejšího okruhu v Top Gearu (série 2, epizoda 8; 6. července 2003)\n\nOstatní zájmy Jodie jsou například pólo, golf a ježdění na koni.\n\nVdala se za internetového podnikatele Aidana Butlera, 10. září 2005 v kostele sv. Petra v Twinehamu (Západní Sussex). Rozvedli se po 18 měsících manželství.\n\n5. září 2011 se narodil její první syn, jehož otcem je Andrea Vianini, Argentinský hráč póla.\n"}
{"id": "1257480", "url": "https://cs.wikipedia.org/wiki?curid=1257480", "title": "Vysoká synagoga (Krakov)", "text": "Vysoká synagoga (Krakov)\n\nVysoká synagoga v Krakově (polsky ', německy ', jidiš \"Hojche šul\") se nachází ve čtvrti Kazimierz, na adrese Józefa 38. Po Staré synagoze a Synagoze Remu se jedná o třetí nejstarší synagogu ve městě.\n\nByla postavena v renesančním slohu někdy mezi lety 1556 a 1563 na samém jihozápadním okraji ghetta, ihned vedle zdi a brány oddělující křesťanskou a židovskou část, v sousedství domu bohatého židovského obchodníka Felikse.\n\nOd dob holocaustu se zde bohoslužby nekonají, během komunistického režimu v Polsku budova nadále nenávratně chátrala. Od r. 1990 je zde umístěno knihkupectví (přízemí) a galerie (patro).\n\nStala se vzorem pro výstavbu Vysoké synagogy na pražském Josefově.\n"}
{"id": "1257481", "url": "https://cs.wikipedia.org/wiki?curid=1257481", "title": "Blšany (zámek)", "text": "Blšany (zámek)\n\nBlšany jsou zámek v obci Blšany u Loun v okrese Louny. Byl postaven na konci šestnáctého století, ale dochovaná podoba je výsledkem barokní přestavby provedené po třicetileté válce. Od roku 1964 je chráněn jako kulturní památka.\n\nPrvní panské sídlo v Blšanech nechal postavit Jan Hruška z Března, který vesnici koupil roku 1588. Od jeho syna Adama Jana Hrušky z Března panství koupil roku 1628 jeho bratranec Adam Jindřich Hruška z Března, který byl hejtmanem Žateckého kraje. Po něm statek zdědily tři dcery, které jej roku 1637 prodaly Janu Karlovi Příchovskému z Příchovic. Ten po třicetileté válce nechal starou tvrz přestavět na barokní zámek. Další majitelkou zámku se stala nejmladší dcera z třetího manželství Jana Karla Příchovského, která panství roku 1682 odkázala pražskému arcibiskupství. Od té doby na zámku žili pouze úředníci. Arcibiskup Bedřich Schwarzenberg Blšany prodal svému bratrovi Janu Adolfovi ze Schwarzenbergu, který je připojil k cítolibskému panství. V letech 1924–1949 byl dvůr se zámkem soukromým majetkem a později ho převzal Semenářský statek Louny, který v roce 1965 zřídil v prvním patře byty.\n\nPůvodní tvrz byla chráněná ze severu a západu rybníky. Průčelí dochovaného jednopatrového zámku s obdélným půdorysem je obrácené do hospodářského dvora. Fasády jsou členěné pásovými římsami. Přízemní chodba a schodiště jsou zaklenuté valenou klenbou s lunetami. Interiér osvětlují obdélná okna se štukovým nebo kamenným rámováním.\n\n\n"}
{"id": "1257483", "url": "https://cs.wikipedia.org/wiki?curid=1257483", "title": "Ariogaesus", "text": "Ariogaesus\n\nAriogaisus také Ariogaisos ( \"Ariogaesus\" ) (2. století – 2. století) byl kvádský král a válečník ve druhé polovině 2. století v době Markomanských válek. Během jeho života Kvádové obývali území středního Dunaje. Ariogaisus se v roce 173 střetl v bitvě proti římské legii Marca Aurelia na území Germánie, severně od Carnunta. \n\nCísař Marcus Aurelius v roce 171 uzavřel s Kvády mírovou smlouvu, tím oddálil neustálé napadání hranice římské říše germánskými kmeny na středním Dunaji. Kvádský prořímský král Furtius se zavázal propustit vězně a do Říma poslat koně a další zboží, což se kvádské nobilitě nelíbilo a tak v roce 173 Furtia sesadili, vyhnali ze země a za svého nového krále si zvolili Ariogaisa. Ariogaisus porušil mírovou smlouvu a začal napadat hranice římské říše Limes Romanus a pustošit vesnice Panonie a Norica. Marcus Aurelius se rozhodl potrestat toto porušení smlouvy a v roce 173 přešel s římským vojskem do protiútoku, když překročil Dunaj v blízkosti ústí řeky Váh, což dokazují stopy a pozůstatky nalezené v obcích Iža, Radvaň nad Dunajom a Mužla na jihu Slovenska. Římští vojáci pronikli podél údolí řek do vnitrozemí Germánie (dnešního Slovenska a Moravy). Při střetu byli vzpurní Kvádové v čele s Ariogaisem v přesile a tak římské legie brzy oblíčili a odřízli od vodních zdrojů, tím chtěli Římany donutit ke kapitulaci. Taktika Germánů byla učinná a stav Římanů začal být kritický. Někteří z Římanů se začali modlit k bohu, aby seslal déšť. Déšť opravdu přišel a přinesl dostatek vody, během deště se objevily i blesky, což si Kvádové vyložili jako hněv bohů. S touto pomocí pak římské legie na Germány zaútočili a porazili. Tato situace vešla ve známost jako \"Zázračný déšť Marca Aurelia\". a je vyobrazena na sloupu Marca Aurelia na náměstí Piazza Colonna v Římě. Podle názoru českého historika Václava Novotného se musela tato událost stát na území dnešní Moravy. Po bitvě byl Ariogaisus císařem vykázán či uprchl do Alexandrie v Egyptě. Existence germánské královské vrstvy je doložena archeologickým objevem královské hrobky u Mušova.\n"}
{"id": "1257485", "url": "https://cs.wikipedia.org/wiki?curid=1257485", "title": "Cítoliby (zámek)", "text": "Cítoliby (zámek)\n\nCítoliby jsou zámek ve stejnojmenném městysu v okrese Louny. Postaven byl roku 1665 na místě starší tvrze, ale dochovaná podoba je výsledkem přestaveb během osmnáctého století. Zámek je chráněn jako kulturní památka.\n\nPrvní panské sídlo s v Cítolibech nechal roku 1519 postavit Prokop Kuneš z Lukovec. Jeho nejstarší syn Jan tvrz dokončil, ale když zemřel, prodal ji i s panstvím jeho bratr Václav v roce 1569 Adamu Hruškovi z Března za 7600 kop míšeňských grošů. Na konci šestnáctého století Hruškové z Března tvrz přestavěli v renesančním slohu. Zámek jim patřil až do roku 1630, kdy zemřel žatecký krajský hejtman Adam Jindřich Hruška. Další osm let trval soudní spor o dědictví. Cítolibské panství nakonec získala Dorota Barbora Hrušková, která se provdala za Jana Oldřicha z Bisingenu.\n\nPanství zpustošené třicetiletou válkou koupil v roce 1650 Arnošt Schütz z Leypoldsheimu. O jedenáct let později padl v boji proti Turkům, a panství zdědil nezletilý syn Arnošt Bohumír Schütz, za kterého ho spravovala matka Markéta Blandina. Rozšířila panství o několik vesnic, starou zchátralou tvrz nechala zbořit a na jejím místě roku 1665 postavit barokní zámek. Na stavbě pracovali místní zedníci a pražští kameníci. Arnošt Bohumír měl čtyři syny. František Karel Schütz zemřel při potlačování povstání v Sedmihradsku, František Josef se zabil pádem z koně a třetí syn Václav beze stopy zmizel v tureckém zajetí. Arnošt Bohumír sice panství rozdělil mezi své vnuky, kteří však také brzy zemřeli, a panství tak zdědil jeho nejmladší syn, císařský rada a hejtman Boleslavského kraje, Jaroslav Schütz. I on přežil otce pouze o pět let a před svou smrtí v roce 1720 panství odkázal Danielu Pachtovi z Rájova.\n\nDaniel Pachta v Cítolibech nežil a panství místo něho spravoval hejtman Ondřej Mann, který tu jako správce zůstal také v době neplnoletosti Danielova synovce Arnošta Karla z Rájova. Ten nechal zámek přestavět, upravil také přilehlý park a učinil z nich vyhledávané kulturní centrum, kde se často hrály skladby zdejších skladatelů jako byli Karel Blažej Kopřiva, Jan Adam Gallina nebo Jakub Lokaj. Roku 1797 potom panství prodal ze 480 tisíc zlatých Jakubu Wiemmerovi z Wiemmersberka, který během pěti let výrazně rozvinul místní hospodářství. Zavedl pěstování brambor a jetele a ze starých bažantnic udělal pole a ovocné sady. V roce 1802 panství koupil kníže Josef II. ze Schwarzenbergu, jehož potomkům patřilo až do roku 1924.\n\nZámek, který byl ve špatném stavu, získal v roce 1928 lounský okres, který v něm zřídil kasárny, sirotčinec a školu. Ve druhé polovině dvacátého století zde byly sklady místního národního výboru, školní družina a jídelna. Na počátku 21. století byla zničena většina interiérů, poškozená střecha a schodiště do zahrady se nacházelo v havarijním stavu.\n\nJednopatrový trojkřídlý zámek stojí v jihozápadním cípu Tyršova náměstí. Čtvrté křídlo, které uzavíralo nádvoří, bylo zbořeno v polovině osmnáctého století. Z nejstarší stavební fáze zůstala pouze část sklepů pod severním a jižním křídlem. Renesanční tvrz Hrušků z Března se dochovala ve zdivu severního a východního křídla. Severní a jižní průčelí zdůrazňuje po jednom rizalitu. Východní průčelí zdobené trojicí rizalitů zakončuje obdélný štít s postranními volutami zakončený trojúhelníkovým nástavcem. Všechny fasády jsou členěné pásovými římsami a obdélnými okny. Za rustikovým portálem s rokokovými vázami se ve východním křídle nachází valeně zaklenutý průjezd. Přízemí nádvorní strany vstupního křídla se do dvora otevírá arkádami, ale v prvním patře jsou arkády slepé s obdélnými okny. Uvnitř se nachází řada plochostropých i klenutých místností a sálů zdobených štuky, iluzívní malbou a freskami. Část fresek byla přemalována v roce 1956.\n\nNa jižní stranu zámku navazuje částečně zachovaný park, ve kterém bývaly barokní plastiky z dílny Matyáše Bernarda Brauna z let 1718–1719, rokokové sochy z roku 1765 a sochy slánského sochaře A. Lincka z roku 1766.\n\n\n"}
{"id": "1257486", "url": "https://cs.wikipedia.org/wiki?curid=1257486", "title": "Daniele Barbaro", "text": "Daniele Barbaro\n\nDaniel Barbaro, celým jménem italsky Daniele Matteo Alvise Barbaro (8. února 1513, Benátky – 13. dubna 1570, tamtéž) byl benátský vědec, politik a duchovní ze vznešeného rodu Barbaro.\n\nJeho rodiči byli Francesco di Daniele Barbaro a matka Elena Pisaniová. Daniel Barbaro studoval filozofii, matematiku a optiku na Padovské univerzitě a následně nastoupil významnou dráhu duchovního, ve které dosáhl hodnosti kardinála. \n\nV Benátské republice sloužil také jako velvyslanec soudu anglického krále Eduarda VI. v Londýně a jako zástupce v městské radě v Trentu.\n\nDaniel Barbaro je známý zejména díky svému vylepšení camery obscury (temná komora), do které vložil spojnou čočku, která působí tak, že rozbíhavý svazek paprsků přesměruje na sbíhavý. Tento přístroj již vyžadoval přesnější ostření (tedy vyhledat správnou vzdálenost, ve které bude obraz ostrý). Jednalo se tedy o první primitivní objektiv, který však fungoval pouze jako kreslířská pomůcka.\n"}
{"id": "1257487", "url": "https://cs.wikipedia.org/wiki?curid=1257487", "title": "Kačerov (přírodní památka)", "text": "Kačerov (přírodní památka)\n\nPřírodní památka Kačerov se rozkládá západně od obce Zdobnice v lokalitě zvané Kačerovské rybníky tvořené soustavou 5 nádrží, které jsou napájeny bezejmenným přítokem toku Kněžná. Hlavním předmětem ochrany jsou populace silně ohrožených evropsky významných druhů modráska bahenního (\"Maculinea nausithous\") a modráska očkovaného (\"Maculinea teleius\") a jejich biotopů. Chráněný jsou zde i extenzivní sečené louky nížin až podhůří s typickým biotopem mezofilních ovsíkových luk. Území je rovněž stejnojmennou evropsky významnou lokalitou. V přírodní památce se rovněž vyskytují zlatohlávek tmavý (\"Oxythyrea funesta\"), ještěrka živorodá (\"Zootoca vivipara\"), užovka obojková (\"Natrix natrix\") či bledule jarní (\"Leucojum vernum\"). Poblíž se nachází rozsáhlejší přírodní rezervace Kačerov.\n\n"}
{"id": "1257489", "url": "https://cs.wikipedia.org/wiki?curid=1257489", "title": "Svalová dystrofie", "text": "Svalová dystrofie\n\nSvalová dystrofie je skupina onemocnění, jejichž důsledkem je oslabení svalů samotných, nikoliv tedy slabost vyvolaná poruchou nervového systému. Charakterizují je dva znaky: vždy musí být vrozené a nesouvisejí s onemocněním jiné části těla.\nPříčiny této nemoci jsou sice neznámé, ale je jisté, že spočívají v samotných svalových buňkách. Tyto buňky nemocného jsou v různých stádiích destrukce. Stejně tak, jako všechny buňky našeho těla přeměňují i svalové buňky živiny a kyslík na energii, kterou následně využívají k vytvoření fyzické síly. Tělo si neumí vyrobit bílkovinu dystrofin, bez níž svalstvo nemůže fungovat a může vést k svalové dystrofii. Existují různé druhy tohoto onemocnění. Příznaky závisí na konkrétním typu svalové dystrofie. Platí, že u těžších forem se objevují dříve než u lehčích. \n\nJednou z častěji se vyskytujících je Duchennova svalová dystrofie (DMD). Jedná se o nejtěžší formu a objevuje se jak u dospělých, tak i u malých dětí. Vyskytuje se asi jeden případ na 3500 chlapců a jedná se o vrozenou nemoc, která se váže na \nchromozom X. Chlapci se zřídka dožívají víc než dvaceti let.\n\nDalší formou je Beckerova svalová dystrofie \"(\"BMD\")\", která je velmi podobná předchozí formě, ale na rozdíl od ní přichází později, obvykle po 10. roce života. Obě tyto formy svalové dystrofie jsou neléčitelné, ale hledají se nové možnosti léčby.\n\n\n"}
{"id": "1257491", "url": "https://cs.wikipedia.org/wiki?curid=1257491", "title": "Zvládání stresu", "text": "Zvládání stresu\n\nZvládání stresu zahrnuje široké spektrum technik zaměřených na regulaci úrovně stresu, zejména stresu chronického, obvykle s cílem zlepšit svůj každodenní život.\n\nV této souvislosti označuje pojem „stres“ pouze stres se značnými negativními následky, čili to, pro co Hans Selye ve své terminologii zavedl pojem „distres“. Nejedná se tedy o „eustres“, což je stres s přínosnými nebo jinak pozitivními následky.\n\nStres má mnoho fyzických a psychických příznaků, které se liší v závislosti na situačních faktorech každého jedince. Příznaky mohou zahrnovat zhoršení fyzického zdraví nebo depresi. Proces zvládání stresu je pokládán za jeden z klíčových faktorů šťastného a úspěšného života v moderní společnosti. Přestože na nás život klade vysoké nároky, zvládání stresu poskytuje několik způsobů, jak ovládat úzkost a udržet si zdraví a celkovou pohodu.\n\nPřestože se na stres často nahlíží jako na subjektivní záležitost, hladinu stresu lze snadno změřit pomocí sledování fyziologických reakcí. Na podobném principu funguje například polygraf.\n\nExistuje mnoho praktických technik zvládání stresu. Některé z nich mohou provádět zdravotničtí pracovníci, jiné člověk může vyzkoušet sám. Tyto techniky mohou přispět ke snížení úrovně stresu, navodit pozitivní pocit kontroly nad svým životem a zlepšit celkovou pohodu.\n"}
{"id": "1257492", "url": "https://cs.wikipedia.org/wiki?curid=1257492", "title": "Mistrovství světa ve sportovním lezení 2018", "text": "Mistrovství světa ve sportovním lezení 2018\n\nMistrovství světa ve sportovním lezení 2018 (: \"IFSC Climbing World Championship\", : \"Championnats du monde d'escalade\", : \"Campionato del mondo di arrampicata\", : \"Kletterweltmeisterschaft\") probíhalo 6.—16. září jako patnáctý ročník v Innsbrucku, pod hlavičkou Mezinárodní federace sportovního lezení (IFSC), v lezení na obtížnost, rychlost, v boulderingu a poprvé také v kombinaci (podle olympijského formátu). V tomto rakouském městě se konalo již v roce 1993.\nDva Rakousko závodníci Jakob Schubert a Jessica Pilz získali dvě zlaté medaile v lezení na obtížnost a poté ještě zlato a bronz v kombinaci.\n\nDo finále v lezení na obtížnost postoupilo u mužů i žen pro shodné pořadí o dva závodníky více (deset). První dva muži se k topu ani nepřiblížili a skončili na stejném chytu, ženy topovaly dvě. V obou případech rozhodovalo pořadí ze semifinále, u žen pak navíc ještě čas přelezu.\n\nV tomto roce se poprvé závodilo také v kombinaci disciplín (v roce 2017 proběhla v olympijském formátu také mistrovství světa a Evropy juniorů). Poslední den 6 a 6 nejlepších závodníků závodilo ještě ve všech třech disciplínách najednou, přičemž celkové body odpovídaly násobku jejich umístění.\n\n\nČeská reprezentace měla poprvé ve finále na mistrovství světa dva muže. Adam Ondra získal stříbro, Jakub Konečný skončil na šestém děleném místě. Jan Kříž skončil ve finále na rychlost osmý, Adam Ondra získal také stříbro v kombinaci.\n\n\n"}
{"id": "1257493", "url": "https://cs.wikipedia.org/wiki?curid=1257493", "title": "Úklady a láska", "text": "Úklady a láska\n\nÚklady a láska () je divadelní hra, kterou napsal roku 1784 německý dramatik Friedrich Schiller. Městská tragédie (v německé literatuře \"bürgerliches Trauerspiel\" – měšťanská truchlohra) se skládá z pěti dějství. Hra je postavena na kontrastu a dramatickém napětí. Proti zkaženosti šlechty a intrikám je postavena slušnost obyčejných lidí, malých měšťanů, kteří jsou navzdory chudobě čestní a pokorně přijímají, co jim život přináší. \n\nFerdinand je armádní major a syn prezidenta von Waltera, vysoce postavený šlechtic u německého knížecího dvora, zatímco Luisa Millerová je dcerou měšťanského hudebníka. Zamilují se do sebe, ale oba jejich otcové jim řeknou ať ukončí svůj vztah, protože její otec si myslí, že to s ní nemyslí vážně a jeho otec odmítá sňatek kvůli nižšímu společenskému postavení Luisy, kterou navíc považuje za prostitutku. Prezident chce místo toho rozšířit svůj vliv a postavení na dvoře a tak domluví synovi manželství s milenkou vévody lady Milfordovou. Avšak Ferdinand se bouří proti záměru svého otce (důležitý motiv vzdoru otci) a snaží se přesvědčit Luisu, aby s ním utekla. Prezident a jeho tajemník Wurm (Ferdinandův soupeř) vymyslí zákeřnou past a nechají bezdůvodně zatknout Luisiny rodiče. Donutí Luisu, aby napsala milostný dopis pro maršála a potom musela přísahat, že to nikomu neřekne. Tento dopis se dostane k Ferdinandovi a vyvolá to v něm naprosté zoufalství. Luisa řekne otci, že se chce zabít, ale ten ji přemluví, aby to nedělala. Pak přijde Ferdinand pošle otce pryč a otráví sebe i Luisu. Umírající Luisa řekne Ferdinandovi pravdu o dopise. A tak oba umřou vinou jeho otce a tajemníka Wurma. Ještě před smrtí však stihne Ferdinand svému otci odpustit.\nAutor se zde snaží vyrovnat s otázkou spravedlnosti. Revoltou proti společenských pořádkům dílo zapadá do literárního hnutí Sturm und Drang (bouře a vzdor), kdy mnohé prvky děje korespondují s jinou měšťanskou truchlohrou s názvem Emilia Galotti sepsanou osvícenským spisovatelem a filozofem G. E. Lessingem.\n\nNámět hry pod názvem \"Luisa Millerová\" zpracoval italský skladatel Giuseppe Verdi jako tragickou operu ve 3 dějstvích, na libreto Salvatora Cammarana. Opera měla premiéru 8. prosince 1849 v neapolském Královském divadle San Carlo.\n"}
{"id": "1257495", "url": "https://cs.wikipedia.org/wiki?curid=1257495", "title": "Třída Lapérouse", "text": "Třída Lapérouse\n\nTřída Lapérouse jsou hydrografické výzkumné lodě francouzského námořnictva. Postaveny byly čtyři jednotky této třídy. Poslední jednotka \"Arago\" slouží jako hlídková loď.\n\nFrancouzská loděnice DCN (nyní DCNS) v Lorientu postavila celkem čtyři jednotkytéto třídy.\n\nJednotky třídy \"Lapérouse\":\nPlavidla jsou vyzbrojena dvěma 12,7mm kulomety. Pohonný systém tvoří dva diesely SACM-Wartsila o celkovém výkonu 2500 bhp, pohánějící dva lodní šrouby. Nejvyšší rychlost dosahuje 15 uzlů.\n\nRoku 2016 se výzkumná loď \"Laplace\" podílela na hledání černých skříněk zříceného Airbusu A320 letu EgyptAir 804.\n"}
{"id": "1257498", "url": "https://cs.wikipedia.org/wiki?curid=1257498", "title": "Boržavská hospodářská dráha", "text": "Boržavská hospodářská dráha\n\nBoržavská hospodářská dráha, též Boržavská úzkokolejka (, též ) se nachází na území Ukrajiny a vede ze stanic Berehovo a Vynohradiv do uzlové stanice Chmilnyk, odkud pokračuje do Iršavy.\n\nV provozu je v současné době pouze úsek Vynohradiv – Chmilnyk – Iršava. Provozuschopný je i úsek Berehovo – Chmilnyk, v současnosti na něm však již jezdí jen služební jízdy do depa ve stanici Berehovo a občas nostalgické jízdy. Ve stanicích Berehovo a Vynohradiv se napojuje na železniční trať Baťovo – Korolevo. Úzkokolejka je turistickou atrakcí.\n\nPůvodní rozchod tratě byl 760 mm, obvyklý na území Rakousko-Uherska. Poté, co v roce 1944 byla Podkarpatská Rus připojena k Ukrajinské SSR, byla celá trať v letech 1948 až 1949 přestavěna na sovětský jednotný rozchod pro úzkokolejky 750 mm.\n\nZahájení provozu probíhalo po úsecích, a to:\n\nOd roku 1912 se začaly zprovozňovat jednotlivé přípoje lesní hospodářské dráhy. Státní lesy zřídily a provozovaly 23 km dlouhý úsek z Dovheho přes Broňku údolím proti proudu stejnojmenné řeky.\n\nMezi lety 1919 a 1938 se trať nacházela na území Československa, původně soukromá dráha byla roku 1923 zestátněna a provoz převzaly Československé státní dráhy, které zde na konci 20. let 20. století nasadily do provozu motorové vozy řad M 11.0 a M 21.0. V letech 1938–1945 provozovaly trať maďarské železnice, poté připadla, i s celou Podkarpatskou Rusí, do Sovětského svazu. Roku 1991 převzaly provoz ukrajinské dráhy.\n\n"}
{"id": "1257505", "url": "https://cs.wikipedia.org/wiki?curid=1257505", "title": "Kostel svatého Jakuba (Jemnice)", "text": "Kostel svatého Jakuba (Jemnice)\n\nKostel svatého Jakuba (případně Kostel svatého Jakuba staršího) se nachází na terénní výspě nad údolím řeky Želetavky na hřbitově v severozápadní části města Jemnice ve čtvrti Podolí, je filiálním kostelem římskokatolické farnosti Jemnice. Kostel je pozdně románskou jednolodní stavbou s románskou válcovou věží, kostel má gotický presbytář, věž je postavena na rotundě z počátku 12. století. Kostel je chráněn jako kulturní památka České republiky.\n\nV kostele jsou heraldické náhrobky, obrazy svatého Františka z Assisi a svaté Veroniky, oba pochází z doby kolem poloviny 18. století. V kostele je také hlavní oltář z roku 1836 s obrazem svatého Jakuba od Matyáše Šťastného, vedlejší oltář pochází z roku 1853.\n\nKostel byl postaven na počátku 13. století vedle rotundy z 12. století. Kostel byl postaven v lokalitě původně plánované trhové vsi (dnešní čtvrť Podolí). Rotunda byla stavbou s válcovým presbytářem, apsidou a válcové věže s románskými okny a středovým pilířem z tesaného kamene, věž byla navýšena barokní přístavbou.\n\nKostel byl v roce 1515 rozšířen, bylo přistavěno gotické kněžiště, v roce 1658 kostel přestal být farním kostelem jemnické farnosti, ta byla přesunuta do nově postaveného kostela sv. Stanislava na náměstí Svobody. Kostel vyhořel v roce 1832, pak byl mezi lety 1849 a 1851 opraven a přestavěn, byla zaklenuta kostelní loď a v západní části kostela byla přistavěna hudební kruchta. V roce 1834 byl pak výrazně rozšířen hřbitov.\n\n\n"}
{"id": "1257507", "url": "https://cs.wikipedia.org/wiki?curid=1257507", "title": "Chmilnyk (Zakarpatská oblast)", "text": "Chmilnyk (Zakarpatská oblast)\n\nChmilnyk (, ) je vesnice ležící v centrální části Zakarpatské oblasti Ukrajiny, asi 23 km jihovýchodně od Mukačeva v okrese Iršava. Je součástí obce Kamjanske.\n\nPrvní písemná zmínka pochází z roku 1341. V roce 1910 mělo 531 obyvatel, z toho 363 Rusínů a 168 Maďarů. K Rusínské řeckokatolické církvi se hlásilo 404 věřících, 12 bylo protestantů a 11 bylo Židů.\n\nV minulosti vesnice patřila Rakousku-Uhersku, od jeho rozpadu v roce 1918 až do roku 1938 bylo součástí Podkarpatské Rusi a Československa. Roku 1945 byla Podkarpatská Rus spolu s vesnicí připojena k Ukrajinské SSR.\n\nMěstem prochází úzkokolejná Boržavská hospodářská dráha.\n"}
{"id": "1257513", "url": "https://cs.wikipedia.org/wiki?curid=1257513", "title": "Jozef Korček", "text": "Jozef Korček\n\nJozef Korček (* 10. března 1932, Svätý Jur) je bývalý slovenský fotbalový rozhodčí. Byl funkcionářem krajského výboru KSČ pro církevní záležitosti.\n\nV československé lize působil jako rozhodčí 11 sezón. Devět let na listině mezinárodních rozhodčích, řídil mj. finále Středoevropského poháru. Po skončení aktivní kariéry byl i členem Výboru fotbalového svazu ÚV ČSTV a delegátem krajského fotbalového svazu. Zvláštní roli sehrál v roce 1975 při utkání posledního kola československé ligy mezi TŽ Třinec a Bohemians v Třinci. Před posledním kolem měla Sparta Praha i TŽ Třinec stejně bodů. Aby nesestoupil Třinec, musel vyhrát vyšším rozdílem než Sparta. Nejprve jako rozhodčí v prvním poločase přerušil zápas, aby publikum minutou ticha uctilo památku zesnulého funkcionáře vítkovického hokeje, který s třineckým fotbalem neměl nikdy nic společného. Druhý poločas zahájil pro jistotu o sedm minut později než na Spartě, protože se vzhledem k panujícímu horku musel o přestávce osprchovat a pak si počkat, až mu uklízečka dojde na opačnou stranu stadionu pro suché oblečení. Tím se konec utkání proti zápasu v Praze posunul a po dohrání zápasu v Praze dal Třinec potřebné dva góly, které stačily k udržení v lize.\n\n\n"}
{"id": "1257529", "url": "https://cs.wikipedia.org/wiki?curid=1257529", "title": "Ayu Utami", "text": "Ayu Utami\n\nAyu Utami (* 21. listopadu 1968, Bogor, Západní Jáva) je indonéská novinářka a spisovatelka. \n\nNarodila se do rodiny právníka a učitelky. Na univerzitě vystudovala v bakalářském programu ruský jazyk a literaturu. Přelom v jejím životě znamenal rok 1998, kdy byl svržen indonéský diktátor Suharto. Právě za jeho vládnutí jí bylo zakázáno publikovat. Její mateřštinou je sice jávanština, avšak publikuje v indonéštině. Ve výše uvedeném roce vydala také svoji románovou prvotinu \"Saman\", která byla přeložena do řady jazyků. Následně na tento úspěch navázala románem \"Larung\".\n\n\n\n\n"}
{"id": "1257534", "url": "https://cs.wikipedia.org/wiki?curid=1257534", "title": "Městská knihovna Česká Lípa", "text": "Městská knihovna Česká Lípa\n\nMěstská knihovna Česká Lípa je veřejná knihovna, příspěvková organizace. Zřizovatelem je město Česká Lípa. Knihovna poskytuje občanům veřejné knihovní a informační služby. V souladu se zákonem č. 257/2001 Sb. knihovní zákon, plní rovněž regionální funkci pro profesionální a neprofesionální knihovny regionu Českolipska. Městská knihovna Česká Lípa vykonává regionální funkci na základě pověření Krajskou vědeckou knihovnou a tato činnost je hrazena z dotace Libereckého kraje. Přístupný knižní fond splňuje požadavky univerzálnosti a je stále aktualizován. Shromažďuje, zpracovává, uchovává a poskytuje informace o městě i regionu Českolipska a pro tento účel vytváří speciální databáze.\nMěstská knihovna v České Lípě byla po roce 1945 postupně budována jako knihovna s regionální funkcí. Sloužila i občanům okolních obcí a vesnic. Již od počátku padesátých let 20. století knihovna pomáhala neprofesionálním knihovnám v menších obcích nebo městech v okolí metodicky, a také při odborných knihovnických činnostech. Organizace do 50. let 20. století vystřídala několik objektů, kam byly umístěny její fondy. Čtenáři za službami knihovny chodili do budovy dnešní Obchodní akademie , v roce 1946 pak do prostoru bývalé kavárny Sport, naproti kavárně Union. Knihovna tehdy měla čítárnu, půjčovny a sklad. Část fondu tvořily také hudebniny. Chod řídila knihovní rada, jejímž předsedou byl učitel Jaroslav Panáček. Tehdejší MěNV rozhodl dalším stěhování do budovy č. p. 170 na náměstí Míru (od roku 1991 T. G. Masaryka ). V listopadu 1954 se vedoucí okresní knihovny stala Zdena Antošová, která tuto funkci zastávala až do konce roku 1988.V budově na náměstí bylo knihovně přiděleno přízemí. Protože však narůstal fond (v roce 1955 to bylo 15 900 knih, v roce 1965 pak již přes 35 000 svazků), a bylo také třeba oddělit služby pro děti a mládež a poskytovat odborné služby naučného charakteru, byl knihovně v roce 1965 přidělen celý objekt č. p. 170. Knihovna tak získala na určité období relativně velké prostory ve středu města - českolipském náměstí. Prostory byly uspořádány podobně jako dnes. Přízemí bylo určeno beletrii, první patro naučné literatuře, čítárně a studovně, druhé patro obsadilo dětské oddělení a centrální nákup a v podkroví byla umístěna administrativa, metodika a ředitelna.\n\nObjekt však nebyl prvotně určen pro potřeby veřejného prostoru a byly problémy se statikou. V sedmdesátých letech se situace s nárůstem fondu řešila přesunem málo půjčovaných knih do depozitního skladu v Dobranově v kostele sv. Jiří. Kostel fungoval jako sklad knih do konce roku 1989. Tituly zakázané po roce 1969, se začátkem sedmdesátých let svážely do celostátního skladu v Nučicích, kde přečkaly dvacet let a pak je knihovny mohly na začátku 90. let znovu zařadit do fondů.\n\nProstorové problémy knihovny se řešily zřízením poboček ve městě. Malé pobočky měly části města např. Lada, Dubice, Stará Lípa, Dolní Libchava nebo Svárov. Tyto výpůjční prostory sloužily veřejnosti několik hodin týdně. První, skutečně profesionální pobočka vznikla v České Lípě až koncem 80. let na sídlišti Špičák, kde již v té době žilo několik tisíc obyvatel. Zde byla postavena budova kulturního domu Centrál, kde kromě místa pro různé kulturní aktivity (taneční kurzy, menší koncerty, zábavy, diskotéky), obsadila nová knihovna téměř celé patro. Budova byla postavena pro potřeby knihovny. Oddělení zde našli dospělí i děti, besedy se konaly v dostatečně velké přednáškové místnosti. Slavnostní otevření proběhlo v září 1988.\n\nV říjnu 1989 bylo nutné kvůli špatné statice hlavní budovu Okresní knihovny na náměstí Míru (nyní náměstí T.G.Masaryka ) uzavřít. Během jednoho týdne byl fond dočasně přesunut na pobočku Špičák, která několik let suplovala hlavní výpůjční místo ve městě. Na sídlišti Holý vrch byla zřízena malá pobočka knihovny, a tak i druhá polovina města mohla využívat dočasně omezené knihovnické služby.\n\nV roce 1991 se fond z pobočky na Špičáku znovu přestěhoval do hlavní budovy tehdy \"Okresní knihovny\" na náměstí Míru, která byla po rekonstrukci. V této budově sídlí \"městská\" knihovna dodnes. V současnosti je ředitelem knihovny PhDr. Dana Kroulíková\n\n\n\n\n\nKnihovní provoz je plně automatizován (knihovní systém Clavius), od výpůjčního protokolu až po on-line katalogy přístupné veřejnosti.\n\nZaměstnanci knihovny přibližují svou knihovnu veřejnosti i formou kulturně-výchovné činnosti. Prvotní snahou je přiblížit čtenářům českou i světovou literaturu, vštípit dětem vztah ke knize a naučit je pracovat s informacemi.\n\nDopoledne chodí do dětského oddělení pravidelně celé třídy jednotlivých ročníků ZŠ na exkurze a knihovnicko–bibliografické lekce, při nichž jsou žáci seznamováni s významem knihoven, s pravidly půjčování, s tím, jak hledat knihy na regálech a samozřejmě proto, aby si mohly prohlédnout dětský knižní fond. Cílem těchto akcí je, nejen děti seznámit s knihovnou, ale hlavně je do knihovny přivést jako čtenáře a tak je naučit pravidelně číst. . Knihovnice např. hrají pro děti i divadlo nebo pořádají zábavné hraní a mnoho jiných akcí... \n\nDalším typem práce s dětským čtenářem jsou besedy na konkrétní téma s využitím literatury, besedy o konkrétních autorech a jejich literární práci. Do knihovny chodí na hromadné akce také středoškoláci, převážně studenti prvních ročníků, kteří se na knihovnických lekcích učí, jak mohou knihovnu využít pro své studium.\n\nKnihovnou jsou organizovány i akce pro dospělé, se konají v hlavní knihovně vždy v úterý, kdy jsou zavřena výpůjční oddělení, aby byl prostor pro konání těchto akcí. V ostatní dny se pro akce využívá i prostor na pobočce na sídlišti Špičák.\n\n\n"}
{"id": "1257535", "url": "https://cs.wikipedia.org/wiki?curid=1257535", "title": "Starogard Gdański", "text": "Starogard Gdański\n\nStarogard Gdański (, kašubsky/pomořansky \"Starogarda\") je město pomořského vojvodství ležící v Polsku, 40 km na jih od města Gdaňsk. V roce 2013 zde žilo necelých 49 000 obyvatel.\n\nPrvní zmínky o městě pocházejí z roku 1198. Na počátku 14. století se Starogard spolu se zbytkem Pomoří stal součástí Německého řádového státu a v roce 1348 obdržel od velmistra Heinricha Dusenera městská práva. V roce 1454 se město přidalo k povstání pruských měst proti Řádu, načež následovala třináctiletá válka. Po porážce Řádu a uzavření míru v Toruni v roce 1466 se Starogard stal součástí polského království.\n\nPo prvním dělení Polska připadlo město pruskému království a následně bylo až do roku 1918 součástí německého císařství. Po první světové válce pak v meziválečném období území Pomoří včetně Starogardu získala druhá Polská republika. Pod německou správu se město dostalo ještě během druhé světové války\n\n\n"}
{"id": "1257542", "url": "https://cs.wikipedia.org/wiki?curid=1257542", "title": "Seznam medailistů na halovém mistrovství Československa a Česka mužů a žen ve vrhu koulí", "text": "Seznam medailistů na halovém mistrovství Československa a Česka mužů a žen ve vrhu koulí\n"}
{"id": "1257547", "url": "https://cs.wikipedia.org/wiki?curid=1257547", "title": "Kaple svatého Jana Křtitele (Hodkovice)", "text": "Kaple svatého Jana Křtitele (Hodkovice)\n\nKaple svatého Jana Křtitele je římskokatolická orientovaná kaple v Hodkovicích, části obce Jívka. Je chráněna jako kulturní památka České republiky.\n\nKaple z roku 1862, situovaná vlevo od silnice z Adršpachu do Janovic a Jívky je dokladem úrovně duchovního života v podhorské obci. Kaple s mešní licencí byla původně filiální k farnosti Horní Adršpach, která byla sloučena s farností Teplice nad Metují.\n\nNeoklasicistní vesnická kaple.\n\nV presbytáři, odděleném od lodi mřížkou, je oltářní obraz sv. Jana Křtitele nad tabernáklem. Oltář byl obnoven v roce 1913 paními růžencového spolku. Kazatelna je bez stříšky. Chórové lavice jsou z 2. poloviny 19. století. Z křížové cesty z dílny Russů z Trutnova se dochovalo jen 2. a 14. zastavení.\n\nPravidelné bohoslužby se v kapli nekonají.\n\n"}
{"id": "1257548", "url": "https://cs.wikipedia.org/wiki?curid=1257548", "title": "Westport (Irsko)", "text": "Westport (Irsko)\n\nWestport je menší město s 5,5 tisíci obyvatel v hrabství Mayo v provincii Connacht na západě Irské republiky. Městské zastupitelské a správní orgány byly společně s městskými úřady v Ballině a Castlebaru k 1. červnu 2014 zahrnuty pod společnou správu v rámci zastupitelských orgánů hrabství Mayo.\n\nMěsto Westport se nachází na západním pobřeží Irska při ústí řeky Carrowbeg River do zátoky Clew Bay (irsky \"Cuan Mó\") v Atlantském oceánu. Nadmořská výška v centru města se pohybuje od jednotek po několik desítek metrů, v okrajových částech městské zástavby až do 80 m n. m. Nejvyšším bodem v okolí Westportu je cca 8 km vzdálený vrchol masívu Croagh Patricku (764 m n. m.) na jižním břehu zátoky Clew Bay.\n\nMěsto Westport vzniklo po roce 1780 na základě záměrů majitele místního panství Johna Browna, hraběte z Altamontu a irského peera, souvisejících s úpravou okolí jeho honosného sídla Westport House. Majitel panství se rozhodl zlikvidovat původní obec \"Cathair na Mart\" (v poangličtělé verzi \"Cahernamart\") se 700 obyvateli, aby mohl rozšířit zámecký park a zahrady kolem svého sídla. Pro své zaměstnance a nájemce pozemků pak nechali majitelé panství založit město Westport.\n\nZákladní urbanistický návrh, podle něhož bylo městské jádro vybudováno v georgiánském stylu, vypracoval v roce 1780 anglický architekt James Wyatt. Centrum města tvoří promenády North Mall a South Mall podél obou břehů řeky Carrow Beg, lemované alejemi stromů, na něž v pravém úhlu navazují dvě souběžné ulice James Street a Bridge Street. Tok řeky je překlenut několika kamennými mosty. Bridge Street míří k věži s hodinami a James Street končí u Octagonu - vysokého sloupu, na jehož vrcholu je umístěna socha svatého Patrika.\n\nWestport je konečnou stanicí větve Castlebar - Westport 250 km dlouhé železniční tratě Irských železnic (\"Córas Iompair Éireann\" - \"CIÉ\") Dublin–Westport/Galway railway line o tradičním irském rozchodu 1600 mm. Nádraží ve Westportu spolu se železniční tratí společnosti \"Midland\" \"Great Western Railway\", spojující Dublin se západním pobřežím Irska, byly uvedeny do provozu 28. ledna 1866. Původně z westportského nádraží ještě vedla železniční odbočka na Achill Island, tak však byla zrušena v roce 1937. Úsek tratě, vedoucí přes město do zastávky \"Westport Quay station\", byl v provozu v letech 1875 - 1977. Po modernizaci železniční tratě z Castlebaru do Westportu bylo těleso původní železniční tratě z 19. století proměněno v cyklostezku.\n\n\nWestport získal v letech 2001, 2006 a 2008 první místo v soutěži \"Irish Tidy Towns Competition\" o nejčistší a nejlépe upravené irské město. V roce 2012 Westport zvítězil v anketě deníku The Irish Times jako nejlepší místo k životu v rámci Irské republiky.\n\n"}
{"id": "1257549", "url": "https://cs.wikipedia.org/wiki?curid=1257549", "title": "Josef Jelínek (malíř)", "text": "Josef Jelínek (malíř)\n\nJosef Jelínek (3. prosince 1871 Čimelice – 20. srpna 1945 Turnov), byl český akademický malíř, sochař, loutkář a pedagog.\n\nJosef Jelínek se narodil v rodině čimelického mistra krejčovského Josefa Jelínka. V letech 1887-1894 studoval na pražské malířské akademii u prof. Maxmiliána Pirnera. V roce 1895 pokračoval ve studiu na bruselské akademii u profesorů Jana Francse Portaelse a Josepha Stalaerta. Následně odjel do Paříže a do Holandska. Ještě téhož roku se vrátil do Prahy a pokračoval ve studiu na akademii u prof. M. Pirnera. V roce 1896 absolvoval vojenskou službu a po jejím vykonání odjel opět do Paříře, kde studoval ještě na \"\"École des Beaux-Arts\"\" u profesora Leöna Bonnata. Od roku 1897 byl členem S.V.U. Mánes. V prvních letech 20. století byl Josefu Jelínkovi udělen titul profesora a v letech 1906-1912 působil na vinohradské reálce jako profesor kreslení. V letech 1912-1932 působil na reálce v Nové Pace a od roku 1932 až do své smrti v Turnově.\n\nBěhem svého života zápasil malíř Josef Jelínek o vlastní existenci. Maloval oltářní obrazy, restauroval obrazy a vyučoval ve šlechtických rodinách kreslení a malbu. První samostatnou výstavu měl roku 1895 v Praze.\n\n"}
{"id": "1257552", "url": "https://cs.wikipedia.org/wiki?curid=1257552", "title": "Guido Tacchinardi", "text": "Guido Tacchinardi\n\nGuido Tacchinardi (10. března 1840 Florencie – 6. prosince 1917 tamtéž) byl italský hudební skladatel, teoretik a pedagog.\n\nGuido Tacchinardi byl synem známého operního pěvce Niccolò Tacchinardiho (1772–1859), který svou kariéru končil jako učitel zpěvu ve Florencii. Guidova starší sestra Fanny Tacchinardiová, provdaná Persianiová (1812–1867), se stala rovněž operní zpěvačkou. Guido studoval ve svém rodném městě u skladatele Teodula Mabelliniho (1817–1897). \n\nV roce 1881 začal pracovat jako učitel hudební teorie na \"Regio Istituto Musicale di Firenze\" (dnes \"Conservatorio di Musica Luigi Cherubini\". O deset let později byl jmenován ředitelem ústavu. V této funkci pak působil až do své smrti v roce 1917. Skladatelova hudební pozůstalost je uložena v archivu konzervatoře.\n\nJeho dcera Giulia Tacchinardiová se stala úspěšnou houslistkou. Jeho syn Alberto se stal hudebním vědcem. Publikoval práce věnované hudebnímu rytmu a akustice.\n\nPro zádušní mši za Gioacchino Rossiniho iniciovanou Giuseppe Verdim zkomponoval část \"Lux Aeterna\" jako trio tří mužských hlasů. Pro svou dceru Giulii napsal Houslový koncert g-moll a řadu drobnějších skladeb pro housle a klavír.\n\n\n\n\nSbírky vokální a instrumentální hudby skladatelů 16.–18. století:\n\n\n"}
{"id": "1257557", "url": "https://cs.wikipedia.org/wiki?curid=1257557", "title": "Rúben", "text": "Rúben\n\nRúben nebo přepisováno též jako Ruben ( , \"Re'uven\") je jméno prvorozeného syna Jákoba a jeho manželky Ley. Je považován za předka jednoho z izraelských kmenů. Vykladači se shodují na tom, že v hebrejštině má jeho jméno zhruba tento význam: „Vizte, syna(a)!“, či „Hleďte-syn“. Někteří vykladači se však domnívají, že by jméno mohlo mít základ v jihoarabském výrazu \"rá'bán\", jenž znamená „náčelník“. Prvorozenství té doby totiž v sobě zahrnovalo očekávání převzetí vůdčího postavení v rámci rodu.\n\nRúben však prvorozenské právo ztratil po incidentu s Jákobovým lůžkem. Biblická zpráva sice tento incident popisuje jako cizoložství s Bilhou, ženinou jeho otce, nicméně židovští komentátoři Tóry tento popis vnímají jako narážku na nepatřičnost jeho chování po smrti Ráchel, nejmilejší otcovy ženy, která zemřela při porodu nejmladšího Jákobova syna Benjamína. Rúben totiž očekával, že otec po smrti Ráchel přemístí své lůžko k jeho matce, jež byla otcovou právoplatnou manželkou. Otec však své lůžko přemístil do stanu Bilhy, která se ujala péče o poloosiřelého novorozence. Ta ale byla pouhou Jákobovou ženinou a služkou jeho právě zemřelé ženy. Rúbenovi se to nelíbilo a vnímal to, jako znevážení své matky. Proto vstoupil do stanu Bilhy a otcovo lůžko přemístil do stanu své matky. Tím ovšem Rúben hrubě narušil nedotknutelnost soukromí manželského vztahu svého otce a bylo mu proto odňato jeho vůdčí postavení.\n\n"}
{"id": "1257560", "url": "https://cs.wikipedia.org/wiki?curid=1257560", "title": "Jan Šír", "text": "Jan Šír\n\nJan Šír (12. červenec 1868 Nové Město na Moravě – 28. února 1928 Pardubice), byl český akademický malíř, grafik a středoškolský pedagog.\n\nJan Šír se narodil v Novém Městě na Moravě v rodině kupce Josefa Šíra. Po absolvování obecné školy odešel studovat na reálku do Pardubic a Brna. Za dalším studiem odešel do Štýrského Hradce na malířskou akademii. V roce 1890 po návratu do Čech vstoupil na pražskou malířskou akademii do ateliéru prof. Maxmiliána Pirnera. Roku 1896 ukončil akademické studium a následně podnikl dvě studijní cesty, do Paříže a poté do Itálie. Od roku 1900 působil Jan Šír v Praze. V letech 1901-1905 byl členem SVU Mánes. V roce 1905 přesídlil do Chrudimi, kde založil malířskou školu. V roce 1908 se přestěhoval do Pardubic a stal se učitelem na \"„dívčí škole Vesna“\" a kde také v roce 1928 umírá. Je pohřben na pardubickém Novém hřbitově.\n\nJan Šír byl portrétista, ale i malíř krajin. Své práce publikoval mimo jiné v časopisech Zlatá Praha a \"„Rudé Květy“\". Byl bratrancem malíře Jakuba Obrovského. Vdovu Pavlu Šírovou si vzal za ženu v roce 1930 významný český malíř - krajinář a Šírův přítel ze studií na akademii František Kaván.\n\n"}
{"id": "1257564", "url": "https://cs.wikipedia.org/wiki?curid=1257564", "title": "Seznam indonéských spisovatelů", "text": "Seznam indonéských spisovatelů\n\n\n\n\n\n\n\n\n\n\n\n\n\n\n"}
{"id": "1257566", "url": "https://cs.wikipedia.org/wiki?curid=1257566", "title": "Ruth Negga", "text": "Ruth Negga\n\nRuth Negga (* 7. leden 1982, Addis Abeba, Etiopie) je etiopsko-irská herečka, která se objevila ve filmech jako \"Capital Letters\" (2004), \"Experiment\" (2005), \"Snídaně na Plutu\" (2005), \"\" (2016) a \"Loving\" (2016). Také si zahrála v seriálech jako \"Criminal Justice\", \"\", \"Agenti S.H.I.E.L.D.\".\n\nNegga se narodila v roce 1982 ve městě Addis Abeba v Etiopii. Její rodiče jsou Norra (pocházící z Irska) a Dr. Negga (pochází z Etiopie). V Etiopii žili do jejích čtyř let. Je jedináček. Její otec zemřel v autonehodě, když jí bylo sedm let. Vyrůstala v Limericku v Irsku a do roku 2006 žila v Londýně. Studovala v centru Samuela Becketta na Trinity College v Cambridge, kde získal bakalářský titul ze studií herectví.\n\nPoprvé se na filmovém plátně objevila v irském filmu \"Capital Letters\" v roce 2004, kde hrála hlavní roli Taiwo. Následující rok si zahrála hlavní roli Mary ve filmu \"Experiment\". Předtím pracovala převážně na divadelních hrách. Poté co režisér Neil Jordan viděl Neggu hrát, změnil scénář k filmu \"Snídaně na Plutu\", aby si ve snímku mohla zahrát. S Johnem Malkovichem si zahrála ve filmu \"Říkejte mi Kubricku\" v roce 2005.\n\nV televizi se Negga objevila v seriálech \"Doctors\", \"Criminal Justice\" a v irském \"Love Is the Drug\". Také si zahrála hlavní roli Doris Siddiqui v seriálu stanice BBC Three \"Personal Affairs\". Roli Rosie si zahrála v prvních dvou sériích seriálu \"Love/Hate\". Zpěvačku Shirley Bassey si zahrála v BBC televizním filmu \"Shirley\" v roce 2011, za roli získala cenu IFTA Award v kategorii nejlepší televizní herečka.\n\nV divadle se objevila ve hrách jako \"Duck\", \"Titus Androniclus\" a \"Lay Me Down Softly\". V roce 2007 začala pracovat s irskou divadelní skupinou Pan Pan Theatre. V roce 2010 hrála roli Ophelie ve hře Hamlet v národním divadle. Svůj hlas propůjčila do hry \"Dark Souls II\".\n\nV roce 2013 získala vedlejší roli Rainy v americkém seriálu \"Agenti S.H.I.E.L.D.\". Zahrála si v 17 dílech. V roce 2013 si zahrála v oscarovém snímku \"12 let v řetězech\". V březnu 2015 byla obsazena do dramatického seriálu stanice AMC \"Preacher\", který měl premiéru následující rok.\n\nV roce 2016 si zahrála ve filmu \"Loving\", který měl premiéru na Filmovém festivalu v Cannes a poté byl také promítán na Filmovém festivalu v Torontu. Snímek vypráví skutečný příběh Lovingových, kteří svůj vztah museli obhajovat před nejvyšším soudem – případ Lovingovi vs. Virginie. Negga byla za roli nominována na několik cen, včetně Zlatého glóbu.\n\nOd roku 2010 chodí a žije s hercem Dominicem Cooperem.\n"}
{"id": "1257568", "url": "https://cs.wikipedia.org/wiki?curid=1257568", "title": "E4", "text": "E4\n\nKombinace znaků E a 4 může označovat:\n\n"}
{"id": "1257574", "url": "https://cs.wikipedia.org/wiki?curid=1257574", "title": "Zellwiller", "text": "Zellwiller\n\nZellwiller je francouzská obec v departementu Bas-Rhin v regionu Grand Est. V roce 2013 zde žilo 729 obyvatel.\n\nSousední obce jsou: Barr, Bourgheim, Gertwiller, Kertzfeld, Saint-Pierre, Stotzheim, Valff a Westhouse.\n\n\"Počet obyvatel\"\n\n\n"}
{"id": "1257576", "url": "https://cs.wikipedia.org/wiki?curid=1257576", "title": "Hladké Životice (nádraží)", "text": "Hladké Životice (nádraží)\n\nHladké Životice (dřívější nazvy: Seitendorf, Životice na Moravě) je železniční zastávka na trati Česká Třebová – Přerov – Bohumín, je v provozu od roku 1912. Nynější železniční zastávka byla až do modernizace železniční trati v úseku Hranice na Moravě – Studénka v letech 2001–2004 železniční stanicí. Výpravní budova je od roku 1998 nemovitou kulturní památkou.\n\nObě nástupiště jsou spojena podchodem.\n\nZastávka se nachází v jihovýchodní části Hladkých Životic při mostním křížení železniční trati s místní komunikací (silnicí III/04736). K nádraží vede značená odbočka modré turistické značky spojující Jistebník a Suchdol nad Odrou.\n\nÚsek trati tvoří severní hranici CHKO Poodří, jižně od zastávky leží přírodní památka Pusté nivy a přírodní rezervace Bartošovický luh, za ním se do výše 277 m n. m. zvedá Bartošovický kopec.\n\nV roce 1880 byla zřízena zastávka Seitendorf. Zastávka byla vybavena dřevěnou čekárnou a později byl postaven strážní domek s čekárnou podle typového projektu (Normalplan No 2056). Strážní domek byl postaven z režného cihelného zdiva. Kromě čekárny byly v objektu dva pokoje a kuchyň, která byla podsklepena. Tato stavba se nachází při nadjezdu nad silnicí Oderská a je přeměněna na obytný domek (stav k roku 2012).\n\nMimo to byla v obci byla zřízena zastávka místní dráhy Suchdol nad Odrou–Fulnek (původně Seitendorf lokalbahn–Životice), která byla uvedena do provozu v roce 1891. V roce 1925 název zastávky byl změněn na Hladké Životice místní nádraží. Na této stanici byl postaven strážní domek s čekárnou podle typizovaného plánu (Normalplan No 19) z režného zdiva. V období 60. let 20. století rekonstrukce tratě byl omítnut.\n\nZvyšováním nároků na provoz železnice v roce 1909 se stala křižovací stanicí. V té době byla postavena výpravní budova podle typového plánu (Spezialplan No 227611) architekta Franze Bobrowského. Budova byla patrová v secesním geometrickém slohu s valbovou střechou s přízemním křídlem. Fasády byly členěny kontrastními hladkými a strukturovanými omítkami s řadou vpadlých nebo vystupujících čtverců. Do vestibulu patrové budovy vedlo okno pokladny, a v přízemí byly kanceláře přednosty, dělnická kasárna a byt. V patře byly dva třípokojové byty s kuchyní a vlastním příslušenstvím. V přízemním křídle se nacházel vestibul z něhož vedly vstupy do čekáren pro I. a II. třídu (společná), do čekárny pro III. třídu, do výdejny zavazadel. Místnosti měly samostatné východy na krytou verandou z drážní strany. V krajní ose se nacházela pošta, lampárna a příslušenství. V období 60. let 20. století rekonstrukce tratě byla budova omítnutá brizolitem a vyměněna okna.\n\nPro zajištění kvalifikované a spolehlivé pracovní síly a především jejich dosažitelnost, byly pro zaměstnance dráhy stavěny obytné domy v blízkosti železnice. V roce 1909 byly postaveny v blízkosti výpravní budovy dva patrové domy pro čtyři a osm rodin podle typového projektu Franze Bobrowského. Obytný dům pro osm rodin (Spezialplan No 2011) měl ryzalit ve střední ose se vstupem na schodiště z přednádraží. V každém patře byly dva jednopokojové a dva dvojpokojové byty s kuchyní a vlastním příslušenstvím (situováno kolem schodiště). Obytný dům pro čtyři rodiny (Normalplan No 167a,b) měl v každém patře měl dva dvojpokojové byty s velkou kuchyní a vlastním příslušenstvím. Centrální schodiště elipsovitého půdorysu bylo osvětleno termálním oknem. Ve dvoře byly postaveny zděné patrové kůlny, které patřily k výbavě každého bytu. V období 60. let 20. století rekonstrukce tratě byly domy omítnuty a vyměněna okna.\n\n"}
{"id": "1257578", "url": "https://cs.wikipedia.org/wiki?curid=1257578", "title": "USS California", "text": "USS California\n\nOznačení USS \"California\" neslo v historii amerického námořnictva sedm plavidel:\n"}
{"id": "1257586", "url": "https://cs.wikipedia.org/wiki?curid=1257586", "title": "Jacoba van Heemskerck", "text": "Jacoba van Heemskerck\n\nJacoba Berendina van Heemskerck van Beest (4. ledna 1876 Haag – 3. srpna 1923 Domburg) byla německá malířka, vitrážová designerka a grafička.\n\nJejí otec, Jacob Eduard van Heemskerck van Beest, byl důstojníkem Královského nizozemského námořnictva. Rád maloval mořské krajiny a byl prvním, kdo Jacobu začal učit kreslit. Později měla soukromé vyučování od dvou místních umělců a od roku 1897 do roku 1901 navštěvovala kurzy na Královské akademii výtvarných umění, kde studovala s Ferdinandem Hart Nibbrigem. Její první kontakt s moderním uměním byl v Paříži, kde se inspirovala Eugènem Carrièrem. Ve Francii zůstala do roku 1904, poté žila se svou sestrou Lucií. V následujících letech se seznámila se sběratelkou umění Marii van Poortvlietovou, která se stala její dlouholetou přítelkyní.\n\nKrátce poté se zapojila do antroposofie, možná přes vliv jejího bývalého učitele Nibbriga, který byl theosof. V následujících letech se stala zaníceným stoupencem avantgardního uměleckého časopisu Der Sturm, založeného Herwarthem Waldenem a začala se věnovat k abstrakci. \n\nPo roce 1916, se u ní vyvinul zájem o vitráže, projektovala je pro námořní kasárna a budovou Městské ministerstva zdravotnictví v Amsterdamu. Od roku 1922 žila v Domburgu se svojí přítelkyní a patronkou Marií van Poortvlietovou.\n\nZemřela na anginu pectoris.\n"}
{"id": "1257591", "url": "https://cs.wikipedia.org/wiki?curid=1257591", "title": "Mistrovství Evropy juniorů ve sportovním lezení 2017", "text": "Mistrovství Evropy juniorů ve sportovním lezení 2017\n\nMistrovství Evropy juniorů ve sportovním lezení 2017 (: \"European Youth Championships\") se konalo již pošesté, ve středočeském Slaném a v ruském Permu, jako součást Evropského poháru juniorů ve sportovním lezení. Bouldering 15.-16. září a 28. září – 10. října v lezení na obtížnost a rychlost.\n\nV italském Campitello di Fassa proběhlo také XII. ročník Mistrovství Evropy ve sportovním lezení, XXIV. Mistrovství světa juniorů se konalo v září v rakouském Innsbrucku.\n\nNa startovní listině bylo k 9. září 237 bouldristů z 24 zemí Evropy. Ve finále měla děvčata v kategorii B tři lehčí bouldry a jeden těžký, který začínal zády ke stěně výmykem v převisu a přetočením, pokračoval skokem do zóny, ale tam se žádné z šesti dívek nepodařilo chytit. Finálové cesty pro kategorie A a juniory už stavěči trefili o mnoho lépe, pro bouldristy byly akorát těžké a pestré, takže se diváci bavili. Luiza Emeleva si při špatném dopadu poranila kotník a byla převezena do nemocnice.\n\nV bouldernigu se nejlépe dařilo 8. juniorce Veronice Šimkové, která se těsně nedostala do finálové šestky a v kategorii B 10. Michaele Smetanové a 13. Elišce Bulenové.\n\n\"průběžně po šampionátu v boulderingu\"\n\n"}
{"id": "1257592", "url": "https://cs.wikipedia.org/wiki?curid=1257592", "title": "Seznam lotyšských spisovatelů", "text": "Seznam lotyšských spisovatelů\n\n\n\n"}
{"id": "1257595", "url": "https://cs.wikipedia.org/wiki?curid=1257595", "title": "You Could Be Mine", "text": "You Could Be Mine\n\n\"You Could Be Mine\" je skladba americké rockové skupiny Guns N' Roses z jejich čtvrtého studiového alba \"Use Your Illusion II\" z roku 1991. skladba byla vydána jako sedmý singl skupiny a zároveň první z alb \"Use Your Illusion\" v červnu 1991. Singl dosáhl 29. místa v americkém žebříčku Billboard Hot 100 a 3. místa v britském žebříčku UK Singles Chart.\n\nPůvodně byla skladba vydána jako úvodní skladba k filmu \"\" (1991) režiséra Jamese Camerona.\n\nSkladba má minutový úvod na bicí a kytaru. Byla hrána během závěrečných titulků k filmu \"Terminátor 2: Den zúčtování\" a také byla použita v některých scénách filmu. V originálním scénáři byla použita skladba \"I Wanna Be Sedated\" od skupiny Ramones. Rovněž se objevila v dalším filmu série Terminátor, \"Terminator 4: Salvation\".\n\nArnold Schwarzenegger se ve videu objevil jako Terminátor T-800 z filmu, který přichází na koncert skupiny Guns N 'Roses s cílem zabít členy skupiny. Po skončení písně Terminátor potká skupinu když odchází z koncertu a prohlíží si členy. Když se dostane až k poslednímu Axl Roseovii, zhodnotí, že jejich zabití by bylo \"škoda munice\". Pak chvíli hledí na Axla Rose, zakření se a odchází pryč. \n\n\n\n"}
{"id": "1257609", "url": "https://cs.wikipedia.org/wiki?curid=1257609", "title": "Šáh Abbás", "text": "Šáh Abbás\n\nŠáh Abbás může být:\n\n"}
{"id": "1257615", "url": "https://cs.wikipedia.org/wiki?curid=1257615", "title": "Římskokatolická farnost Horní Hynčina", "text": "Římskokatolická farnost Horní Hynčina\n\nŘímskokatolická farnost Horní Hynčina je jedno z územních společenství římských katolíků v děkanátu Svitavy s farním kostelem svatého Mikuláše v děkanátu Svitavy.\n\nDějiny obce Pohledy jsou těsně spjaty s historií sousední Horní Hynčiny (v současnosti jsou také obě obce sloučeny v jeden správní celek). Obce byly založeny německou kolonizací olomouckého biskupa Bruna ze Schauenburka kolem roku 1270.\n\nSoučasným administrátorem excurrendo k lednu 2017 je R. D. Mgr. Pavel Michut.\n\nKaždoročně se ve farnosti koná tříkrálová sbírka, v roce 2016 se při ní vybralo v obci Pohledy 8 409 korun.\n\n"}
{"id": "1257621", "url": "https://cs.wikipedia.org/wiki?curid=1257621", "title": "Whiplash (píseň, Metallica)", "text": "Whiplash (píseň, Metallica)\n\n\"Whiplash\" je skladba americké heavy metalové skupiny Metallica. Vyšla jako první singl z jejich debutového alba \"Kill 'Em All\". Mnohokrát byl zahrána jako coververze, nejznámější je patrně verze od Motörhead, která obdržela cenu Grammy za nejlepší metalový počin.\n\n\"Whiplash\" byla poprvé zahrána 23. října 1982 a je jednou z posledních skladeb složených pro album \"Kill 'Em All\".\n"}
{"id": "1257624", "url": "https://cs.wikipedia.org/wiki?curid=1257624", "title": "Římskokatolická farnost Radiměř", "text": "Římskokatolická farnost Radiměř\n\nŘímskokatolická farnost Radiměř je jedno z územních společenství římských katolíků v děkanátu Svitavy s farním kostelem svaté Anny v děkanátu Svitavy.\n\nHistorická zemská hranice Čech a Moravy podélně rozděluje celou obec, procházejíc její zástavbou od západního konce k východnímu konci, na dvě části, které byly dříve samostatnými obcemi: vesnici Českou Radiměř a bývalý městys Moravskou Radiměř.\nPrvní listinná zmínka je z roku 1291 (\"Radmels\"). V průběhu staletí se hranice Čech a Moravy drobně proměňovaly (v závislosti na majetkových poměrech a zvětšování/zmenšování jednotlivých panství) a taková změna se dotkla i Radiměře. Roku 1512 byla vesnice Radiměř rozdělena na dvě, z nichž jižní část (Česká Radiměř) zůstala v Čechách, kdežto severní část (Moravská Radiměř) připadla Moravě. Moravská Radiměř se později stala městysem. Obě obce však náležely do stejné církevní provincie, jíž byla a dodnes je Moravská církevní provincie.\n\nSoučasným farářem je od prosince 2014 R. D. Mgr. Pavel Michut.\n\nKaždoročně se ve farnosti koná tříkrálová sbírka, v roce 2016 se při ní vybralo v Radiměři 22 939 korun.\n\n"}
{"id": "1257625", "url": "https://cs.wikipedia.org/wiki?curid=1257625", "title": "Oregon (rozcestník)", "text": "Oregon (rozcestník)\n\nOregon může být:\n"}
{"id": "1257626", "url": "https://cs.wikipedia.org/wiki?curid=1257626", "title": "Výměnný dámský gambit", "text": "Výměnný dámský gambit\n\nVýměnný dámský gambit (ECO označení D35) je šachové zahájení patřící mezi tzv. zavřené hry. Charakterizují ho tahy 1.d4 d5 2.c4 e6 3.cxd5 (možno také 3.Jc3 Jf6 4.cxd5 exd5).\n\nPo 5.Sg5 c6 6.Dc2 vzniká na šachovnici „karlovarská struktura“, která dává bílému pěšcovou převahu na středu za cenu ztráty na dámském křídle a nabízí mu dvě pokračování: 1. Bílý se může snažit zúročit svou pěšcovou převahu v centru tahy Jge2 a f3 s pokračováním e4. 2. Bílý může zahájit minoritní pěšcový útok na dámském křídle s myšlenkou vytvoření slabiny na c6.\n\nPro černého znamená výměna na d5 otevření diagonály pro střelce na c8 a více prostoru pro převod figur na královské křídlo. Strategickým plánem černého je proto logický převod figur na královské křídlo a následný útok na bílého krále.\n\nVýměnný dámský gambit dává bílému jasný strategický plán a lepší pozici do koncovky, za cenu umožnění protihry černého hned od začátku.\n"}
{"id": "1257631", "url": "https://cs.wikipedia.org/wiki?curid=1257631", "title": "Lars Widenfalk", "text": "Lars Widenfalk\n\nLars Widenfalk (31. července 1954 Sveg, Švédsko) je švédský sochař, který žije střídavě ve Švédsku, České republice a Itálii. Je považován za jednoho z umělců, kteří obnovili figurativní tvorbu v severském sochařství. Pracuje s mnoha materiály včetně sněhu a ledu, tím hlavním pro něj ale zůstává kámen, obvykle mramor nebo žula. V posledních letech je často kombinuje se sklem. Je ženatý s českou výtvarnicí Alenou Matějkovou.\n\nWidenfalk vystudoval archeologii a dějiny umění na univerzitě v Uppsale. Později, v letech 1982–1985, studoval na Norské národní akademii výtvarných umění v Oslo se zaměřením na trojrozměrná díla. Oslo si vybral, protože chtěl pracovat s figurálními plastikami. \n\nLars Widenfalk byl zapojený do několika projektů, na nichž se podílela i jeho manželka Alena Matějka, absolventka Sklářské střední školy v Kamenickém Šenově. Právě ona ho přivedla k používání křišťálového skla, které výtvarník často používá v kombinaci s kamenem.\n\nWidenfalkův způsob zobrazování je figurativní, jeho raná díla jsou převážně realistická. Mezi mladšími pracemi se ale postupně začaly objevovat plastiky blížící se symbolismu. Námětem mnoha jeho kompozic je člověk a jeho životní prostor. Místnost nebo dům jsou obvykle charakterizovány několika jednoduchými geometrickými tvary, např. čtyřmi rohovými sloupy a střechou. V takovémto prostoru je lidská postava umístěna buď v životní velikosti, nebo je vymodelována jen lidská hlava. Widenfalk také instaloval několik velkých akvárií, do nichž své sochy umisťuje. Důvodem je skutečnost, že ve vodě je zbarvení kamenů mnohem intenzivnější. Do akvárií umisťuje spolu se svými plastikami také živé ryby. \n\nInstalaci \"Obejmi mé srdce\" z roku 2011, umístěnou v Pietrasantě v provincii Lucca, tvoří dvanáct soch dívek z bílého mramoru s rukama zkříženýmana prsou. Widenfalk vytvořil podobnou plastiku ženy se zkříženýma rukama s názvem \"Naslouchej svému srdci\". Je ze žuly a má výšku 260 cm.\n\nSochař nejčastěji vystavuje ve Švédsku, ale také v Norsku, Dánsku, České republice a v Itálii. Práce Larse Widenfalka jsou zastoupeny v mnoha sbírkách, např. Švédské umělecké rady, muzeí v Göteborgu a Sundsvallu a švédského parlamentu. Jeho dílo vlastní rovněž Muzeum současného moderního umění v Norsku.\n\n\n"}
{"id": "1257632", "url": "https://cs.wikipedia.org/wiki?curid=1257632", "title": "Eye of the Beholder", "text": "Eye of the Beholder\n\n\"Eye of the Beholder\" je skladba americké heavy metalové skupiny Metallica. Vyšla jako druhý singl z jejich čtvrtého alba \"...And Justice for All\" 30. října 1988. \n\nPíseň nebyla od roku 1989 zahraná celá živě. Nicméně tvoří část \"medley\" skladeb z alba \"…And Justice for All\", které bylo během 90. let často hrané jako alternativa místo celých skladeb, z nichž byly mnohé považovány za příliš obtížné, protože se skládají z mnoha kytarových částí. Jedno takové \"Justice Medley\" se objevilo v roce 1993 na albu \"\".\n"}
{"id": "1257637", "url": "https://cs.wikipedia.org/wiki?curid=1257637", "title": "Velký rybník (u Kutné Hory)", "text": "Velký rybník (u Kutné Hory)\n\nVelký rybník (u Kutné Hory, na Vrchlici), dříve Dolní královský rybník je rybník v Středočeském kraji, v okrese Kutná Hora. Nachází se asi 1,9 kilometru severovýchodně vzdušnou čarou od centra Malešova (rybník leží na katastrálním území tohoto městyse), asi 1,4 kilometru západně od Poličan a asi 1,3 km jižně od vesnice Bylany. Od centra Kutné Hory je rybník vzdálen asi 3,5 kilometru jihozápadně vzdušnou čarou (asi 6 kilometrů po silnici přes Bylany k severozápadnímu břehu nebo rovněž asi 6 km přes Poličany k jižnímu břehu). V současnosti významný rekreační rybník.\n\nVodní nádrž přibližně v místech dnešního rybníka existovala již ve středověku. Toto středověké vodní dílo sloužilo pro potřeby tehdejších slavných \"kutnohorských stříbrných dolů\", které byly největší a nejhlubší v Evropě. Voda byla potřeba v hutích (k úpravě rudy a k pohonu měchů) a sloužila také k pohonu vodních kol, jež se (vedle koňských žentourů) používaly k odvodňování hlubokých dolů. Rybník se jmenoval \"Dolní královský rybník\" (\"Horní královský rybník\" se rozkládal výše po proudu Vrchlice, v místě které je dnes zatopeno vodami přehrady Vrchlice).\n\nO obnovu rybníka v současné podobě se zasloužila Společnost kutnohorských mlynářů, tzv. \"Obickorybniční společnost\". Rybník měl zadržovat a vhodně regulovat přítok vody na četné mlýny od hráze až po Kutnou Horu, ale sloužil i jiným průmyslovým podnikům v Kutné Hoře, zejména cukrovarům.\n\nV důsledku stavby nového Velkého rybníka zanikly dva mlýny: Obický a Stračovský. Původně byl proto nazván \"Obický rybník\", ale tento název se neujal. Rybník byl dokončen roku 1850\n\nRozloha rybníku je 7,3 hektarů, celkový objem činí 299 tis. m³, retenční objem je 48 tis. m³.\nLeží v nadmořské výšce přibližně 289 metrů. Rybník je napájen říčkou Vrchlicí, která do rybníka směřuje od západu z nedaleké vodní nádrže Vrchlice. Krátce před ústím do rybníka však říčka vytváří poměrně velký oblouk, takže do rybníka vtéká sice u západního cípu rybníku, ale od jihu. Rybník má ještě jeden malý, bezejmenný přítok, který vede ze dvou za sebou položených malých rybníčků u Malešova a do rybníka ústí v cípu rybníka na rozhraní jižního a východního břehu.\n\nOdtoky z rybníka jsou dva: u západního a východního okraje hráze. Jen asi 50 metrů pod hrází se oba odtoky opět spojují a Vrchlice nejprve krátce teče přibližně severním směrem, poté se však stáčí a až do Kutné Hory teče nejprve zhruba východním a poté severovýchodním směrem (s četnými zákrutami, protože Vrchlice si zde proráží cestu často tvrdými horninami).\n\nPodle celkového objemu zadržované vody jde s velkým odstupem o největší rybník na Vrchlicí. Podle rozlohy je až třetí, rozdíly v rozloze mezi Svěceným rybníkem (8,1 ha, celkový objem 170 tis. m³), \"Hamerským rybníkem\" (7,5 ha) a Velkým rybníkem jsou však poměrně malé.\n\nVelký rybník má dosti nepravidelný tvar: zhruba ho lze popsat jako trojúhelník, jeho strany jsou však prohnuty dovnitř, přičemž vrcholy trojúhelníka jsou na západě, východě a severoseverovýchodě. Délka rybníka od západního k východnímu cípu je přibližně 550 metrů, od východního cípu k severu (k hrázi) je to zhruba 400 metrů a od západního cípu k hrázi asi 660 metrů.\n\nOd západního cípu směrem k východu je rybník v délce asi 250 metrů velmi úzký (30 až 60 metrů), poté se výrazně rozšiřuje na zhruba 200 metrů, směrem k hrázi se opět zužuje na asi 90 až 60 metrů).\n\nHráz je na severní (resp. severovýchodní) straně a od západu k východu má délku 90 metrů. Hráz rybníka je zemního typu, na rybník je velmi mohutná a zejména vysoká, výška hráze je 16 metrů. Proto se někdy uvádí, že jde o jednu z prvních přehrad.\n\nPřímo pod hrází je ústí kamenné hrázní štoly. K regulaci hladiny vody však v současnosti slouží dva volné horní přepady (po obou stranách hráze) s propustností 102 m³/s, přičemž stoletá voda na hlásném profilu pod vodním díle Vrchlice (asi 500 metrů nad rybníkem) je 46,1 m³/s.\n\nDo přepadů, vyrubaných ve skále, bylo původně možné umístit prkenné nástavby, které umožňovaly zvýšit hladinu rybníka až o několik desítek centimetrů. Pod přepadem na západní straně vzniká při dostatečném průtoku menší vodopád tekoucí do jezírka, přepad na východní straně teče kamenitým korytem, též s malým vodopádem.\n\nMlýny na Vrchlici postupně přestaly plnit svou původní úlohu, takže zejména od 50. let 20. století slouží Velký rybník především k rekreaci obyvatel Kutné Hory a dalších obcí: ke koupání, chataření, ale též rybaření (celý rybník je součástí mimopstruhového rybářského revíru 411 098 Vrchlice 1).\n\nCharakteristickým rysem rybníka je, že velká část je obklopena dosti \"vysokými skalami\" a lesem, což mu dodává romantický charakter, ale současně také stěžuje, v některých místech až znemožňuje, přístup k vodě. Pouze na malém úseku u restaurace (na severozápadě) a nedaleko autokempingu jsou nízké břehy.\n\nPoměrně velká \"chatová osada\" se rozkládá u severozápadního břehu a je rozdělena na dvě části. Severněji položena část je přímo u rybníka, ale i zde se ve směru od restaurace k hrázi břeh velmi rychle zvedá, takže i chaty nejblíže k rybníku jsou 10 i více metrů na vodou. Druhá část chatové osady je u nejzápadnějšího cípu rybníka a pokračuje dále západním směrem až mimo rybník (proti proudu Vrchlice).\n\nChatová osada pořádá zejména během letní sezóny četné sportovní a společenské akce pro děti i dospělé, např. Dětská olympiáda, volejbalový turnaj, nohejbalový turnaj, přebor ve střelbě vzduchovkou, Společenský večer chatařů ad.\n\n\"Restaurace\" je v budově, která vznikla z původního domku pro hlídače rybníka a leží v místě, kde je severní břeh nejnižší, zhruba v polovině mezi oběma částmi chatové osady.\n\n\"Autokemping\" se nachází na opačné straně rybníka, na rozhraní mezi jižním a východním břehem. Tento autokemping bývá zpravidla otevřen od poloviny května do poloviny září a ač je přímo na břehu rybníka, jmenuje se Autokemping Malešov.\n\nPřímo podél rybníka nebo v jeho blízkém okolí vede hned několik turistických značených cest a naučných stezek. Z Kutné Hory až do Zruče nad Sázavou vede „turistická magistrála“, \"červená trasa č. 0048 \", která od hráze rybníka prochází těsně podél severozápadního břehu rybníka až k rozcestníku \"Velký rybník\" nedaleko restaurace.\n\n\"Modrá trasa č. 1096\" přichází k hrázi rybníka od severu (od Bylan), podél rybníka pak vede společně s červenou trasou č. 0048. \"Naučná stezka Stříbrná stezka – jižní okruh\" vede z Kutné Hory podél Vrchlice po většinu trasy souběžně s červenou trasou. Kousek pod hrází Velkého rybníka se stáčí na sever a pokračuje do Bylan (zde tedy vede souběžně s modrou trasou). Tato naučná stezka se zaměřuje na četné pozůstatky po historické těžbě stříbra v okolí Kutná Hory (zazděné štoly, haldy, odvaly ad.).\n\nPřímo u Velkého rybníka nebo v okolí najdeme informační tabule dalších dvou naučných stezek, které vybudovalo občanské sdružení Denemark. Část velmi rozsáhlé \"Cykloturistické naučné stezky okolo Kutné Hory\" vede z Kutné Hory k Velkému rybníku převážně souběžně s červenou trasou (převážně proto, že má četné odbočky nebo alternativní části trasy). I když je (zřejmě pro svou velkou celkovou délku) označena jako „cykloturistická“, některé kratší úseky na běžných kolech příliš sjízdné nejsou, což platí mimo jiné také pro okolí Velkého rybníka. Menší \"Naučná stezka údolím Vrchlice\" se zaměřuje zejména na přírodu této lokality.,\n\"Pěšky:\" vzhledem k nepříliš velké vzdálenosti od Kutné Hory je i v současnosti oblíbená cesta k rybníku tzv. \"po mlýnech\", která je prakticky shodná s výše uvedenou červenou trasou (délka 4,5 km). Na trase je mnoho přírodních, kulturních a historických zajímavostí: např. reliéf Jaroslava Vrchlického na tzv. Královské procházce, řada mlýnů, důlní štoly, četné skály ad. Do konce 60. let 20. století mnoho turistů pokračovalo dále až do výletní restaurace v lokalitě Lázně (severně od Roztěže). Tato výletní restaurace stále existuje, ale většina trasy za Velkým rybníkem byla zatopena přehradou na Vrchlici.\n\n\"Vlakem:\" lze využít regionální trať č. 235 z Kutné Hory do stanice Poličany, odtud pěšky ještě asi 1,5 kilometru, nejprve po silnici směr Malešov, po necelém kilometru odbočit na polní cestu k autokempingu.\n\nPříjezd \"autem\" je relativně komplikovaný pro velmi omezené možnosti parkování. Z Kutné Hory lze jet přes Přítoky a Bylany k severnímu okraji rybníka. Velmi malé parkoviště (méně než 10 vozidel) je asi 250 metrů od rozcestníku Velký rybník (dále je vjezd zakázán). Druhá trasa z Kutné Hory vede přes Poličany, ze silnice na Malešov opět odbočka k autokempingu (pokud zde nejste ubytováni, lze parkovat jen podél úzké příjezdové cesty).\n\nV blízkém okolí Velkého rybníka se nachází celá řada historických, technických a přírodních pamětihodností a zajímavostí:\n\n"}
{"id": "1257638", "url": "https://cs.wikipedia.org/wiki?curid=1257638", "title": "Kostel svatého Víta (Kojetice)", "text": "Kostel svatého Víta (Kojetice)\n\nKostel svatého Víta v Kojeticích je římskokatolický kostel z poloviny 13. století. Nachází se na návsi v Moravcově ulici ve středočeské obci Kojetice u Neratovic v okrese Mělník. Kostel spadá pod duchovní správu neratovické farnosti, podřipského vikariátu, pražské arcidiecéze.\n\nKojetický kostel svatého Víta pochází již z roku 1260, ačkoli první písemná zmína o kojetickém kostele je až z roku 1271. Ve zprávě se píše, že děkan svatovítské kapituly nechal v Kojeticích vystavět kamenný kostel s věží, který byl dokončen roku 1260.\n\nVěž byla ve 14. století ještě zvýšena a přibyl gotický presbytář. \n\nPo roce 1666 prošel objekt přestavbou v barokním stylu a přibyla nová sakristie. Hlavní oltář z roku 1667 je zdoben hodnotnými obrazy od pražského malíře Antonína Stevense.\n\nPři opravách v roce 1878 byly na stěnách kostela zjištěny zbytky středověkých maleb, ale odhaleny byly až roku 1970 a částečně zrestaurovány až roku 1988, kdy byly na objektu zahájeny restaurační práce, které po přestávce pokračovaly až v roce 1999.\n\n"}
{"id": "1257644", "url": "https://cs.wikipedia.org/wiki?curid=1257644", "title": "Seznam medailistů na halovém mistrovství Československa a Česka mužů a žen ve víceboji", "text": "Seznam medailistů na halovém mistrovství Československa a Česka mužů a žen ve víceboji\n"}
{"id": "1257653", "url": "https://cs.wikipedia.org/wiki?curid=1257653", "title": "Vysoká synagoga (rozcestník)", "text": "Vysoká synagoga (rozcestník)\n\nVysoká synagoga se nachází nebo nacházela na více místech:\n\n"}
{"id": "1257659", "url": "https://cs.wikipedia.org/wiki?curid=1257659", "title": "Detroit Film Critics Society", "text": "Detroit Film Critics Society\n\nDetroit Film Critics Society je organizace se základnou v Detroitu v Michiganu, skládající se ze skupiny filmových kritiků. Byla založena v roce 2007. Každoročně předává na konci roku ceny Detroit Film Society Award těm nejlepším filmům z předchozího roku.\n\n"}
{"id": "1257660", "url": "https://cs.wikipedia.org/wiki?curid=1257660", "title": "Gustav Roger Opočenský", "text": "Gustav Roger Opočenský\n\nGustav Roger Opočenský (12. duben 1881 Krouna – 4. září 1949 Praha) byl český spisovatel, novinář a písňový textař, příslušník pražské bohémy v letech před první světovou válkou.\n\nJeho otec byl evangelický farář. Po příchodu rodiny do Prahy se Gustav zapojil do uměleckého života: byl členem literárních skupin Syrinx a Máj, přispíval do časopisu \"Veselá Praha\", vystupoval i v kabaretu Karla Hašlera. Patřil k nejbližším přátelům Jaroslava Haška, který učinil z Opočenského postavu řady svých povídek, angažoval se také ve Straně mírného pokroku v mezích zákona. Je autorem vzpomínkových knih \"Čtvrt století s Jaroslavem Haškem\" a \"Balada o duši Jaroslava Haška\". Psal lyrickou poezii, novinové fejetony a humoresky, dětskou literaturu, sociálněkritické i dobrodružné romány. Pracoval jako úředník na Ministerstvu sociální péče. Jeho bouřlivý soukromý život inspiroval Jaroslava Haška k epigramu: „Jest miloval všechny ženský / Gustav Roger Opočenský“.\n\nJeho synem byl herec Gustav Opočenský, jeho vnuky jsou hudebník Petr Opočenský a sochař Pavel Opočenský.\n\n\n"}
{"id": "1257662", "url": "https://cs.wikipedia.org/wiki?curid=1257662", "title": "Dirk Sauer", "text": "Dirk Sauer\n\nDirk Sauer (* 9. září 1977, Fulda, Německo) je německý kytarista a spoluzakladatel powermetalové hudební skupiny Edguy. Tu založil v roce 1992 se svými spolužáky Tobiasem Sammetem, Jensem Ludwigem a Dominikem Storchem, když mu bylo pouhých čtrnáct let. Od té doby ve skupině podílí na všech albech. Ve skupině hraje na doprovodnou kytaru.\n\n"}
{"id": "1257669", "url": "https://cs.wikipedia.org/wiki?curid=1257669", "title": "Edmund Clary-Aldringen", "text": "Edmund Clary-Aldringen\n\nEdmund Moritz von Clary und Aldringen, zkráceně také Edmund Clary-Aldringen (3. února 1813, Vídeň – 21. června 1894, Teplice) byl politik, šlechtic, příslušník rodu Clary-Aldringen a majitel teplického panství.\n\nNarodil se roku 1813 ve Vídni Carlu Josephovi von Clary und Aldringen a jeho manželce Marii. Jako příslušník šlechtického rodu prošel od útlého dětství přísnou výchovou a studoval na prestižních školách. V roce 1841 se setkal s tehdy šestnáctiletou Elisabeth Alexandrine de Ficquelmont ze starého lotrinského rodu a 5. prosince téhož roku se s ní oženil. Pár zplodil čtyři děti, z nichž nejmladší syn Manfred se později stal ministerským předsedou Předlitavska a slezským zemským prezidentem.\nPo smrti svého otce roku 1831 se jako jediný syn stal dědicem rodinných panství, přičemž mezi nejvýznamnější patřilo to se sídlem v Teplicích. Později zde spolu s manželkou a dětmi také trávil mnoho času (mimo jiné také přebývali v rodinném sídle Clary-Aldringenů, paláci Mollard-Clary ve Vídni). V Teplicích zasedal jak v městském, tak i okresním zastupitelstvu a měl proto velký vliv na veškeré dění v oblasti. Během revoluce roku 1848 vznikla ve městě jednotka národní gardy, jejímž čestným velitelem se stal právě Edmund. Díky jeho přispění a podpoře později vzniklo teplické městské divadlo (otevřeno 1874) a Nové lázně v Šanově. Od roku 1861 byl také poslancem Českého zemského sněmu za volební obvod Teplice.\n\nPočátkem 50. let se začaly v Podkrušnohoří a zejména právě v Teplicích ozývat první hlasy, volající po stavbě železnice v tomto regionu. Stát však pro nedostatek finančních prostředků nemohl tyto požadavky uspokojit, proto se tyto osobnosti (mezi nejvýznamnější patřil teplický advokát a poslanec Franz Stradal) spojily právě s Edmundem Clary-Aldringen a společně roku 1856 zakládají společnost pod názvem Ústecko-teplická dráha (německy \"\", \"ATE\"). Sám Clary-Aldringen se stal jejím prvním prezidentem. V čele ATE setrval až do roku 1870, kdy jej ve vedení vystřídal Karl Wolfrum. Akcie a místo ve správní radě společnosti si však ponechal.\n\nRoku 1878 Edmundovi umírá manželka a po jejím skonu se Edmund trvale usazuje v Teplicích. Jmenování svého nejmladšího syna ministerským předsedou ani slezským zemským prezidentem se však už nedočkal; zemřel 21. června 1894 ve svém sídle v Teplicích. Po jeho smrti panství převzal nejstarší syn Carlos.\n\n"}
{"id": "1257673", "url": "https://cs.wikipedia.org/wiki?curid=1257673", "title": "Věra Drnková-Zářecká", "text": "Věra Drnková-Zářecká\n\nVěra Drnková-Zářecká (* 7. března 1922 Praha) je česká textilní a kostýmní výtvarnice.\n\nV letech 1945 - 1948 studovala malířství v ateliéru Josefa Nováka na Vysoké škole uměleckoprůmyslové v Praze. Poté na École des Art Décoratifs v Paříži. V letech 1954–1957 pokračovala v aspirantuře v ateliéru Antonína Kybala, opět na VŠUP. \nV roce 1959 se zúčastnila výstavy jako členka skupiny textilních umělců \"Skupina 7.\" Ve své tvorbě se zejména prosadila jako autorka monumentálních tapiserií, její návrhy tkané klasickou technologií realizovalo Ústředí uměleckých řemesel ve svých dílnách v Jindřichově Hradci a ve Valašském Meziříčí. Tapisérie realizovala také technologií netkané tapiserie art protis v ateliéru n.p. Vlněna v Brně. Často ve svých návrzích využívala textilní tisk, navrhovala dekorační a potahové tkaniny pro Krásnou jizbu Ústředí lidové umělecké výroby. Nevyhýbala se ani angažované tvorbě, například roku 1964 vytvořila \"Modrou tapisérii\", která byla jako jeden ze státních darů v Praze předána prvnímu tajemníkovi KSSS Nikitovi Sergějeviči Chruščovovi. \n\nKromě toho pracovala jako kostýmní výtvarnice, například roku 1966 pro film \"Flám\" režiséra Miroslava Hubáčka. \n\n\n\n\n"}
{"id": "1257677", "url": "https://cs.wikipedia.org/wiki?curid=1257677", "title": "Jaroslav Brabec (režisér)", "text": "Jaroslav Brabec (režisér)\n\nJaroslav Brabec (* 14. červen 1954, Praha) je český filmový a televizní kameraman, režisér, scenárista a vysokoškolský pedagog.\n\nV roce 1979 dokončil studium kamery na FAMU. Následně nastoupil do Filmového studia Barrandov, kde od roku 1983 pracoval i jako režisér. Mezi jeho první kameramanské počiny patřil snímek Fera Feniče \"Džusový román\", se kterým spolupracoval i na filmu \"Zvláštní bytosti\". Se Zdeňkem Troškou natočil \"Poklad hraběte Chamaré\", \"O princezně Jasněnce a létajícím ševci\", \"Zkouškové období\", \"Andělská tvář\" nebo \"Z pekla štěstí 2\", s Věrou Chytilovou \"Kopytem sem, kopytem tam\" a \"Mí Pražané mi rozumějí\", s Dušanem Kleinem \"Kdo se bojí, utíká\", s Karlem Smyczkem \"Proč?\" a \"Sedm hladových\".\n\nRežijně se podílel na vzniku seriálu \"GEN – Galerie elity národa\". V 90. letech režíroval a natočil hororový snímek \"Krvavý román\", thriller \"Holčičky na život a na smrt\" (v obou hrála jeho manželka Veronika Freimanová) a drama \"Kuře melancholik\", na kterých se podílel i z výtvarné a scenáristické stránky. Ve filmu \"PF 77\" podle Vlasty Chramostové zpracoval počátky Charty 77. Většinu další produkce vytvořil pro televizi, z této doby lze jmenovat filmy \"Samota\", \"Zlatá brána\", seriál \"Hraběnky\" nebo \"Americké dopisy\" o životě Antonína Dvořáka. Původně se měl ujmout i filmu na motivy hry Václava Havla \"Odcházení\", který ale nakonec exprezident natočil sám.\n\nJako divadelní režisér uvedl v roce 2004 v Divadle Pod Palmovkou představení \"Pravý západ\" a ve vinohradském divadle \"Mezi úterým a pátkem\" (2005).\n\nJe držitelem tří ocenění Český lev za nejlepší kameru za filmy \"Krvavý román\" (1993), \"Kuře melancholik\" (1999) a \"Andělská tvář\" (2002). \n\nOd roku 1987 působí katedře kamery na FAMU, 2006 se habilitoval a v současné době je profesorem.\n\nDo roku 2008 byl ženatý s herečkou Veronikou Freimanovou, se kterou má dcery Terezu a Markétu. Je biologickým otcem dcery Olgy Menzelové Anny Karolíny.\n\n"}
{"id": "1257682", "url": "https://cs.wikipedia.org/wiki?curid=1257682", "title": "Mistrovství světa juniorů ve sportovním lezení 2017", "text": "Mistrovství světa juniorů ve sportovním lezení 2017\n\nMistrovství světa juniorů ve sportovním lezení 2017 (: \"IFSC World Youth Championship\") se uskutečnilo jako dvacátý pátý ročník 30. srpna - 10. září v Innsbrucku v lezení na obtížnost, rychlost, v boulderingu a poprvé také v kombinaci (v olympijském formátu).\n\nNásledující týden po tomto závodu se koná mistrovství Evropy juniorů v boulderingu ve středočeském městě Slaný.\n\nTento ročník závodů byl náročný jak pro závodníky, tak organizátory i doprovod reprezentací, většina jich zde tentokrát trávila dva týdny. Kromě kvalifikačních, semifinálových a finálových kol závodů v jednotlivých disciplínách, které zde podle kalendáře proběhly v pořadí bouldering, rychlost a obtížnost, ještě nejlepší závodníci (kteří se přihlásili do kombinace a lezli ve třech disciplínách) navíc závodili v jeden den finále ve všech třech disciplínách. Prakticky celá kvalifikace se lezla na skupiny, také dvě kvalifikační cesty na obtížnost, které se obvykle lezou dva dny, museli závodníci z organizačních důvodů zvládnout za jeden den.\n\nZávodníci z Japonska, Spojených států amerických a Ruska si z jednotlivých disciplín odvezli celkem 40 medailí. Z rakouských závodníků získal bronz pouze Jan-Luca Posch v boulderingu, nejvíce domácích finalistů bylo v kategorii A.\n\nPro kategorii A byly závody v kombinaci současně hlavní kvalifikací na letní olympijské hry mládeže 2018 v Buenos Aires. Z celkových výsledků závodníků kteří se účastnili všech tří disciplín, bylo v kategoriích juniorů a B vybráno 6 nejlepších lezců (finále v sobotu 9. září) a v kategorii A 20 nejlepších (finále v neděli 10. září), kteří se v jeden den utkali o konečné pořadí v kombinaci. Pořadí v jednotlivých disciplínách se násobilo a zvítězili lezci s menším násobkem, případně rozhodoval násobek pořadí v kvalifikaci. (Tímto systémem budou také probíhat nominační závody jako MS 2019 i vlastní letní olympijské hry 2020 v Tokiu, kde se sportovní lezení objeví poprvé).\n\nPozn.: Pořadí z celkového umístění závodníků v jednotlivých disciplínách pro určení finalistů v kombinaci bylo proškrtané o závodníky, kteří se všech tří disciplín neúčastnili.\n\nNejvíce medailí v kombinaci získali Japonci a dvě zlaté také rakouští závodníci.\n\nJediným českým závodníkem ve finále byl devátý Ondřej Slezák v lezení na obtížnost v kategorii B. Do finále kombinace se nedostal žádný český lezec.\n\n"}
{"id": "1257683", "url": "https://cs.wikipedia.org/wiki?curid=1257683", "title": "Kaple (Liboňov)", "text": "Kaple (Liboňov)\n\nKaple v Libonově je významnou památkou a sakrální stavbou vsi Liboňov. Je jednou z kaplí chlumecké farnosti.\n\nOsada Liboňov byla založena koncem 14. století jako sídlo lesníků a horníků, kteří zde těžili stříbrnou rudu. Na přelomu 19. a 20. století vznikla ve středu vsi u rybníčku malá kaple dnes neznámého patronicia. V období komunistického režimu byla kaple zcela vyrabována a postupně pustla. O její záchranu se v roce 2016 zasloužila telnická radnice, která opravila díry ve zdech, renovovala fasádu a provedla výměnu střechy. Rekonstruovaná kaple je dnes ozdobou vsi a oblíbeným cílem turistů a místních věřících.\n\nKaple v pseudogotickém slohu je obdélného půdorysu s trojbokým závěrem a polygonální zvonicí. Vnitřek je sklenut valenou klenbou. Obdélná okna s vchodem jsou završeny hrotitým obloukem. Nárožní pilastry nesou zalomené oblouky. Nad trojúhelníkovým štítem se tyčí polygonální zvonice s jehlancovou střechou.\nInteriér kaple je v současnosti bez inventáře.\n\nPravidelné mše se v ní neslouží.\n\n"}
{"id": "1257689", "url": "https://cs.wikipedia.org/wiki?curid=1257689", "title": "Kaple na Mravenčím vrchu", "text": "Kaple na Mravenčím vrchu\n\nKaple na Mravenčím vrchu byla jednou ze sakrálních staveb Chlumce a někdejší kaplí chlumecké farnosti.\n\nOd raného středověku vedla přes Chlumec tzv. lužická stezka ze sousedního Saska. Podél ní se nacházelo hned několik kaplí. V samotném Chlumci se vedle kaple Panny Marie Bolestné jednalo o dnes již neexistují kapli neznámého zasvěcení v horách nad Stradovem. Přesná lokalizace není doposud známa, nejčastěji je zmiňována jako \"kaple na Mravenčím vrchu\", dle dobových map se ovšem předpokládá, že její poloha se nacházela spíše jihozápadním směrem na sousedním Stradovském vrchu. Nejpravděpodobnější poloha je předpokládána na paloučku u současného ústění vodárny. O kapli se nedochovaly žádné bližší záznamy a neznáme tak nejen její podobu, zasvěcení, ale ani přesné datum jejího zániku. Jiří Souček ve své knize uvádí 60. léta 20. století, což je ale nepravděpodobný údaj a kaple spíše zanikla už ve čtyřicátých letech.\n\nJednalo se o výklenkovou stavbu z 19. století. \n\nBohoslužby v kapli již nelze sloužit.\n"}
{"id": "1257695", "url": "https://cs.wikipedia.org/wiki?curid=1257695", "title": "Darina Alster", "text": "Darina Alster\n\nDarina Alster (* 1979, Praha) je česká vizuální umělkyně, performerka a pedagožka.\n\nDarina Alster se narodila roku 1979. Prožila své dětství v době pádu komunistického režimu v Československu, což významně ovlivňuje její uměleckou tvorbu. Momentálně žije v Praze se svým manželem a dvěma dětmi.\nV letech 1997–2003 studovala na pedagogické fakultě Univerzity Karlovy, kde získala titul Mgr. Poté studovala na Akademii výtvarných umění v Praze od roku 2003 do roku 2007 a zde získala titul MgA.\n\nNejčastěji se vyjadřuje performancemi a různými happeningy. Mezi její nejčastější témata patří otázka náboženství, dnešního technologického světa a duchovního světa. Své myšlenky realizuje v jednotlivých představeních. Vyslovuje se k tématu času, víry a polarity technokratického a duchovního světa. Narušuje konvenčně vnímané hranice, otevírá nejrůznější tabu a kriticky se vyslovuje ke společnosti. Ve svých performancích překračuje hranice reality, narušuje běžné situace nepochopitelnými iracionálními jevy, čímž podle svých slov nechává promlouvat podvědomí. Ráda také pracuje s archaickými médii, jako je tarot, náboženství nebo pohádky. Typickým rysem jejího uvažování je předkládání víceobsažnosti skrze formální paralely. Typická je pro ni také práce s tělem.\nMezi její nejznámější díla patří například:\n\n"}
{"id": "1257696", "url": "https://cs.wikipedia.org/wiki?curid=1257696", "title": "Raimund Mrázek", "text": "Raimund Mrázek\n\nRaimund Mrázek (29. srpna 1897 v Oplocanech u Přerova – 11. srpna 1972 v Praze) byl za první světové války příslušníkem československých legií v Rusku. Po návratu do Československa se stal důstojníkem prvorepublikové armády a před druhou světovou válkou prošel různými štábními funkcemi. Po vyhlášení protektorátu byla československá armáda rozpuštěna a bývalý podplukovník generálního štábu Raimund Mrázek se zapojil do vojenských protiněmeckých ilegálních odbojových struktur. Těsně před koncem druhé světové války v Praze sehrál významnou úlohu v procesu sjednocování vojenského odboje. Během Pražského květnového povstání 1945 zastával Raimund Mrázek funkci náčelníka štábu povstaleckého velitelství \"Alex\". Zde koordinoval činnost povstaleckých skupin na venkově s bojem Pražanů na barikádách ve vnitřních částech města. Po druhé světové válce byla jeho slibně se rozvíjející vojenská kariéra (dosáhl dokonce hodnosti brigádního generála) přerušena těsně před a po Únoru 1948. Za účast v protikomunistickém odboji byl v roce 1949 odsouzen k odnětí svobody a po letech pobytu v komunistických lágrech byl v roce 1960 tehdejším prezidentem ČSSR amnestován. \n\nV letech 1913 až 1915 studoval Raimund Mrázek na Vyšší průmyslové škole v Brně. Po vypuknutí první světové války byl jako jednoroční dobrovolník povolán ke 13. zeměbraneckému pluku v Olomouci. Po absolvování základního výcviku byl odvelen na východní frontu. Tady padl (v hodnosti svobodníka) dne 20. července 1916 do ruského zajetí. Do československých legií se přihlásil společně s Heliodorem Píkou v říjnu 1916 v Babrujsku. \n\nV československých legiích absolvoval Raimund Mrázek nejprve dělostřelecký kurz a poté později i důstojnické zkoušky. Na transsibiřské magistrále působil v různých dělostřeleckých jednotkách. Do Československa se vrátil v hodnosti nadporučíka s 22. lodním transportem československých legií na lodi Amerika (America). \n\nV Československu se Raimund Mrázek rozhodl stát se vojákem z povolání. V důstojnických funkcích prošel postupně několika útvary. V listopadu 1926 zahájil studium na Válečné škole v Praze. Školu úspěšně dokončil a v hodnosti majora byl dne 31. července 1929 přeložen ke skupině důstojníků generálního štábu.\n\nV letech 1929 až 1937 pak Raimund Mrázek prošel různými štábními funkcemi. K 1. říjnu 1937 byl pověřen velením dělostřeleckého pluku 51 v Brandýse nad Labem. V zářijové mobilizaci v roce 1938 působil ve funkci podnáčelníka štábu II. sboru a dostalo se mu od jeho nadřízených velmi dobrého hodnocení. \n\nPo 15. září 1939 byl pověřen generálem Aloisem Eliášem úkoly zpravodajského charakteru v průmyslu u firmy ASAP (akciové společnosti pro automobilový průmysl). Později se Raimund Mrázek zapojil do práce v důstojnických ilegálních odbojových strukturách. \n\nKe konci druhé světové války v Praze hrál důležitou roli v procesu sjednocení vojenského odboje. Byl to právě Raimund Mrázek, kdo inicioval příjezd generála Františka Slunečka do Prahy:\n\nRaimund Mrázek také organizoval užší spolupráci mezi skupinami \"Bartoš\" a \"Alex\":\n\nTěsně po skončení druhé světové války se Raimund Mrázek účastnil (ve funkci náčelníka povstaleckého velitelství \"Alex\") akce \"zajištění pohraničí v severních Čechách\":\n\nJeště v druhé polovině roku 1945 se Raimund Mrázek stal členem přijímací komise pro důstojníky a rotmistry. Funkci náčelníka československé vojenské mise v SSSR převzal v Moskvě k 1. prosinci 1945. Když byla tato komise zrušena, stal se Raimund Mrázek od 1. dubna 1946 (rovněž v Moskvě) československým vojenským a leteckým atašé. Ještě téhož roku (1946) byl pak povýšen do hodnosti brigádního generála. Na konci roku 1946 byl z funkce vojenského a leteckého přidělence (atašé) v Moskvě odvolán a převelen zpět do Prahy. V lednu 1947 byl Raimund Mrázek přemístěn k velitelství 1. oblasti a zde mu byla svěřena funkce velitele dělostřelectva. Po Únoru 1948 byl sice povolán 1. března 1948 ještě do kurzu pro vyšší velitele, ale vzápětí pak od 5. března 1948 dostal rozkazem nástup na tříměsíční zdravotní dovolenou. Od 1. června 1948 byl pak definitivně (ve věku 51 let) přeložen do výslužby.\n\nKdyž byl dne 5. května 1948 zatčen ve vojenské nemocnici, kde se zotavoval po operaci žlučníku, jeho přítel divizní generál Heliodor Píka zapojil se Raimund Mrázek do protikomunistického odboje. Jeho angažmá v tomto 3. odboji trvalo jen půl roku. Již na počátku listopadu 1948 byl Raimund Mrázek za svoje protirežimní aktivity zatčen. V únoru 1949 jej odsoudili k doživotnímu věznění, ale rozsudek byl změněn na trest 25 let odnětí svobody. Do Prahy se Raimund Mrázek vrátil až 9. května 1960 poté, co prošel komunistickými pracovními tábory a věznicemi v Ruzyni, Leopoldově a Mírově.\n\nDne 10. května 1960 byl (s podlomeným zdravím) Raimund Mrázek na základě amnestie prezidenta republiky Antonína Novotného propuštěn na svobodu. Zemřel za dvanáct let poté dne 11. srpna 1972 ve věku 74 let.\n\n\n\n \n"}
{"id": "1257698", "url": "https://cs.wikipedia.org/wiki?curid=1257698", "title": "Futuriáni", "text": "Futuriáni\n\nFuturiáni () byl název skupiny fanoušků science fiction, z nichž mnozí se později stali významnými vydavateli, redaktory a spisovateli. Skupina byla založena v New Yorku a stala se hlavní silou v rozvoji sci-fi literatury a sci-fi fandomu v letech 1938–1945.\n\nZa zakladatele skupiny je považován Donald A. Wollheim a skupina úředně vznikla v září roku 1938 jako The Futurian Science Literary Society of New York. Název skupiny byl odvozen od britského sci-fi fanzinu The Futurians řízeného Johnem Michaelem Rosenblumem.\n\nPodle autobiografie Isaaca Asimova \"In Memory Yet Green\" se Futuriáni odtrhli od Greater New York Science Fiction Club, kterému tehdy předsedal Sam Moskowitz, protože obhajovali otevřenější a v podání Donalda A. Wollheima a Johna Michela i dosti radikální politické postoje, se kterými Moskowitz nesouhlasil.\n\nFrederik Pohl zase ve své autobiografii \"The Way the Future Was\" píše, že původ skupiny je spojen se Science Fiction League založené Hugem Gernsbackem roku 1934, konkrétně s její newyorskou pobočkou Brooklyn Science Fiction League (BSFL), jejímiž členy byl kromě Pohla také Wollheim, Michel a Robert A. W. Lowndes (tito čtyři sami sebe nazývali Quadrumvirate).\n\nPodle tehdejšího názoru futuriánů byl fandom nejpokrokovější složkou společnosti a jeho povinností bylo opracovat na vytváření pozitivní budoucnosti. Mnozí z členů také nesouhlasili s campbellovskou technicistní koncepcí science fiction, čímž skupina přispěla k další diferenciaci americké sci-fi.\n\nAčkoliv se činnost Futuriánů zaměřovala hlavně na publikaci fanzinů a organizaci fandomu, dokázala kolem sebe soustředit mnoho mladých fanoušků sci-fi, výtvarníků, začínajících editorů i talentovaných spisovatelů, a sehrála tak velmi významnou roli ve vzniku a rozvoji tzv. Zlatého věku science fiction.\n\n"}
{"id": "1257699", "url": "https://cs.wikipedia.org/wiki?curid=1257699", "title": "Elene Gedevanišviliová", "text": "Elene Gedevanišviliová\n\nElene Gedevanišviliová (ელენე გედევანიშვილი, * 7. ledna 1990 Tbilisi) je gruzínská krasobruslařka-sólistka. Získala bronzovou medaili na mistrovství Evropy v krasobruslení 2010 a mistrovství Evropy v krasobruslení 2012, byla tak první reprezentantkou Gruzie, která se umístila na stupních vítězů na šampionátu pořádaném Mezinárodní bruslařskou unií. Je nositelkou gruzínského Řádu cti.\n\nOd deseti let se připravovala v moskevském CSKA, jako třináctiletá se stala mistryní Gruzie, na mistrovství světa juniorů v krasobruslení 2005 skončila na pátém místě a o rok později byla pátá na seniorském mistrovství Evropy. V říjnu 2006 byla vypovězena z Ruska, protože úřady prohlásily pas její matky za neplatný, od té doby se připravuje v USA. Vyhrála Memoriál Karla Schäfera ve Vídni v roce 2007 a NRW Trophy 2009. \n\nPochází ze starého šlechtického rodu. Její mladší bratr Dimitri Gedevanišvili je reprezentantem Gruzie v alpském lyžování.\n\n\n\n\n"}
{"id": "1257702", "url": "https://cs.wikipedia.org/wiki?curid=1257702", "title": "Brodec (zámek)", "text": "Brodec (zámek)\n\nBrodec je zámek ve stejnojmenné vesnici v okrese Louny. Postaven byl v polovině šestnáctého století, ale dochovaná podoba je výsledkem barokní přestavby ve druhé polovině sedmnáctého století a pozdějších úprav. Stojí v areálu hospodářského dvora v západní části vesnice.\n\nPrvním panským sídlem v Brodci byla tvrz postavená pravděpodobně okolo roku 1549 za Jiříka Jana Kuneše z Lukovec. v roce 1580 panství koupil Adam Hruška z Března a na Cítolibech, který zemřel roku 1581. Jeho synové panství dlouho spravovali společně. Rozdělili se o něj až v letech 1596–1597 a Brodec připadl nejstaršímu Jan Hruškovi, který ho prodal Anežce, manželce Kryštofa mladšího Šlika. Roku 1604 od ní vesnici získal Volf Bernart Fictum z Egerberka a o čtyři roky později ji prodal Jáchymu Jindřichovi Štensdorfovi ze Štensdorfu, kterému byla zkonfiskována za účast na stavovském povstání.\n\nV roce 1624 panství koupil Jan Reinhard Hildebrandt a po něm jej zdědil syn František Emanuel, od kterého třicetiletou válkou zdevastovanou tvrz v roce 1651 koupil zemský sudí Albrecht Kryštof Hložek ze Žampachu. Ten nechal zchátralou tvrz obnovit a přistavěl k ní hospodářské zázemí včetně pivovaru a ovčína. O pět let později však panství prodal Kašparu Felixovi Manubiovi de Mantua (podle Augusta Sedláčka to byl Karel Šťastný Manerbio).\n\nV roce 1659 vesnici koupil Jiří z Donína a od něj ještě téhož roku Markéta Blandina z Cron, manželka Arnošta ze Schützenu, která nechala tvrz přestavět na barokní zámek. Jejich potomkům panství patřilo do roku 1721, kdy jej dědictvím získal Karel Daniel Pachta z Rájova a Pachtům zůstalo až do roku 1797. Tehdy je Arnošt Karel Pachta z Rájova prodal Jakubu Wiemerovi z Wiemmersberka. O pět let později panství koupil kníže Josef II. ze Schwarzenbergu. V té době již zámek nesloužil jako sídlo vrchnosti. Schwarzenbergové ho však nechali upravit v klasicistním slohu a použili ho jako obydlí pro své úředníky. Po pozemkové reformě z přilehlého hospodářského dvora vznikl zbytkový statek a od roku 1950 celý areál získalo jednotné zemědělské družstvo. Při mladších úpravách zanikly všechny prvky umělecké výzdoby, a ze zámku se stala prostá jednopatrová budova s obdélným půdorysem.\n\nBudova zámku není volně přístupná. Přes vesnici vede cyklotrasa č. 3035 od Brlohu a Smolnice do Ročova. Jižní částí vesnice je také vedena žlutě značená turistická trasa z Divic ke klášteru v Dolním Ročově.\n\n"}
{"id": "1257708", "url": "https://cs.wikipedia.org/wiki?curid=1257708", "title": "Zámecký park v Kunraticích", "text": "Zámecký park v Kunraticích\n\nZámecký park v Kunraticích je barokní park v pražských Kunraticích přiléhající ke zdejšímu třílodnímu zámku. Má rozlohu 6 hektarů a je památkově chráněn. Dělí se na dvě části, menší z nich přiléhá k zámku a není zatím veřejně přístupná, druhá jižní, dále od zámku je přistupná a pravidelně parkově upravována. Nachází se zde dětské hřiště, tenisové kurty, dřevěný altánek, památný strom, park je ohraničen zdí a bránami, které jsou na noc uzavírány, veřejná (jižní) část zámeckého parku má 4 veřejné přístupy. Každoročně se zde koná akce Divadlo v parku.\n\nPark byl založen v barokním stylu, s Kunratickým zámkem. Větší jižní část zámeckého parku slouží od roku 1947 k odpočinku a pořádání kulturních a sportovních akcí. 30. května 1984 zde byl slavnostně otevřen areál s třemi antukovým tenisovými kurty. Předtím se v parku nacházel jeden tenisový kurt vlastněný až do roku 1945 ing. Karlem Korbem z Wagenheimu, který byl založen v 20. století.\n\nMezi lety 1995 až 2005 zde proběhly úpravy v podobě kácení starých dřevin a sázení nových, podle projektu architekta Šonského. Jako poslední proběhly opravy obvodové zdi, do budoucna se plánuje zpřístupnění severní části zámeckého parku veřejnosti.\n\nLípa srdčitá u brány zámeckého parku v Kunraticích stojí u zadní brány zámeckého parku. Její obvod činí 3,77 m (2013), dosahuje výšky 19 m a stáří se odhaduje na 185 let. Strom byl vyhlášen jako památný v roce 1999. Jeho evideční číslo MHMP je 24.\n\n\n"}
{"id": "1257709", "url": "https://cs.wikipedia.org/wiki?curid=1257709", "title": "Palata", "text": "Palata\n\nPalata může být:\n\n\n"}
{"id": "1257711", "url": "https://cs.wikipedia.org/wiki?curid=1257711", "title": "Ladislav Čemický", "text": "Ladislav Čemický\n\nLadislav Čemický (24. března 1909 Čemice, Liptovský Mikuláš – 6. ledna 2000 Stupava) byl slovenský malíř, grafik a pedagog.\n\nStudoval v letech 1929–1934 na maďarské akademii Magyar Képzőművészeti Egyetem v Budapešti u Istvána Csóka. Cestoval studijně ve 30. letech po Evropě (včetně Paříže). Soukromě studoval u Zoltána Palugyaye, ovlivnila ho pobyt v umělecké kolonii Janka Alexyho. Po válce vyučoval na Vysoké škole výtvarných umění v Bratislavě. Vedle Bratislavy působil také na Liptově.\n\nVe 30. letech našel osobité vyjádření s velmi akcentovaným sociálním rozměrem, věnoval se nezaměstnanosti, dělníkům, v době války tvořil protiválečná témata. Zejména v 50. letech se jeho sociální vyjádření na čas přelilo do dogmatického socialistického realismu. Posléze začal tvořit lyrickou krajinomalbu technikou akvarelu (patří k nejdůležitějším slovenským tvůrcům této techniky).\n\n\n"}
{"id": "1257719", "url": "https://cs.wikipedia.org/wiki?curid=1257719", "title": "Houston Film Critics Society", "text": "Houston Film Critics Society\n\nHouston Film Critics Society je nezisková organizace se základnou v Houstonu v Texasu. Každoročně předává na ceny Houston Film Critics Society Award těm nejlepším filmům z předchozího roku v Muzeu umění v Houstonu. Organizace byla založena v roce 2007 Dannym Mintonem a Nickem Nicholsem. Skládá se z 25 kritiků z tisku, rádia, televize a internetových publikací z okolí Houstonu. Prezidentem organizace je Joshua Starnes.\n"}
{"id": "1257722", "url": "https://cs.wikipedia.org/wiki?curid=1257722", "title": "Rybník Spáleniště", "text": "Rybník Spáleniště\n\nPřírodní památka Rybník Spáleniště se rozkládala v osadě Spáleniště jihovýchodně od města Dobrušky. Chráněné území se skládalo z menšího rybníku Spáleniště s nepříliš rozvinutým litorálem. Hlavním předmětem ochrany byly populace evropsky významného čolka velkého (\"Triturus cristatus\") a dalších zvláště chráněných druhů obojživelníků a to čolka horského (\"Ichthyosaura alpestris\"), čolka obecného (\"Lissotriton vulgaris\") a ropuchy obecné (\"Bufo bufo\") včetně aktivní ochrany jejich biotopu. Opakované herpetologické průzkumy v lokalitě neprokázaly výskyt čolka velkého, a proto došlo v březnu 2016 ke zrušení této přírodní památky. Území si přesto zachovalo status evropsky významné lokality.\n\n"}
{"id": "1257725", "url": "https://cs.wikipedia.org/wiki?curid=1257725", "title": "Furtius", "text": "Furtius\n\nFurtius také Phurtius byl ve 2. století prořímský král Kvádů v oblasti středního Dunaje v době Markomanských válek. Informace o Furtiovi se dochovaly ve spisech římského historika Cassia Dia, když římský císař Marcus Aurelius v roce 171 uzavřel s germanskými kmeny Kvádů, Markomanů a Sarmatů mírovou smlouvu, kterou chtěl zajistit římskou hranici Limes Romanus na středním Dunaji. \n\nSmlouva kromě míru zavazovala Kvády k dodávkám koní a dobytka do Říma, což se kvádské nobilitě nelíbilo a tak v roce 173 Frutia sesadila a zvolila si nového vládce Ariogaesa. Ariogaisus porušil mírovou smlouvu a začal napadat a pustošit vesnice Panonie a Norica na hranicích římské říše. Marcus Aurelius se rozhodl potrestat toto porušení smlouvy a v roce 173 přešel s římským vojskem do protiútoku, když překročil Dunaj v blízkosti ústí řeky Váh, což dokazují stopy a pozůstatky nalezené v obcích Iža, Radvaň nad Dunajom a Mužla na jihu Slovenska. Římští vojáci pronikli podél údolí řek do vnitrozemí Germánie, dnešního Slovenska a jižní Moravy. Při střetu byli vzpurní Kvádové v čele s Ariogaisem v přesile a tak římské legie brzy oblíčili a odřízli od vodních zdrojů. Bez dostatků vody chtěli Římany donutit ke kapitulaci. Taktika Germánů byla učinná a stav Římanů bez vody začal být kritický. Někteří z Římanů se začali modlit k bohu, aby seslal déšť, který nakonec opravdu přišel, přinesl dostatek vody a během deště se objevily i blesky, což si Kvádové vyložili jako hněv bohů. S touto pomocí pak římské legie na Germány zaútočili a porazili je. Tato situace vešla ve známost jako \"Zázračný déšť Marca Aurelia\". a je vyobrazena na sloupu Marca Aurelia na náměstí Piazza Colonna v Římě. Po prohrané bitvě Římané znovu dosadili Furtia do čela germánského kmene Kvádů. Po bitvě zůstalo království Kvádů vůči Římu ve vazalském poměru. Ariogaisus uprchl do Alexandrie v Egyptě.\n"}
{"id": "1257726", "url": "https://cs.wikipedia.org/wiki?curid=1257726", "title": "Dovhe", "text": "Dovhe\n\nDovhe (, , ) je vesnice v centrální části Zakarpatské oblasti Ukrajiny, asi 42 km východně od Mukačeva v okrese Iršava. V roce 2004 měla 6790 obyvatel, z toho zhruba 200 Slováků.\n\nPrvní písemná zmínka pochází z roku 1383. Za povstání proti Habsburkům (Kurucká válka 1703 až 1711) zde bojoval František II. Rákóczi proti královskému vojsku. Na počest Kuruců zde byl v roce 1902 odhalen pomník.\n\nV minulosti vesnice patřila Rakousku-Uhersku, od jeho rozpadu v roce 1918 až do roku 1938 bylo součástí Podkarpatské Rusi a Československa. Roku 1945 byla Podkarpatská Rus spolu s vesnicí připojena k Ukrajinské SSR.\n\nV roce 1971 bylo Dovhe povýšeno na sídlo městského typu, ale 29. listopadu 1994 mu byl tento status odňat a sídlo se opět stalo vesnicí.\n\nObcí prochází úzkokolejná Boržavská hospodářská dráha.\n\n"}
{"id": "1257727", "url": "https://cs.wikipedia.org/wiki?curid=1257727", "title": "Hokejové divize 1976/1977", "text": "Hokejové divize 1976/1977\n\nČeskoslovenské divize ledního hokeje 1976/1977 byly hokejové soutěže na území Československa, která byla v rámci České socialistické republiky čtvrtou nejvyšší hokejovou soutěží a třetí nejvyšší v rámci Slovenské socialistické republiky.\n\nSoutěž se skládala ze 6 skupin po 8 účastnících. Ve skupinách se všech 8 klubů utkalo čtyřkolově každý s každým (celkem 28 kol). Díky plánované reorganizaci soutěží na území České socialistické republiky a plánovanému zrušení divizí postoupily z každé skupiny lépe umístěná polovina mužstech do rozšířené 2. české národní hokejové ligy. Ostatní kluby sestoupily do krajských přeborů. Vítězové všech dvou skupin na území Slovenské socialistické republiky postoupily do 1. slovenské národní hokejové ligy. Poslední týmy z obou slovenských skupin sestoupily do krajských přeborů.\n\nPřed začátkem soutěží odstoupily ze skupiny B TJ Vlna Nejdek (měla mít pouze 7 účastníků, protože ji nikdo jiný neměl zájem hrát), ze skupiny C TJ Spartak Hlinsko, TJ Spartak Opočno, TJ Tiba Jaroměř a ze skupiny D TJ Baník OKD Ostrava.\n\nTýmy VTJ Příbram, TJ Spartak Lada Soběslav, TJ Stadion Teplice, TJ Zbrojovka Vsetín, TJ Uhelné sklady Praha, TJ Spolana Neratovice, TJ Spartak BS Vlašim, TJ Kovosvit Holoubkov, TJ Baník SHD Most, TJ Nový Jičín a TJ Tatra Vagónka Studénka přímo postoupily do dalšího ročníku 2.ČNHL.\nTýmy TJ Kaučuk Kralupy nad Vltavou, TJ Spartak Rožmitál pod Třemšínem, TJ Karbo Benátky nad Jizerou, TJ Slavoj Velké Popovice, SK Mariánské Lázně, TJ Hluboká nad Vltavou, TJ Slavoj Český Krumlov, TJ Sokol Bernatice, TJ DNT Kadaň, TJ ZKL Klášterec nad Ohří, TJ Technické služby Děčín, TJ Kovohutě Povrly<br>VTJ Valašské Meziříčí, TJ Žďas Žďár nad Sázavou, TJ Modeta Jihlava a TJ Spartak Nedvědice přímo sestoupily do krajských přeborů.\n\nTabulka není úplná.\nTýmy TJ Spartak BEZ Bratislava a VTJ Dukla Michalovce postoupily do dalšího ročníku 1. SNHL. Nahradil je sestupující tým TJ ZPA Prešov a postupující z krajských přeborů\npostoupila TJ Slávia VŠP Nitra, TJ Tesla Liptovský Hrádok a TJ Jednota Kežmarok.\n\n"}
{"id": "1257728", "url": "https://cs.wikipedia.org/wiki?curid=1257728", "title": "Římskokatolická farnost Dobromilice", "text": "Římskokatolická farnost Dobromilice\n\nŘímskokatolická farnost Dobromilice je územním společenstvím římských katolíků v rámci prostějovského děkanátu Olomoucké arcidiecéze s farním kostelem Všech svatých.\n\nObec Dobromilice je písemně zaznamenána již roku 1280. Samotný kostel je zmíněn v zemských deskách v Brně roku 1353 a 1368. Roku 1592 byl kostel na nařízení Jana Žalkovského, pána z Dobromilic, obnoven a dostavěn na nynějším místě v nynějších rozměrech, vyjma věže. V průběhu třicetileté války kostel roku 1622 vyhořel, farnost byla obnovena roku 1669. Při této obnově přináležely k farnosti i obce Doloplazy, Poličky, Hradčany a Kobeřice.\n\nBudova dnešní fary pochází z roku 1789. Od té doby se konaly malé přestavby. Za druhé světové války byla budova fary silně poničena leteckou pumou, svrženou na schodiště před kostelem. Opravy byly dokončeny i s kostelem roku 1947. Další velké úpravy se uskutečnily po roce 2010. Byla upravena speciální místnost pro výuku náboženství, vznikla „reprezentační místnost“ a také farní knihovna. Schole byla upravena místnost pro její nácviky.\n\nOd července 2009 byl administrátorem excurrendo R. D. Mgr. Mgr. Marek Franciszek Jarosz. Toho v červenci 2017 vystřídal jako administrátor excurrendo R. D. Mgr. Marek František Glac.\n\nV období mezi Vánocemi a Novým rokem pořádá farnost turnaj ve stolním fotbalu a v šachu.\n\nVe farnosti se pravidelně koná tříkrálová sbírka. V roce 2016 se při ní v Dobromilicích vybralo více než deset tisíc korun.\n"}
{"id": "1257734", "url": "https://cs.wikipedia.org/wiki?curid=1257734", "title": "Eidži Hirata", "text": "Eidži Hirata\n\nEidži Hirata (japonsky 平田 英治, hebonšiki Eiji Hirata; * 16. května 1966 Jamaguči) je japonský fotbalový trenér a bývalý fotbalista. V České republice hrál za FK Švarc Benešov ve druhé lize v sezoně 1993/94. Jednalo se o prvního Japonce, který hrál v ČR v profesionálním klubu.\n\nS fotbalem začínal v rodném Jamaguči, profesionálem se stal v roce 1989. V sezoně 1991/92 si připsal 2 prvoligové starty v japonské nejvyšší soutěži za Mazdu Hirošima, aniž by skóroval. Původně byl útočníkem, později nastupoval ve středu pole.\n\nPo skončení hráčské kariéry se stal trenérem v mužstvu Otsuka Pharmaceutical (od roku 2005 jako Tokušima Vortis). Byl asistentem u A-mužstva (1999–2000, 2007–2008), asistentem u školního mužstva (2001–2004), hlavním trenérem U15 (2005) a hlavním trenérem U18 (2006 a od 2009 dosud).\n\n\n"}
{"id": "1257735", "url": "https://cs.wikipedia.org/wiki?curid=1257735", "title": "Hokejové divize 1975/1976", "text": "Hokejové divize 1975/1976\n\nČeskoslovenské divize ledního hokeje 1975/1976 byly hokejové soutěže na území Československa, která byla v rámci České socialistické republiky čtvrtou nejvyšší hokejovou soutěží a třetí nejvyšší v rámci Slovenské socialistické republiky.\n\nSoutěž se skládala ze 6 skupin po 8 resp. 6 účastnících. Ve skupinách se všech 8 (6) klubů utkalo čtyřkolově každý s každým (celkem 28 (20) kol). Vítězové jednotlivých skupin následně utkaly o postoupily do dalšího ročníku 2. české národní hokejové ligy. Poslední týmy z každé skupiny sestoupily do krajských přeborů.\n\nPřed začátkem soutěží odstoupily TJ Prazdroj EX Plzeň, TJ Bižuterie Jablonec nad Nisou a TJ CHS Chotěboř, které nahradily TJ ZKL Klášterec nad Ohří a TJ Baník SHD Most.\n\nZápas TJ Kovohutě Povrly - TJ Stadion Teplice nebyl sehrán, protože na konečné pořadí nemělo vliv.\n\nTýmy TJ Baník Příbram, TJ Vodní stavby Tábor a TJ Lokomotiva Pramet Šumperk postoupily do dalšího ročníku 2.ČNHL. TJ Spartak Opočno postup odmítla.\n\nTýmy TJ Slavia Kroměříž, TJ Baník Švermov a TJ Konstruktiva Praha sestoupily do krajských přeborů. Nahradily je kluby, jež uspěly v kvalifikaci TJ Karbo Benátky nad Jizerou, TJ Technické služby Děčín, TJ Modeta Jihlava, SK Mariánské Lázně a TJ Slavoj Český Krumlov.\n\nTabulky nejsou úplné.\n\nTJ Lokomotíva Bane Spišská Nová Ves - TJ TS Topoľčany ?:?\n\nTým TJ Lokomotíva Bane Spišská Nová Ves postoupil do dalšího ročníku 1. SNHL. Nahradil je sestupující tým TJ Spartak BEZ Bratislava.\n\nZ důvodu rozšíření nikdo nesestoupil, pz krajských přeborů postoupily týmy TJ Slávia Ekonóm Bratislava, TJ Slávia Ekonóm Bratislava, TJ Poľnohospodár Brusno, TJ ZVL Považská Bystrica, TJ Iskra Partizánske, TJ Jarovnice a TJ Slovan Solivar.\n\n"}
{"id": "1257736", "url": "https://cs.wikipedia.org/wiki?curid=1257736", "title": "Mormonleaks", "text": "Mormonleaks\n\nMormonleaks (dříve také Mormonwikileaks) je skupina Hackerů, která cíleně zveřejňuje interní dokumenty a materiály o Církvi Ježíše Krista Svatých Posledních dnů, tedy početně největší mormonské církvi na světě. V roce 2016 a 2017 zveřejnila řadu zvukových nahrávek z interních porad celosvětového vedení církve a také některé dokumenty, jež ukazují na výši finančních kompenzací, které nejvyšší církevní autority dostávají.\n\nV průběhu roku 2016 vydaly Mormonleaks množství dokumentů i videí.\n\nMormonleaks vydaly sérii 15 videí, které pocházely z pravidelných porad a setkání nejvyšších autorit CJKSPD. Zveřejnění zaznamenaly například New York Times nebo Salt Lake Tribute.\nJedním z témat, o nichž apoštolové CJKSPD diskutují, se týká lékařského užívání marihuany. Apoštol Russel M. Nelson ve videu podotkne, že při jednom z jeho setkání se členy se jednalo o první otázku, což se dle jeho slov \"nikdy předtím nestalo\". Apoštol Boyd K. Packer mimo kontext vypráví příběh o uživateli metamfetaminů, kterému zbyl v ústech pouze 1 zub. Apoštol L. Tom Perry podotýká, jak absurdní by bylo povolit lékařské kouření marihuany a přitom zakazovat kouření tabáku.\n\nApoštolové ve videu poslouchají prezentaci o Wikileaks. Jsou kladeny otázky ohledně toho, zda zveřejňování tajných materiálů ohrožuje demokracii. Zakladatel serveru Wikileaks je popisován jako \"anarchista\". Apoštolové se taktéž zajímají o informátora Wikileaks, Bradleyho Manninga. Apoštol Dallin H. Oaks se zajímá o to, zda v mainstreamových médiích zazněla informace pro veřejnost, že Bradley Manning je homosexuál. Po kladné odpovědi sdělí své obavy o tom, že média záměrně zamlčují všechny události, které by mohly na homosexuály vrhnout špatné světlo. Apoštol M. Russel Ballard se dotazuje, zda je Julian Assange také gay.\n\nV lednu 2017 byla skupinou Mormonleaks zveřejněna sada 4 dokumentů ve formátů pdf. Zveřejnění zaznamenal například deník Salt Lake Tribune nebo Deseret News.\n\nPrvní z uniklých dokumentů pochází původně z roku 2000. Vyčísluje finanční kompenzace, které Henry B. Eyring jako apoštol CJKSPD měsíčně získal. Podle údajů měl finanční zisk okolo 85 000 dolarů za rok. V této sumě nejsou započteny kompenzace na finanční péči, náklady na dopravu (včetně nároku na 2 auta, která jsou proplácena z peněz církve) ani výdělky z pozice člena předsednictva některé z mnohých společností, vlastněných Církví Ježíše Krista Svatých Posledních dnů.\n\nDruhým uniklým dokumentem je dopis pro člena prvního Kvora 70 (jehož členové jsou církví považováni za tzv. generální autority). V něm mu předsedající biskupstvo CJKSPD sděluje, že došlo k navýšení životních kompenzací pro Generální autority (mezi něž patří prorok, jeho rádci, Kvorum apoštolů, biskupstvo a dvě kvora sedmdesátníků). Dopis sděluje, že v roce 2014 činí finanční kompenzace 120 000 dolarů za rok.\n\nTřetím z uniklých dokumentů je soubor naskenovaných stránek z prosince roku 2000, zaznamenávajících především obsah setkání a porad, které apoštol Dallin H. Oaks v prosinci měl. Součástí dokumentu jsou i krátká shrnutí schůzek, které se zabývaly například neposlušnými misionáři, dětmi hrajícími si u chrámu na náměstí v Salt Lake City nebo církevními učebnicemi, jež byly poslány na korelační oddělení ke kontrole.\n\nČtvrtým dokumentem je naskenovaná zpráva o chrámech CJKSPD z roku 2003, kde jsou projednávány stavby nových chrámů. U kapitoly se stavebními úpravami chrámů jsou taktéž uvedeny přibližné ceny. Například úpravy chrámu v Navoo byly vyčísleny na 270 000 dolarů, nová výzdoba chrámu na Filipínách (nová zrcadla, nové obrazy, nové květiny, ...) vyčíslena na téměř 300 000 dolarů a rozšíření pozemku brazilského chrámu vyčísleno na 850 000 dolarů.\n"}
