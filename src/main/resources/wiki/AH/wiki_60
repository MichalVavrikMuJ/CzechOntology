{"id": "1292530", "url": "https://cs.wikipedia.org/wiki?curid=1292530", "title": "Mark Midler", "text": "Mark Midler\n\nMark Midler (* 24. září 1931 – 31. května 2012 Moskva, Sovětský svaz) byl sovětský a ruský sportovní šermíř židovského původu, který se specializoval na šerm fleretem. Sovětský svaz reprezentoval v padesátých a šedesátých letech. Jako sovětský reprezentant zastupoval moskevskou šermířskou školu, která spadala pod Ruskou SFSR. Na olympijských hrách startoval v roce 1952, 1956, 1960 a 1964 v soutěži jednotlivců a družstev. V soutěži jednotlivců obsadil na olympijských hrách 1960 páté místo. V roce 1957 obsadil druhé a v roce 1959 a 1961 třetí místo na mistrovství světa v soutěži jednotlivců. Se sovětským družstvem fleretistů vybojoval dvě zlaté (1960, 1964) olympijské medaile a celkem vybojoval s družstvem šest titulů mistrů světa (1959, 1961, 1962, 1963, 1965, 1966).\n"}
{"id": "1292531", "url": "https://cs.wikipedia.org/wiki?curid=1292531", "title": "Hiroko Nagataová", "text": "Hiroko Nagataová\n\nHiroko Nagataová (永田 洋子 - Nagata Hiroko; 8. února 1945 – 5. února 2011), někdy mylně označována jako Jóko Nagataová, byla japonská levicová radikálka, která byla usvědčena z vraždy a odsouzena k trestu smrti v Japonsku. Hiroko byla odsouzena za vraždu členů Spojené Rudé armády, během velké čistky v prefektuře Gunma, která se odehrála v Japonsku v únoru 1972.\n\nTato čistka proběhla během druhého týdne v únoru 1972. Během čistky, Hiroko Nagataová řídila zabíjení 14 členů skupiny, kteří byli brutálně umláceni k smrti, nebo ponecháni napospas mrazivým podmínkám. Zabit byl i muž, jenž nebyl členem Spojené rudé armády. Nagataová byla zatčena 16. února 1972 a následně 18. června 1982 odsouzena k trestu smrti. V té době, japonské soudy neurčovaly přesné datum vykonání rozsudku smrti, a proto strávila ve věznici téměř 40 let. Zatímco čekala na popravu, zemřela na rakovinu mozku dne 5. února 2011 v Tokijské vazební věznici.\n\nNagataová byla narozena v Tokiu. Po absolvování střední školy Čofu Gakuen, nastoupila na vysokou farmaceutickou školu Kjóricu (zanikla v roce 2008 a byla sloučena v Keio univerzitu). Tam se přidala k levicově orientovaným politikům a stala se místopředsedkyní. Měla cholerickou povahu, zvlášť když se jednalo o politické záležitosti. Také jí byla diagnostikována Graves-Basedowova nemoc, což je autoimunitní onemocnění štítné žlázy. Byla popisována jako fyzicky nepřitažlivá a to mělo nejspíš za důsledek její neobyčejně tvrdý a striktní přístup ke svým kolegyním.\n\nStudentské nepokoje levicových stran v roce 1960 gradovaly a stávaly se násilnějšími, mezi těmito studenty byli i členové Spojené Rudé armády. Započal řetězec událostí, kdy levicové studentské skupiny páchaly trestné činy jako napadení, ublížení na zdraví, a dokonce vraždění příslušníků donucovacích orgánu a široké veřejnosti. Na to policie reagovala, a proto v roce 1971 a 1972 pochytala a uvěznila většinu členů Spojené Rudé armády. Policii však několik skupin uniklo a mezi nimi byla i základní skupina radikálů, včetně Hiroko Nagataové. Tato skupina se proto v zimě téhož roku stáhla do hor v prefektuře Gunma. Zde se však o pár týdnů později v únoru 1972 odehrála krvavá čistka ve vlastních řadách vedená právě Hiroko Nagataovou.\n\nOdstartoval ji předseda Cuneo Mori a již zmiňovaná Hiroko Nagataová. Během čistky, Nagataová řídila zabíjení 14 členů skupiny. Osm členů bylo umláceno k smrti. Nečlen Spojené Rudé armády, který byl přítomen během čistky, byl také posléze zabit. Další čtyři členy přivázali ke stromům a nechali je napospas krutým, mrazivým podmínkám. Nagataová se zaměřovala hlavně na členy, kteří nesplňovali její očekávání a podle jejího názoru \"se moc zajímali o vztahy se ženami a nebyli dostatečně zapáleni pro revoluci\". Někteří byli obviňováni z pokusu o útěk. Jeden byl například zabit, protože požádal o toaletní papír, zatímco ležel ve spacáku, Nagataová tento akt považovala za sexuální harašení.\n\n16. února byli Mori a Nagataová spolu s dalšími šesti členy Spojené rudé armády zatčeni v nedaleké vesnici. Pěti dalším členům ozbrojených palnými zbraněmi se podařilo uniknout, kteří pěšky zamířili směrem do Karuizawy a následně se usídlit v horské chatě, což vedla k dalšímu incidentu zvaném Asama-Sansó incident.\n\nHiroko Nagataová byla odsouzena k smrti dne 18. června 1982, Okresním soudem v Tokiu. Rozsudek byl pozdržen celkem dvakrát. Poprvé dne 26. září 1986 a podruhé dne 19. února 1993. Nagataová zažádala o opakování soudního řízení. To však bylo 28. listopadu 2006 zamítnuto.\nBěhem doby strávené ve vězení napsala několik knih, které přilákaly pozornost podpůrné skupiny. Její přívrženci nahlásili, že má nádor na mozku, který nebyl léčen několik let. Roku 1984 podstoupila tedy operaci. Roku 2006 zkolabovala kvůli atrofii mozku, načež byla převezena do vězeňské nemocnice v Hačiodži. Do Tokijské vazební věznice se vrátila v roce 2007, avšak byla nenávratně připoutaná na lůžko. \nDne 11. září 2008 bylo odhaleno, že Nagataová upadla do kritického stavu kvůli nádoru. Zemřela 5. února 2011.\n\n"}
{"id": "1292532", "url": "https://cs.wikipedia.org/wiki?curid=1292532", "title": "Tyler Christopher", "text": "Tyler Christopher\n\nTyler Christopher (* 3. října 1983) je bývalý kanadský atlet, sprinter. Jeho specializací byl běh na 400 metrů a štafeta na 4×400 metrů.\n\nV Helsinkách v roce 2005 vybojoval třetí místo v běhu na 400 metrů na mistrovství světa, když doběhl v osobním rekordu 44,44 s. V roce 2008 se stal v této disciplíně mistrem světa na halovém šampionátu ve Valencii.\n\n"}
{"id": "1292533", "url": "https://cs.wikipedia.org/wiki?curid=1292533", "title": "Viktor Ždanovič", "text": "Viktor Ždanovič\n\nViktor Francevič Ždanovič (* 27. ledna 1938 Leningrad, Sovětský svaz) je bývalý sovětský a ruský sportovní šermíř, který se specializoval na šerm fleretem. Sovětský svaz reprezentoval v padesátých a šedesátých letech. Jako sovětský reprezentant zastupoval leningradskou šermířskou školu, která spadala pod Ruskou SFSR. Na olympijských hrách startoval v roce 1956 v soutěži družstev a v roce 1960, 1964 v soutěži jednotlivců a družstev. V soutěži jednotlivců získal na olympijských hrách 1960 zlatou olympijskou medaili. Se sovětským družstvem fleretistů vybojoval dvě zlaté (1960, 1964) olympijské medaile a celkem vybojoval s družstvem čtyři tituly mistrů světa (1959, 1961, 1962, 1963).\n"}
{"id": "1292534", "url": "https://cs.wikipedia.org/wiki?curid=1292534", "title": "Jurij Sisikin", "text": "Jurij Sisikin\n\nJurij Fjodorovič Sisikin (* 15. května 1937 Saratov, Sovětský svaz) je bývalý sovětský a ruský sportovní šermíř, který se specializoval na šerm fleretem. Sovětský svaz reprezentoval v padesátých a šedesátých letech. Jako sovětský reprezentant zastupoval saratovskou šermířskou školu, která spadala pod Ruskou SFSR. Na olympijských hrách startoval v roce 1960 v soutěži jednotlivců a družstev a v roce 1964, 1968 v soutěži družstev. V soutěži jednotlivců získal na olympijských hrách 1960 stříbrnou olympijskou medaili. Se sovětským družstvem fleretistů vybojoval dvě zlaté (1960, 1964) a jednu stříbrnou (1968) olympijskou medaili a celkem vybojoval s družstvem pět tituly mistrů světa (1959, 1961, 1962, 1965, 1966).\n"}
{"id": "1292535", "url": "https://cs.wikipedia.org/wiki?curid=1292535", "title": "Seznam slovenských hráčů v KHL v sezóně 2011/2012", "text": "Seznam slovenských hráčů v KHL v sezóně 2011/2012\n\nToto je seznam hráčů Slovenska v sezóně 2011/2012 KHL.\n\n"}
{"id": "1292536", "url": "https://cs.wikipedia.org/wiki?curid=1292536", "title": "Viktor Puťatin", "text": "Viktor Puťatin\n\nViktor Pavlovyč Puťatin (* 12. září 1941 Charkov, Sovětský svaz) je bývalý sovětský a ukrajinský sportovní šermíř, který se specializoval na šerm fleretem. Sovětský svaz reprezentoval v šedesátých a sedmdesátých letech. Jako sovětský reprezentant zastupoval kyjevskou šermířskou školu, která spadala pod Ukrajinskou SSR. Na olympijských hrách startoval v roce 1968 v soutěži jednotlivců a družstev a v roce 1972 v soutěži družstev. V roce 1967 získal titul mistra světa v soutěži jednotlivců. Se sovětským družstvem fleretistů vybojoval dvě stříbrné (1968, 1972) olympijské medaile a celkem vybojoval s družstvem čtyři tituly mistrů světa (1965, 1966, 1969, 1970).\n"}
{"id": "1292538", "url": "https://cs.wikipedia.org/wiki?curid=1292538", "title": "Imaginations from the Other Side", "text": "Imaginations from the Other Side\n\n\n\n"}
{"id": "1292539", "url": "https://cs.wikipedia.org/wiki?curid=1292539", "title": "Vasyl Stankovyč", "text": "Vasyl Stankovyč\n\nVasyl Vasylovyč Stankovyč (* 25. dubna 1946 Iršava, Sovětský svaz) je bývalý sovětský a ukrajinský sportovní šermíř, který se specializoval na šerm fleretem. Sovětský svaz reprezentoval v šedesátých a sedmdesátých letech. Jako sovětský reprezentant zastupoval lvovskou šermířskou školu, která spadala pod Ukrajinskou SSR. Na olympijských hrách startoval v roce 1968, 1972 a 1976 v soutěži jednotlivců a družstev. V roce 1971 získal titul mistra světa v soutěži jednotlivců. Se sovětským družstvem fleretistů vybojoval dvě stříbrné (1968, 1972) olympijské medaile a celkem vybojoval s družstvem čtyři tituly mistrů světa (1969, 1970, 1973, 1974).\n"}
{"id": "1292540", "url": "https://cs.wikipedia.org/wiki?curid=1292540", "title": "Cristeana Cojocaruová", "text": "Cristeana Cojocaruová\n\nCristeana Cojocaruová (* 2. ledna 1962) je bývalá rumunská atletka, jejíž specializací byl běh na 800 metrů.\n\nNa olympiádě v Los Angeles v roce 1984 vybojovala bronzovou medaili v běhu na 400 metrů překážek. Ve stejné sezóně získala bronzovou medaili v běhu na 800 metrů na halovém mistrovství Evropy. O rok později se v této disciplíně stala světovou halovou šampionkou a obsadila opět třetí místo v běhu na 800 metrů na halovém mistrovství Evropy. Svoji medailovou sbírku z mezinárodních soutěží završila ziskem stříbrné medaile v běhu na 800 metrů na halovém mistrovství Evropy v roce 1986.\n\n"}
{"id": "1292543", "url": "https://cs.wikipedia.org/wiki?curid=1292543", "title": "Divoký potok (přítok Úhlavy)", "text": "Divoký potok (přítok Úhlavy)\n\nDivoký potok je pravostranný přítok řeky Úhlavy v okrese Plzeň-jih v Plzeňském kraji. Délka toku činí 9,2 km. Plocha povodí měří 23,2 km².\n\nPotok pramení jižně od Libákovic v nadmořské výšce okolo 560 m. Na horním toku směřuje nejprve na sever. Protéká západní částí výše zmíněné vsi, kde napájí místní rybník. Od Libákovic se postupně stáčí na severozápad k obci Řenče, kterou protéká a dále ke vsi Vodokrty, kde přijímá zprava Osecký potok. Od Vodokrt proudí na západ až severozápad k Dolní Lukavici. Jihovýchodně od Dolní Lukavice se vlévá do řeky Úhlavy na jejím 26,7 říčním kilometru v nadmořské výšce okolo 345 m.\n\n"}
{"id": "1292547", "url": "https://cs.wikipedia.org/wiki?curid=1292547", "title": "Jurij Čyž", "text": "Jurij Čyž\n\nJurij Ivanovyč Čyž (Юрій Іванович Чиж) je bývalý sovětský a ukrajinský sportovní šermíř, který se specializoval na šerm fleretem. Sovětský svaz reprezentoval v sedmdesátých letech. Jako sovětský reprezentant zastupoval kyjevskou šermířskou školu, která spadala pod Ukrajinskou SSR. V roce 1973 obsadil druhé místo na mistrovství světa v soutěži jednotlivců. Se sovětským družstvem fleretistů vybojoval 1973 a 1974 titul mistrů světa.\n\nJurij Chizh: Porjadok v Ukraine budet let cherez 40, ne ranshe (fraza.ua)\n"}
{"id": "1292552", "url": "https://cs.wikipedia.org/wiki?curid=1292552", "title": "Vladimir Smirnov (šermíř)", "text": "Vladimir Smirnov (šermíř)\n\nVladimir Viktorovič Smirnov (* 20. května 1954 Rubižne – 28. července 1982 Řím, Itálie) byl sovětský a ukrajinský sportovní šermíř, který se specializoval na šerm fleretem. Sovětský svaz reprezentoval na přelomu sedmdesátých a osmdesátých let. Jako sovětský reprezentant zastupoval kyjevskou šermířskou školu, která spadala pod Ukrajinskou SSR. Na olympijských hrách startoval v roce 1980 v soutěži jednotlivců a družstev v šermu fleretem a jako náhradník v družstvu kordistů. V soutěži jednotlivců získal zlatou olympijskou medaili. V 1981 získal titul mistra světa v soutěži jednotlivců. Se sovětským družstvem fleretistů vybojoval na olympijských hrách 1980 stříbrnou olympijskou medaili a s družstvem kordistů vybojoval bronzovou olympijskou medaili. Společně s Ašotem Karagjanem (kordista) je posledním šermířem, který získal dvě medaile v různých šermířských zbraních na olympijských hrách. V roce 1979 a 1981 vybojoval s družstvem titul mistra světa. V roce 1982 na mistrovství světa družstev utrpěl v zápase s Němcem Matthiasem Behrem fatální zranění oka, kterému po týdnu v kómatu podlehl.\n"}
{"id": "1292553", "url": "https://cs.wikipedia.org/wiki?curid=1292553", "title": "Otakar Zich (logik)", "text": "Otakar Zich (logik)\n\nOtakar Zich (26. května 1908, Praha – 5. března 1984, Praha) byl český logik, filozof a kybernetik.\n\nOtakar Zich se narodil 26. května 1908 v Praze. Vyrůstal v rodině s vysokou kulturní úrovní; jeho otec, Otakar Zich, byl profesorem estetiky na Karlově univerzitě a hudebním skladatelem.\n\nPo maturitě na reálném gymnáziu v Praze studoval matematiku, fyziku, filozofii a estetiku na Univerzitě Karlově. Tato studia ukončil státními zkouškami z matematiky a fyziky a doktorátem přírodních věd (1931). V letech 1945–1951 pracoval v různých funkcích na ministerstvu školství, kde se soustředil na poválečnou reorganizaci československého školství v oboru umělecké, hlavně hudební výchovy.\n\nV roce 1948 se habilitoval z logiky spisem \"Příspěvek k teorii celých čísel a jednoznačného zobrazení\" (vyšel i pod názvem \"Sur la notion du nombre entier\"). Na základě této práce (vysoce hodnocené významnými logiky A. N. Kolmogorovem a A. Churchem, kteří ji oponovali) byl v roce 1949 jmenován soukromým docentem a v roce 1951 státním docentem logiky a filozofie matematiky.\n\nProtože vlivem doby nemohl uplatnit své znalosti z oboru, pro nějž se habilitoval, přednášel několik let dějiny přírodních věd na Přírodovědecké fakultě Univerzity Karlovy. Po celostátní konferenci o logice v roce 1953, na níž přednesl zásadní referát, postupně budoval první české samostatné pracoviště logiky na Filozofické fakultě Univerzity Karlovy. Jeho úsilí vedlo v roce 1957 ke zřízení katedry logiky, jejímž vedoucím se stal. Roku 1958 byl jmenován profesorem, 1961 mu byla udělena hodnost doktora věd (DrSc.) V roce 1960 se z katedry logiky stalo oddělení katedry filozofie; roku 1969 byla obnovena jako samostatná katedra, avšak o dva roky později (1971) byla opět začleněna do katedry filozofie. Při všech těchto proměnách pracoviště logiky zůstával Zich jeho vedoucím.\n\nSpoluautor. \"Základy kybernetiky, programování a využití počítačů: skripta pro posl. filozof. fakulty Univ. Karlovy\", přeprac. vyd. Praha: Univerzita Karlova, 1985. 215 s.\n\n\n\n"}
{"id": "1292555", "url": "https://cs.wikipedia.org/wiki?curid=1292555", "title": "Serhij Holubyckyj", "text": "Serhij Holubyckyj\n\nSerhij Vitalijovyč Holubyckyj (* 20. prosince 1969 Kyjev, Sovětský svaz) je bývalý sovětský a ukrajinský sportovní šermíř, který se specializoval na šerm fleretem. Sovětský svaz a Ukrajinu reprezentoval v devadesátých letech. Jako sovětský reprezentant zastupoval kyjevskou šermířskou školu, která spadala pod Ukrajinskou SSR. Na olympijských hrách startoval v roce 1992, 1996 a 2000 v soutěži jednotlivců a družstev. V soutěži jednotlivců získal na olympijských hrách 1992 stříbrnou olympijskou medaili. V roce 1997, 1998 a 1999 získal titul mistra světa v soutěži jednotlivců a v roce 1995 titul mistra Evropy. Se sovětským družstvem fleretistů vybojoval v roce 1989 titul mistra světa. S ukrajinským družstvem fleretistů se pravidelně účastnil velkých sportovních akcí.\n"}
{"id": "1292556", "url": "https://cs.wikipedia.org/wiki?curid=1292556", "title": "Struha", "text": "Struha\n\nStruha je obecné označení pro umělé vodní koryto, zavodňovací kanál a podobně. Jako vlastní jméno se používá pro tato místa: \n\n"}
{"id": "1292558", "url": "https://cs.wikipedia.org/wiki?curid=1292558", "title": "Alexandr Romaňkov", "text": "Alexandr Romaňkov\n\nAlexandr Anatoljevič Romaňkov (* 7. listopad 1953 Korsakov, Sovětský svaz) je bývalý sovětský a běloruský sportovní šermíř ruské národnosti, který se specializoval na šerm fleretem. Sovětský svaz reprezentoval v sedmdesátých a osmdesátých letech. Jako sovětský reprezentant zastupoval minskou šermířskou školu, která spadala pod Běloruskou SSR. Na olympijských hrách startoval v roce 1976, 1980 a 1988. V roce 1984 přišel o účast na olympijských hrách kvůli bojkotu. V soutěži jednotlivců získal na olympijských hrách stříbrnou (1976) a dvě bronzové (1980, 1988) olympijské medaile. Na mistrovství světa získal v soutěži jednotlivců celkem pět titulů mistra světa (1974, 1977, 1979, 1982 a 1983). Se sovětským družstvem fleretistů vybojoval na olympijských hrách 1988 zlatou olympijskou medaili a na olympijských hrách 1980 stříbrnou olympijskou medaili. Na mistrovství vybojoval se sovětským družstvem celkem pět titulů mistrů světa (1974, 1979, 1981, 1982 a 1989).\n"}
{"id": "1292561", "url": "https://cs.wikipedia.org/wiki?curid=1292561", "title": "Karel Jindřichovský", "text": "Karel Jindřichovský\n\nKarel Jindřichovský (* 28. září 1966, Praha, Československo) je bývalý československý házenkář. \n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil ve 4 utkáních a dal 13 gólů. Na klubové úrovni hrál v letech 1986-1994 za Duklu Praha.\n\n"}
{"id": "1292562", "url": "https://cs.wikipedia.org/wiki?curid=1292562", "title": "Flora Duffyová", "text": "Flora Duffyová\n\nFlora Jane Duffyová (* 30. září 1987 Paget) je bermudská triatlonistka. \n\nReprezentovala na třech olympijských hrách: na LOH 2008 závod nedokončila, na LOH 2012 obsadila 45. místo, na LOH 2016 skončila osmá. \n\nVyhrála celkovou klasifikaci mistrovství světa v triatlonu 2016 a 2017, byla třetí na Panamerických hrách 2015 a druhá na Středoamerických a karibských hrách 2010. \n\nJe mistryní světa v cross triatlonu (kominace plavání, jízdy na horských kolech a přespolního běhu) z let 2015 a 2016, v roce 2014 obsadila druhé místo. Vyhrála extrémní šampionát XTERRA třikrát po sobě (2014 až 2016), v roce 2013 obsadila třetí místo. \n\nJe absolventkou sociologie na University of Colorado at Boulder. Sportovních úspěchů dosáhla navzdory tomu, že trpí anémií.\n\n"}
{"id": "1292565", "url": "https://cs.wikipedia.org/wiki?curid=1292565", "title": "Normandské vévodství", "text": "Normandské vévodství\n\nNormandské vévodství (francouzsky \"Duché de Normandie\") neboli také Normanské vévodství, byl středověký státní útvar existující mezi lety 911 a 1259 na severu dnešní Francie, dnes francouzský region Normandie. Dříve než se stalo francouzskou provincií, bylo ve středověku nezávislým normanským vévodstvím. Je pojmenována podle vikingů, Franky nazývaných Normané, kteří se zde objevili cca v 8. století n. l. Státní útvar vznik na základě smlouvy mezi západofranským králem Karlem III a vikinským vůdcem Rollem. Rollo výměnou za to, že bude ze strany Západofranské říše uznán jako panovník dobytého území, musel přijmout křest a lenní závazky k jejímu králi.\n\nNormandské vévodství se výrazně do povědomí dostalo poté, co normandský vévoda Vilém Dobyvatel v roce 1066 se po dobytí Anglie stal anglickým králem.\n\nVe starověku se zde nacházelo keltské osídlení, které bylo v letech 58–52 př. n. l. násilně přičleněno k Římské říši. Z tohoto římského období pochází většina dnešních jmen měst a oblastí – Lillebonne, Coutances, Pays de Caux. Po příjezdu Normanů začalo období strachu a strádání. Normané rabovali, ničili a znásilňovali. Častým cílem násilností byly zvláště kláštery se svým nahromaděným bohatstvím. Po čase se začali vikinští válečníci pomalu usazovat, uzavírat s domorodci mír a budovat trvalá panství. Roku 911 západofranský král Karel III. Francouzský porazil normanského vůdce Rolla a důsledkem normanské porážky byla smlouva mezi oběma vládci. Rollo se nechal díky intervenci biskupa z Rouenu pokřtít a uznal Karla III. za svého lenního pána. Na oplátku jím byl jmenován vévodou normanským.\n\nNormandie příštích skoro 300 let skvěle prosperovala. V 11. století započala výstavba velkých chrámů a katedrál, města jako Rouen či Caen byla rozšířena a opevněna. Další vévoda Vilém Dobyvatel se v roce 1066 po dobytí Anglie stal anglickým králem a postupem času se do Anglie přestěhovalo i centrum normanské moci. Francouzské království se snažilo získat zpět vliv na své léno, což se definitivně podařilo až na konci stoleté války. V roce 1469 Ludvík XI. rozpustil svaz normandských vévodů a udělal z Normandie obyčejnou francouzskou provincii řízenou z Paříže.\n\n"}
{"id": "1292567", "url": "https://cs.wikipedia.org/wiki?curid=1292567", "title": "Prevlaka", "text": "Prevlaka\n\nPrevlaka (italsky Pellegrino) je poloostrov na ústí Boky Kotorské do Jaderského moře. Rozkládá se jižně od vesnice Vitaljina. Poloostrov je předmětem územního sporu mezi Chorvatskem a Černou Horou, který byl vyřešen provizorní smlouvou, podepsanou roku 2002.\n\nPoloostrov má délku 2,5 km a šírku 300 m; v nejužším bodě pak 170 m. Jeho jihovýchodní cíp (mys Oštra) představuje také nejjižnější část území Republiky Chorvatsko.\n\nPoloostrov byl historicky součástí Dubrovnické republiky. Na jeho jižním konci se nachází pevnost, kterou nechalo zbudovat Rakousko-Uhersko v polovině 19. století. Během doby existence socialistické Jugoslávie se zde nacházely vojenské objekty, neboť poloostrov má strategickou polohu (umožňuje kontrolovat přístup do Boky Kotorské). V jeho blízkosti se rovněž nachází ostrov Mamula, kde byla také vybudována pevnost.\n"}
{"id": "1292570", "url": "https://cs.wikipedia.org/wiki?curid=1292570", "title": "Joachim Herrmann (CSU)", "text": "Joachim Herrmann (CSU)\n\nJoachim Herrmann (21. září 1956 Mnichov) je německý politik za Křesťansko-sociální unii Bavorska, zastávající od 16. října 2007 pozici bavorského ministra vnitra, výstavby a dopravy, postupně ve vládě Günthera Becksteina, první a současné druhé vládě Horsta Seehofera. Poslancem Bavorského zemského sněmu je od zemských voleb v Bavorsku roku 1994.\n\nNarodil se v Mnichově, ale vyrůstal v Erlangenu, kde byl jeho otec, Johannes Herrmann, profesorem právních dějin a občanského práva na Erlangensko-norimberské univerzitě.\n\nJoachim Herrmann složil v roce 1975 maturitu na gymnáziu Fridericianum v Erlangenu a pak nastoupil na základní vojenskou službu v Mellrichstadtu a v Hammelburgu. Poté vystudoval právní vědu na Erlangensko-norimberské univerzitě a Mnichovské univerzitě. \n\nJoachim Herrmann je od roku 1983 ženatý, s manželkou Gerswidou mají dceru (* 1986) a dva syny (* 1988 a * 1992).\n"}
{"id": "1292571", "url": "https://cs.wikipedia.org/wiki?curid=1292571", "title": "Seznam slovenských hráčů v KHL v sezóně 2012/2013", "text": "Seznam slovenských hráčů v KHL v sezóně 2012/2013\n\nToto je seznam hráčů Slovenska v sezóně 2012/2013 KHL.\n\n"}
{"id": "1292572", "url": "https://cs.wikipedia.org/wiki?curid=1292572", "title": "Rostyslav Hercyk", "text": "Rostyslav Hercyk\n\nRostyslav Andrijovyč Hercyk (* 5. července 1989 Lvov, Sovětský svaz) je ukrajinský sportovní šermíř, který se specializuje na šerm fleretem. Ukrajiny reprezentuje mezi muži od roku 2011. V roce 2013 obsadil třetí místo na mistrovství světa v soutěži jednotlivců.\n"}
{"id": "1292574", "url": "https://cs.wikipedia.org/wiki?curid=1292574", "title": "Andrij Pohrebňak", "text": "Andrij Pohrebňak\n\nAndrij Pohrebňak (* 11. února 1988 Kyjev, Sovětský svaz) je ukrajinský sportovní šermíř, který se specializuje na šerm fleretem. Ukrajiny reprezentuje mezi muži od roku 2007. V roce 2008 obsadil třetí místo na mistrovství Evropy v soutěži jednotlivců.\n"}
{"id": "1292575", "url": "https://cs.wikipedia.org/wiki?curid=1292575", "title": "Ionel Drâmbă", "text": "Ionel Drâmbă\n\nIonel Alexandru \"Ion\" Drâmbă (Drîmbă) (* 18. března 1942 Temešvár, Rumunsko – 2006 Brazílie) byl rumunský sportovní šermíř, který kombinoval šerm fleretem s šavlí. Rumunsko reprezentoval v šedesátých letech. Od roku 1970 žil v exilu v Západním Německu a později na americkém kontinentě. Na olympijských hrách startoval v roce 1960, 1964 a 1968. V soutěži jednotlivců získal na olympijských hrách 1968 zlatou olympijskou medaili v šermu fleretem. S rumunským družstvem fleretistů vybojoval v roce 1967 titul mistrů světa.\n"}
{"id": "1292580", "url": "https://cs.wikipedia.org/wiki?curid=1292580", "title": "Seznam slovenských hráčů v KHL v sezóně 2013/2014", "text": "Seznam slovenských hráčů v KHL v sezóně 2013/2014\n\nToto je seznam hráčů Slovenska v sezóně 2013/2014 KHL.\n\n"}
{"id": "1292582", "url": "https://cs.wikipedia.org/wiki?curid=1292582", "title": "Petru Kuki", "text": "Petru Kuki\n\nPetru (Péter) Adalbert Kuki (* 22. května 1955 Satu Mare, Rumunsko) je bývalý rumunský sportovní šermíř, který se specializoval na šerm fleretem. Rumunsko reprezentoval v sedmdesátých a osmdesátých letech. Na olympijských hrách startoval v roce 1976, 1980 a 1984. V soutěži jednotlivců obsadil na olympijských hrách 1980 šesté místo. V roce 1981 obsadil druhé místo na mistrovství světa a Evropy v soutěži jednotlivců.\n"}
{"id": "1292584", "url": "https://cs.wikipedia.org/wiki?curid=1292584", "title": "Vladimir Smirnov", "text": "Vladimir Smirnov\n\nJméno a příjmení Vladimir Smirnov se může vztahovat k následujícím osobnostem:\n\n"}
{"id": "1292586", "url": "https://cs.wikipedia.org/wiki?curid=1292586", "title": "Kingston a historická oblast Arthurova údolí", "text": "Kingston a historická oblast Arthurova údolí\n\nHistorická oblast Kingston a Arthurs Vale je stará osada na pobřežních pláních Kingstonu (ohraničená kopci), na jižní straně ostrova Norfolk, která se skládá z velké skupiny budov z období britské koloniální říše (1788 – 1855), nyní považovaná za tak vysokého kulturního významu pro Austrálii a svět, že byla oblast formálně zapsána do Seznamu národního dědictví  a seznamu světového dědictví UNESCO jako:\n\"... nejlepší přežívající příklady rozsáhlé přepravy odsouzených a koloniální expanze evropských mocností prostřednictvím přítomnosti a práce odsouzených\".\n"}
{"id": "1292588", "url": "https://cs.wikipedia.org/wiki?curid=1292588", "title": "Ryszard Parulski", "text": "Ryszard Parulski\n\nRyszard Parulski (9. března 1938 – 10. ledna 2017 Varšava, Polsko) byl polský sportovní šermíř, který se specializoval na šerm fleretem. Polsko reprezentoval v šedesátých letech. Na olympijských hrách startoval v roce 1960, 1964 a 1968 v soutěži jednotlivců a družstev. V roce 1961 získal titul mistra světa v soutěži jednotlivců. S polským družstvem fleretistů vybojoval jednu stříbrnou (1964) a jednu bronzovou (1968) olympijskou medaili. Na mistrovství světa obsadil s polským družstvem fleretistů dvakrát druhé místo v roce 1963 a 1969 a v roce 1963 vybojoval s družstvem kordistů titul mistrů světa.\n"}
{"id": "1292593", "url": "https://cs.wikipedia.org/wiki?curid=1292593", "title": "Witold Woyda", "text": "Witold Woyda\n\nWitold Woyda (* 10. května 1939 Poznań, Polsko – 5. května 2008 New York, Spojené státy americké) byl polský sportovní šermíř, který se specializoval na šerm fleretem. Polsko reprezentoval v šedesátých a sedmdesátých letech. Na olympijských hrách startoval v roce 1960, 1964, 1968 a 1972 v soutěži jednotlivců a družstev. V soutěži jednotlivců získal na olympijských hrách 1972 zlatou olympijskou medaili. V roce 1962 obsadil druhé místo na mistrovství světa v soutěži jednotlivců. S polským družstvem fleretistů vybojoval jednu zlatou (1972), jednu stříbrnou (1964) a jednu bronzovou (1968) olympijskou medaili. Na mistrovství světa obsadil s polským družstvem fleretistů čtyřikrát druhé místo v roce 1963, 1965, 1969 a 1971.\n"}
{"id": "1292594", "url": "https://cs.wikipedia.org/wiki?curid=1292594", "title": "Mezinárodní letiště Si-an Sien-jang", "text": "Mezinárodní letiště Si-an Sien-jang\n\nMezinárodní letiště Si-an Sien-jang (, IATA: XIY, ICAO: ZLXY) je mezinárodní letiště u Si-anu, hlavního města provincie Šen-si v Čínské lidové republice. Je nejrušnějším letištěm Severozápadní Číny a v roce 2016 jím prošlo bezmála 37 miliónů cestujících, čímž bylo osmé v rámci celého státu. Leží na území městské prefektury Sien-jang, podle které se jmenuje, přibližně 13 kilometrů severovýchodně od jejího centra a 25 kilometrů severozápadně od centra Si-anu. Bylo otevřeno v roce 1991 a nahradilo starší letiště Si-an Si-kuan.\n\nJako uzlové letiště slouží pro Air Chang'an, China Eastern Airlines, Joy Air, Tianjin Airlines, Hainan Airlines, Shenzhen Airlines.\n\nPozemní hromadná doprava k letiště je pouze autobusová: Přímé autobusové linky jezdí do Si-anu a autobusové spojení mají i další města: Pao-ťi, Jang-ling, Lin-tchung, Chan-čcheng, Chan-čung, Wej-nan, Tchung-čchuan, Jen-an, Tchien-šuej, Čching-jang a Pching-liang. Ve výstavbě je železniční spojení ze Sianského severního nádraží.\n"}
{"id": "1292595", "url": "https://cs.wikipedia.org/wiki?curid=1292595", "title": "Egon Franke", "text": "Egon Franke\n\nEgon Johann Franke (* 23. října 1935 Gliwice, Polsko) je bývalý polský sportovní šermíř, který se specializoval na šerm fleretem. Polsko reprezentoval v šedesátých letech. Na olympijských hrách startoval v roce 1960, 1964 a 1968 v soutěži jednotlivců a družstev. V soutěži jednotlivců získal na olympijských hrách 1964 zlatou olympijskou medaili. V roce 1963 obsadil třetí místo na mistrovství světa v soutěži jednotlivců. S polským družstvem fleretistů vybojoval jednu stříbrnou (1964) a jednu bronzovou (1968) olympijskou medaili. Na mistrovství světa obsadil s polským družstvem fleretistů druhé místo v roce 1963 a v roce 1962 vybojoval s družstvem šavlistů titul mistrů světa.\n"}
{"id": "1292597", "url": "https://cs.wikipedia.org/wiki?curid=1292597", "title": "Statek Brickendon", "text": "Statek Brickendon\n\nStatek Brickendon je zemědělská usedlost nacházející se v Longfordu, Tasmánie. Jedná se o jeden ze dvou hlavních rodových domů (s Woolmers) rodiny Archerů, významných místních průkopníků a politiků. Byla založena v roce 1824, skládá se z vesnice, panského domu a pracovní farmy o rozloze 465 ha. Panský dům byl postaven v letech 1829-1830 v gruzínském stylu.\n\nJako světové dědictví byl zařazen se sesterským statkem Woolmers roku 2010, a je také uveden v seznamu Tasmánského dědictví a australského seznamu národního dědictví od roku 2007.\n\nBrickendon, stejně jako většina statků Archerů, je pojmenován podle místa v Anglii – v tomto případě po obci Brickendon ve východní Hertfordshiru.\n"}
{"id": "1292599", "url": "https://cs.wikipedia.org/wiki?curid=1292599", "title": "Sem Tam", "text": "Sem Tam\n\nSem Tam je jihočeská hudební skupina, která vznikla v roce 1981. Kapelníkem je od počátku houslista Luboš Marek. Druhým \"nejdéle sloužícím\" muzikantem je bendžista Vojta Zícha. V roce 1993 kapela na delší dobu ukončila činnost. Po několika pokusech o obnovení začal Sem Tam znovu hrát od roku 2009, skoro ve stejném složení, v jakém přestal. Charakteristický zvuk skupiny je od počátku postavený na vokálech a na písničkách převážně ve stylu neortodoxního bluegrassu. V počátcích kapela hrála spíše česky otextované zahraniční skladby, během času se těžiště repertoáru postupně přesunulo k vlastní tvorbě.\n\nV kapele se postupně vystřídali výrazné zpěvačky a zpěváci. Se sólovými zpěváky Pavlínou Jíšovou a Jardou Matějů získal Sem Tam dvakrát po sobě první místo interpretační soutěže festivalu Porta. Po jejich odchodu (koncertovali souběžně v Žalmanově \"spolu\", respektive s Nezmary) nakrátko byla výraznou zpěvačkou Sem Tamu Pavlína Braunová. V dalším období jsou zpěvačkami kapely Lenka Jakschová–Huszárová a Michaela Hálková, obě se do kapely vrátily po jejím obnovení v roce 2009. V té době také přišel z bývalé skupiny Ztuha mandolínista a zpěvák Pepa Pospíšilík. Místo Míši Hálkové později přišla Pavla Blažková.\n\nLuboš Marek - housle, kapelník\nVojta Zícha - banjo, kytara\nPavlína Jíšová - zpěv, housle\nJarda Matěj Matějů - zpěv, banjo\nPetr Hensel - kontrabas, zpěv\nPepa Hlavenka - dobro, kytara, zpěv\nMilan Tripes - kytara, zpěv\nLuboš Marek - housle, kapelník\nVojta Zícha - banjo\nLenka Huszárová - zpěv\nPavla Blažková - zpěv\nPepa Pospíšilík - zpěv, mandolína\nPetra Želiborová - baskytara\nTomáš Berka - kytara\n\nSeznam všech bývalých a současných členů a podrobnější historie je na stránkách skupiny.\n\nPo jedné písni skupiny vyšlo na albech \"Porta ´83\", \"Porta ´85\", \"Dostavník\" (´85), \"Porta ´86\", \"Porta ´88\", \"Porta ´89\".\n\n\n\n"}
{"id": "1292600", "url": "https://cs.wikipedia.org/wiki?curid=1292600", "title": "Marek Dąbrowski", "text": "Marek Dąbrowski\n\nMarek Roman Dąbrowski (* 28. listopadu 1949 Gliwice, Polsko) je bývalý polský sportovní šermíř, který se specializoval na šerm fleretem. Polsko reprezentoval v sedmdesátých letech. Na olympijských hrách startoval v roce 1972 a 1976 v soutěži jednotlivců a družstev. V soutěži jednotlivců obsadil na olympijských hrách 1972 šesté místo. V roce 1971 obsadil druhé a v roce 1970 třetí místo na mistrovství světa v soutěži jednotlivců. S polským družstvem fleretistů vybojoval na olympijských hrách 1972 zlatou olympijskou medaili. Na mistrovství světa obsadil s polským družstvem fleretistů třikrát druhé místo v roce 1969, 1971 a 1974.\n\n"}
{"id": "1292604", "url": "https://cs.wikipedia.org/wiki?curid=1292604", "title": "Set Fire to the Stars (album)", "text": "Set Fire to the Stars (album)\n\nSet Fire to the Stars je soundtrackové album velšského hudebníka Gruffa Rhyse. Vydáno bylo 30. září roku 2016 společností Twisted Nerve. Deska vyšla jak na kompaktním disku, tak i na dlouhohrající gramofonové desce. Jde o soundtrack k filmu \"Rozzářit hvězdy\" (2014) režiséra Andyho Goddarda, který pojednává o velšském básníkovi Dylanu Thomasovi. Album bylo nahráno přibližně ve stejné době, jako Rhysovo album \"American Interior\".\n\nAutorem všech skladeb je Gruff Rhys.\n"}
{"id": "1292605", "url": "https://cs.wikipedia.org/wiki?curid=1292605", "title": "Myrmarachne", "text": "Myrmarachne\n\nMyrmarachne je rod pavouků z čeledí skákavkovití, kteří napodobují mravence. Tomuto druhu adaptace se říká myrmekomorfie. Používají k tomu několik typů přizpůsobení. Především mávají předníma nohama ve vzduchu tak, aby simulovaly tykadla. Mnohé druhy vypadají i svou celkovou tělesnou stavbou jako mravenci.\n\n\nNázev \"Panachraesta\" býval synonymem, dokud nebyl odstraněn a zařazen do svého vlastního rodu.\n\nPavouci rodu \"Myrmarachne\" jsou malí nebo středně velcí, záleží jaký druh mravenců napodobují. Hlavohruď je prodloužená, u samečků s dlouhými chelicerami vyčnívajícími dopředu. Důležitou morfologickou adaptací rodu je přítomnost pasu nejen na hlavohrudi, ale mnohdy i na zadečku, což má napodobovat článkované tělo mravenců. Barvy mohou být od černé po žlutou, v závislosti na napodobovaném mravenci. Jeden africký druh napodobuje jistý druh mravence, když je pavouk nedospělý (první instary) a jiný druh jako dospělý. Rod \"Bocus,\" rovněž patřící mezi skákavkovité, je tak podobný \"Myrmarachne\", že je rozlišitelný jen s pomocí mikroskopu.\n\nPavouci rodu \"Myrmarachne\" se vyskytují převážně v tropických oblastech od Afriky až po Austrálii, přičemž některé druhy se nacházejí v Americe. Několik druhů, jako je například palearktická skákavka mravenčí (\"M. formicaria\"), žije v mírném pásu. S asi 80 popsanými a mnoha nepopsanými druhy žijícími v jihovýchodní Asii je \"Myrmarachne\" nejrozmanitějším rodem ze všech skákavek v této oblasti.\n\nJméno rodu je kombinací starověkého řeckého \"myrmex\" „mravenec“ a \"arachne\" „pavouk“, čili česky „mravenčí pavouk“.\n\nWorld Spider Catalog uznává následujících 228 druhů:\n\n\n\n"}
{"id": "1292606", "url": "https://cs.wikipedia.org/wiki?curid=1292606", "title": "Marian Sypniewski", "text": "Marian Sypniewski\n\nMarian Sypniewski (* 30. dubna 1955 Bydhošť, Polsko) je bývalý polský sportovní šermíř, který se specializoval na šerm fleretem. Polsko reprezentoval v sedmdesátých, osmdesátých a devadesátých letech. Na olympijských hrách startoval v roce 1980, 1988 a 1992 v soutěži jednotlivců a družstev. V roce 1984 ho připravil o účast na olympijských hrách bojkot. V soutěži jednotlivců obsadil na olympijských hrách 1992 šesté místo. V roce 1983 obsadil třetí místo na mistrovství světa v soutěži jednotlivců. S polským družstvem fleretistů vybojoval na olympijských hrách 1980 a 1992 bronzovou olympijskou medaili a v roce 1978 vybojoval s družstvem titul mistra světa.\n"}
{"id": "1292607", "url": "https://cs.wikipedia.org/wiki?curid=1292607", "title": "Jeanne DuPrau", "text": "Jeanne DuPrau\n\nJeanne DuPrau (* 9. června 1944 San Francisco) je americká spisovatelka, která se proslavila sérií knih pro mládež s názvem \"Město Ember\". Žije v Menlo Park v Kalifornii.\n\nČtyřdílná série postapokalyptických novel pro mládež, inspirovaná autorčiným dětstvím stráveným v USA v období studené války, kdy se mnozí lidé připravovali na jadernou katastrofu.\n\n\n\nV říjnu 2008 měla premiéru stejnojmenná filmová adaptace knihy \"Město Ember\" natočená v Belfastu v Severním Irsku.\n\nV roce 1963 vydala kanadská spisovatelka \"Suzanne Martel\" sci-fi novelu pro mládež \"Quatre Montréalais en l'an 3000\" (v angl. překladu \"The City Under Ground\"), která popisuje život lidí v podzemním městě s dožívající infrastrukturou podobně jako \"Jeanne DuPrau\" v knize \"Město Ember\".\n"}
{"id": "1292609", "url": "https://cs.wikipedia.org/wiki?curid=1292609", "title": "Železniční nehoda v Bezděčíně", "text": "Železniční nehoda v Bezděčíně\n\nŽelezniční nehoda v Bezděčíně se stala v pondělí 28. července 1969 ve 22:47 v Bezděčíně u Mladé Boleslavi na železniční trati Nymburk – Mladá Boleslav. Autobus ČSAD Škoda 706 RTO s přívěsným vozem většinou rozvážel dělníky z odpolední směny ve škodovce mezi Mladou Boleslaví a Benátkami nad Jizerou. Protože závory nebyly staženy, vjel na přejezd a zde se střetl s projíždějícím osobním vlakem na trase z České Lípy do Nymburka. Parní lokomotiva 354.137 zachytila nárazníkem dveře autobusu a táhla jej přes 30 metrů. Přívěsný vůz začal rotovat a asi čtyřikrát se otočil.\n\nPři nehodě zemřelo 23 osob včetně řidiče autobusu, později zemřel další člověk v nemocnici. Těžce zraněni byli 4 lidé a 16 jich bylo zraněno lehce. Celkem 9 obětí pocházelo z Pískové Lhoty, 6 z Benátek nad Jizerou, čtyři z Dražic a tři mrtví pocházeli z Brodců nad Jizerou. Nejmladší oběť byla osmnáctiletá dívka z Pískové Lhoty. Mezi obětmi bylo 20 zaměstnanců mladoboleslavské škodovky. Za nespuštění závor byla závorářka odsouzena k 5 letům vězení. Uvězněna byla asi polovinu trestu, pak onemocněla rakovinou a zemřela. Za spoluviníka byl označen i zemřelý řidič autobusu. Podle počtu obětí je to 6. největší železniční nehoda v Česku. Je také druhou nejtragičtější na železničním přejezdu po nehodě v Podivíně v roce 1950.\n\n\n"}
{"id": "1292611", "url": "https://cs.wikipedia.org/wiki?curid=1292611", "title": "Piotr Kiełpikowski", "text": "Piotr Kiełpikowski\n\nPiotr Andrzej Kiełpikowski (* 27. listopadu 1962 Grudziądz, Polsko) je bývalý polský sportovní šermíř, který se specializoval na šerm fleretem. Polsko reprezentoval v osmdesátých a devadesátých letech. Na olympijských hrách startoval v roce 1988, 1992 a 1996 v soutěži jednotlivců a družstev. V roce 1984 ho připravil o účast na olympijských hrách bojkot. V roce 1998 a 2003 obsadil třetí místo na mistrovství světa v soutěži jednotlivců. S polským družstvem fleretistů vybojoval na olympijských hrách jednu stříbrnou (1996) a jednu bronzovou (1992) olympijskou medaili a v roce 1998 vybojoval s družstvem titul mistra světa.\n"}
{"id": "1292612", "url": "https://cs.wikipedia.org/wiki?curid=1292612", "title": "Mallory Jansen", "text": "Mallory Jansen\n\nMallory Jansen (* 18. června 1989, Melbourne, Austrálie) je australská převážně televizní herečka. V televizní roli se poprvé objevila v roce 2012 v miniseriálu \"Howzat! Kerry Packer's War\", kde ztvárnila Sharon. Následně účinkovala v dalším miniseriálu \"INXS: Never Tear Us Apart\" a hrála vedlejší roli v seriálech \"Mladí a hladoví\" a \"Tři kluci a nemluvně\" (všechny 2014). V letech 2015 a 2016 hrála hlavní roli v seriálu \"Galavant\", kde ztvárnila královnu Madalenu. Od roku 2016 působí ve vedlejší roli v seriálu \"Agenti S.H.I.E.L.D.\"\n\n"}
{"id": "1292613", "url": "https://cs.wikipedia.org/wiki?curid=1292613", "title": "Adam Krzesiński", "text": "Adam Krzesiński\n\nAdam Artur Krzesiński (* 13. září 1965 Varšava, Polsko) je bývalý polský sportovní šermíř, který se specializoval na šerm fleretem. Polsko reprezentoval v osmdesátých, devadesátých letech a na přelomu tisíciletí. Na olympijských hrách startoval v roce 1992, 1996 a 2000 v soutěži jednotlivců a družstev. V roce 1997 získal titul mistra Evropy v soutěži jednotlivců. S polským družstvem fleretistů vybojoval na olympijských hrách jednu stříbrnou (1996) a jednu bronzovou (1992) olympijskou medaili a v roce 1998 vybojoval s družstvem titul mistra světa.\n"}
{"id": "1292616", "url": "https://cs.wikipedia.org/wiki?curid=1292616", "title": "Galerie Ravenstein", "text": "Galerie Ravenstein\n\nGalerie Ravenstein () je krytá obchodní galerie, která se nachází v centru Bruselu nedaleko od hlavního nádraží.\n\nGalerie začíná na severozápadě u ulice Kantersteen a na jihovýchodě ji ukončuje ulice Rue Ravenstein, kde se nachází vstup k Paláci krásných umění (Bozar). Vybudována byla v 50. letech 20. století na místě po Severo-jižním spojení. Dokončena byla roku 1958; renovována v roce 2009 a dnes je chráněna jako kulturní památka.\n"}
{"id": "1292622", "url": "https://cs.wikipedia.org/wiki?curid=1292622", "title": "Twixt", "text": "Twixt\n\nTwixt je americký filmový horor z roku 2011. Natočil jej režisér Francis Ford Coppola podle vlastního scénáře. Příběh je inspirován Coppolovým snem. Premiéru měl 4. září 2011 na Torontském mezinárodním filmovém festivalu. Snímek byl natáčen na Coppolově statku v Napa County, stejně jako na různých místech okresu Lake County. Snímek se původně měl jmenovat \"Twixt Now and Sunrise\". Ve filmu hráli například Val Kilmer, Bruce Dern, Elle Fanningová a Ben Chaplin.\n\n"}
{"id": "1292627", "url": "https://cs.wikipedia.org/wiki?curid=1292627", "title": "FC Wacker Halle", "text": "FC Wacker Halle\n\nFC Wacker Halle (celým názvem: Hallescher Fußball-Club Wacker 1900 e.V.) byl německý fotbalový klub, který sídlil v sasko-anhaltském městě Halle. Založen byl v roce 1900. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nepřímým nástupcem fotbalové činnosti ve městě se stalo mužstvo SG Halle-Glaucha (pozdější Turbine).\n\nFC Wacker má na svém kontě dvě vítězství ve středoněmeckém mistrovství a jeden titul v Gaulize Mitte (jedna ze skupin tehdejší nejvyšší fotbalové soutěže).\n\n\n\nZdroj: \n\n\n\nZdroj: \n\n"}
{"id": "1292628", "url": "https://cs.wikipedia.org/wiki?curid=1292628", "title": "Posunčina", "text": "Posunčina\n\nPosunčina je slovo s více významy: \n"}
{"id": "1292631", "url": "https://cs.wikipedia.org/wiki?curid=1292631", "title": "Sławomir Mocek", "text": "Sławomir Mocek\n\nSławomir Marcin Mocek (* 27. října 1976 Lešno, Polsko) je bývalý polský sportovní šermíř, který se specializoval na šerm fleretem. Polsko reprezentoval v devadesátých letech a v prvních letech jednadvacátého století. Na olympijských hrách startoval v roce 2000 v soutěži jednotlivců a družstev a 2008 v soutěži jednotlivců. V roce 1999 obsadil druhé místo na mistrovství Evropy v soutěži jednotlivců. S polským družstvem fleretistů vybojoval v roce 1998 titul mistra světa a v roce 2008 titul mistra Evropy.\n"}
{"id": "1292632", "url": "https://cs.wikipedia.org/wiki?curid=1292632", "title": "Josep Sunyol", "text": "Josep Sunyol\n\nJosep Sunyol i Garriga (21. července 1898, Barcelona – 6. srpna 1936, Sierra de Guadarrama) byl politik, právník a novinář. Pocházel z rodiny, v jejíž minulosti byla politika zakodována, takže nebylo překvapivé, že se přidal, za dob Primo de Rivierova diktátorství k levicovému hnutí  \"Acció Catalana.\"\n\nRoku 1928 se dostává do předsednictva klubu FC Barcelona, i přes to, že prezident Arcadi Balaguer byl zapřísáhlý monarchista. O rok později se dokonce stává prezidentem . Tato doba byla pro Barcelonu hodně těžká, nejen kvůli finančním problémům, ale i kvůli tomu, že Joan Gamper (zakladatel FC Barcelony) spáchal v roce 1930 sebevraždu. V roce 1934 mu bylo nabídnuto místo prezidenta FC Barcelony, ale to odmítl a místo sebe tam nasměroval Esteva Salu. Ten však po roce působení odstoupil kvůli zdravotním problémům a tentokrát v roce 1935 Sunyol místo prezidenta přijímá. Roku 1934 spolu s Estevem Salem prosadil do předsednictva Barcelony ženu, což bylo poprvé ve španělském fotbale. Onou ženou byla .\n\nKolem roku 1930 založil deník \"La Rambla\", který je pojmenován podle ulice ve Baceloně kde měly noviny sídlo. Hlavní motto deníku, bylo \"sport a občanství\". Což znamenalo snahu udělat sport přístupný všem skupinám obyvatelstva. Po pádu Prima de Riviery a abdikaci krále Alfonse XIII. kandidoval Sunyol za stranu   do kongresu. A Esquerra Republicana de Catalunya získává 24 křesel, jedno z nich patřící Sunyolovi. Svoje křeslo později obhájil v letech 1933 a tesně před svou tragickou smrtí v roce 1936.\n\nSunyol byl zavražděn necelý měsíc po začátku občanské války a to při jeho návštěvě fronty. 6. srpna 1936 vezl spolu s novinářem deníku \"La Rambla\" Ventura Virgilem 50 000 pesos na zaplacení mezd republikánským vojákům. Jejich řidič si ale bohužel nevšiml, že již vyjeli z tábora republikánů a zastavil až u Frankových vojáků. Ti všechny tři na místě zastřelili, zpráva o Sunyolově smrti se do Barcelony dostala až o týden později.\n\nPo občanské válce byl za Francova režimuposmrtně odsouzen a byla snaha ho vymazat z historie, proto i patnáctileté výročí jeho smrti prošlo bez povšimnutí. Frankově režimu se téměř povedlo Sunyolovu památku vyhladit,ale v roce 1996 byl založen spolek \"Els Amics de Josep Sunyol\" (přátelé Josepa Sunyola), který se snažil na počest šedesátého výročí Sunyolovy smrti jeho tělo exhumovat a jejich snaha byla úspěšně dovršena důstojným pohřbem. Oživení jeho památky bylo dovršeno, když Josep Maria Bartomeu vyhlásil rok 2015 Sunyolovým rokem.\n\n"}
{"id": "1292634", "url": "https://cs.wikipedia.org/wiki?curid=1292634", "title": "FuCC Cricket-Viktoria 1897 Magdeburg", "text": "FuCC Cricket-Viktoria 1897 Magdeburg\n\nFuCC Cricket-Viktoria 1897 Magdeburg (celým názvem: Magdeburger Fußball und Cricket Club Viktoria 1897) byl německý sportovní klub, který sídlil v sasko-anhaltském městě Magdeburg. Organizace sídlila v magdeburgské čtvrti Cracau. Založen byl 16. června 1897 po fúzi klubů FC Gut Stoß Magdeburg a FuCC Regatta Magdeburg. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Své domácí zápasy odehrával na Cricketer Sportplatzu.\n\nMimo mužský fotbalový oddíl měl sportovní klub i jiné oddíly, mj. oddíl kriketu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1292635", "url": "https://cs.wikipedia.org/wiki?curid=1292635", "title": "Bogusław Zych", "text": "Bogusław Zych\n\nBogusław Zych (* 10. prosince 1951 Varšava – 3. dubna 1995 Naprawa, Polsko) byl polský sportovní šermíř, který se specializoval na šerm fleretem. Polsko reprezentoval v sedmdesátých, osmdesátých a devadesátých letech. Na olympijských hrách startoval v roce 1980 a 1988 v soutěži jednotlivců a družstev. V roce 1984 ho připravil o účast na olympijských hrách bojkot. V roce 1991 obsadil třetí místo na mistrovství Evropy v soutěži jednotlivců. S polským družstvem fleretistů vybojoval na olympijských hrách 1980 bronzovou olympijskou medaili a v roce 1978 vybojoval s družstvem titul mistra světa.\n"}
{"id": "1292636", "url": "https://cs.wikipedia.org/wiki?curid=1292636", "title": "Ľubomír Švajlen", "text": "Ľubomír Švajlen\n\nĽubomír Švajlen (* 17. února 1964, Košice, Československo) je bývalý slovenský házenkář, brankář. Jeho otec Anton Švajlen byl fotbalový brankář a získal stříbrnou medaili na letních olympijských hrách v Tokiu v roce 1964\n\nS týmem Československa hrál na letních olympijských hrách v Barceloně v roce 1992, kde tým skončil na 9. místě. Nastoupil ve všech 5 utkáních. Na klubové úrovni hrál VSŽ Košice, ČH Bratislava a maďarský tým KC Veszprém. Za reprezentaci nastoupil ve 170 utkáních. \n\n"}
{"id": "1292637", "url": "https://cs.wikipedia.org/wiki?curid=1292637", "title": "Kostel svaté Anny (Hradec Králové)", "text": "Kostel svaté Anny (Hradec Králové)\n\nKostel sv. Anny v Kuklenách je římskokatolický farní kostel na okraji Hradce Králové při staré cestě na Prahu. Stojí na Denisově náměstí v Kuklenách. Vystavěn byl v letech 1777–1784. Od roku 1964 je objekt zapsán jako kulturní památka.\n\nKostel sv. Anny se špitálem spravovaným řádem minoritů byl založen roku 1344 na ostrově na Labi v místech nynějšího objektu Palace Garage Hradec Králové (bývalých Novákových garáží) na nynějším náměstí 5. května. Roku 1542 a 1597 byly pro něj odlity zvony.\n\nRoku 1776 byl klášter sv. Anny se špitálem a zahradou odhadnut na 25 344 zlatých a 46 krejcarů. Obsahoval 4 150 čtverečných sáhů. Ještě téhož roku minorité obdrželi ony peníze. Boření kvůli stavbě královéhradecké pevnosti museli obstarávat sami majitelé, za což jim bylo ponecháno stavivo k novým stavbám. 3. července 1776 začali minorité bořit, a to nejprve svůj klášter. Později museli opustit již i svůj kostel. 11. srpna 1776 konali v kostele sv. Anny poslední bohoslužbu a po ní odnesli velebnou svátost a křtitelnici v procesí do filiálního kostela sv. Petra, kde nadále konali své bohoslužby. 16. srpna 1776 se začalo s bouráním kostela sv. Anny.\n\nOd počátku dubna následujícího roku chystali minorité pozemky v Kuklenách pro stavbu nového kostela a kláštera, pročež 2. července byl posvěcen základní kámen a na rohu i u presbyteria po straně epištoly slavnostně založen. Slavnosti se zúčastnil nejen biskup Josef Adam Arco, ale i krajský hejtman Bienenberg.\n\n26. května 1778 přijel do Hradce Králové císař Josef II. a nařídil bezodkladné zbourání kostela sv. Petra. Minorité, kteří zde 2 roky působili, zde vykonali 31. května poslední bohoslužbu a hned po ní se začalo s bouráním.Velebnou svátost a křtitelnici (dílo Ondřeje Ptáčka z 15. století) přenesli v tichosti do Kuklen, kde byly zatím slouženy mše u oltáře, postaveného prozatím ve vrátnici nebo průchodu nově vznikajícího kláštera (vchodu do bývalé školy). 15. listopadu 1778 bylo vysvěceno presbyterium a hned se zde začalo s konáním služeb Božích.\n\nJiž při stavbě se minorité doslechli, že jejich klášter v Kuklenách bude zrušen, pročež stavbu rychle a jednoduše dokončovali, věže pokryli střechou bubnovou, ač měly mít báně jako věže u kostela Nanebevzetí Panny Marie. Některé oltáře byly bohatě počaty a chudě dokončeny.\n\nV roce 1781 byl dokončen kostel sv. Anny potud, že 9. října téhož roku byl vyzdvižen kříž na východní věž, což bylo provázeno přiměřenou slavností za zvuku trub, bubnů a střelby z hmoždířů. Úplně byl dostavěn až za tři roky. Roku 1786 byla při klášteře zřízena fara. 24. června 1789 byl klášter zrušen a budovy použito částečně co fary a v jižní části byla upravena škola.\n\n19. a 20. ledna 1863 poškodila střechu kostela vichřice. Oprava vyšla na 18 zlatých a 30 krejcarů. O pět let později byla na kostele postavena nová vížka pro sanktusník. Přelití 2 zvonů stálo 295 zlatých a 30 krejcarů, z nichž místodržitelství zaplatilo 196 zlatých a 87 krejcarů a přifařené obce 98 zlatých a 43 krejcarů. Některé z nich se však zaplacení požadované částky bránily.\n\nRoku 1879 byly v kostele opravovány oltáře, kazatelna i varhany. Při vnější opravě se přetrhl řetěz, kterým byla klec ve výši hodin připevněna, a tak se zedník zabil a přidavač těžce zranil. Následujícího roku byla vichřicí opět poškozena střecha kostela i fary. Oprava obou stála 24,20 zl.\n\nNastávají též různé úřední problémy. V roce 1882 byl kostel se hřbitovem prohlášen za veřejný statek, ale královéhradecký konsistorní rada Šrůtek žádal jménem biskupa soud, aby byl kostel se hřbitovem nadále považován za soukromý majetek. V roce 1888 nastal problém kolem věžních hodin, když c. k. místodržitelství přestalo 1. lednem tohoto roku vyplácet 21 zl. za natahování věžních hodin ze záduše kuklenské, protože tato věc náleží obci. Obec následně požádala místodržitelství, aby poplatek za natahování věžních hodin byl hrazen nadále z kostelních důchodů. V roce 1900 vynesla sbírka na jejich opravu 40 K. Následujícího roku bylo rozhodnuto, že se zvoníkovi za natahování věžních hodin bude dávat roční plat 20 K. V létě 1907 dochází k opravám kostela i fary., které celkem vyšly na 19 441,35 K. Téhož roku žádá okresní hejtmanství o zbudování postranního vchodu, a to z hlediska bezpečnosti, ale jeho žádosti nebylo vyhověno. Stejně tak se stalo i v následujících letech, naposled 27. října 1913. 9. června 1913 byla oprava kostela zadána staviteli J. Novotnému z Hradce Králové za 1 001 K, oprava fary za 358 K. 28. prosince 1914 došlo ke kolaudaci oprav v kostele a na faře.\n\nPrvní světová válka přinesla kostelu velkou ztrátu ve formě rekvizice zdejších zvonů. 13. prosince 1917 vojenské velitelství v Litoměřicích nařídilo soupis všech zvonů v obci. Na kostelních věžích byly tehdy tyto zvony: velký zvon o průměru 120 cm, výšce 90 cm a hmotnosti 1 050 kg; zvonek „Sanktus“ o průměru 30 cm a hmotnosti 20 kg a zvonek umíráček o průměru 12 cm a hmotnosti 15 kg. Téhož roku došlo též k zabavení školního zvonku.\n\nV roce 1922 muselo dojít k opravě střechy na spojovací chodbě mezi farou a kostelem. Celkově tento krok vyšel na 10 826,09 Kč. Další opravy byly provedeny ve 30. a počátkem 40. let, zejm. šlo o kazatelnu a některé oltáře. Po příchodu komunistů k moci po únoru 1948 mohl kostel zapomenout na velké rekonstrukční práce. Počátkem 50. let došlo maximálně na adaptaci nedalekého hřbitovního domku. 23. února 1967 velká vichřice strhla věž kostela, která se nacházela ve směru ke hřbitovu. Následně došlo k provizornímu zastřešení poškozené části, ale věžička sama již nebyla obnovena. Po dokončení opravy střechy došlo ještě na úpravu fasády, ale teprve po listopadu 1989 se mohla rozjet vlna postupných a zásadních rekonstrukcí obou objektů. Z nich jmenujme opravu krovu a zastřešení západní věže kostela včetně oplechování v roce 2015.\n\nK severu obrácená cihelná a omítnutá budova od bratislavského architekta a stavitele Matouše Walcha se skládá z lodi o třech osách, z pravoúhlého kněžiště o jednom poli a dvou hranolovitých věží nad jižním průčelím, které jsou zakončeny zvonovitými kopulemi. Toto je řešeno v bohatším baroku než ostatní fasády. Obě věže vystupují z průčelí v mělkých rizalitech, vroubených jónskými pilastry, dvakrát zalomenými, jež sahají až do výše hlavní římsy kostela. Pilastry stojí na vysoké rustifikované trnoži, ukončené pasovou římsou.\n\nVchod je roubený kamenným ostěním barokního profilu a ukončen rovným nadpražím. Po obou stranách vchodu je v osách věží segmentové okno. Nad vchodem i nad oběma přízemními okny jsou nízké výklenky se soškami, ve středu sv. Anny s Pannou Marií, ve věžích sv. Josefa a sv. Františka Xaverského. Mezi dříky jónských pilastrů je průčelí prolomeno třemi velkými okny, ukončenými segmentem, s nadokenní římsou s obloukovitými štíty. Mohutná hlavní římsa, zalomená nad každým pilastrem, nese štít vroubený obloukovou římsou a dvě jednopatrové věže, které mají nároží obrněná užšími iónskými pilastry. Uprostřed štítu mezi věžemi jsou umístěny hodiny.\n\nVěže jsou oproti původnímu plánu nedostavěny a byly narychlo pokryty, když se jednalo o zrušení řádu. Jejich hlavní římsy jsou uprostřed každé strany obloukovitě vytaženy. Nízké báně, přecházející ze čtyřbokého půdorysu v osmihranné, jsou pobité plechem.\n\nVýchodní průčelí, jež je obrácené do hřbitova, má tři velká okna, která jsou ve spodní části zazděná. Západní průčelí je zastavěno bývalým klášterem. Hlavní zeď kostela, nad klášterem vyčnívající, je prolomena třemi eliptickými okénky.\n\n9,13 m široké a 9,83 m dlouhé kněžiště má na východní a západní straně po okně téhož tvaru, jako jsou v lodi. V severním průčelí je malé kruhové okénko nad oltářem.\n\nKostelní loď je rozšířena po obou stranách třemi páry eliptických výklenků báňovitě zaklenutých a sahajících až do výše hlavní římsy. Ta je podporována na stranách dvěma páry sdružených pilastrů, v zaokrouhlených koutech po jednom páru sdružených pilastrů. Všechny jsou iónského stylu, s volutovými hlavicemi, v nichž je pověšen od závitu k závitu feston. Nad římsami pilastrů se pnou valené pasy, mezi kterými je sklenuta loď ve třech polích českými klenbami. Kromě nich je ještě jedno pole nad kruchtou, které je také zaklenuto českou klenbou.\n\nOltářů bylo původně sedm. Hlavní oltář je malovanou iluzivní architekturou od Josefa Kramolína z roku 1779. Představuje svatou rodinu se svatou Annou uprostřed, před níž klečí sličná Panna Marie s Ježíškem. V rohu obrazu je nápis: „Piae memoriae commendat Iosephus Cramolin Carolotermiensis 1779 30 Oct.“ Napravo od něj nalezneme oltář s obrazem sv. Františka Serafinského, oltář s Pietou a oltář s obrazem českých patronů a sochami sv. Vavřince a sv. Aloisia. Nalevo se nacházejí oltář se sv. Třemi králi, dary P. Ježíši přinášejícími, oltář sv. Jana Nepomuckého, sv. Václava a sv. Zikmunda a oltář s obrazem sv. Vojtěcha mezi 14 ukřižovanými mučedníky a sochami sv. Kateřiny a sv. Barbory. Po obvodu kostela je vyobrazena křížová cesta od kuklenského malíře H. Bayera. Zpovědnice je novodobá, protože pochází z roku 2012.\n\nCínová křtitelnice je z konce 15. století a jedná se o dílo konváře a zvonaře Ondřeje Ptáčka. Původně stála v minoritském kostele na Pražském podměstí.\n\nO opravě původních varhan z roku 1798 od Pavla Františka Horáka bylo jednáno v roce 1899. Nové dvoumanuálové kuželkové varhany byly zhotoveny v roce 1903 Josefem Kobrlem z Lomnice nad Popelkou. K jejich dopravě musely být probourány dveře ze třídy ve farním domě na kůr. Vyšly na 7 900 K. Poprvé se na ně hrálo 24. listopadu 1903. Píšťaly z nich byly zrekvírovány v roce 1917, ale již o 2 roky později byly pořízeny nové.\n\nVe věžích viselo původně pět zvonů, zvon s reliéfem sv. Václava z roku 1542 (výška 83 cm, průměr 120 cm, nápis „LETA BOZIHO TISYCZEHO PIETISTEHO SSTYRYDCZATEHO DRVHEHO TENTO ZWON SLIT GEST KE CZTI A CHWALE PANV BOHV WSSEMOHAVCIMV SKRZE WACLAWA KONWARZE K SWATE ANNE.“), zvon s reliéfem sv. Ludmily a nápisem „Ke cti sv. Patronů českých přelyt Karlem Vilímem Paulem v Hradci Kr. 1868“ (původní zvon byl z roku 1597, výška 66 cm, průměr 86 cm), zvon s ornamentálními páskami pod korunou i při spodním okraji a nápisem „Pánu Bohu a sv. Anně ke cti přelyt Karlem Vilímem Paulem v Hradci Kr. 1868“ (na původním zvonu byl nápis „GOSS MICH ANTON SCHNEIDER IN KÖNIGGRÄTZ 1802“, výška 50 cm, průměr 62 cm), zvon s reliéfem sv. Ignáce a nápisem „IGNATIVS DRACK GOSS MICH IN KÖNIGGRÄTZ 1770“ (výška 25 cm, průměr 29 cm) a hladký umíráček z roku 1702. Za 1. světové války podlehly zvony rekvizicím. Teprve v roce 1923 sem byl umístěn zvon od místní firmy Buřil, Švagerka a spol. Kukleny, továrna na kovové zboží, elektrotechnické závody, slévárna kovů, zvonárna, který na rozdíl od dalších nově pořízených zvonů přežil i období 2. světové války. V kostele tak zůstal jen nejstarší zvon, který byl v roce 2013 poškozen nevhodně instalovaným elektrickým vyzváněním, takže kostel zůstal od této doby „němý“.\n\nČekání na nové zvony bylo dlouhé. Teprve 26. července 2015 posvětil biskup Jan Vokál dva nové zvony s názvy Ludmila (s vyobrazením sv. Ludmily, u jejíchž nohou klečí sv. Václav, 220 kg) a Michael (umíráček s vyobrazením sv. Michaela, který bojuje proti démonovi, 21 kg). Ty se rozezněly 4. září 2015 po jejich zavěšení do věží kostela. 24. července následujícího roku se k nim přidal 120 kg vážící zvon Anna, který požehnal P. Prokop Siostrzonek. Autorem všech zvonů je Michal Votruba z Myslkovic u Soběslavi.\n\nObjekt bývalého minoritského kláštera, ležící na pozemcích, které byly zakoupeny řádem v roce 1776 od vdovy Peskrové a v dražbě Endtovské role (zde je třeba připomenout, že královéhradečtí kronikáři a historici Švenda, Tomek i Solař tvrdí, že 14. listopadu 1766 provinciál minoritů P. Polykarpus Tydler a kvardián kláštera sv. Anny P. Norbert Stamperský \"\"...vyjeli na roli starobytně klášteru patřící \"Kuklena\" nazvanou k vyhlédnutí místa budoucího tam kláštera stavění. Sám provinciál vytyčil pro nový klášter a kostel sv. Anny potřebné místo na roli té.Ač sice hrabě Harrach jim naději činil a usiloval, by se ve Stěžerách při kostele již jim poručeném usadili; však nevidělo se za slušné, do vsi se usaditi a farníky, své podměstské obyvatele, opustiti.\"\") a k jehož dostavění nikdy nedošlo a již v roce 1789 byl císařem Josefem II. zrušen, tvoří jednopatrová dvoukřídlová budova se sedlovou střechou. Z původně zamýšlené čtyřkřídlé dispozice se čtvercovým rajským dvorem byla postavena pouze 2 křídla. U třetího křídla byla založena pouze arkáda a dvě pole křížové klenby přiléhající ke kostelu. Čtvrté chodbové křídlo nebylo již ani založeno. Po zrušení kláštera byla budova přidělena faře a její část sloužila od roku 1875 jako škola. Posléze menší díl objektu fungoval též pro bytové účely. Počátkem 90. let 20. století byl objekt bývalého kláštera předán Kongregaci Dcer Panny Marie Pomocnice, která zařídila jeho rekonstrukci. V tomto období byla rovněž opravena střecha kostela sv. Anny.\n"}
{"id": "1292638", "url": "https://cs.wikipedia.org/wiki?curid=1292638", "title": "Andrzej Witkowski", "text": "Andrzej Witkowski\n\nAndrzej Witkowski (* 29. srpna 1979) je bývalý polský sportovní šermíř, který se specializoval na šerm fleretem. Polsko reprezentoval krátce v prvních letech jednadvacátého století. V roce 2004 obsadil třetí místo na mistrovství Evropy v soutěži jednotlivců a s polským družstvem fleretistů vybojoval druhé místo.\n"}
{"id": "1292639", "url": "https://cs.wikipedia.org/wiki?curid=1292639", "title": ".сайт", "text": ".сайт\n\n.сайт (punycode: codice_1; cyrilicí zapsané slovo „site“) je gTLD, podporující ruštinu, ukrajinštinu, běloruštinu a bulharštinu.\nOd 2. dubna 2014 byla povolena na doméně .сайт pro všechny žadatele.\nDne 3. května 2017 bylo na doméně .сайт v závislosti na službě Ntldstats.com zaregistrováno 1175 doménových jmen.\n"}
{"id": "1292640", "url": "https://cs.wikipedia.org/wiki?curid=1292640", "title": "Magdeburger FC Viktoria 1896", "text": "Magdeburger FC Viktoria 1896\n\nMagdeburger FC Viktoria 1896 (celým názvem: Magdeburger Fußballclub Viktoria 1896) byl německý fotbalový klub, který sídlil v sasko-anhaltském městě Magdeburg. Organizace sídlila v magdeburgské čtvrti Cracau. Založen byl 15. června 1896. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena.\n\nSvé domácí zápasy odehrával na sportovišti jménem Stadion am Gübser Damm.\n\nZdroj: \n\n\n\nZdroj: \n\n\n\nZdroj: \n\n"}
{"id": "1292654", "url": "https://cs.wikipedia.org/wiki?curid=1292654", "title": "Parihuzovce", "text": "Parihuzovce\n\nParihuzovce jsou obec na Slovensku v okrese Snina v Prešovském kraji na úpatí Bukovských vrchů. Leží v ochranném pásmu Národního parku Poloniny. Nachází se tu lyžařské středisko s dvěma vleky.\n\nPrvní písemná zmínka o obci je z roku 1567.\n"}
{"id": "1292658", "url": "https://cs.wikipedia.org/wiki?curid=1292658", "title": "Chemnitzer BC", "text": "Chemnitzer BC\n\nChemnitzer BC (celým názvem: Chemnitzer Ballspiel-Club) byl německý fotbalový klub, který sídlil v saském městě Chemnitz. Založen byl 2. prosince 1899 pod názvem Chemnitzer SC Britannia. V roce 1900 se stal zakládajícím členem Deutscher Fußball-Bund (DFB). Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena.\n\nSvé domácí zápasy odehrával na stadionu Großkampfbahn.\n\nZdroj: \n\n\n\nZdroj: \n\n\n\nZdroj: \n\n"}
{"id": "1292661", "url": "https://cs.wikipedia.org/wiki?curid=1292661", "title": "Ondřej Nezbeda", "text": "Ondřej Nezbeda\n\nOndřej Nezbeda (* 8. března 1979) je český novinář.\n\nVystudoval biologii na Přírodovědecké fakultě Univerzity Karlovy a tělesnou výchovu na Fakultě tělesné výchovy a sportu Univerzity Karlovy. V letech 2007 až 2014 byl členem redakce časopisu \"Respekt\", ve kterém vedl rubriky Rozhovor a Literární recenze. Dva roky (2007 - 2009) pracoval také jako meteorologický pozorovatel na observatoři na Milešovce. V roce 2015 nastoupil do mobilního hospice Cesta domů jako pečovatel a redaktor. V rámci grantu Rok jinak zpracoval knihu \"Průvodce smrtelníka\", za kterou získal v roce 2017 cenu Magnesia Litera – DILIA Litera pro objev roku. Od roku 2015 pracoval jako redaktor v neziskové společnosti Post Bellum, kde se jako editor a autor podílel na komiksu \"Totální nasazení\". Od února roku 2018 působí jako redaktor v nakladatelství Paseka a dramaturg pořadu Kultura + na ČT24 (kde skončil v červnu 2019).\n"}
{"id": "1292662", "url": "https://cs.wikipedia.org/wiki?curid=1292662", "title": "Michał Majewski", "text": "Michał Majewski\n\nMichał Majewski (* 23. února 1987) je bývalý polský sportovní šermíř, který se specializoval na šerm fleretem. Polsko reprezentuje v mužích od roku 2007. V roce 2012 obsadil třetí místo na mistrovství Evropy v soutěži jednotlivců. S polským družstvem fleretistů vybojoval v roce 2008 titul mistrů Evropy po diskvalifikaci italského družstva.\n"}
{"id": "1292666", "url": "https://cs.wikipedia.org/wiki?curid=1292666", "title": "Štítovkovité", "text": "Štítovkovité\n\nŠtítovkovité (\"Pluteaceae\") je čeleď hub, do které patří štítovka, pretnatka a kukmák. Jde o malé až středně velké houby s volnými lupeny a růžovými výtrusy. Dictionary of the Fungi (10th edition, 2008) odhaduje, že se v této čeledi náchází 364 druhů hub.\n\nZatímco štítovka a kukmák jsou velmi rozšířeny, pretnatka je vzácná a \"Volvopluetus\" byl objeven až v roce 2011 na základě molekulární analýzy.\n\n"}
{"id": "1292668", "url": "https://cs.wikipedia.org/wiki?curid=1292668", "title": "Statek Woolmers", "text": "Statek Woolmers\n\nStatek Woolmers je zemědělská usedlost nacházející se v Longfordu na ostrově Tasmánie. Usedlost byla založená v roce 1817 prominentním pasákem a poslancem parlamentu Thomasem Archerem. Rozkládá se na pozemcích o rozloze 82 ha, včetně dvoudílného panského domu, vozovny (depo pro kočáry), Národní růžové zahrady, rozsáhlých přístaveb a chátrek (ubytovny odsouzených) i formálních zahrad. Hlavní dům je postavený stavební technikou, ve které se cihly používají k zaplnění volných míst v dřevěném rámu celého domu. Postavený byl v roce 1819, s připojenou rozsáhlou přístavbou v italském stylu z let 1842-1843, navrženou australským architektem Williamem Archerem.\n\nJeden ze dvou hlavních rodových domů rodiny Archerů, Woolmers byl v roce 2010 zařazen do světového dědictví, jako součást australských konviktských míst společně se statkem Brickendon. Je také uveden na seznamu registru tasmánského dědictví a australském seznamu národního dědictví od roku 2007.\n\nStejně jako většina majetku Archerů, byl Woolmers pojmenován podle anglického místa nebo budovy - Woolmer's Park, v Hertforshiru.\n\nNa statku Woolmers se nachází Národní růžová zahrada, která byla založena v roce 1999 a financována veřejnými dary. Má 460 odrůd růží. a více než 5000 samostatných rostlin.\n\nV roce 1812 připlul Thomas Archer do Nového Jižního Walesu na lodi Guilford s doporučujícím dopisem od lorda Liverpoola, který získal díky vlivu svého strýce, majitele Londýnského kurýra. Dosáhl úspěchu jako státní úředník, nejprve začal jako komisař v Sydney, než byl v listopadu téhož roku jmenován zástupcem asistenta komisaře. V roce 1813 byl přeřazen do přístavu Dalrymple (dnes George Town). V roce 1813 byl soudcem a v letech 1814 a 1816 byl právníkem okresu Cornwall. Ve stejném roce se oženil s Susan Hortleovou. Po několika povýšeních odešel v roce 1821 do důchodu, aby se zaměřil na svou farmu. V roce 1817 získal 800 akrů, které utvořily jádro statku Woolmers. O dva roky později, v roce 1819 byla dokončena první část moderní podoby statku, šindelová část hlavního domu, za použití dřeva natěženého přímo na pozemcích statku.\n"}
{"id": "1292670", "url": "https://cs.wikipedia.org/wiki?curid=1292670", "title": "Karasuk", "text": "Karasuk\n\nKarasuk () je město v Novosibirské oblasti v Ruské federaci. Při sčítání lidu v roce 2010 měl přes osmadvacet tisíc obyvatel.\n\nKarasuk leží v jihovýchodní části Západosibiřské roviny na řece Karasuku. Od Novosibirsku, správního střediska celé oblasti, je vzdálen přibližně 380 kilometrů západně.\n\nKarasuk byl založen v roce 1750 a pojmenován podle řeky, na které leží. Městem je od roku 1954.\n"}
{"id": "1292671", "url": "https://cs.wikipedia.org/wiki?curid=1292671", "title": "Zrněnka", "text": "Zrněnka\n\nZrněnka je rod jednobuněčných řas z oddělení zelené řasy. Žije na skalách nebo kůře stromů, kde vytváří zelené povlaky. Tyto povlaky můžeme pozorovat v každém ročním období. Nachází se v lese, na zahradách, ale i v městském prostředí. Rozmnožuje se buněčným dělením. Zrněnky mají kulový tvar, aby neztrácely vodu.\n"}
{"id": "1292673", "url": "https://cs.wikipedia.org/wiki?curid=1292673", "title": "Seznam slovenských hráčů v KHL v sezóně 2014/2015", "text": "Seznam slovenských hráčů v KHL v sezóně 2014/2015\n\nToto je seznam hráčů Slovenska v sezóně 2014/2015 KHL.\n\n"}
{"id": "1292675", "url": "https://cs.wikipedia.org/wiki?curid=1292675", "title": "Javier Cercas", "text": "Javier Cercas\n\nJavier Cercas (* 1962, Ibahernando, Cáceres) je španělský spisovatel a vysokoškolský pedagog.\n\nJavier Cercas se narodil do rodiny veterináře. V roce 1966 se jeho rodina přestěhovala z Extremadury do katalánské Girony. Ve věku 14 let objevil dílo literáta Jorgeho Luise Borgese. Roku 1985 ukončil studium španělského jazyka na univerzitě v Barceloně. V druhé polovině 80. let 20. století pracoval po dobu dvou let jako lektor v Illinois, kde také sepsal svůj první román. Od roku 1989 vyučuje jako profesor španělské literatury na univerzitě v Gironě. \n\nJe ženatý a má jednoho syna.\n\n\n\n"}
{"id": "1292678", "url": "https://cs.wikipedia.org/wiki?curid=1292678", "title": "Tulio Díaz", "text": "Tulio Díaz\n\nTulio Díaz Babier (* 1. června 1960) je bývalý kubánský sportovní šermíř, který se specializoval na šerm fleretem. Kubu reprezentoval v osmdesátých a devadesátých letech. Na olympijských hrách startoval v roce 1992 v soutěži družstev. Politický režim na Kubě mu neumožnil startovat na olympijských hrách 1984 a 1988. V roce 1986 obsadil druhé místo na mistrovství světa v soutěži jednotlivců. S kubánským družstvem fleretistů vybojoval na olympijských hrách 1992 stříbrnou olympijskou medaili a v roce 1991 titul mistrů světa.\n"}
{"id": "1292684", "url": "https://cs.wikipedia.org/wiki?curid=1292684", "title": "Seznam slovenských hráčů v KHL v sezóně 2015/2016", "text": "Seznam slovenských hráčů v KHL v sezóně 2015/2016\n\nToto je seznam hráčů Slovenska v sezóně 2015/2016 KHL.\n\n"}
{"id": "1292687", "url": "https://cs.wikipedia.org/wiki?curid=1292687", "title": "Oscar García", "text": "Oscar García\n\nOscar Manuel García Pérez (* 23. prosince 1966 Camagüey, Kuba) je bývalý kubánský sportovní šermíř, který se specializoval na šerm fleretem. Kubu reprezentoval v osmdesátých a devadesátých letech. Na olympijských hrách startoval v roce 1992, 1996 a 2000 v soutěži jednotlivců a družstev. Politický režim na Kubě mu neumožnil startovat na olympijských hrách 1988. V roce 1994 obsadil třetí místo na mistrovství světa v soutěži jednotlivců. S kubánským družstvem fleretistů vybojoval na olympijských hrách 1992 stříbrnou a na olympijských hrách 1996 bronzovou olympijskou medaili. V roce 1991 a 1995 vybojoval s družstvem fleretistů titul mistrů světa.\n"}
{"id": "1292693", "url": "https://cs.wikipedia.org/wiki?curid=1292693", "title": "Elvis Gregory", "text": "Elvis Gregory\n\nElvis Gregory Gil (* 18. května 1971) je bývalý kubánský sportovní šermíř, který se specializoval na šerm fleretem. Kubu reprezentoval v devadesátých letech. Na olympijských hrách startoval v roce 1992, 1996 a 2000 v soutěži jednotlivců a družstev. V soutěži jednotlivců získal na olympijských hrách 1992 bronzovou olympijskou medaili. V roce 1998 obsadil druhé a v roce 1995 třetí místo na mistrovství světa v soutěži jednotlivců. S kubánským družstvem fleretistů vybojoval na olympijských hrách 1992 stříbrnou a na olympijských hrách 1996 bronzovou olympijskou medaili. V roce 1991 a 1995 vybojoval s družstvem fleretistů titul mistrů světa.\n"}
{"id": "1292696", "url": "https://cs.wikipedia.org/wiki?curid=1292696", "title": "Rolando Tucker", "text": "Rolando Tucker\n\nRolando Samuel Tucker León (* 31. prosince 1971) je bývalý kubánský sportovní šermíř, který se specializoval na šerm fleretem. Kubu reprezentoval v devadesátých letech. Na olympijských hrách startoval v roce 1996 a 2000 v soutěži jednotlivců a družstev. V soutěži jednotlivců postoupil na olympijských hrách 1996 do čtvrtfinále. V roce 1994 získal titul mistra světa v soutěži jednotlivců. S kubánským družstvem fleretistů vybojoval na olympijských hrách 1996 bronzovou olympijskou medaili. V roce 1991 a 1995 vybojoval s družstvem fleretistů titul mistrů světa.\n"}
{"id": "1292697", "url": "https://cs.wikipedia.org/wiki?curid=1292697", "title": "Seznam skladeb Arnolda Baxe", "text": "Seznam skladeb Arnolda Baxe\n\nSir Arnold Edward Trevor Bax, KCVO (8. listopadu 1883 – 3. října 1953) byl anglický hudební skladatel. Následuje seznam jeho skladeb\n\n\n\n\n\n\n\n\n\n\n\n"}
{"id": "1292698", "url": "https://cs.wikipedia.org/wiki?curid=1292698", "title": "Seznam slovenských hráčů v KHL v sezóně 2016/2017", "text": "Seznam slovenských hráčů v KHL v sezóně 2016/2017\n\nToto je seznam hráčů Slovenska v sezóně 2016/2017 KHL.\n\n"}
{"id": "1292699", "url": "https://cs.wikipedia.org/wiki?curid=1292699", "title": "Vladimír Županský", "text": "Vladimír Županský\n\nVladimír Županský (24. září 1869 Rakovník – 20. září 1928 Praha) byl český akademický malíř a grafik.\n\nVladimír Županský se narodil 24. září 1869 v Rakovníku do rodiny správního rady Guslava Županského. Kolem roku 1874 se rodina Županských přestěhovala do Prahy. Obecnou školu navštěvoval u piaristů v Panské ulici, kde se setkal s pozdějším malířem Arnoštem Hofbauerem. Později studoval na malířské akademii ve Vídni a dále na Akademii výtvarných umění v Praze u profesorů Maxmiliána Pirnera (1887–1888) a Vojtěcha Hynaise (1896–1897). \n\nV letech 1896–1928 byl členem Spolku výtvarných umělců Mánes a redakce časopisu \"Volné směry\". V letech 1903–1905 vedl s Antonínem Slavíčkem a Ladislavem Šalounem vlastní malířskou školu, která se však po dvou letech rozpadla. V letech 1913–1919 žil a tvořil ve Vídni. Po návratu pobýval a tvořil opět v Praze, kde v roce 1928 zemřel.\n\nVěnoval se knižní grafice a navrhoval obálky (např. pro knihu F. X. Šaldy \"Boje o zítřek\"). Županský se často zúčastňoval rozličných soutěží, navrhoval plakáty, knižní obálky, losy a různé jiné tiskoviny, ve kterých mohl uplatnit vytříbené grafické zpracování. Jeho malířské dílo spojuje prvky novoromantického akademismu s moderními dekorativními prvky secesního umění.\n\nVladimír Županský byl autorem opony Vinohradského divadla a většiny plakátů a úprav katalogů pro členské výstavy SVU Mánes. Navrhl mimo jiné plakát pro Rodinovu výstavu v Praze (1902) a v roce 1904 namaloval pro „Hankův dům“ ve Dvoře Králové oponu s námětem písně \"Jelen\" z Rukopisu královédvorského. Nejzávažnější práce vytvořil v užité grafice, zejména se zaměřil na tvorbu knižních obálek a plakátů.\n\n\n\n"}
{"id": "1292700", "url": "https://cs.wikipedia.org/wiki?curid=1292700", "title": "Lawu", "text": "Lawu\n\nLawu (také Gunung Lawu nebo Mount Lawu) je stratovulkán na ostrově Jáva v Indonésii. Kráter obklopují tři vrcholky: Hargo Dalem, Hargo Dumiling a Hargo Dumilah. Nejvyšší z nich Hargo Dumilah dosahuje výšky 3265 m n. m. a je pátou nejvyšší horou Jávy. Lawu je také na 76. místě mezi nejprominentnějšími horami světa. Severní strana sopky je geologicky starší a byla již výrazně erodována, na jižním svahu svědčí o vulkanické aktivitě rozsáhlé fumarolové pole. K jediné zaznamenané erupci Lawu došlo v listopadu 1885.\n\nLawu se nachází na hranici provincií Střední Jáva a Východní Jáva, nedaleko města Surakarta. Je posvátnou horou hinduistů, podle legendy se sem po svém svržení uchýlil panovník království Madžapahit Prabu Brawijaya a dosáhl zde stavu mókša. Na svazích sopky se nacházejí hinduistické chrámy z 15. století Candi Ceto a Candi Sukuh, které jsou cílem mnoha poutníků. Na západním úpatí hory bylo zbudováno mauzoleum Astana Giribangun, v němž je pochován bývalý dlouholetý prezident Indonésie Suharto se svou rodinou. \n\n"}
{"id": "1292702", "url": "https://cs.wikipedia.org/wiki?curid=1292702", "title": "Aláldin Abúelkásim", "text": "Aláldin Abúelkásim\n\nAlá ad-dín Mohamed al-Sajid abú al-Kásim (Aláldin Abúelkásim) (* 25. listopadu 1990) je egyptský sportovní šermíř, který se specializuje na šerm fleretem. Egypt reprezentuje mezi muži od roku 2009. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců získal na olympijských hrách 2012 stříbrnou olympijskou medaili. S egyptským družstvem fleretistů se pravidelně účastní velkým světových soutěži.\n"}
{"id": "1292707", "url": "https://cs.wikipedia.org/wiki?curid=1292707", "title": "Chemnitzer PSV", "text": "Chemnitzer PSV\n\nChemnitzer PSV (celým názvem: Chemnitzer Polizeisportverein) je německý sportovní klub, který sídlí v saském městě Chemnitz. Založen byl v roce 1920 pod názvem Polizei SV Chemnitz. Svůj současný název nese od roku 1990. Fotbalový oddíl od sezóny 2015/16 působí v Kreislize A Chemnitz, deváté německé nejvyšší fotbalové soutěži. Klubové barvy jsou zelená a bílá.\n\nMimo mužský fotbalový oddíl má sportovní klub i jiné oddíly, mj. oddíl šermu, házené, juda, lehké atletiky, cyklistiky, plavání, gymnastiky a volejbalu.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1292709", "url": "https://cs.wikipedia.org/wiki?curid=1292709", "title": "José Francisco Guerra", "text": "José Francisco Guerra\n\nJosé Francisco Guerra Iglesias (* 22. června 1968) je bývalý španělský sportovní šermíř, který se specializoval na šerm fleretem. Španělsko reprezentoval v devadesátých letech a v prvních letech jednadvacátého století. Na olympijských hrách startoval v roce 1992 v soutěži jednotlivců a družstev a v roce 1996 v soutěži jednotlivců. V roce 1995 obsadil druhé místo na mistrovství světa v soutěži jednotlivců. Se španělským družstvem fleretistů vybojoval v roce 2002 třetí místo na mistrovství světa.\n"}
{"id": "1292711", "url": "https://cs.wikipedia.org/wiki?curid=1292711", "title": "Boží muka v Kuklenách", "text": "Boží muka v Kuklenách\n\nBoží muka v Kuklenách jsou typově složitý a nejednotně označovaný objekt, který je postaven na Denisově náměstí v Hradci Králové.\n\nTypově složitý a nejednotně označovaný objekt, který bývá kromě ukřižování uváděn též jako pískovcový sloup s křížem nebo Boží muka, která jsou zakončena krucifixem. Na hranolovém soklu s nápisem „CURATOR IOANNES WITUS BLAHA CIUIS RAE=GRAECENSIS A. DNI. 1705: DIE 23 NOUE.“ jsou na čtyřech stranách reliéfní postavy světců latinsky pojmenovaných - sv. Jan Nepomucký, sv. Rozálie, sv. Anna a sv. Florian. Na takto zdobený sokl nasedá vysoký sloup zakončený malým ukřižováním.\n\nObjekt byl postaven 23. listopadu 1705 nákladem královéhradeckého měšťana Jana Víta Bláhy, který původně umístil tuto skulpturu před svou zájezdní hospodou na Bláhovce, a to ještě před založením Kuklen.\n\nTyto Boží muka byla v rámci staletí několikrát opravena. Z těch písemně zaznamenaných je nejdůležitější ta z roku 1894, která též dokazuje, že i dříve nebylo vše děláno poctivě a s fortelem, ale dejme slovo dobovému kronikáři:\n\n\"„Dne 18. června 1894 rozhodlo obecní zastupitelstvo o opravě sloupu, kterou provedl pan Pražák. Vyplaceno bylo místo požadovaných 37 zlatých toliko dvacet pět, poněvadž oprava ta chvalitebně provedena nebyla.“\"\n\nPo roce 1948 hrozilo tomuto ukřižování několikrát nebezpečí odstranění, a to v letech 1959 a 1962. Komunistům se totiž nelíbilo, že skoro uprostřed náměstí, jež v roce 1957 obdrželo název náměstí Sovětské armády, se nachází takováto církevní památka, jež není zrovna přehlédnutelným objektem. Sloup však nakonec odstraněn nebyl a zůstal zde až dodnes. Dosud není památkově chráněn, i když by si tuto ochranu přinejmenším zasloužil. Po rekonstrukci Denisova náměstí v letech 2004–2005 obdržel alespoň noční nasvícení.\n"}
{"id": "1292713", "url": "https://cs.wikipedia.org/wiki?curid=1292713", "title": "Luisa Šarlota Braniborská", "text": "Luisa Šarlota Braniborská\n\nLuisa Šarlota Braniborská (13. září 1617 – 29. srpna 1676) byla sňatkem kuronskou vévodkyní. Během vlády svého manžela byla politicky aktivní.\n\nNarodila se jako dcera Jiřího Viléma Braniborského a Alžběty Šarloty Falcké.\n\nByla vychována jako kalvinistka a tuto víru praktikovala po celý život. V roce 1638 se její rodina přestěhovala do Königsbergu, kde se dostala do kontaktu s místní skupinou básníků vedenou Simonem Dachem. Poté, co Luisa Šarlota dosáhla dospělosti, obdržela první manželské návrhy. Celkem dostala osm žádostí o ruku. Mimo jiné byla od polského krále Vladislava IV. Luisa Šarlota a její rodiče se však rozhodli ve prospěch kuronského prince, Jakuba Kettlera.\n\nSvatba se konala 9. října 1645. Poté se novomanželé odstěhovali do Goldingenu a později do Mitau. Jako věno získala několik domů, jež spravovala velmi moudře a prakticky. Nechala udělat zahrady a rozvíjela mlékárnu. Také byla známá jako spravedlivá a milá paní svých rolníků. Když v roce 1657 Švédové vtrhli do Kuronska, podařilo se Luise Šarlotě získat od švédského generála De Lagardiho slib, že ušetří její panství a rolníky. V roce 1658 byla spolu se svým manželem vévodou Jakubem a jejich rodinou držena Švédy jako vězeň v Rize a později v Ivangorodu. Propuštěni byli až v roce 1660, ale všechna jejich půda byla těžce zpustošena.\n\nLuise Šarlotě je přičítáno, že měla za vlády svého manžela velký politický vliv; spolupracovala se svým bratrem v zájmech Braniborska, ale také přispěla k velikosti Kuronska. Jednání mezi Braniborskem, Ruskem, Švédskem a Polskem se konala v Mitau během de facto její vlády.\n"}
{"id": "1292715", "url": "https://cs.wikipedia.org/wiki?curid=1292715", "title": "Nightfall in Middle-Earth", "text": "Nightfall in Middle-Earth\n\n\n\n"}
{"id": "1292716", "url": "https://cs.wikipedia.org/wiki?curid=1292716", "title": "Javier Menéndez", "text": "Javier Menéndez\n\nJavier Menéndez Fernández (* 18. června 1981) je bývalý španělský sportovní šermíř, který se specializoval na šerm fleretem. Španělsko reprezentoval v prvních letech jednadvacátého století. Na olympijských hrách startoval v roce 2008 v soutěži jednotlivců. V roce 1999 obsadil třetí místo na mistrovství Evropy v soutěži jednotlivců. Se španělským družstvem fleretistů vybojoval v roce 2002 třetí místo na mistrovství světa.\n"}
{"id": "1292721", "url": "https://cs.wikipedia.org/wiki?curid=1292721", "title": "Vědecký konsenzus", "text": "Vědecký konsenzus\n\nVědecký konsenzus je kolektivní posouzení, zaujetí stanoviska a názoru výzkumníků ve specifickém vědním oboru v daném okamžiku. Vědeckého konsenzu je dosaženo všeobecnou shodou názorů vědců, i když nemusí být stoprocentní.\n\nKonsensus se dosahuje prostřednictvím komunikace na konferencích, procesem publikací a tzv. peer review procesem (replikace ,reprodukovatelnost výsledků jinými, a vzájemného hodnocení), ve kterém se vědecké publikace posuzují a potvrzují více rovnocennými vědeckými stranami, čímž jsou autoři nuceni dodržovat vědecké standardy. Na publikace a ocenění, které neprošly tímto procesem, se ve vědeckých a univerzitních kruzích dívá s nedůvěrou. \n\nVědecký konsensus bývá v kontroverzních případech napadán z nejrůznějších směrů, politických, náboženských, ezoterických aj., i když ve vědecké komunitě žádné kontroverze nevzbuzuje. Například proces evoluce nebo spojení očkovacích MMR vakcín s autismem. Vědecký konsensus je v daný okamžik nejblíže k ideálnímu poznání dané problematiky, ale nikdy není dokonalým poznáním.\nKonsenzus není důkaz, ale věda má být založena na důkazech (například evidence-based medicine). Konsenzus tak není správnou měrou a jde o argumentační klam zvaný \"argumentum ad populum\". Spojení „vědecký konsenzus“ je tak samo o sobě protimluv.\n\nPoužívání termínu „vědecký konsenzus“ narostlo prudce kolem roku 1990, kdy se začal používat i pojem „globální oteplování“, tedy se vznikem IPCC.\n\n"}
{"id": "1292725", "url": "https://cs.wikipedia.org/wiki?curid=1292725", "title": "Snake Range", "text": "Snake Range\n\nSnake Range je pohoří na východě kraje White Pine County, na východě Nevady, ve Spojených státech amerických. Nejvyšší horou pohoří je Wheeler Peak (3 982 m). V pohoří se nachází čtyři z pěti nejvyšších vrcholů Nevady. Ve střední a jižní části pohoří se nachází jediný národní park v Nevadě Národní park Great Basin.\n\nSnake Range je součástí Velké pánve, respektive provincie Oblast pánví a hřbetů. Pohoří se rozkládá od severu k jihu. Má rozlohu okolo 4 600 km. Největší délka pohoří je 110 km. Největší šířka od západu k východu je přibližně 55 km. \n"}
{"id": "1292726", "url": "https://cs.wikipedia.org/wiki?curid=1292726", "title": "Carlos Llavador", "text": "Carlos Llavador\n\nCarlos Llavador Fernández (* 26. dubna 1992 Madrid, Španělsko) je španělský sportovní šermíř, který se specializuje na šerm fleretem. Španělsko reprezentuje mezi muži od roku 2007. V roce 2015 obsadil třetí místo na mistrovství Evropy v soutěži jednotlivců.\n"}
{"id": "1292736", "url": "https://cs.wikipedia.org/wiki?curid=1292736", "title": "Hrad Hunedoara", "text": "Hrad Hunedoara\n\nHrad Hunedoara, známý též jako Korvínův hrad nebo Hunyadiho hrad (, ), je goticko-renesanční hrad ve městě Hunedoara v Rumunsku. Je jedním z největších hradů v Evropě. Časopis \"The Epoch Times\" ho zařadil na čelo seznamu sedmi divů Rumunska.\n\nHrad byl založen v roce 1446 na příkaz Jánose Hunyadiho na místě někdejší tvrze postavené Karlem I. Robertem. Panství věnoval otci Hunyadiho Vajkovi král Zikmund v roce 1409. Patřil mu i v roce 1446, kdy byl János Hunyadi zvolen jako regentem Maďarského království.\n\nHrad byl postaven v renesančně-gotickém na skále nad říčkou Zlaști. Je to impozantní a rozlehlá stavba s vysokými věžemi, baštami, vnitřním nádvořím, pestrobarevnými střechami a myriádami okna a balkonů zdobených kamennými sochami. Má dvojité stěny pro lepší opevnění a je lemován věžemi obdélníkového a kruhového půdorysu, což byla jedna z inovací, kterou přineslo toto období transylvánské architektury. Některé z věží (věž Capistrano, Opuštěný věž a Bubenická věž) sloužily jako věznice. Věž Buzdugan byla postavena výhradně pro obranné účely. Její fasádu zdobí geometrické motivy. Věže mají ve stěnách velké otvory, aby pojaly i větší zbraně.\n\nV interiéru hradu jsou z místností tři největší: Rytířský sál, Jídelní sál a kruhové schodiště. Sály jsou obdélníkového tvaru a jsou zdobené mramorem. Jídelní sál sloužil k pořádání obřadů a slavnostních hostin, zatímco Rytířský sál ke slavnostem. V roce 1456 János Hunyadi zemřel a práce výstavbě zámku se zastavily. V roce 1458 byla zadána výstavba nového, Matyášova křídla hradu. V roce 1480 byla výstavba dokončena a hrad si rychle získal pověst jedné z největších a nejpůsobivějších staveb ve východní Evropě.\n\nV 16. století stav neprošel žádnou přestavbou, ale v roce 17. století byly provedeny změny z estetických i vojenských důvodů. Vznikl nový Velký palác s výhledem na město. Dvoupatrová budova obsahovala obývací místnost a další obytné prostory. K vojenským účelům byly postaveny dvě nově věže: Bílá a Dělostřelecká. Vzniklo také vnější nádvoří, užívané správou hradu a jako úložné prostranství.\n\nSoučasná podoba hradu je výsledkem rozsáhlé rekonstrukce po vážném požáru a mnoha desetiletích, kdy byl hrad ponechán bez údržby. Byla však poznamenána tím, že moderní „architekti do něj promítli své vlastní melancholické interpretace toho, jak by měl velký gotický hrad vypadat“.\n\nJako jedna z nejdůležitějších nemovitostí v držení Jánose Hunyadiho se hrad v průběhu jeho vlády dočkal zásadních proměn. Stal se nejen strategicky významným opevněným bodem, ale také jeho reprezentačním sídlem. Později páni hradu dál měnili jeho vzhled výstavbou nových věží, komnat i sálů. Mezi nejvýznamnější součásti hradu patří galerie a věže Nebojsa a Capistrano. Vynikají také Rytířský sál, Bílá bašta, která sloužila jako spižírna, a Jídelní sál, na jehož stěnách jsou malované portréty významných postav Maďarské historie, např. Mateie Basaraba nebo Vasileho Lupua. V jednom z křídel hradu se nachází obraz znázorňujícího havrana, po kterém získal Matyáš Korvín, jeden z potomků Jánose Hunyadiho, podle legendy své jméno \"Corvinus\".\n\nTuristům se vypráví, že na hradě byl vězněn Jánosem Hunyadim po sedm let od svého sesazení v roce 1462 Vlad III. Dracula. Později se stal Hunyadiho spojencem, i když ten odpovídal za smrt jeho otce Vlada II. I proto bývá občas hrad označován za zdroj inspirace pro román Bram Stokera \"Drákulův hrad\". Ve skutečnosti, Stoker neznal ani o vztahu Vlada k Hunyadiho, ani o Hunyadiho hradu. Podle vlastnoručních Stokerových poznámek si spisovatel představoval, že se Drákulův hrad nachází na vrcholu transylvánské hory Căliman.\n\nNa nádvoří poblíž kaple z 15. století je 30 metrů hluboká studna. Podle legendy ji vykopali tři turečtí vězni, kteří dostali slíbenou svobodu, pokud najdou vodu. Když ale po 15 letech svou práci zdárně dokončili, jejich věznitelé slib nedodrželi. Na stěně studny se nachází nápis. Vypráví se, že znamená „máte vodu, ale ne duši“. Správný překlad ale zní: „Ten, kdo napsal tento nápis je Hasan, který žije jako otrok nevěřících, v pevnosti u kostela.“\n\nV únoru 2007 hrad navštívil štáb britské paranormální televizní show \"Most Haunted Live!\" Ten strávil na hradě tři noci a pátral po existenci duchů, kteří tam údajně straší. Výsledky byly neprůkazné.\n\n"}
{"id": "1292737", "url": "https://cs.wikipedia.org/wiki?curid=1292737", "title": "Luisa Alžběta Kuronská", "text": "Luisa Alžběta Kuronská\n\nLuisa Alžběta Kuronská (12. srpna 1646 – 16. prosince 1690) byla kuronskou princeznou z rodiny Ketteler a sňatkem hesensko-homburskou lankraběnkou.\n\nLuisa Alžběta se narodila jako dcera Jakuba Kettlera a Luisy Šarloty, nejstarší dcery Jiřího Viléma Braniborského.\n\n23. října 1670 se v Cöllnu provdala za budoucího lankraběte Fridricha II. Hesensko-Homburského. Fridrich v zájmu sňatku konvertoval ke kalvinismu. Tato konverze ho přivedla k užším vztahům s knížecími domy v Braniborsku a Hesensko-Kasselsku, které byly také kalvinistické. Luisina sestra Marie Amálie se v roce 1673 provdala za hesensko-kasselského lankraběte Karla. Luisa Alžběta byla neteří kurfiřta Fridricha Viléma I. Braniborského. Tento vztah dovolil Fridrichovi připojit se v roce 1672 k pruské armádě a stát se velitelem všech vojáků kurfiřtství.\n\nKalvinistka Luisa Alžběta hrála významnou roli v osídlení vytlačených Hugenotů a Valdenských ve Friedrichsdorfu a Dornholzhausenu, jakož i při formování kalvinistických sborů ve Weferlingenu a Bad Homburgu.\n\n∞ 1694 Johan Arnošt III. Sasko-Výmarský\n∞ 1700 Alžběta Dorota Hesensko-Darmstadtská\n∞ 1728 Kristina Šarlota Nasavsko-Ottweilerská\n∞ 1718 Adam Fridrich Schliebenský\n∞ 1711 Anton II. Aldenburský\n∞ 1702 Fridrich Vilém Adolf Nasavsko-Siegenský\n∞ 1722 Kristina Šarlota ze Solms-Braunfels\n"}
{"id": "1292739", "url": "https://cs.wikipedia.org/wiki?curid=1292739", "title": "Vinica (okres Veľký Krtíš)", "text": "Vinica (okres Veľký Krtíš)\n\nVinica (historicky , ) je obec na Slovensku v okrese Veľký Krtíš.\n\nPočet obyvatel k 30. dubnu 2007 byl 1 890, z toho: Slováci 256 (13,54 %) obyvatel, Maďaři 1 633 (86,40 %) a 1 obyvatel neuvedl národnost.\n\nObec leží uprostřed bývalé Hontianske župy, mezi Ďarmoty a Šahami, pod kopci Krupinské planiny blízko řeky Ipeľ. Nynější obec tvoří bývalé osídlení: Dolní Nekyje, Střední Nekyje, Horní Nekyje, Kostolnica a Leklinec (vzácně i Lekninec). Nekyje jako obec jsou zmíněné poprvé v roce 1135, kdy se objevila na seznamu obcí listiny uherského krále Beli II.\n\nNekyje patřily do roku 1923 mezi největší osídlení okolí. Hontianska župa měla v té době 21 míst, jedním z nich byly Nekyje. V období 1902 - 1923 bylo město Nekyje okresním sídlem. V roce 1923 Hontianska župa zanikla a obec patřila do Zvolenské župy. V letech 1949 až 1960 do okresu Šahy, od roku 1960 do okresu Lučenec a od 9. května 1968 se okresním sídlem stal Veľký Krtíš. 8. prosince 1905 se sjednotily Dolní Nekyje, Střední Nekyje, Horní Nekyje a Kostolnica do jedné obce Nekyje, avšak pojmenování Dolní a Horní Nekyje mezi obyvateli se používá i dnes. Po vzniku Československé republiky název obce byl Nekyje nad Ipľom až do 8. srpna 1948, když obecní zastupitelstvo v čele s jeho předsedou Ludvíkem Ličkem 800leté pojmenování obce změnilo na Vinica. Od roku 1994 ve smyslu zákona o používání jazyka menšin je úřední název obce Vinica - Ipolynyék.\n\n"}
{"id": "1292741", "url": "https://cs.wikipedia.org/wiki?curid=1292741", "title": "Anna Meklenburská", "text": "Anna Meklenburská\n\nAnna Meklenburská (14. října 1533 – 4. července 1602) byla kuronskou vévodkyní. Narodila se jako dcera Albrechta VII. Meklenburského a Anny Braniborské. Anna je první ženou v Livonsku, jejíž život je zcela historicky potvrzen.\n\n11. března 1566 se Anna v Königsbergu provdala za kuronského vévodu Gottharda Kettlera, s nímž měla několik dětí:\n\n"}
{"id": "1292744", "url": "https://cs.wikipedia.org/wiki?curid=1292744", "title": "Marek Sýkora", "text": "Marek Sýkora\n\nMarek Sýkora (* 30. listopadu 1948 Kladno) je bývalý český hokejový trenér a bývalý československý hokejista. Svou aktivní trenérskou kariéru zakončil v roce 2012 v týmu Dynamo Minsk.\nTrénoval také tým Plzně a Petrohradu. V letech 2013–2018 působil jako expert v hokejovém studiu České televize. K jeho úspěchům patří objevení talentu Jevgenije Malkina, když ho v 16 letech prosadil do prvního týmu Magnitogorsku.\n\nJeho otcem je hokejový trenér Vlastimil Sýkora, ve třinácti letech odešel s otcem do Vítkovic a poté do Plzně. Hokej hrál v Kladně i v Plzni.\n"}
{"id": "1292745", "url": "https://cs.wikipedia.org/wiki?curid=1292745", "title": "Shopaholic Nicol", "text": "Shopaholic Nicol\n\nNikola Čechová se narodila 6. prosince 1989 v Československu. Má starší sestru a mladšího bratra. Vystudovala střední pedagogickou školu a poté Univerzitu Jana Amose Komenského v Praze. V červnu roku 2013 se vydala během studia na tři měsíce do Londýna, kde bydlela a pracovala. Původně měla natáčení jako vedlejší činnost, později se jím začala živit.\n\nSvůj veřejný YouTube kanál si založila 7. listopadu 2011. Proslavila se hlavně videem „Nikdy jsem…\" s Petrem Lexou alias Hoggym; to má přes 1 500 000 zhlédnutí a je jejím nejsledovanějším videem. Natáčí dále například s Jirkou Králem, Jmenuju se Martin, Flabgee či kamarády. Zúčastnila se všech ročníků festivalu Utubering. V říjnu 2017 byla jedním z hostů v Show Jana Krause.\n\n"}
{"id": "1292746", "url": "https://cs.wikipedia.org/wiki?curid=1292746", "title": "Katedrála Panny Marie Karmelské", "text": "Katedrála Panny Marie Karmelské\n\nKatedrála Panny Marie Karmelské (portugalsky: \"Igreja de Nossa Senhora do Monte do Carmo\") je římskokatolický karmelitský kostel v rokokovém stylu ve brazilském městě Rio de Janeiro. Kostel sloužil v letech 1808 až 1976 jako sídelní katedrála arcibiskupa z Rio de Janeiro. Od roku 1976 je tato katedrála zasvěcená Panně Marii známá jako Stará katedrála, jelikož od toho roku ve funkci sídelní katedrály slouží nová Katedrála svatého Šebestiána v Riu de Janeiro.\n\nBěhem 19. století katedrála nacházejí se naproti císařskému paláci, sloužila jako kaple královské a posléze císařské rodiny. Proto byla také místem konání událostí spojených s královskou a později císařskou rodinou:\n\n"}
{"id": "1292747", "url": "https://cs.wikipedia.org/wiki?curid=1292747", "title": "Seznam dílů seriálu Co nového Scooby-Doo?", "text": "Seznam dílů seriálu Co nového Scooby-Doo?\n\nToto je seznam dílů seriálu \"Co nového Scooby-Doo?\".\n\n<onlyinclude>\n</onlyinclude>\n\n"}
{"id": "1292759", "url": "https://cs.wikipedia.org/wiki?curid=1292759", "title": "Rettův syndrom", "text": "Rettův syndrom\n\nRettův syndrom je syndrom, pro který je typické těžké neurologické postižení. Byl objeven v 60. letech minulého století pediatrem Andreasem Rettem, podle kterého je syndrom pojmenován. Jeho příčinou je zmutovaný gen, který se nachází na raménku chromozomu X a který má více různých podob, což se pak projeví i na rozmanitosti projevů tohoto syndromu. Tento syndrom postihuje téměř výhradně dívky a projevuje se u 1 z 10 000 narozených dívek. \n\nPro Rettův syndrom je typická autosomální dominantní mutace na chromozomu X, konkrétně genu MeCP2. Většinou se jedná o samovolnou mutaci, kterou postižené dívky nezdědily. Gen MeCP2 je potřebný pro tvorbu proteinu MeCP2, který utišuje určité úseky DNA. Tyto úseky DNA jsou velmi důležité pro normální vývoj mozku a neuronová spojení. V postižených dívkách je množství funkčního proteinu MeCP2 nižší a při pozdějším vývoji a růstu mozku už nebude stačit. \n\nProtože chlapci mají pouze jeden chromozom X, pokud se u nich tato mutace vyskytne, nebudou schopni produkovat funkční protein MeCP2. Z tohoto důvodu postižení chlapci umírají před nebo krátce po narození. Jedinou výjimkou jsou chlapci s Klinefelterovým syndromem, kteří mají 2 chromozomy X. \n\nDiagnostika Rettova syndromu probíhá pomocí genetického vyšetření, v České republice již od roku 2001. Zhruba dvě třetiny postižených dívek, trpí klasickým Rettovým syndromem, v ostatních případech se jedná o atypický Rettův syndrom, což je jeho mírnější forma. Dívky můžou chodit i sedět, mluvit, nebo u nich chybí nějaký typický znak, jako je rozdílný obvod hlavičky, protože neprošly obdobím normálního vývoje.\n\nTypický Rettův syndrom prochází čtyřmi fázemi:\n\nMezi další příznaky patří:\n\n\nCo se týká výukových strategií vhodných pro takto postižené děti, tak je z důvodu efektivity výuky nutno respektovat vhodný prostor, čas a trvání výuky. Prostor by měl být pohodlný a bez rušivých prvků. Pro domácí učení je ideální oddělený pokoj, který je daleko od televize. Ve škole stačí jen zástěna. Výuka by měla být součástí denního režimu. S domácí výukou je dobré začít po obědě, se školní výukou je lepší začít hned ráno. Dobré je, když výuce předchází nějaká oblíbená činnost dítěte, protože ho to pozitivně motivuje k práci a pak si lépe zvykne na plnění úkolů. Délku výuky bychom měli podle našich časových možností co nejvíce přizpůsobit dítěti a jeho schopnosti soustředit se. Výuka by měla trvat od deseti minut do hodiny. Na kvalitě výuky se velmi podílejí i pomůcky. Ty je nutné vybírat pečlivě s ohledem na preference dítěte, jaké barvy mu jsou příjemné, jaké tvary se mu líbí, jaké povrchy a předměty upřednostňuje. Dítě může mít oblíbené i neoblíbené předměty a v případě práce s neoblíbenými předměty by mohlo odmítnout spolupracovat, proto je nutné tomu předejít pečlivou všímavostí pedagoga. Pomůcky by měly odpovídat věku dítěte, měly by být běžně dostupné, bezpečné, jednoduché a pro dítě příjemné. Důležité je uspořádání pomůcek v logickém sledu, protože se s tím dítě lépe vyrovná. Jakým způsobem pedagog dosáhne zdárného cíle výuky, záleží obzvláště na motivaci dítěte a na úrovni jeho schopností a dovedností, které zjistíme z toho, jak reaguje. Cílem každé výuky je získání takových dovedností, které dítě samostatně využije, a proto je nutné vyzkoušet různé metody výuky.\n\n"}
{"id": "1292761", "url": "https://cs.wikipedia.org/wiki?curid=1292761", "title": "Péče řádného hospodáře", "text": "Péče řádného hospodáře\n\nPéče řádného hospodáře je institut vztahující se k oblasti obchodního práva a správy majetku. Jedná se o abstraktní míru očekávaného jednání, nebo také o požadovanou míru péče, k níž je vázána osoba spravující majetek jiné fyzické nebo právnické osoby. \n\nJiž římské právo znalo podobný objektivní princip očekávaného jednání povinné osoby. Jednalo se o tzv. „bonus pater familias“, neboli jednání dobrého otce rodiny. Toto jednání bylo jednáním čestného, rozumného a pilného člověka. \n\nNa našem území se podobný princip v zákonech objevuje až v roce 1811 spolu s Obecným zákoníkem občanským, který stanoví, že „\"jakmile poručník nebo opatrovník převezme jmění, jest povinen je spravovati s veškerou péčí poctivého a pilného hospodáře\"“. \n\nNa podobný termín můžeme narazit také ve Všeobecném obchodním zákoníku z roku 1862, kde se hovoří o péči řádného kupce. \n\nDalší modifikaci tohoto pojmu můžeme najít v zákoně O společnostech s ručením omezeným č. 58/1906 z. a. n. kde je uvedeno, že „\"Jednatelé jsou oproti společnosti zavázáni při vedení obchodu vynaložiti péči řádného obchodníka.\"“ \n\nTermín péče řádného hospodáře v této podobě poprvé nalezneme v zákonu č. 243/1949 Sb., o akciových společnostech, kde je uvedeno, že „\"členové vedoucích, zastupujících a dozorčích orgánů společnosti, jakož i plnomocníci, musí jednat s péčí řádného hospodáře a odpovídají při opomenutí této péče za vzniklou škodu\"“. Od té doby zůstává tento institut kontinuálně v naší legislativě.\n\nAktuálně tento pojem nalezneme v občanském zákoníku (zákon č. 89/2012 Sb.) a v zákonu o obchodních korporacích (zákon č. 90/2012 Sb.).\n\nV § 159 občanského zákoníku je péče řádného hospodáře definována v části o orgánech právnických osob a to následovně:\n\n\"\"Kdo přijme funkci člena voleného orgánu, zavazuje se, že ji bude vykonávat s nezbytnou loajalitou i s potřebnými znalostmi a pečlivostí. Má se za to, že jedná nedbale, kdo není této péče řádného hospodáře schopen, ač to musel zjistit při přijetí funkce nebo při jejím výkonu, a nevyvodí z toho pro sebe důsledky.\"\"\n\nZ této věty vyplývá, že s péčí řádného hospodáře jedná ten, kdo vykonává službu s nezbytnou loajalitou, s potřebnými znalostmi a s pečlivostí. Za opak péče řádného hospodáře se dá určit nedbalost, neboť je uvedeno, že nedbale jedná ten, kdo není péče řádného hospodáře schopen a nevyvodí z toho pro sebe důsledky. \n\nK postupu s péčí řádného hospodáře jsou dle občanského zákoníku přímo vázány některé profese. Tak například prokurista je vázán vykonávat prokuru s péčí řádného hospodáře (§ 454), stejně tak správce při správě cizího majetku (§ 1411). Dále vykonavatel závěti dbá o řádné splnění poslední vůle zůstavitele s péčí řádného hospodáře (§ 1554) a pachtýř dbá na údržbu inventáře také s touto péčí (§ 2343). A v neposlední řadě s péčí řádného hospodáře postupuje i opatrovník pro správu jmění (§ 949). \n\nZákon o obchodních korporacích péči řádného hospodáře přesně nedefinuje, ale obsahuje ustanovení, které upravují aplikaci této povinnosti. Je zde například uvedeno, že když členové statutárních orgánů právnických osob rozdělí zisk způsobem, jaký je v rozporu s tímto zákonem, nejednají s péčí řádného hospodáře (§ 34 odst. 3). Nebo také, že s péčí řádného hospodáře nejednali ti členové statutárního orgánu, kteří věděli o hrozícím úpadku právnické osoby a k jeho odvrácení neučinili žádné kroky [§ 68 odst. 1 písm. b.)]. Dále § 52 tohoto zákona stanoví, že „\"při posouzení, zda člen orgánu jednal s péčí řádného hospodáře, se vždy přihlédne k péči, kterou by v obdobné situaci vynaložila jiná rozumně pečlivá osoba.\"“\n\nZe zmíněných zákonů můžeme vyvodit několik znaků, kterými se posuzuje péče řádného hospodáře. První tři nalezneme v občanském zákoníku a jsou jimi nezbytná loajalita, potřebné znalosti a pečlivost. Čtvrtý pak nalezneme v zákonu o obchodních korporacích a je jím jednání jiné rozumně pečlivé osoby.\n\nV kontextu péče řádného hospodáře se nejedná o loajalitu ve vztahu k subjektu, ale ve vztahu k objektu, na němž je péče vykonávána. Jinak řečeno termín péče řádného hospodáře stanovuje kvalitu péče ke svěřené záležitosti, ale nevyplývá z ní kvalita jednání vůči osobě, která osobu povinnou daným jednáním pověřila. \n\nCo se týče potřebných znalostí, je potřeba zde rozlišit mezi odbornou péčí a péčí řádného hospodáře. Jednání s péčí řádného hospodáře neznamená, že pověřená osoba musí být schopna také odborné péče, ale musí být schopná vyhodnotit, kdy je odborná péče potřeba, tedy kdy je potřeba pro výkon činností zajistit kvalifikovanou osobu. \n\nPečlivost vyžaduje aktivní přístup ke svěřené záležitosti a rozumí se jí starostlivé a odpovědné jednání. \n\nPodle Mancelové se jinou rozumně pečlivou osobou v kontextu zákona myslí již řádný hospodář. Zůstává zde ale dostatek prostoru pro rozdílný výklad při soudních jednáních. \n\nNejvyšší soud k péči řádného hospodáře uvádí ve svém usnesení ze dne 27. 3. 2008, (sp. Zn. 5 Tdo 1412/2007) následující:\"„Pojem péče řádného hospodáře lze přitom chápat tak, že řádný hospodář činí právní úkony týkající se obchodní společnosti odpovědně a svědomitě a stejným způsobem rovněž pečuje o její majetek, jako kdyby šlo o jeho vlastní majetek. Taková péče tedy nepochybně zahrnuje péči o majetek akciové společnosti nejen v tom smyslu, aby nevznikla škoda na majetku jeho úbytkem či znehodnocením, ale také, aby byl majetek společnosti zhodnocován a rozmnožován v maximální možné míře, jaká je momentálně dosažitelná.“\"\n\n"}
{"id": "1292765", "url": "https://cs.wikipedia.org/wiki?curid=1292765", "title": "Expresionismus (hudba)", "text": "Expresionismus (hudba)\n\nExpresionistická hudba je hudební směr vzniklý ve 20. století. Pojem byl prvně použit roku 1918, v souvislosti s hudbou Arnolda Schoenberga, která se svým novátorstvím a rozbitím tradičních forem zdála být souputníkem expresionismu výtvarného a literárního. Vrcholné projevy expresionismu v hudbě jsou spjaty s léty 1910–1925. Byl pěstovaný zejména německými a rakouskými skladateli. Typickým je krajní subjektivismus, který nebere ohled na tradiční způsoby hudebního vyjadřování a má co nejméně zprostředkovaně vyjádřit autorovy emoce a pocity. Hudební projev se tak může jevit vypjatý, až násilný. Oblíbeným expresionistickým syžetem jsou postavy bez perspektivy, naděje a životního smyslu (zejména Bergova opera \"Wojcek\"). Technicky patří k expresionistické hudbě nástroje jako atonalita, dodekafonie, čtvrttónová hudba, vzrušená melodika či disonantní harmonie. Hlavní osobností expresionismu je Arnold Schoenberg a poté jeho žáci: Anton Webern a Alban Berg. Avšak omezit expresionismus na tuto konkrétní hudební školu (tzv. druhou vídeňskou školu) nelze, k dalším expresionistům patří vídeňský Čech Ernst Křenek, Němec Paul Hindemith, Rus Alexandr Skrjabin, jež dospěl k atonalitě nezávisle na Schoenbergovi, Maďar Béla Bartók i Čech Alois Hába. Hudební expresionismus je nicméně muzikologický pojem, sami autoři se jím neoznačovali a nehlásili se k žádnému společnému programu.\n\n"}
{"id": "1292766", "url": "https://cs.wikipedia.org/wiki?curid=1292766", "title": "Katedrála svatého Mikuláše (Stockholm)", "text": "Katedrála svatého Mikuláše (Stockholm)\n\nKatedrála svatého Mikuláše (švédsky: \"Sankt Nikolai kyrka\", častěji švédsky Storkyrka = \"Velký kostel\" nebo Stockholms domkyrka = \"Stockholmská katedrála\") je druhý nejstarší kostel ve švédském hlavním městě Stockholmu. Katedrála se nachází na ostrově Stadsholmen v historickém centru města Stockholmu (\"Gamla stan\"). Slouží bohoslužebným účelům Švédské církve; je katedrálním chrámem její Stockholmské diecéze. V jejím sousedství stojí královský zámek a budova Riksdagu, v níž zasedá švédský parlament.\n\nKostel se poprvé písemně připomíná k roku 1279, pravděpodobně již cihelný. Byl zasvěcen patronovi zdejších námořníků a obchodníků, sv. Mikuláši. Roku 1306 byl vysvěcen malý kostel. Ve druhé polovině 14. století byla na severní straně přistavěna kaple Panny Marie a její klenba vyzdobena malbami. Počátkem 15. století byla vystavěna trojlodní bazilika stávající výšky s cihelnými síťovými klenbami a na jižní straně připojena polygonální část. Ve 2. polovině 15. století byly strženy stěny bočních kaplí a doplněny další klenby, na západním průčelí bylo prolomeno kruhové okno a vchod. Roku 1489 bylo do kostela umístěno sousoší sv. Jiří s drakem. \nOd roku 1527 zde kázal švédský reformátor Olaus Petri, který pod vedením krále Gustava Vasy a po vzoru Martina Luthera zreformoval církev a dal zbořit polygonální chór. Hlavou církve se stal král. \nPo roce 1650 byl vztyčen hlavní oltář z černě lakovaného dřeva s biblickými scénami na reliéfech ze zlaceného stříbra. V 90.letech 17. století byl interiér pod vedením architekta Johanna Eberharda Carlberga vyzdoben plastickými štukaturami, v témže stylu vytvořeny dvě královské lavice pod baldachýnem z královské koruny a postavena kazatelna. Pro historické varhany byla roku 1796 pořízena nynější varhanní skříň, varhany mají 4 manuály a 53 rejstříků a byly plně rekonstruovány roku 1960 dánskou firmou; patří k nejvýznamnějším ve Švédsku. \nKolem roku 1850 byla z Paříže objednána vitráž do kruhového okna. Roku 1892 byly do věže instalovány čtyři současné zvony. Roku 1898 byla před průčelím vztyčena socha reformátora Olause Petri a zazděn východní vchod. Roku 1906 byly odstraněny štukatury ze stěn a kleneb a obnažena cihlová konstrukce.\nV roce 1942 se kostel stal sídelní katedrálou nově vytvořené stockholmské diecéze a zdejší kněz dostal titul \"pastor primarius\". Roku 2006 byl instalován nový střední oltář a biskupský stolec.\n\nKatedrála se od roku 1620 stala dějištěm královských svateb, korunovací a pohřebních obřadů a trvale nahradila katedrálu v Uppsale jako místo korunovace švédských panovníků. Poslední královská korunovace se zde konala v roce 1873, kdy zde byl korunován král Oskar II. s manželkou Žofií. Poslední královská svatba se zde uskutečnila 19. června 2010, kdy se korunní princezna Viktorie vdala za Daniela Westlinga, přesně 34 let poté, co zde proběhla svatba jejích rodičů krále Karla XVI. Gustava a královny Silvie Sommerlathové.\n\n"}
{"id": "1292769", "url": "https://cs.wikipedia.org/wiki?curid=1292769", "title": "Alexander Massialas", "text": "Alexander Massialas\n\nAlexander Chen Massialas (* 20. dubna 1994 San Francisco, Spojené státy americké) je americký sportovní šermíř řecko-tchajwanského původu, který se specializuje na šerm fleretem. Otec Greg Massialas reprezentoval Spojené státy v šermu fleretem. Spojené státy reprezentuje mezi muži od roku 2009. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců získal na olympijských hrách 2016 stříbrnou olympijskou medaili. V roce 2015 obsadil druhé místo na mistrovství světa v soutěži jednotlivců. S americkým družstvem fleretistů vybojoval na olympijských hrách 2016 bronzovou olympijskou medaili. V roce 2013 obsadil s družstvem fleretistů na mistrovství světa druhé místo.\n"}
{"id": "1292771", "url": "https://cs.wikipedia.org/wiki?curid=1292771", "title": "Dorothea von Medem", "text": "Dorothea von Medem\n\nDorothea von Medem (3. února 1761 – 20. srpna 1821) byla sňatkem kuronskou vévodkyní. Po sňatku s posledním kuronským vévodou Petrem Bironem byla známá jako Dorothea Kuronská. Vedla šlechtický salon v Berlíně a vykonávala různé diplomatické povinnosti jménem svého odcizeného manžela.\n\nDorothea se narodila jako dcera Johana Fridricha von Medem, hraběte ze staré kuronské šlechty, generálporučíka Ruského impéria a bohatého hraběte Svaté říše římské, a jeho druhé manželky, Luisy Šarloty von Manteuffel. Její otec vlastnil mnoho statků v Kuronsku. Její starší nevlastní sestrou z otcova předchozího manželství byla básnířka Elisa von der Recke. Mladším bratrem byl ruský diplomat Christoph Johann von Medem, který v Mitau postavil vilu Medem.\n\n6. listopadu 1779 se osmnáctiletá Dorothea stala třetí manželkou 55letého, bezdětného vévody Petra Birona, syna známého Ernsta Johanna von Biron. Pár měl šest dětí, dvě z nich zemřely v dětství. Všechny přeživší děti byly dcery; ta nejmladší, Dorothea, byla však pravděpodobně nemanželská, i když vévoda ji uznal za svou.\n\nDorothea byla díky svému novému postavení vévodkyně i díky své kráse přijata v nejvyšších společenských kruzích. Vzhledem k tomu, že její manžel byl znepokojen politickými potížemi doma, které zahrnovaly jeho velitele polského krále a kuronskou šlechtu, často byl posílán na diplomatické mise do Varšavy, Berlína, Karlových Varů a Petrohradu. Během těchto jeho dlouhých nepřítomností se Dorothea od svého manžela odcizila a měla mnoho milostných afér s ostatními muži, Gustafem Mořicem Armfeltem, Charlesem Mauricem de Talleyrand-Périgord a polským šlechticem Alexandrem Batowskim, se kterým zplodila svou pátou dceru narozenou v roce 1793. Po roce, kdy porodila svou nemanželskou dceru, také pojmenovanou Dorothea, se vévodkyně natrvalo přestěhovala do Palais Kurland v Berlíně, kde měla aristokratický salon.\n\nV roce 1794 získala Löbichau v Altenburgischenu a strávila léto na nově postaveném zámku. Do Löbichau si zvala básníky, filosofy, příbuzné a přátele, a tím se stal známým jako \"Musenhof der Herzogin von Kurland\". Její sestra Elisa von der Recke přijela žít do Löbichau a car Alexandr I. Pavlovič, Fridrich Vilém III., Napoleon Bonaparte, Talleyrand, Metternich, Goethe, Schiller a další osobnosti té doby byli vévodkyninými osobními přáteli.\n\nPo sňatku nejmladší dcery Dorothey s Talleyrandovým synovcem Edmondem de Talleyrand-Périgord v roce 1809 se vévodkyně přestěhovala do Paříže, kde měla intenzivní vztah s Talleyrandem a ovlivnila jej, aby se obrátil proti Napoleonovi. V roce 1814 odcestovala na Vídeňský kongres, kde se postavila proti jeho údajné milostné aféře s její nejmladší dcerou Dorotheou. Několik let po její smrti v Löbichau v roce 1821 bylo vévodkynino tělo přeneseno z jejího úmrtního místa do rodinné hrobky v Zaháni, kde byl v roce 1800 pohřben její manžel.\n\nS Petrem Bironem:\n\n\nS Alexandrem Batowskim:\n\n"}
{"id": "1292772", "url": "https://cs.wikipedia.org/wiki?curid=1292772", "title": "Římskokatolická farnost Buchlovice", "text": "Římskokatolická farnost Buchlovice\n\nŘímskokatolická farnost Buchlovice je územní společenství římských katolíků s farním kostelem svatého Martina v děkanátu Uherské Hradiště.\n\nBuchlovická farnost s kostelem sv. Martina vznikla ve 13. století. První zpráva o farním patronátu pochází z roku 1398.\nNynější raně barokní kostel byl vystavěn na místě původního, pravděpodobně dřevěného kostela v letech 1640–1643.\n\nJména duchovních jsou známa od 18. století. V letech 1937 až 1969 zde jako farář působil Arnošt Hrabal. Od začátku 21. století je farářem R. D. Mgr. Rudolf Chmelař.\n\nPravidelně se konají duchovní obnovy, biblické hodiny, setkání společenství manželských párů, Modlitby matek, výuka náboženství, při bohoslužbách zpívá schola mládeže i chrámový sbor.\n\nVe farnosti se pravidelně koná tříkrálová sbírka. V roce 2017 se při ní v Buchlovicích vybralo 71 381 korun.\n\nV květnu 2017 převzal zástupce farnosti ocenění za nezištnou pomoc ve své farnosti – děkovné uznání a medaili sv. Jana Sarkandera. \n\n"}
{"id": "1292774", "url": "https://cs.wikipedia.org/wiki?curid=1292774", "title": "Gerek Meinhardt", "text": "Gerek Meinhardt\n\nGerek Lin Meinhardt (* 27. července 1990 San Francisco, Spojené státy americké) je americký sportovní šermíř z matčiny strany čínského původu, který se specializuje na šerm fleretem. Spojené státy reprezentuje mezi muži od roku 2007. Na olympijských hrách startoval v roce 2008 v soutěži jednotlivců, v roce 2012 v soutěži družstev a v roce 2016 v soutěži jednotlivců a družstev. V soutěži jednotlivců se na olympijských hrách 2016 probojoval do čtvrtfinále. V roce 2010 a 2015 obsadil třetí místo na mistrovství světa v soutěži jednotlivců. S americkým družstvem fleretistů vybojoval na olympijských hrách 2016 bronzovou olympijskou medaili. V roce 2013 obsadil s družstvem fleretistů na mistrovství světa druhé místo.\n"}
{"id": "1292775", "url": "https://cs.wikipedia.org/wiki?curid=1292775", "title": "Waldviertelská železnice", "text": "Waldviertelská železnice\n\nWaldviertelské úzkorozchodné dráhy (německy \"\", Úzkorozchodné dráhy Lesní čtvrti) je síť tří úzkorozchodných železničních drah o rozchodu 760 mm, která má výchozí bod v dolnorakouském Gmündu. Původně však dráhy vycházely z dnešního nádraží České Velenice. Železniční provoz na této síti úzkorozchodných drah má dnes převážně turistický charakter. Denně jezdí v roce 2017 vlaky na obou tratích pouze v červenci a srpnu. Většina spojů je obsluhována motorovými vozy řady 5090. V jízdním řádu jsou ale vyznačeny dny, kdy jsou vlaky vedeny i jinými vozidly včetně parních lokomotiv. Všechny vlaky na této úzkorozchodné síti provozuje dopravce NÖVOG (\"Niederösterreichische Verkehrsorganisationsgesellschaft\"). Partnerskou úzkorozchodnou drahou jsou Jindřichohradecké místní dráhy. Obě úzkorozchodné dráhy spojuje nejen partnerství, ale i existující plán na jejich kolejové propojení.\n\nProvoz waldvirtelských úzkorozchodných drah byl zahájen v roce 1900 na severní trati do Litschau. V roce 1902 byla otevřena první část jižní tratě, jejíž stavba byla technicky náročnější. V roce 1903 pak dosáhla i jižní větev své cílové stanice Groß Gerungs. Po rozdělení Gmündu na českou (České Velenice) a rakouskou část (Gmünd) v roce 1919 se nádraží úzkorozchodné dráhy ocitlo na české straně. Dne 20. 1. 1922 zahájilo provoz nádraží v Gmündu, které vzniklo přestavbou původní železniční zastávky. Waldviertelské úzkorozchodné dráhy od té doby vycházely z tohoto nádraží. Výtopnu a dílny v Českých Velenicích ÖBB využívaly až do července 1945. Do roku 1951 pak úzkorozchodná trať Gmünd – Litschau vytvářela krátký peážní úsek na československém území. Ten byl zrušen po výstavbě přeložky tratě na rakouskou stranu státní hranice. Ve stopě původního trasování úzkorozchodné dráhy do Českých Velenic dnes najdeme lávku přes řeku Lužnici tvořící Hraniční přechod České Velenice-lávka / Gmünd II.\n\nOd roku 1986 se úzkorozchodné dráhy potýkaly s existenčními problémy. Dopravce ÖBB si brzy uvědomil turistický potenciál drah. Díky tomu bylo zachováno mnoho původních parních lokomotiv, které jsou dodnes využívány k nostalgickým jízdám. V roce 2001 skončily ÖBB s provozováním vlaků na Waldviertelské železnici. V témže roce je nahradil je dopravce NÖVOG který provoz převzal. V roce 2001 také skončily poslední pravidelné osobní vlaky na trati do Groß Gerungs a tím i na celé síti Waldviertelské železnice. Dopravce NÖVOG již provozuje úzkorozchodné dráhy pouze v sezónním režimu jako turistickou atrakci.\n\nDélka tratě je 25 kilometrů. Z Gmündu vede na sever. Zajímavostí je, že se od roku 1902 až do dnes objevují plány na propojení této tratě s železniční tratí z Jindřichova Hradce do Nové Bystřice, která má stejný rozchod. Toto propojení o délce 12 km by mělo vzniknout mezi Novou Bystřicí a Litschau.\n\nOdbočná trať vycházející ze stanice Alt-Nagelberg (v obci Brand-Nagelberg) na trati z Gmündu do Litschau. Její délka je 13 kilometrů.\n\nMladší a zároveň nejdelší z trojice tratí, která měří 43 kilometrů. Z Gmündu vede na jih. Trať je vedena převážně ve skalnatém terénu, proto zde najdeme dva železniční tunely a také několik mostů, a viaduktů.\n\n"}
{"id": "1292778", "url": "https://cs.wikipedia.org/wiki?curid=1292778", "title": "Miles Chamley-Watson", "text": "Miles Chamley-Watson\n\nMiles Chamley-Watson (* 3. prosince 1989 Westminster, Spojené království) je americký sportovní šermíř britského původu, který se specializuje na šerm fleretem. Spojené státy reprezentuje mezi muži od roku 2009. Na olympijských hrách startoval v roce 2012 a 2016 v soutěži jednotlivců a družstev. V roce 2013 získal titul mistra světa v soutěži jednotlivců. S americkým družstvem fleretistů vybojoval na olympijských hrách 2016 bronzovou olympijskou medaili. V roce 2013 obsadil s družstvem fleretistů na mistrovství světa druhé místo.\n"}
{"id": "1292780", "url": "https://cs.wikipedia.org/wiki?curid=1292780", "title": "Júki Óta", "text": "Júki Óta\n\nJúki Óta (* 25. listopadu 1985 Ócu, Japonsko) je japonský sportovní šermíř, který se specializuje na šerm fleretem. Japonsko reprezentuje mezi muži od roku 2003. Na olympijských hrách startoval v roce 2004, 2008, 2012 a 2016 v soutěži jednotlivců a družstev. V soutěži jednotlivců získal na olympijských hrách 2008 stříbrnou olympijskou medaili. V roce 2015 získal titul mistra světa v soutěži jednotlivců. S japonským družstvem fleretistů vybojoval na olympijských hrách 2012 stříbrnou olympijskou medaili. V roce 2010 obsadil s družstvem fleretistů na mistrovství světa třetí místo.\n"}
{"id": "1292781", "url": "https://cs.wikipedia.org/wiki?curid=1292781", "title": "Kyselina p-toluensulfonová", "text": "Kyselina p-toluensulfonová\n\nKyselina p-toluensulfonová (systematický název kyselina 4-methyl-benzen-1-sulfonová) je aromatická sulfonová kyselina. Tato bílá pevná látka je rozpustná ve vodě, alkoholech a dalších polárních rozpouštědlech. Skupina CHCHSO– odvozená od molekuly této kyseliny odštěpením -OH se nazývá tosyl a její název je často zkracován na Ts nebo Tos. Vzorcem TsOH se nejčastěji označuje monohydrát kyseliny, TsOH.HO.\n\nPodobně jako u dalších sulfonových kyselin se jedná o silnou organickou kyselinu, je asi milionkrát silnější než kyselina benzoová. Je jednou z mála silných kyselin, které jsou za standardních podmínek v pevném skupenství a na rozdíl od mnohých silných anorganických kyselin (hlavně kyseliny dusičné, sírové a chloristé) není oxidující.\n\nTsOH se průmyslově vyrábí sulfonací toluenu. Snadno se hydratuje a proto většinou vznikají hydráty. K běžným nečistotám patří kyselina benzensulfonová a kyselina sírová; lze je odstranit rekrystalizací z vodného roztoku následovanou azeotropním vysoušením s toluenem.\n\nTsOH nachází využití v organické syntéze jako kyselý katalyzátor rozpustný v organických rozpouštědlech. Jako příklady konkrtétních reakcí lze uvést acetalizaci aldehydů, esterifikaci karboxylových kyselin a transesterifikaci esterů.\n\nEstery kyseliny p-toluensulfonové se používají jako alkylační činidla díky jejich zápornému indukčnímu efektu. Tosylová skupina také slouží jako chránící skupina pro alkoholy a aminy.\n\nTsOH může být převedena na anhydrid zahříváním s oxidem fosforečným. Zahříváním za přítomnosti kyseliny a vody dochází k hydrolýze a vzniká toluen:\nCHCHSOH + HO → CHCH + HSO\n\nTato reakce probíhá i u dalších arylsulfonových kyselin, ovšem zda k ní dojde, závisí na struktuře a koncentraci kyseliny a na teplotě. Například s chladnou koncentrovanou kyselinou chlorovodíkovou TsOH nereaguje, ale hydrolyzuje se při zahřátí na 186 °C v koncentrované kyselině fosforečné.\n"}
{"id": "1292790", "url": "https://cs.wikipedia.org/wiki?curid=1292790", "title": "Jacob Cornelisz van Oostsanen", "text": "Jacob Cornelisz van Oostsanen\n\nJacob Cornelisz van Oostsanen, známý také jako Jacob Cornelisz van Amsterdam (před 1470 – 1533) byl nizozemský umělec, autor mnoha dřevorytů a malíř. Byl jedním z prvních významných umělců, kteří pracovali v Amsterdamu v době, kdy to bylo rozkvétající provinční město.\n\nO životě Jacoba Cornelisza van Oostsanena je toho známo jen málo. Historici se většinou spoléhají na jeho biografii od Karla van Mandera, na archivy opatství benediktinského kláštera Egmond, pro nějž Jacob Cornelisz pracoval. Jeho jméno naznačuje, že pocházel z Oostzanu, Severního Holandska východně od řeky Zaan, severně od Amsterdamu. Jeho rodina v této oblasti spravovala půdu. Celá rodina Cornelisz se věnovala malířství. Cornelis Buys I., známý také jako Mistr z Alkmaaru byl Jacobsovým bratrem, stejně jako Cornelis Buys II. Jeho synové Cornelis Jacobsz a Dirck Jacobsz se stali portrétními malíři, stejně tak jako jeho vnuci Cornelis Anthonisz a Jacob Dirksz. Bohužel datum narození či datum křtu Jacoba Cornelisza van Oostsanena není známo. Datum jeho narození bylo vztaženo k jiným archivním důkazům, jako jsou data úmrtí ostatních rodinných příslušníků. Stejný postup byl použit při stanovení data narození malíře Franse Halse. První zmínky o vyplacení provize pro Jacoba Cornelisze pocházejí z doby, kdy mu bylo nejméně 35 let. Předpokládá se, že předtím pracoval v malířské dílně v Haarlemu - (Haarlem je hlavním městem provincie Severní Holandsko.) V roce 1500 koupil svůj první dům v Amsterdamu na Kalverstraatu. O dvacet let později koupil i sousední dům. Proto je Jacob Cornelisz někdy nazýván Jacob Cornelisz van Amsterdam. V roce 1533 se prvně o jeho manželce v archivech hovoří jako o vdově. Poslední platby, které mu byly podle archivů opatství Egmond proplaceny proběhly v letech 1526–1528. Byly to platby za retábula ztracená během protestantské reformace. (Retabulum neboli retábl je oltářní nástavec obsahující sochy, reliéfy či obrazy, umístěný buď na nebo bezprostředně za oltářem).\n\nPo celou dobu své umělecké kariéry se Corneliszův malířský styl měnil. Nejprve začal jako pozdně gotický řemeslník pod vlivem školy v Haarlemu a končil stylem představovaným obrazem \"Saul a čarodějnice z Endoru\". Na tomto obraze jsou detaily jednoduché, proporce protáhlé a tahy štětcem uvolněné. Ve svých začátcích byl Jacob Cornelisz ovlivněn haarlemským malířem Geertgena tot Sint Jansa. Barvy a techniky naznačují, že se Jacob učil malovat v Haarlemu. Později měl na jeho styl vliv Albrecht Dürer. Jacob Dürera navštívil zřejmě v Antverpách v roce 1520. Jeho rané práce naznačují, že byl vyučený návrhář dřevorytů a zlatník. Jednou z jeho prvních prací byl obraz \"Kristus se zjevuje Marii Magdaléně jako zahradník\". Je známo asi 200 jeho dřevorytů a 27 jeho obrazů. Tisky jeho dřevorytů jsou součástí tradiční nizozemské drobné knižní ilustrace. Jacob Cornelisz. měl vynikající malířskou techniku, ale umělecky nepřinesl nic nového, pokračoval v prezentaci tehdejších trendů. Jeho symbolika byla také velmi konzervativní. Maloval většinou posvátná témata s tradiční ikonografií ve starých i nových kombinacích jako reakci na reformaci. Některá jeho díla, jako je \"Christ as the Man of Sorrows\" (1510), využívali nejen bibličtí humanisté ale i oligarchie v Amsterdamu, bránící katolickou ortodoxii proti tvrzením raných reformátorů. Obraz \"Christ as the Man of Sorrows\" představoval římsko-katolickou víru v snadno pochopitelném formátu. Jiné obrazy jako \"Narození Páně\" (1512) a \"Saul a čarodějnice z Endoru\" byly vizuálním podobenstvím katolických esejí. Později ve svém životě vedl Jacob Cornelisz van Oostsanen malířskou dílnu, ve které pracovali mezi jeho žáky i jeho syn Dirck Jacobsz a Jan van Scorel. V dílně jeho asistenti pomáhali navrhovat knižní ilustrace, dřevořezy a vitráže. Po roce 1526 Jacob namaloval pouze jeden známý obraz \"Autoportrét\" (1533). Historici jsou přesvědčeni, že toto dílo vzniklo až rok po jeho smrti, ale podle nizozemského historika I. & van Eeghena byla mezi obrazy Jacoba Cornelisza sedmiletá mezera, což nebylo obvyklé. I. & van Eeghen navrhl, že autorem obrazu \"Autoportrét\" by mohl být Corneliszův syn. Někteří Jacoba Cornelisza van Oostsanena považují za posledního z vlámských malířů, kteří nevykazují italský vliv.\n"}
{"id": "1292791", "url": "https://cs.wikipedia.org/wiki?curid=1292791", "title": "Katedrála v Uppsale", "text": "Katedrála v Uppsale\n\nKatedrála v Uppsale (švédsky: \"Uppsala domkyrka\") je sídelní katedrálou arcibiskupa z Uppsaly, primase švédského a hlavy švédské církve. S výškou 119 metrů se jedná o nejvyšší kostel ve Skandinávii. Jako nejvýznamnější kostel v zemi a sídlo arcibiskupa byla katedrála tradičním místem pro korunovace švédských panovníků až do roku 1620, kdy byla na této pozici vystřídána katedrálou ve Stockholmu. Posledním korunovaným králem v Upssale byl v roce 1617 Gustav II. Adolf.\n\nVzhledem ke svému významu byla katedrála pohřebním místem několika členů královské rodiny a arcibiskupů.\n\nKrálové a královny pohřbení v katedrále:\n\n"}
{"id": "1292795", "url": "https://cs.wikipedia.org/wiki?curid=1292795", "title": "Zieleniec (Duszniki-Zdrój)", "text": "Zieleniec (Duszniki-Zdrój)\n\nZieleniec (česky Želeňec, německy Grunwald) je část města Duszniki-Zdrój v jihozápadním Polsku, v Dolnoslezském vojvodství, v kladském okrese.\n\nVesnice byla založena roku 1719.. V roce 1762 byl postaven první dřevěný kostel, v roce 1840 ve vsi byla škola, mlýn a kamenolom. Od 19. století je toto místo významným turistickým střediskem.\nDříve byl Zieleniec samostatnou obcí, nejvýše položenou v Sudetech.\n\n"}
{"id": "1292798", "url": "https://cs.wikipedia.org/wiki?curid=1292798", "title": "Čchö Pjung-čchol", "text": "Čchö Pjung-čchol\n\nČchö Pjung-čchol ( , anglický přepis: \"Choi Byung-chul\"; * 24. října 1981 Soul, Jižní Korea) je bývalý jihokorejský sportovní šermíř, který se specializoval na šerm fleretem. Jižní Koreu reprezentoval v prvním a začátkem druhého desetiletí jednadvacátého století. Na olympijských hrách startoval v roce 2004, 2008 a 2012 v soutěži jednotlivců a družstev. V soutěži jednotlivců získal na olympijských hrách 2012 bronzovou olympijskou medaili. S jihokorejským družstvem fleretistů vybojoval roce 2007 třetí místo na mistrovství světa.\n"}
{"id": "1292801", "url": "https://cs.wikipedia.org/wiki?curid=1292801", "title": "Kim Jong-ho", "text": "Kim Jong-ho\n\nKim Jong-ho ( , anglický přepis: \"Kim Young-ho\"; * 9. dubna 1971 Nonsan, Jižní Korea) je bývalý jihokorejský sportovní šermíř, který se specializoval na šerm fleretem. Jižní Koreu reprezentoval v devadesátých letech. Na olympijských hrách startoval v roce 1992, 1996 a 2000 v soutěži jednotlivců a družstev. V soutěži jednotlivců získal na olympijských hrách 2000 zlatou olympijskou medaili. V roce 1997 obsadil druhé a v roce 1999 třetí místo na mistrovství světa v soutěži jednotlivců. S jihokorejským družstvem fleretistů vybojoval v roce 1998 třetí místo na mistrovství světa.\n"}
{"id": "1292803", "url": "https://cs.wikipedia.org/wiki?curid=1292803", "title": "Albie Axelrod", "text": "Albie Axelrod\n\nAlbert \"Albie\" Axelrod (* 12. února 1921 – 24. února 2004 New York, Spojené státy americké) byl americký sportovní šermíř židovského původu, který se specializoval na šerm fleretem. Spojené státy reprezentoval v padesátých a šedesátých letech. Na olympijských hrách startoval v roce 1952, 1956, 1960, 1964 a 1968 v soutěži jednotlivců a družstev. V soutěži jednotlivců získal na olympijských hrách 1960 bronzovou olympijskou medaili.\n"}
{"id": "1292806", "url": "https://cs.wikipedia.org/wiki?curid=1292806", "title": "Wang Chaj-pin", "text": "Wang Chaj-pin\n\nWang Chaj-pin (, * 15. prosince 1973 Nan-ning, Čina) je bývalý čínský sportovní šermíř, který se specializoval na šerm fleretem. Čínu reprezentoval v devadesátých letech a v prvním desetiletí jednadvacátého století. Na olympijských hrách startoval v roce 1992, 1996, 2000 a 2004 v soutěži jednotlivců a družstev. V roce 1997 obsadil třetí místo na mistrovství světa v soutěži jednotlivců. S čínským družstvem fleretistů vybojoval na olympijských hrách 2000 a 2004 bronzovou olympijskou medaili. V roce 1999 a 2003 obsadil s družstvem fleretistů na mistrovství světa druhé místo.\n"}
{"id": "1292810", "url": "https://cs.wikipedia.org/wiki?curid=1292810", "title": "Ostrov u Bezdružic (hradiště)", "text": "Ostrov u Bezdružic (hradiště)\n\nOstrov u Bezdružic je pravěké a raně středověké hradiště asi dva kilometry jihozápadně od stejnojmenné obce v okrese Plzeň-sever. Nachází se nad soutokem Úterského a Blažimského potoka v nadmořské výšce okolo 460 metrů. Jeho areál je chráněn jako kulturní památka ČR.\n\nLokalitu objevili Jaroslav Bašta a Dara Baštová v roce 1982, kdy během malého archeologického výzkumu objevily zlomky mazanice a pravěkých střepů, které neumožnily přesnější datování. Výzkum z roku 1984 umožnil datování osídlení lokality do pozdní doby bronzové, pozdní doby halštatské a do doby hradištní. Bez dalšího výzkumu však nelze určit, ve kterém období bylo postaveno opevnění.\n\nHradiště o rozloze dva hektary stálo na ostrožně obtékané ze tří stran potoky. Na severozápadě ostrožnu spojuje s okolním terénem sedlo, nad kterým byla postavena první hradba. Val, který se po ní zachoval, je dvanáct metrů dlouhý, deset metrů široký a čtyři metry vysoký. Při stavbě valu byly využity přirozené skalní útvary. O dvacet metrů jižněji šíji přepažuje druhý val, který je devět metrů dlouhý, sedm metrů široký a 1,5 metru vysoký. Na jeho konce navazuje obvodové opevnění dochované především v podobě terasy. Nejlépe je patrné na východní straně. Plocha hradiště byla po jeho zániku poškozena orbou a erozí.\n\n"}
{"id": "1292811", "url": "https://cs.wikipedia.org/wiki?curid=1292811", "title": "Wu Chan-siung", "text": "Wu Chan-siung\n\nWu Chan-siung (, * 21. ledna 1981 Šan-tchou, Čina) je bývalý čínský sportovní šermíř, který se specializoval na šerm fleretem. Čínu reprezentoval v prvním desetiletí jednadvacátého století. Na olympijských hrách startoval v roce 2004 v soutěži jednotlivců a družstev. V roce 2002 obsadil třetí místo na mistrovství světa v soutěži jednotlivců. S čínským družstvem fleretistů vybojoval na olympijských hrách 2004 bronzovou olympijskou medaili. V roce 2003 obsadil s družstvem fleretistů na mistrovství světa druhé místo.\n"}
{"id": "1292813", "url": "https://cs.wikipedia.org/wiki?curid=1292813", "title": "Lípa v Želejově", "text": "Lípa v Želejově\n\nLípa v Želejově je památný strom – lípa velkolistá ve vesnici Želejov v okrese Jičín. Strom má již zcela vyhnilý střed kmene.\n\n"}
{"id": "1292815", "url": "https://cs.wikipedia.org/wiki?curid=1292815", "title": "Čang Liang-liang", "text": "Čang Liang-liang\n\nČang Liang-liang (, * 1. října 1982 An-chuej, Čina) je bývalý čínský sportovní šermíř, který se specializoval na šerm fleretem. Čínu reprezentoval v prvním a druhém desetiletí jednadvacátého století. Na olympijských hrách startoval v roce 2012 v soutěži družstev. V roce 2005 obsadil druhé místo na mistrovství světa v soutěži jednotlivců. S čínským družstvem fleretistů vybojoval v roce 2010 a 2011 titul mistrů světa.\n"}
{"id": "1292818", "url": "https://cs.wikipedia.org/wiki?curid=1292818", "title": "Obrovo hradiště", "text": "Obrovo hradiště\n\nObrovo hradiště (též \"Na Peklích\") je pravěké a raně středověké hradiště na stejnojmenném vrchu jihovýchodně od Žinkov v okrese Plzeň-jih. Jeho areál s dochovanými zbytky opevnění je chráněn jako kulturní památka ČR.\n\nNalezené zlomky keramiky umožnily datovat osídlení lokality do pozdní doby bronzové a střední doby hradištní. Slované hradiště osídlili na konci osmého století. Poté přetrvalo až do desátého století, kdy však již bylo osídleno nejspíše jen příležitostně, a zcela zaniklo na přelomu desátého a jedenáctého století. Neví se, ve které fázi vzniklo opevnění, ale předpokládá se, že Slované využili starší stavby z doby bronzové.\n\nZ nalezené keramiky se podařilo zrekonstruovat hrnec datovaný Rudolfem Turkem na přelom osmého a devátého století. Mezi zajímavé nálezy patří také kování zdobené měděným plechem určené k zavěšení meče a depot bronzových předmětů uložený mezi hradištěm a středověkým hradem Potštejnem.\n\nHradiště o rozloze 2,8 hektaru chránily dva valy, které přepažovaly přístupovou severovýchodní stranu. Další, v podobě terasy dochovaný, val chránil obvod hradiště. V jeho západní části se nachází samostatně opevněná plocha s rozlohou 0,75 hektaru, která bývá označována jako akropole.\n\n"}
{"id": "1292825", "url": "https://cs.wikipedia.org/wiki?curid=1292825", "title": "Ču Ťün", "text": "Ču Ťün\n\nČu Ťün (, * 2. července 1984 Kao-jou, Čina) je bývalý čínský sportovní šermíř, který se specializoval na šerm fleretem. Čínu reprezentoval v prvním a druhém desetiletí jednadvacátého století. Na olympijských hrách startoval v roce 2008 a 2012 v soutěži jednotlivců a družstev. V soutěži jednotlivců se na olympijských hrách 2008 probojoval do semifinále a obsadil čtvrté místo. V roce 2009 obsadil druhé místo na mistrovství světa v soutěži jednotlivců. S čínským družstvem fleretistů vybojoval v roce 2010 a 2011 titul mistrů světa.\n"}
{"id": "1292828", "url": "https://cs.wikipedia.org/wiki?curid=1292828", "title": "Ma Ťien-fej", "text": "Ma Ťien-fej\n\nMa Ťien-fej (, * 24. července 1984 Kanton, Čina) je čínský sportovní šermíř, který se specializuje na šerm fleretem. Čínu reprezentuje od prvního desetiletí jednadvacátého století. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců se na olympijských hrách 2012 probojoval čtvrtfinále. V roce 2014 obsadil druhé místo na mistrovství světa v soutěži jednotlivců. S čínským družstvem fleretistů vybojoval v roce 2011 titul mistrů světa.\n"}
{"id": "1292830", "url": "https://cs.wikipedia.org/wiki?curid=1292830", "title": "Bukovec (hradiště)", "text": "Bukovec (hradiště)\n\nBukovec je pravěké a raně středověké hradiště u stejnojmenné městské části na východním okraji Plzně. Vzniklo během pozdní doby halštatské a na konci osmého století bylo obnoveno Slovany. Jeho areál s částečně dochovaným opevněním je chráněn jako kulturní památka ČR.\n\nHradiště bylo poprvé opevněno v pozdní době halštatské. Na konci osmého století využili Slované zbytky pravěkého opevnění, které nově přestavěli. Lokalita zůstala osídlená během devátého století a zanikla snad v souvislosti s rozvojem hradiště u Starého Plzence.\n\nBukovecké hradiště pravděpodobně zmínil jako místo původní Plzně Hilarius Litoměřický ve svém kázání z roku 1467. Odborně zkoumáno bylo po roce 1836, kdy ho objevili horničtí prospektoři hraběte Kašpara ze Šternberka. O pět let později publikoval první plán Franz Xaver Maxmilian Zippe.\n\nNalezené keramické zlomky datoval Rudolf Turek převážně do sedmého až devátého století. Menší část nálezů pochází z doby halštatské. Kromě keramiky byla na hradišti nalezena řada železných předmětů (nože, závěs s háčkem, dvojkřídlá šipka s tulejkou), nástroje z kostí nebo parohů, perla ze zeleného skla a různé keramické nebo jílovcové přesleny.\n\nDvoudílné hradiště s celkovou rozlohou 4,15 hektaru se nachází na ostrožně Holého vrchu nad pravým břehem Berounky. Vnitřní hradiště chránila mohutná hradba, ze které se dochoval obloukovitě vedený a průkopy poškozený val vysoký až čtyři metry. Za ním se nacházela plošina označovaná jako akropole. Ostatní strany byly chráněny strmými svahy a podle dochovaných teras také nějakým lehčím opevněním.\n\nPředhradí o rozloze 2,55 hektaru se nacházelo na východní straně. Z jeho opevnění se dochoval pouze 213 metrů dlouhý příkop hluboký půl metru. Na jižním konci, kde nedosahuje k okraji ostrožny, se předpokládá existence brány. Opevnění bočních stran tvořila nejspíše jen palisáda. Podle odlišných stavebních technik použitých k budování hradeb byl základ vnitřní hradby postaven již v halštatské fázi osídlení, zatímco vnější opevnění vzniklo až v raném středověku. Vzhledem k jeho lehčímu provedení se uvažuje pouze o občasném využívání prostoru předhradí.\n\nPřímo přes hradiště vede červeně značená turistická trasa z Doubravky do Chrástu.\n\n"}
{"id": "1292833", "url": "https://cs.wikipedia.org/wiki?curid=1292833", "title": "Isortoq", "text": "Isortoq\n\nIsortoq (v tunumiitu Isertoq) je osada v kraji Sermersooq v jihovýchodním Grónsku. V roce 2017 tu žilo 66 obyvatel.\n\nPočet obyvatel Isortoqu se snížil o téměř polovinu oproti počtu obyvatel z roku 1990, a o 27% vzhledem k počtu obyvatel v roce 2000. Pokles počtu obyvatel je způsoben stěhováním se obyvatel do měst Kuummiit a Tiniteqilaaq.\n\nVe všední dny slouží obci Air Greenland jako součást vládní zakázky. Lety jsou tu z místního heliportu na letiště Nuuk a letiště Kulusuk.\n"}
{"id": "1292834", "url": "https://cs.wikipedia.org/wiki?curid=1292834", "title": "Konceptualizace", "text": "Konceptualizace\n\nKonceptualizace se používá při sociologických výzkumech. Je to proces, kdy přesně definujeme, co máme na mysli. Upřesňujeme abstraktní koncepty. Výsledkem je vymezený význam pojmů používaných ve výzkumu (termíny, dimenze, definice, indikátory). Je nutné si toto ujasnit, aby nebyly koncepty zavádějící.\n"}
{"id": "1292836", "url": "https://cs.wikipedia.org/wiki?curid=1292836", "title": "Mistr z Alkmaaru", "text": "Mistr z Alkmaaru\n\nMistr z Alkmaaru, znám také jako Cornelis Buys I., byl holandský malíř působící kolem Alkmaaru na začátku šestnáctého století.\n\nJeho jméno je odvozeno z oltáře sestávajícího ze sedmi panelových obrazů o celkové šíři téměř 5 metrů, který objednalo bratrstvo Svatého ducha pro kostel svatého Vavřince v Alkmaaru. Tato série maleb z roku 1504 je nazvána \"Sedm skutků milosrdenství\" a je v majetku Rijksmusea v Amsterdamu. Dílo připomíná svým charakterem oltář malíře Geertgena tot Sint Janse ve špitálu Sv. Ducha v Haarlemu (nezachováno) a malby jeho následovníka Jan Mostaerta. Má jasné barvy a postavy na jednotlivých dílech panelu jsou ranou ukázkou holandské záliby ilustrovat každodenní život v domácnosti a na ulici.\n\nUmělečtí historici uvádějí možnost, že Mistr z Alkmaaru je totožný s Cornelisem Buys I., bratrem Jacoba Cornelisze van Oostsanen, který pracoval v Alkmaaru mezi roky 1490 a 1524. Někteří soudí, že autorem by mohl být také malíř Pieter Gerritsz, pocházející z holandského města Haarlemu, který zde pobýval od roku 1502. Roku 1518 dostal zaplaceno za obraz pro kostel sv. Bavona v Haarlemu. Jeho jméno je uvedeno v záznamech kláštera benediktinského opatství Egmond a kostela Svatého Vavřince v Alkmaaru v období od roku 1515 do roku 1529.\n\n\n\n"}
{"id": "1292838", "url": "https://cs.wikipedia.org/wiki?curid=1292838", "title": "Barcelonský pavilon", "text": "Barcelonský pavilon\n\nBarcelonský pavilon byl německý pavilon na Světové výstavě 1929 v Barceloně. Byl navržený německým architektem Ludwigem Miesem van der Rohe, je důležitou budovou v historii moderní architektury, známý pro svůj jednoduchý styl a precizní použití materiálů. Tato budova sloužila k účelu otevření německé části výstavy, byla pouze dočasná a po osmi měsících byla rozebrána. Dnes na jejím původním místě stojí replika, která byla postavena 1986 skupinou katalánských architektů za podpory vlády. Je často přirovnáván k brněnské vile Tugendhat; obě stavby byly navrženy ve stejném roce, mají stejného architekta i myšlenku.\n\nPavilon byl navržen pro německou expozici na barcelonskou mezinárodní výstavu, která se na úpatí hory Montjuic konala v roce 1929. Cílem bylo reprezentovat Německo po První světové válce jako demokratický, klidný a progresivní stát. Zadavatelem byla vláda Výmarské republiky. Ve stejné době Mies stvořil i brněnskou Vilu Tugendhat, tato časová souvislost je vidět i na samotné realizaci. \n\nV době výstavy pavilon sloužil španělskému králi Alfonsovi XIII. pro přijímání německých představitelů a návštěvníkům pak jako prostor pro odpočinek.\n\nPo ukončení výstavy byla celá budova rozebrána. Materiály byly poslány zpátky do Německa a byly znovu použity u jiných staveb. V roce 1983 se vedení města rozhodlo pavilon rekonstruovat a za tímto účelem byla založena organizace The Mies van der Rohe Foundation. O rekonstrukci se postarali architekti Ignasia de Sola-Morales, Cristian Cirici a Fernando Ramose. Ta vycházela především z fotek které nechal při výstavě pořídit Mies. Byl při ní kladen důraz na zachování stejných nalezišť jako u originálu z roku 1929. Replika byla dokončena v roce 1986.\n\nV současnosti slouží tato budova jako muzeum a je přístupná veřejnosti.\n\nArchitekt Ludwig Mies van der Rohe se u této stavby řídil pravidlem „méně je více“.\n\nBudova Barcelonského pavilonu je jednopodlažní, spočívá na podstavci z travertinu, stejně jako například antické chrámy. Celá forma se nese ve znamení rozkladu, jednotlivé části budovy jsou rozloženy a zůstává pouze pravidelná mřížka chromových sloupů, podepírající plochou střechu, která se vznáší bez jakýchkoliv známek tíhy, obvodové stěny jsou skleněné, jedná se o volný půdorys. Konstrukce se skládá ze čtyř druhů mramorů, dalším významným materiálem je travertin a nachází se zde také onyxová zeď, byla zde použita různě tónovaná skla, od čirých až po mléčná. Významným prvkem u této stavby jsou také dvě vodní plochy, které se nachází venku, té menší dominuje ženská socha Alba (česky Úsvit) od George Kolbeho.\n\nInteriér je jednoduchý, není moc zdobený. Na černém koberci uvnitř pavilonu jsou umístěna křesla Barcelona, která byla použita také v brněnské vile Tugendhat. Koberec spolu s červeným závěsem a oranžovo-žlutě zbarvenou mramorovou stěnou vytváří prostorovou německou vlajku.\n\n\n"}
{"id": "1292839", "url": "https://cs.wikipedia.org/wiki?curid=1292839", "title": "Richard Kruse", "text": "Richard Kruse\n\nRichard Adam Kruse (* 30. července 1983 Londýn, Spojené království) je britský a anglický sportovní šermíř, který se specializuje na šerm fleretem. Spojené království reprezentuje od prvního desetiletí jednadvacátého století. Na olympijských hrách startoval v roce 2004 a 2008 v soutěži jednotlivců a v roce 2012 a 2016 v soutěži jednotlivců a družstev. V soutěži jednotlivců postoupil na olympijských hrách 2016 do semifinále a obsadil čtvrté místo. V roce 2006 a 2009 obsadil druhé místo na mistrovství Evropy v soutěži jednotlivců. S britským družstvem fleretistů vybojoval druhé (2013) a dvě třetí (2010, 2016) místa na mistrovství Evropy.\n"}
{"id": "1292840", "url": "https://cs.wikipedia.org/wiki?curid=1292840", "title": "Teorie kódování a dekódování", "text": "Teorie kódování a dekódování\n\nTeorie kódování a dekódování byla poprvé zmíněna v eseji \"\"Encoding and Decoding in the Television Discourse\"\" jamajským kulturálním teoretikem Stuartem Hallem v roce 1973. Hall v ní prezentuje teorii, jak jsou mediální zprávy tvořeny, šířeny a interpretovány. Jednoduše řečeno jde o popis procesu kódování a dekódování významů sdělení do zprávy. Snahou podavatele zprávy je, aby zakódovaná informace byla publikem snadno pochopena.\n\nAutor tvrdí, že mediální zprávy jsou dekódovány a interpretovány na základě individuálního kulturního prostředí jedince, ekonomického statusu a osobních zkušeností. Publikum tedy má aktivní roli při dekódování významu zprávy a role závisí na jejich sociálním kontextu a následně si může měnit význam zpráv (samo díky kolektivní akci). Jednoduše řečeno jde o popis procesu kódování a dekódování významů sdělení do zprávy. Snahou podavatele zprávy je, aby zakódovaná informace byla publikem snadno pochopena.\n\nDenis McQuail bere teorii kódování a dekódování jako jeden ze čtyř základních modelů komunikace a nazývá ho příjmovým modelem. Mediovaná sdělení jsou tedy podávána příjemci (publiku) s preferovanou možností výkladu (preferované čtení). Dále příjemci nemusí přijmout sdělení tak, jak bylo vysláno podavatelem, ale mohou ho odmítnout anebo částečně přijmout.\n\nProces dekódování a kódování využívá tří hlavních kódů:\n\nNěkteří mediální teoretici vymezují ještě tzv. čtvrtý profesionální kód.\n"}
{"id": "1292841", "url": "https://cs.wikipedia.org/wiki?curid=1292841", "title": "Laurence Halsted", "text": "Laurence Halsted\n\nLaurence Halsted (* 22. května 1984 Londýn, Spojené království) je britský a anglický sportovní šermíř, který se specializuje na šerm fleretem. Spojené království reprezentuje od prvního desetiletí jednadvacátého století. Na olympijských hrách startoval v roce 2012 a 2016 v soutěži jednotlivců a družstev. V soutěži jednotlivců postoupil na olympijských hrách 2012 do čtvrtfinále. V roce 2008 obsadil druhé a v roce 2009 třetí místo na mistrovství Evropy v soutěži jednotlivců. S britským družstvem fleretistů vybojoval v roce 2010 a 2016 třetí místo na mistrovství Evropy.\n"}
{"id": "1292842", "url": "https://cs.wikipedia.org/wiki?curid=1292842", "title": "James Davis", "text": "James Davis\n\nJames-Andrew Davis (* 3. července 1991 Londýn, Spojené království) je britský a anglický sportovní šermíř, který se specializuje na šerm fleretem. Spojené království reprezentuje od prvního desetiletí jednadvacátého století. Na olympijských hrách startoval v roce 2012 a 2016 v soutěži jednotlivců a družstev. V roce 2014 získal titul mistra Evropy v soutěži jednotlivců. S britským družstvem fleretistů vybojoval v roce 2013 a 2016 třetí místo na mistrovství Evropy.\n"}
{"id": "1292844", "url": "https://cs.wikipedia.org/wiki?curid=1292844", "title": "Římskokatolická farnost Březolupy", "text": "Římskokatolická farnost Březolupy\n\nŘímskokatolická farnost Březolupy je územní společenství římských katolíků s farním kostelem Nanebevzetí Panny Marie v děkanátu Uherské Hradiště.\n\nPoprvé se vesnice Březolupy připomíná na falsu hlásícímu se k roku 1261. Březolupy byly samostatné panství, které vlastnila řada šlechtických rodů. Březolupská farnost vznikla díky úsilí březolupského pána Jana Ferdinanda z Longueval, který byl olomouckým kanovníkem a děkanem v Hradčanech. Březolupské panství koupil 5. července 1749. Jeho snahou bylo postavit v Březolupech kostel a zřídit farnost. Roku 1774 byl sice položený základní kámen, ale až v květnu 1788 byl dosazen do nově postaveného kostela první duchovní P. Martin Gottwald, kaplan ze Zlína. Březolupská lokálie byla spravovaná bílovickým farářem. Až na základě žádosti byly v květnu 1857 povýšeny na farnost a místní kněz P. Antonín Vágner uveden 24. června téhož roku jako první farář v Březolupech.\n\nOd prosince 2016 byl novým administrátorem excurrendo ustanoven R. D. Pavel Macura. K 1. červenci 2019 byl jako nový administrátor excurrendo ustanoven R. D. Mgr. Jan Liška.\n\nVe farnosti se k pravidelné modlitbě schází modlitby matek, otců, děti a mládež na Oratoři sv. Filipa Neriho. Výuka náboženství se koná na ZŠ Březolupy a ZŠ Bílovice. Při bohoslužbách zpívá scholička, schola a chrámový sbor. Farnost vydává pro své potřeby farní zpravodaj pod názvem Salve Regina (Zdrávas královno), který vychází jednou za dva měsíce (počínaje prosincem) vždy v první neděli v měsíci. V měsíci květnu se farnost zapojuje do Noci kostelů, při níž otevírá veřejnosti prostory kostela, kostelní věže, fary a připravuje doprovodný program. \n\nVe farnosti se pravidelně pořádá tříkrálová sbírka. V roce 2019 dosáhl výtěžek sbírky v Březolupech 55 927 Kč, na Svárově 9 826 Kč, ve Zlámanci 15 000 Kč, v Šarovech 10 074 Kč.\n\n"}
{"id": "1292845", "url": "https://cs.wikipedia.org/wiki?curid=1292845", "title": "Michael Ludwig", "text": "Michael Ludwig\n\nMichael Ludwig (* 19. prosince 1972 Vídeň, Rakousko) je bývalý rakouský sportovní šermíř, který se specializoval na šerm fleretem. Rakousko reprezentoval v devadesátých letech a v prvním desetiletí jednadvacátého století. Na olympijských hrách startoval v roce 1992, 1996 v soutěži jednotlivců a družstev a v roce 2000 v soutěži jednotlivců. V roce 1992 získal titul mistra Evropy v soutěži jednotlivců. S rakouským družstvem fleretistů vybojoval druhé (2000) a třetí (1998) místa na mistrovství Evropy.\n"}
{"id": "1292846", "url": "https://cs.wikipedia.org/wiki?curid=1292846", "title": "Joachim Wendt", "text": "Joachim Wendt\n\nJoachim \"Benny\" Wendt (* 18. prosince 1962 Spittal an der Drau, Rakousko) je bývalý rakouský sportovní šermíř, který se specializoval na šerm fleretem. Rakousko reprezentoval v osmdesátých a devadesátých letech. Na olympijských hrách startoval v roce 1984, 1988, 1992, 1996 a 2000 v soutěži jednotlivců a družstev. V roce 1993 získal titul mistra Evropy v soutěži jednotlivců. S rakouským družstvem fleretistů vybojoval druhé (2000) a třetí (1998) místa na mistrovství Evropy.\n"}
{"id": "1292847", "url": "https://cs.wikipedia.org/wiki?curid=1292847", "title": "Roland Schlosser", "text": "Roland Schlosser\n\nRoland Schlosser (* 23. srpna 1983 Bregenz, Rakousko) je bývalý rakouský sportovní šermíř, který se specializoval na šerm fleretem. Rakousko reprezentoval v prvním a druhém desetiletí jedenadvacátého století. Na olympijských hrách startoval v roce 2004, 2008 a 2012 v soutěži jednotlivců. V roce 2008 obsadil třetí místo na mistrovství Evropy v soutěži jednotlivců.\n"}
{"id": "1292848", "url": "https://cs.wikipedia.org/wiki?curid=1292848", "title": "João Gomes", "text": "João Gomes\n\nJoão Carlos Simões Ribeiro Gomes (* 12. července 1975 Lisabon, Portugalsko) je bývalý portugalský sportovní šermíř, který se specializoval na šerm fleretem. Portugalsko reprezentoval v devadesátých letech a v prvním desetiletí jedenadvacátého století. Na olympijských hrách startoval v roce 2000 a 2004 v soutěži jednotlivců. V roce 2003 obsadil druhé a v roce 1996, 2000 třetí místo na mistrovství Evropy v soutěži jednotlivců. S portugalským družstvem fleretistů vybojoval v roce 2000 titul mistrů Evropy.\n"}
{"id": "1292850", "url": "https://cs.wikipedia.org/wiki?curid=1292850", "title": "Ola Kajbjer", "text": "Ola Kajbjer\n\nKarl Ola Kajbjer Lundberg (* 28. března 1969 Arlöv, Švédsko) je bývalý švédský sportovní šermíř, který se specializoval na šerm fleretem. Švédsko reprezentoval v osmdesátých a devadesátých letech. Na olympijských hrách startoval v roce 1988 v soutěži jednotlivců a družstev a v roce 1992 v soutěži jednotlivců. V roce 1992 obsadil třetí místo na mistrovství Evropy v soutěži jednotlivců.\n"}
{"id": "1292853", "url": "https://cs.wikipedia.org/wiki?curid=1292853", "title": "Zápalná loď", "text": "Zápalná loď\n\nZápalná loď (též paličská loď) je typ válečné lodě. Jde o loď naloženou hořlavinami, která je navedena k cíli. Cílem útoku pomocí zápalných lodí může krom zničení nepřátelských jednotek být i způsobení paniky a narušení jejich formace. Protože pro efektivitu takového útoku je rozhodující hořlavost cíle, používaly se zápalné lodě hlavně ve starověku a středověku proti dřevěným lodím a mostům.\n\nJako zápalné lodě byly využívány válečné lodě, kterým již došla munice, lodě zastaralé či přebytečné nebo šlo o cíleně stavěná levná hořlavá plavidla. Variantou zápalné lodě je loď výbušná (tzv. \"hellburner\"), která je místo hořlavin naložena výbušninami.\n"}
{"id": "1292855", "url": "https://cs.wikipedia.org/wiki?curid=1292855", "title": "Hřbitov v Kuklenách", "text": "Hřbitov v Kuklenách\n\nHřbitov v Kuklenách je jeden z královéhradeckých městských hřbitovů, na kterém se začalo pohřbívat v roce 1784 a za svou historii byl několikrát rozšiřován.\n\nHřbitov sestává z původních 4 částí. Na nejstarší se již dávno nepochovává. Vpředu nalezneme železný kříž, věnovaný královéhradeckým kanovníkem Janem Teichlem v roce 1838. V zadní části je obřadní síň se sloupovým vstupním průčelím spojená s kolumbáriem, která byla postavena v letech 1925–1926 společným nákladem kolatorních obcí Kukleny, Pražské Předměstí, Svobodné Dvory, Plačice a Vlčkovice. Stavbu projektoval architekt Oldřich Liska a provedl ji stavitel František Kadleček.\n\nRoku 1930 se kuklenská městská rada usnesla na tom, aby obřadní síň na hřbitově byla v letních měsících otevřena pro veřejnost vždy v neděli od 2 do 6 hodin odpoledne. K tomu účelu byl najat hlídač, který byl nucen též obřadní síň uklidit za odměnu 15 Kč za jednu neděli. V letech 1969–1970 byl objekt zrekonstruován v hodnotě více než 1 milion korun.\n\nV letech 2003–2010 se postupně opravily střecha, stropy, sociální zařízení, fasáda, vyměnila se okna i celé zadní prosklenné stěny, rekonstrukcí prošlo chladicí zařízení a další části objektu.\n\nNáhrobek akademického malíře Bohumila Kubišty z roku 1918 zhotovil František Bílek a je veden jako kulturní památka. Další památkou je náhrobek rodiny Nejedlých s monumentální sochou Ježíše Krista od Františka Bílka. Dále musíme jmenovat náhrobky zakladatele lidového peněžnictví a venkovských záložen Františka Cyrila Kampelíka, zakladatele chovu bourců morušových a prvního místopředsedu královéhradecké České hedvábnické jednoty Atanáše Kopeckého, průmyslníka Josefa Pilnáčka, zakladatele mydlářské firmy Pilnáček, jeho syna Josefa Václava Bohuslava Pilnáčka, starosty města v letech 1929–1942, tiskaře Jana Hostivíta Pospíšila a jeho syna Ladislava Pospíšila, který převzal otcův závod. Ve východní zdi kostela je navíc zasazena deska s nápisem rodina Pospíšilova, před ní socha anděla chránícího křídly Pannu Marii s Ježíškem, pod nimi na desce rovněž nápis Rodina Pospíšilova. Náhrobek z roku 1862 na původním rodinném hrobě je dílem J. Marka. Vpravo ve zdi kostela najdeme druhou desku, a to Arnošta hraběte Kolowrata Krakowského.\n\nZ dalších zde pohřbených uveďme ještě emeritního vojenského nadlékaře 18. pěšího pluku Františka Plakvice, advokáta JUDr. Františka Srdínka, říšského poslance a starostu královéhradeckého okresu Hynka Srdínka, říšského poslance a starostu Plačic Jiřího Rejchrta, knihkupce B. E. Tolmana, sochaře Martina Ježka, sbormistra Slavjanu Václava Styblíka, stavitele Josefa Homoláče, akademického malíře Oldřicha Homoláče, dlouholetého starosty Kuklen Josefa Kubce, ředitele reálky Františka Hozu, továrníka Františka Červeného či Annu Klicperovou, rozenou Švamberkovou, první manželku Václava Klimenta Klicpery.\n\nNa křížení hřbitovních cest se severním směrem nachází novogotická náhrobní kaple rodiny Schulzovy z Peček, v níž stojí socha Ježíše Krista. Zhotovena byla v sochařské a kamenické firmě Hatle a Vejs v Hořicích. Další novogotický reprezentační náhrobek rodiny Weidnerovy (Adolf Weidner, továrník kovových výrobků) je při zdi uprostřed hřbitova. Proti náhrobku rodiny Nejedlých je novodobý monumentální náhrobek Vojtěcha Kulhánka a jeho syna Vojtěcha. Na široké kruhové podestě pod oblouky stojí socha muže opírajícího se o ozubené kolo. Další hodnotná moderní plastika, stojící žena, provedená v černé žule, stojí na hrobce ing. Františka Komárka. Společný hrob mají v nejstarší části hřbitova místní faráři (P. Josef Dobrovský, P. František Kouřil a P. Josef Kubeš).\n\nPři vchodu do hřbitova nalezneme vpravo pomník obětem 1. světové války a naproti vlevo pomník padlých rudoarmějců. Prvně zmíněný pomník má tvar vysokého pískovcového pylonu, kónicky se zužujícího a nasedajícího na hranolový sokl, který je kromě střídmých ozdob poset jmény desítek padlých občanů, z nichž některá jsou již zničená nebo nečitelná (přední nápis: \"„Památce padlých ve světové válce 1914–1918. Těla vaše kryje dálná cizina, obětí vaší žije naše otčina. Z Kuklen Celba Frant., Česák Václav, Čejka Karel, Čípa Frant., Doležal Fr., Doležal Jos., Duchna Stan., Felcman Václav, Friedrich Fr., Hercig Josef, Matějka Vác., Holeček Vác., Hošek Ant., Hruška Rud., Hula Frant., Chudý Karel, Jareš Josef, Jareš Václav, Kahl Alois, Koníček Vác., Koníček Frant., Kučera Václav, Šulc Vojtěch, Krčmář Otok., Lounek Frant., Ludvík Gust., Matuška Ad., Melan Bohum., Michálek Ant., Němeček Jan., Novotný Jan., Pavlovský Josef, Pytlík Bohum., Pytlík Frant., Šenk Jan.“\"; nápis na pravé straně: \"„Z Plačic Daněk Jaros., Divecký Jos., Exner Václav, Formánek Fr., Kubec Josef, Šejvl Jarosl., Hermanský Vác., Morávek Fr.; z Vlčkovic Slabomel Ant., Urban Ant., Zadrobílek Fr., Šejvl Josef, Kubišta Arnošt; z Kuklen Čížek Václav, Frýda Václav, Mach Josef, Malý Josef, Pomezný Ferd., Šejv Jan, Šmíd Josef, Weishaup Vác., Krubder Alois, Rybář Čeněk, Šťovíček Josef, ? Josef, ? Josef, ? Frant., ? Václav, ? …dřich; z Kuklen: Ryšavý Václav, Souček Oldřich, Sýkora Jan, Šalanda Josef, Středulínský Frant., Šanda Václav, Šejvl Jindřich, Šmíd Jan, Šouba Karel, Špalek Josef, Šuchna Vác., Švásta Alois, Švásta Frant., Tomeš Josef, Tolc Augustin, Vejvoda Břet., Veselý Rudolf, Vítek Emil, Vítek Viktor, Vodička Adolf, Voženílek Fr., Zahálka Ant., Kupecký Jos., Zolman Jos.; z Pražského Předměstí: Assman Frant., Dašata Václav, ….a.. ?, ?, ? Jaros., Freund Rud., Götz Bohumil, Hauser Jan, Hejcman Leop., Berger Otto“; zadní nápis: „Z Pr. Předm. …k Arnošt, Polda Bedř., Richter Hynek, …ský Jos., …ka Frant., …ol Karel, … Milan; z Pražs. Předm. Hladík Josef, Holub Bedřich, Horák Antonín, Horský Josef, Janeček Frant., Jareš Jarosl., Kadeřábek Fr., Keprta Frant., Klapka Karel, Koza Josef, Kratochvíl Rud., Krebs Josef, Lejhanec Fr., Marel Frant., Mašek Ant., Novotný Karel, Nyč Rudolf, Pelech Jindř., Prudký Frant., Satranský Jan, Skalický Karel, Smetana Vác., Sachl Jan, Šmíd Josef, Schvaller Jan, Wágner Frant., Váňa Frant., Vrtiška Rud., Winternitz Jos., Toužil Otto, Nypl Ant., Holan Jan“\"; nápis na levé straně: \"„Ze Svob. Dvorů Smetana Václav, Souček Fr č. 46, Souček Fr. č. 1, Souček Jan č. 41, Šinták Frant., Těšitel Čeněk, Vlček Ant., Veselka Václav, Vrkoslav Jos., Zeman Frant., Kašpar Vác., Tošovský Jan, Čáslavský Fr., Kejklíček Fr.; ze Svob. Dvorů Bartoníček Jos., Farský Josef, Gregor Karel, Hercig Frant., Horčička Josef, Hynek Frant., Hynek Václav, Hronek Karel, Jahelka Václav, Kašpar Jan, Konečný Josef, Kotvald Josef, Krotil Josef, Křenek Frant., Kvíčera Gust., Luňák Josef, Marel Frant., Marel Josef, Marek Josef, Moník Otokar, Morávek Frant., Mrštík Josef, Mrštík Karel, Novák Josef, Obalil Josef, Plechač Josef, Rigl Frant., Rytíř Čeněk, Rytíř Frant., Rib Václav, Řehák Frant., Socha Josef“\"). Jeho autorem je kameník a sochař Vladimír Mertlík z Kuklen. Odhalení proběhlo 19. července 1925.\n\nDruhý pískovcový pomník je věnován vojákům Rudé armády. Pět z nich, zajatců, zemřelo při pochodu smrti, šestý po osvobození nešťastnou náhodou. Jejich pozůstatky byly exhumovány z různých míst a pohřbeny na tomto místě. V jeho dolní části je reliéf ženy kladoucí věnec na symbolický hrob. Na tuto část nasedá obrácený komolý hranol se státním znakem SSSR na vrcholu zakončený pěticípou hvězdou. Pod státním znakem je nápis: \"„Skláníme se před památkou padlých hrdinů Rudé armády. K Gottwald. 1945–1955“\". Autorem je Vladimír Mertlík a odhalení se konalo v roce 1955 při příležitosti 10. výročí osvobození. Od 3. května 1958 je památkově chráněn.\n\nKuklenský hřbitov je od svého založení ve 2. polovině 18. století vlastnictvím církve, resp. římskokatolické farnosti u kostela sv. Anny. 20. února 1877 c. k. okresní hejtmanství oznamuje, že kuklenský hřbitov se nachází u náměstí a tím odporuje zákonu, který žádá, aby hřbitovy byly ze zdravotních důvodů přeloženy do širých polí. Zároveň nařídilo svolat zastupitelstvo a do měsíce podat zprávu o nápravě stávajícího stavu. O 6 dní později sem zajíždí okresní lékař, který konstatoval, že místní hřbitov nesplňuje žádný ze zdravotních předpisů:\n\n1) Je malý, že ještě před uplynutím 10 let musí se pochovávat do starých hrobů, v nichž se dosud často nacházejí nespráchnivělé zbytky těl.\n\n2) Nestojí umrlčí komora.\n\n3) Asi polovina prostoru se nehodí na hřbitov, protože půda je příliš hlinitá.\n\n4) Leží u samého náměstí.\n\n2. března se představenstvo obce proti tomuto ohradilo a oznámilo, že se od těchto vad dá odpomoci rozšířením hřbitova a postavením umrlčí komory. 12. března se obecní výbor usnesl, že by se přeložení a zrušení dosavadního hřbitova příčilo náboženskému citu všech přifařených. Zjištěno, že poplatky z hrobů se odvádějí k záduší, a tudíž je hřbitov majetkem záduše a obci o něm nepřísluší rozhodovat. Na 16. března svolalo okresní hejtmanství komisi, na kterou byli přizváni i zástupci přifařených obcí. Ta uznala, že by se hřbitov měl co nejdříve uzavřít, přeložit mimo městys a rozšířit. Za nový hřbitov okresní hejtmanství schválilo pole za severní zdí původního hřbitova. 25. května vzalo toto rozhodnutí na vědomí obecní zastupitelstvo a 10. července uzavřelo prozatímní smlouvu na koupi dotčeného pole od Čeňka Krčmáře z čp. 29 za 1 000 zl. Obec sama i přifařené obce se však následně do stavby nehrnou. Problémem se stala i stávající cesta, o jejímž zachování bylo jednáno s konsistoří a smíru bylo dosaženo až v lednu 1881. 30. dubna prodal Čeněk Krčmář pole za 2 430 zl. a stavbu provedl stavitel A. Žilka. Konečná smlouva na cestu přes starý hřbitov byla podepsána až 6. května 1893.\n\nPostupem času přestal nově vzniklý hřbitov postačovat, a tak již 2. července 1888 se hřbitovní výbor domáhal rozšíření hřbitova na východní stranu. Okresní hejtmanství to zamítlo kvůli blízké studni v čp. 153. 4. května 1890 bylo povoleno rozšíření severním směrem. 1. března 1891 byl stavbou nového hřbitova pověřen Václav Michálek. V dubnu byla rozbourána umrlčí komora a 3. května byla provedena dražba materiálu z ní. 10. února 1892 bylo ve hřbitovním výboru oznámeno, že nový hřbitov byl postaven nákladem 12 000 zl. a 24. března se konala jeho kolaudace.\n\n1. června 1893 vydal hřbitovní výbor vyhlášku, že se rozšíří cesta přes starý hřbitov na 8 m a upraví se tam místo na obracení pohřebních vozů. Zároveň si majitelé hrobů měli do tří měsíců přenést pomníky a pozůstatky svých příbuzných na nový hřbitov. 1. října 1906 obecní úřad vydal vyhlášku, že se starý hřbitov promění na park.\n\n22. září 1908 byly na rozšíření hřbitova zakoupeny další pozemky, na jejichž zaplacení si obec vypůjčila 25 000 K u Zemské banky v Praze. V prosinci téhož roku tuto koupi odsouhlasilo okresní hejtmanství. 17. února 1909 byla schválena i ona půjčka. 3. dubna 1912 byla povolena stavba nového hřbitova. Kolaudace byla 7. ledna 1913 a povolení k užívání bylo dáno od 15. ledna téhož roku.\n\nKoncem 20. let bylo uvažováno o zřízení krematoria, ale tento plán nebyl nikdy realizován.Správa hřbitovů byla v naší republice v 50. letech minulého století státem převedena na obce, které si v mnoha případech posléze zřídily organizace k provozování hřbitovů, např. v rámci tzv. komunálních služeb. V tu dobu tedy provozovalo hřbitov město Hradec Králové prostřednictvím své organizace Technické služby. V roce 1967 bylo z iniciativy pracovníků pohřební služby započato s obřady v kolumbáriu při areálu hřbitova v Kuklenách. O 2 roky později byla dokončena výstavba kolumbária s 346 schránkami. V letech 1969–1970 byla rekonstrukcí původní církevní stavby vytvořena obřadní síň. Roku 1991 byl prodán květinový stánek v areálu hřbitova. 28. ledna 1994 byl hřbitov poškozen větrnou smrští.\n\nPo roce 1989 si mohla církev převzít část svého majetku, a tak se kuklenská obřadní síň dostala do užívání církve, která ji pronajala jinému soukromému provozovateli pohřebních služeb. Správa hřbitova jako takového však zůstala městu, resp. jeho organizaci, a to i po 1. lednu 2002, kdy vešel v platnost nový zákon o pohřebnictví, neboť farnost nevyužila svoji možnost převzetí správy hřbitova dle tohoto zákona.\n\nV roce 2009 byl zmíněn plán na celkovou rekonstrukci hřbitova, ale následujícího roku bylo všechno jinak. Jedinou změnou se v roce 2013 staly zdravotní řezy a kácení zdejšího stromoví.\n\nOd 1. 10. 2018 provozuje kuklenskou smuteční síň společnost Smuteční síň Hradec Králové - Kukleny, s.r.o. Nový provozovatel postupně zvyšuje estetikou úroveň smuteční síně. Na konci roku 2018 byla rekonstruována místnost pro nejbližší pozůstalé. V následujícím roce 2019 byl sál síně vymalován, byla rovněž nainstalována klimatizace. Výrazných změn doznalo i technické zázemí objektu. \n"}
{"id": "1292858", "url": "https://cs.wikipedia.org/wiki?curid=1292858", "title": "Josif Čugošvili", "text": "Josif Čugošvili\n\nJosif (Ioseb) Čugošvili (* 27. června 1986 Telavi, Sovětský svaz) je běloruský zápasník klasik gruzínské národnosti.\n\nOd osmi let žije v Bělorusku, kam se přestěhoval s rodinou z gruzínského Telavi. Klasickému stylu zápasení se věnuje od 16 let pod vedením Alexandra Šelega. V běloruské seniorské reprezentaci se pohybuje od roku 2007 v nejvyšší supertěžké váze, v prvních letech jako dvojka za Sergejem Arťuchinem. V roce 2012 se kvalifikoval na olympijské hry v Londýně. Přes opravy se probojoval do boje o třetí místo a skončil celkově na pátém místě. V roce 2016 neprošel sítem olympijské kvalifikace pro účast na olympijských hrách v Riu.\n\n\n"}
{"id": "1292862", "url": "https://cs.wikipedia.org/wiki?curid=1292862", "title": "Ibrahim Sirri Zafranija", "text": "Ibrahim Sirri Zafranija\n\nIbrahim Sirri-efendija Zafranija (1869 Sarajevo, osmanská říše – 30. září 1934 Sarajevo, Království Jugoslávie) byl bosenskohercegovský islámský duchovní a pedagog bosňáckého původu.\n\nV rodném městě se vyučil krejčím. Ve dvaceti letech se vzepřel vojenské povinnosti a přes Sandžak utekl Istanbulu. V osmanské metropoli se živil jako krejčí a věnoval se samostudiu islámských věd. Za vysokoškolským vzděláním nakonec odešel do Egypta na proslulou Univerzitu al-Azhar, ale kvůli matčině nemoci se ale vrátil do Bosny. Roku 1906 byl jmenován učitelem v Šarí‘atské soudní škole (4. ledna 1906–6. února 1929), od roku 1910 s titulem profesora. Krátký čas byl pověřen výkonem funkce ředitele Šarí‘atské soudní školy (30. listopadu 1927–6. února 1929). V tomto vzdělávacím zařízení zůstal až do roku 1929, kdy by penzionován.\n\nIbrahim Zafranija byl pohřben ve dvoře sarajevské mešity Bakije.\n"}
{"id": "1292863", "url": "https://cs.wikipedia.org/wiki?curid=1292863", "title": "Sergej Arťuchin", "text": "Sergej Arťuchin\n\nSergej Arťuchin (* 1. listopadu 1976 – 12. září 2012 Moskva, Sovětský svaz) byl ruský zápasník klasik, který jedno olympijské období od roku 2005 reprezentoval Bělorusko. Bratr Jevgenij Arťuchin je mezinárodně známý hokejista.\n\nZápasil od útlého dětství. Otec Jevgenij Arťuchin reprezentoval Sovětský svaz v klasickém stylu zápasení. V ruské seniorské reprezentaci se po odchodu Alexandra Karelina v roce 2000 neprosazoval. Po olympijských hrách v Athénách v roce 2004 kývnul na nabídku startu za Bělorusko. V roce 2008 se kvalifikoval na olympijské hry v Pekingu a neprošel přes úvodní kolo. V roce 2012 zemřel nečekaně v 35 letech na zástavu srdce.\n\n\n"}
{"id": "1292867", "url": "https://cs.wikipedia.org/wiki?curid=1292867", "title": "Svojsíkův závod", "text": "Svojsíkův závod\n\nSvojsíkův závod je akce, kterou pravidelně, každé dva roky pořádá Junák - český skaut. Jednou za dva roky se sjíždí 28 chlapeckých a dívčích skautských družin, tedy asi 200 závodících dětí ze všech krajů České republiky, aby porovnaly své schopnosti, dovednosti a znalosti v široké škále disciplín. Již od svých vítězství v krajských kolech družiny plní celou řadu úkolů, které se promítají do konečného pořadí.\n\nVelké finále Svojsíkova závodu je určené pro skauty a skautky ve věku 11–16 let a je vyvrcholením tradiční postupové soutěže 4–8 členných skautských družin, která se pořádá již od roku 1946. Probíhá každé dva roky na třech úrovních – základní, krajské a celostátní. Cílem Svojsíkova závodu však není jen změření sil zúčastněných družin, ale hlavně podpora jejich fungování, spolupráce, obohacení oddílových programů a vedení k praktickému využití skautských dovedností. Celý závod je vždy protknut tzv. symbolickým rámcem.\n\nV roce, ve kterém se nekoná Svojsíkův závod, se koná Závod vlčat a světlušek, toho se účastní skauti a skautky ve věku 7 - 11 let.\n\nPrvní ročník se konal v roce 1946. Jeho historie je ale mnohem starší. Skauting je hra a tak různé typy soutěživých her - závodů nacházíme od samého počátku. Na Národních skautských slavnostech v roce 1922 se uskutečnil skautský závod hlídek - závodilo se ve stavbě a skládání stanů, signalizování, první pomoci a stopování. V rámci národního jamboree se konaly i závody lehkoatletické, ve volejbalu, v uměleckém projevu, plavecké a lodní závody. Skautský závod byl také součástí Táborů slovanských skautů, které se konaly koncem června roku 1931 v Praze. Šestičlenné hlídky soutěžily v uzlování, Kim-Setonovce, látání, morseovce, přechodu přes potok, přelézání ohrady, stavbě stanů, řezání dříví, vaření vody a v první pomoci.\n\nV druhé polovině třicátých let byla celá řada branných závodů, kterých se skauti účastnili i je sami pořádali. Do těchto závodů patřily klasické skautské disciplíny (signalizace, uzlování, kimovka, znalost stromů, stavba stanů, řezání dříví, vaření, první pomoc, překonávání překážek, lasování, celkové vystupování). Konány též byly polní cvičení, kde se jednoznačně uplatnila práce s mapou a další skautská praxe. \n\nRok 1946 byl vyhlášen jako \"Svojsíkův rok\", proto logicky i závod, při kterém si změřila svoji úroveň poválečná generace skautů a skautek byl nazván Svojsíkův závod. Bylo rozhodnuto o dvouleté periodě tohoto závodu.\n\n"}
{"id": "1292868", "url": "https://cs.wikipedia.org/wiki?curid=1292868", "title": "Neoklasicismus (hudba)", "text": "Neoklasicismus (hudba)\n\nHudební neoklasicismus je hudební směr 20. století. Zejména v meziválečné éře se někteří autoři vážné hudby začali vracet k řádu klasicistické (a někdy dokonce barokní) hudby, čímž oponovali pozdnímu romantismu na straně jedné a formálním experimentům (zejm. expresionismu) počátku 20. století na straně druhé. Technicky to sebou neslo metrické zjednodušení, oživení technik a forem jako passacaglia, concerto grosso, motetová technika, návrat k tonalitě a klasickému orchestru. Vůči tzv. programové hudbě, zejména romantické, neoexpresionisté stavěli tzv. absolutní hudbu (hudbu \"o ničem\", hudbu pro hudbu samu, někdy též \"abstraktní hudbu\"). Nešlo však o umělecké hnutí, k němuž by se autoři otevřeně hlásili, spíše o trend, který až druhotně rozpoznala muzikologie. Také je zřejmé, že autoři řazení k neoklasicismu, mu věnovali obvykle jen část svého díla. Patří k nim zejména Sergej Prokofjev, Igor Stravinskij, Marek Daněček, Paul Hindemith, Maurice Ravel, Manuel de Falla, Nadia Boulangerová, Iša Krejčí či Alfredo Casella.\n\n"}
{"id": "1292869", "url": "https://cs.wikipedia.org/wiki?curid=1292869", "title": "Hasan Spaho", "text": "Hasan Spaho\n\nHadži Hasan Husni-efendija Spaho (1841 Sarajevo, osmanská říše – 8. dubna 1915 Sarajevo, Bosna a Hercegovina), někdy uváděn i jako Spahić, byl bosenskohercegovský islámský duchovní a pedagog bosňáckého původu.\n\nZákladní vzdělání v islámských vědách získal v rodném Sarajevu, vyšší pak v Istanbulu (ruždii a Daru-l-mualliminu, učitelské přípravce). Po dokončení škol se vrátil do Bosny, kde pak byl roku 1869 jmenován učitelem v jajecké ruždii, základní islámské škole s některými světskými předměty. O rok později byl za týmž účelem poslán do Sofie. Roku 1873 se stal ředitelem sarajevského Daru-l-mualliminu. Tato škola byla uzavřena roku 1878, kdy osmanskou provincii zabrala habsburská monarchie. Krátce po rakousko-uherském vpádu do Bosny byl jmenován učitelem orientálních jazyků v nově založeném gymnáziu v Sarajevu (1879–1880, vystřídal jej Ahmeda Ribiće), nato učitelem, muderrisem, v Gazi Husrev-begova hanikahu (1880–1888). Roku 1888 se stal profesorem v Šarí‘atské soudní škole (1. října 1888–21. listopadu 1905). V tomto zařízení pak mezi léty 1905 a 1912 zastával post ředitele (21. listopadu 1905–3. srpna 1912). Roku 1912 byl penzionován.\n\nHasan Spaho se oženil s Fatimou Bičakčićovou (?–1923), s níž přivedl na svět syny Fehima (1877–1942), Mehmeda (1883–1939) a Mustafu (1888–1964) a dcery Behiju, Aišu a Habibu.\n"}
{"id": "1292873", "url": "https://cs.wikipedia.org/wiki?curid=1292873", "title": "Anjouovské vévodství", "text": "Anjouovské vévodství\n\nAnjouovské vévodství (francouzsky \"Duche d'Anjou\") neboli Vévodství Anjou bylo dědičná monarchie a feudální panství ve Francouzském království. V roce 1360 bylo povýšeno z hrabství na vévodství a ještě později přeměněno na provincii v severní Francii. Historicky prvním vévodou z Anjou se stal Ludvík I. (vládl 1360–1384), druhý syn Jana II. Francouzského. Posledním vévodou z Anjou byl francouzský král Ludvík XVIII. Od roku 1883 formálně užívají titulu vévody z Anjou španělští Bourboni (dynastie Bourbon-Anjou).\n\nRozloha vévodství byla cca 8000 km². Hlavní město bylo Angers. Velká část území se dnes nachází v departementu Maine-et-Loire a v části departementů Indre-et-Loire, Mayenne, Sarthe a Deux-Sèvres.\n\n"}
{"id": "1292877", "url": "https://cs.wikipedia.org/wiki?curid=1292877", "title": "Randomizace", "text": "Randomizace\n\nRandomizace je proces, který tvoří něco náhodného. V různých případech to zahrnuje, například:\nRandomizace \"není\" chaotická. Právě naopak, náhodný proces je posloupnost náhodných veličin, jejichž výsledky nebudou následovat deterministický model, ale vývoj popsáný pomocí pravděpodobnosti. Např.: Náhodný výběr jedinců z populace, kde každý člověk má stejnou pravděpodobnost, že je bude vybrán. To by bylo v kontrastu s nepravděpodobným vzorkováním, kde jsou vybíráni arbitrární jedinci.\n\nRandomizace se používá ve statistice, v hazardních hrách a v informatice.\n\nRandomizace je základní princip statistické teorie, jejíž význam byl zdůrazněn Charles S. Peircem. Randomizačně založené závěry jsou důležité zejména v experimentálních designech.\n\nVe statistické teorii navrhování experimentů, randomizace zahrnuje náhodně rozdělení experimentálních jednotek napříč skupinami. Například, pokud experiment porovnává nový lék proti standardní lék, pak by pacienti měli být přiděleny buď nový lék nebo standardní kontrolu léčiv pomocí randomizace. Randomizace snižuje chybnou vyrovnání tzv. faktorů (nezávislých proměnných), které nebyly zohledněny v návrhu experimentu.\n\nNěkteré důležité metody statistické inference používají převzorkování z pozorovaných údajů. Více alternativních verzí datasetu, které by „mohly být pozorovány“ jsou vytvářeny randomizací původního datasetu, který pozorován jako jediný.\n\nRandomizace je používána v oblasti hazardních her. Špatná randomizace může dát zkušenému hráči značnou výhodu, proto byla velká část výzkumu vložena do efektivní randomizace. Klasickým příkladem randomizace je míchání karet.\n\nV informatice je randomizace používaná kvůli bezpečnosti. Nejvíce bezpečná technika je výběr čísel z fyzikálních jevů, které se nedají předpovídat (snímání šumu, fotky nebe). Konkrétně se zde bavíme o generátorech náhodných a pseudonáhodných čísel. Tyto komponenty v sobě obsahují určitou funkci, která vybere ze zdroje dané informace a pomocí funkce je pozmění (viz šifrování). \n\nI když historické (manuální) randomizační techniky (míchání karet, tahání útržků papíru ze sáčku, ruleta) byly běžné, dnes se používají mnohem častěji automatizované techniky. Výběrem náhodných vzorků a náhodných permutací může být jednoduše sníženo losování náhodných čísel. Dnes se nejčastěji používají generátory náhodných čísel, a to jako hardwarový generátor náhodných čísel nebo generátor pseudonáhodných čísel.\n\nNealgoritmické metody zahrnují:\n\n"}
{"id": "1292879", "url": "https://cs.wikipedia.org/wiki?curid=1292879", "title": "Antitrinitářství", "text": "Antitrinitářství\n\nAntitrinitářství, či též antitrinitarismus, nontrinitarismus apod., je křesťanský myšlenkový směr, který popírá doktrínu o Svaté Trojici, tedy že by Bůh existoval ve třech podobách (otec, syn a duch svatý). V užším slova smyslu označuje pojem raně novověká hnutí, která pak vplynula do širšího proudu reformace (unitářství, sociniáni, polští bratři ad.), v širším smyslu může pojem označovat každé zpochybňování učení o Trojici Boží, tedy i starověké hereze, například ariánství, adopcionismus, monarchianismus, subordinacionismus, stejně jako nové křesťanské církve, které nelze přičlenit k protestantismu, jako jsou Mormoni, Svědkové Jehovovi ad.\nWallace, Robert: \"Antitrinitarian biography; or, Sketches of the lives and writings of distinguished antitrinitarians, exhibiting a view of the state of the Unitarian doctrine and worship in the principal nations of Europe, from the reformation to the close of the seventeenth century, to which is prefixed a history of Unitarianism in England during the same period\",  London : E.T. Whitfield 1850. Dostupné on-line: \n"}
{"id": "1292880", "url": "https://cs.wikipedia.org/wiki?curid=1292880", "title": "Anjouovské hrabství", "text": "Anjouovské hrabství\n\nAnjouovské hrabství (francouzsky \"Comté d'Anjou\") neboli Hrabství Anjou bylo dědičná monarchie a feudální panství v Západofranském a posléze Francouzském království. Počátek historie hrabství sahá až do roku 861, kdy byl titul hraběte z Anjou byl součástí franské koruny (užíval jej západofranský král Odo a předním jeho otec neustrijský markrabě Robert), avšak samostatný titul hraběte se začal užívat až za vlády Ingelgera, zakladatele dynastie Anjouovců a tedy de facto i stejnojmenného hrabství.\n\nV roce 1360 bylo Anjou povýšeno na vévodství. Hlavní město bylo Angers.\n\n"}
{"id": "1292881", "url": "https://cs.wikipedia.org/wiki?curid=1292881", "title": "Ahmed Ribić", "text": "Ahmed Ribić\n\nHadži háfiz Ahmed-efendija Ribić (1845 Jezero, okres Jajce, osmanská říše – 9. listopadu 1907 Sarajevo, Bosna a Hercegovina) byl bosenskohercegovský islámský duchovní a pedagog bosňáckého původu.\n\nV rodném městě navštěvoval mekteb, islámskou základní školu, nato se sedm let vzdělával v travnické medrese. Poté odešel na studia do Istanbulu, kde absolvoval medresu a Daru-l-muallimin, islámskou učitelskou přípravku. Po návratu do Bosny se roku 1877 stal učitelem v ruždii, základní islámské škole s některými světskými předměty, v Trebinje. Nato se roku 1880 stal učitelem orientálních jazyků v gymnáziu v Sarajevu, načež byl roku 1883 jmenován muftím v Bihaći. O dva roky později byl dosazen za ředitele ruždie (druhé národní chlapecké základní školy) v Sarajevu a současně prvního ředitele Daru-l-mualliminu (1891–1894) a inspektorem islámských základních škol, mektebů. Z jeho iniciativy vzešel podnět reformovat mekteby, načež se od roku 1892 začaly po celé zemi otevírat islámské základní školy s modernizovaným školním programem. Roku 1894 se stal profesorem v Šarí‘atské soudní škole (1. října 1894–9. listopadu 1907). V tomto zařízení působil až do svého skonu.\n"}
{"id": "1292884", "url": "https://cs.wikipedia.org/wiki?curid=1292884", "title": "Dinosauři v Čechách", "text": "Dinosauři v Čechách\n\nDinosauři v Čechách je populárně naučná kniha, jejímž tématem jsou objevy velkých druhohorních plazů (dinosaurů, ptakoještěrů a mořských mosasaurů a plesiosaurů) na geografickém území současné České republiky. Autorem je popularizátor paleontologie a dalších přírodních věd Vladimír Socha. Tvůrcem ilustrací je slovenský výtvarník Vladimír Rimbala.\n\nKniha pojednává o dějinách objevů dinosaurů i dalších druhohorních plazů ve světě i na území Česka, a to od starověku až po současnost. Dále se věnuje popisu současného výskytu fosilních objevů těchto pravěkých plazů i příběhům souvisejícím. Popisuje podrobně například objev trpasličího ornitopoda od Kutné Hory z roku 2003 (viz také \"Burianosaurus\"), identifikaci zubu tetanurního teropoda od Brna z roku 2012, objev mláděte azdarchoidního ptakoještěra od Chocně v roce 1880, objevy profesora Antonína Friče a mnoho dalšího. Kniha je vůbec prvním publikovaným uceleným pohledem na tyto objevy na českém území.\n\nKniha vyšla 15. května roku 2017 v pražském nakladatelství \"Vyšehrad\". Ilustrátor Vladimír Rimbala byl v květnu 2018 nakladatelstvím \"Vyšehrad\" oceněn za tento titul výroční nakladatelskou cenou za výtvarné zpracování knihy.\n\n \n"}
{"id": "1292887", "url": "https://cs.wikipedia.org/wiki?curid=1292887", "title": "Kosman bělovousý", "text": "Kosman bělovousý\n\nKosman bělovousý (\"Callithrix jacchus\") je primát patřící do čeledi kosmanovití (Callithrichidae) a rodu kosman (\"Callithrix\"). Popsal jej Carl Linné v roce 1758.\nKosman bělovousý je zvířetem neotropické oblasti. Obývá Brazílii, konkrétně její severovýchodní část (například Maranhão a Bahia), možná i severovýchod Tocantins. Do některých míst, jako v blízkosti Rio de Janeiro či Buenos Aires byl vysazen, a dobře zde prosperuje. Obývá mnoho typů lesů, pobřežní, galeriové, listnaté i opadavé, lze jej najít i na plantážích, v parcích či na zahradách. V oblastech mohou tyto opice žít s velkou hustotou populace.\nKosman bělovousý je malá opice, tělo měří bez ocasu 12 až 15 cm, ocas je dlouhý 29,5 až 35 cm; z celkové velikosti tvoří ⅔. Samci váží okolo 256 gramů, samice jsou mírně lehčí, hmotnost je odhadována na 236 gramů. Obě pohlaví jsou velikostně podobná. Srst je zbarvena tmavohnědě, hřbet šedohnědě, přes tělo se táhnou tmavé pruhy. Také ocas je poset pruhy, ty jsou však tmavé a světlé. Horní část hlavy je černá, u uší roste chomáč bílé srsti. Bíle zabarveno je rovněž čelo a obličej; ten ztmavne, když na něj zasvítí slunce.\n\nKosman bělovousý je denní živočich, aktivní v době mezi půl hodinou před východem a půl hodinou před západem slunce. Den tito primáti začínají tak, že se nakrmí, zbytek dne pak tráví získáváním další potravy, sociálním chováním a odpočinkem, který může trvat i 30 minut. Ve skupinách žije tři až patnáct zvířat, obvyklý počet je devět opic o třech generacích. Tlupa zahrnuje chovný pár a přidružené jedince, jestliže zahyne člen chovné dvojice, skupina primátů se rozdrobí. Samci opustí tlupu po dosažení plné dospělosti, nikoli tedy pohlavní dospělosti, jak je to u jiných opic. Pro komunikaci mezi členy tlupy je důležitá hlasová (na dálku) i vizuální (na blízko) komunikace, velký význam má komunikace chemická. S ostatními členy své tlupy a k odstrašení jiných tlup používá kosman volání složené z 1 až 5 hlasitých pískavých zvuků. Znakem agrese jsou různě otevřená ústa, v případě nebezpečí vydávají opice krátké a hluboké poplachové signály. Predátory jsou například sovy, draví ptáci nebo lasicovití. Území má rozlohu 2 až 5 hektarů.\n\nPodobně jako všechny ostatní druhy kosmanů konzumují i kosmani bělovousí rostlinné výpotky, jež tvoří 20 až 70 % stravy, žerou však také hmyz (24 až 30 %) a konzumují také houby, květy, ještěrky, žáby nebo ovoce. Právě v období, kdy je ovoce nedostatek, tvoří výpotky důležitou součást jídelníčku.\n\nDruh může být polygamní, polyandní a monogamní, dříve byla monogamie mylně považována za jedinou pářící strategii druhu. Za asi 148 dní po spáření samice porodí nejčastěji dvě mláďata (možná jsou i trojčata nebo jedináček), která mohou tvořit až 40 % její hmotnosti. Váží asi 25 až 35 g. Ve volné přírodě se mláďata nejčastěji rodí od dubna do června a od září do listopadu (konec období sucha a konec období dešťů) a asi za deset dní po porodu může samice znovu zabřeznout. O mláďata se vyjma samice starají i jiní členové tlupy, což zvyšuje jejich šance na přežití. Asi za dva týdny se již začínají aktivně pohybovat a za tři měsíce je samice odstaví od mateřského mléka. Pohlavní dospělosti je dosaženo u samců za 382 dní a u samic za 477 dní. Ve volné přírodě se dožijí asi deseti let.\nPřestože někde populace druhu klesá, kosman bělovousý je přizpůsobivý tvor se širokým areálem výskytu vytlačující i ostatní kosmany, proto jej Mezinárodní svaz ochrany přírody (IUCN) hodnotí jako málo dotčený. Je zapsán na Úmluvě o mezinárodním obchodu s ohroženými druhy volně žijících živočichů a rostlin (druhá příloha). Vyskytuje se v řadě chráněných oblastí, jako je například Ekologická stanice Uruçuí-Una, Národní park Sete Cidades, Biologická rezervace Pedra Talhada, či Národní park Ubajara.\n\nKosmani bělovousí mohou být chováni v zajetí v prostorné (2,5 × 1,5 × 1,5 m) ubikaci o teplotě 24 °C a vlhkosti vzduchu 80 %. Potrava je pro zvířata v zajetí tvořena různými druhy ovoce, některou zeleninou (rajčata), mléčnými výrobky a hmyzem a jinými živočišnými produkty.\n\n"}
{"id": "1292888", "url": "https://cs.wikipedia.org/wiki?curid=1292888", "title": "Skřipec (literární anticena)", "text": "Skřipec (literární anticena)\n\nSkřipec je cena, kterou od roku 1994 každoročně udílí Obec překladatelů za překladové dílo vykazující závažné nedostatky v převodu z cizího jazyka do češtiny nebo za zásah do práv autora překladu.\nJako první byl za rok 1994 oceněn překlad knihy Edgara Lawrence Doctorowa \"Billy Bathgate\" od Zuzany Čaplové pro vydatelství Riopress. Zatím poslední oceněnou byla Jana Mašková za překlad knihy \"Až vyprší čas\" finské spisovatelky Eliny Hirvonenové.\n\n"}
{"id": "1292890", "url": "https://cs.wikipedia.org/wiki?curid=1292890", "title": "Mauro Calibani", "text": "Mauro Calibani\n\nMauro Calibani (* 10. května 1974 Ascoli Piceno, Marche) je bývalý italský reprezentant ve sportovním lezení, první italský vítěz Rock Masteru, Melloblocca a mistrovství světa v boulderingu.\n\nV boulderingu byl také druhý v celkovém hodnocení světového poháru a na mistrovství Evropy. Na závodech začínal s lezením na obtížnost, kde bylo jeho nejlepší umístění první místo v Italském poháru, když na závodech přibyl i bouldering, přešel na tuto disciplínu a zde získal většinu medailí.\n\n\n\n"}
{"id": "1292891", "url": "https://cs.wikipedia.org/wiki?curid=1292891", "title": "Duben 2017", "text": "Duben 2017\n\n\n\n\n\n\n\n\n\n\n\n\n\n"}
{"id": "1292903", "url": "https://cs.wikipedia.org/wiki?curid=1292903", "title": "Pohlreich", "text": "Pohlreich\n\nPříjmení Pohlreich může označovat:\n\n"}
{"id": "1292916", "url": "https://cs.wikipedia.org/wiki?curid=1292916", "title": "Victor Vitensis", "text": "Victor Vitensis\n\nVictor Vitensis (nebo Viktor z Vity) se narodil okolo 430 a byl biskupem v římské provincii Byzacena (Označované Vitensis - dnešní Tunis). Jeho význam spočívá v sepsání díla \"Historia persecutionis Africanae Provinciae, temporibus Genserici et Hunirici regum Wandalorum\" (Historie pronásledování provincie Africké v době Geisericha a Hunericha, králů Vandalů.) Jedná se soudobé vyprávění o krutostech prováděných ariánskými Vandaly na ortodoxních křesťanech v Severní Africe. \n\nPráce byla dříve rozdělena do pěti knih, nyní je obvykle uspořádána do tří. První, zabývající se vládou Gensericha (427-77), vychází z ostatních, druhá a třetí, zahrnující panování Hunericha, jsou výhradně soudobým popisem událostí, jichž byl autor očitým svědek. Někdy přeháněl, ale zřídkakdy zaznamenával to, co se nestalo. \n\nViktor z Vity osvětluje mnoho okolností sociálních a náboženských podmínek Kartága a africké liturgie tohoto období. Jeho historie obsahuje mnoho dokumentů, které nejsou jinak dostupné - např. Vyznání víry sestavené pro ortodoxní biskupy Eugeniusem z Kartága a prezentované Hunerichovi na konferenci v r. 484 katolických a ariánských biskupů. Dva dokumenty: \"Passio beatissimorum martyrum qui apud Carthaginem passi sunt sub impio rege Hunerico (die VI. Non. Juliin 484)\" a \"Notitia Provinciarum et Civitatum Africae\" (Seznam provincií a měst Afriky), dříve připojované ke všem rukopisům a nyní obsažených v tištěných vydáních, nejsou pravděpodobně Viktora z Vity. U prvního dokumentu se může jednat o práci jednoho z jeho současníků. druhý dokument je představován seznamem katolických biskupů, kteří byli svoláni na konferenci v r. 484 a seznam jejich diecézí v latinských provinciích v Severní Africe, uspořádaných v tomto pořadí: Africa Proconsularis, Numidia, Byzacena, Mauretania Caesariensis, Mauretánie Sitifensis, Tripolitana, Sardinie.\n\n\n\n\n"}
{"id": "1292927", "url": "https://cs.wikipedia.org/wiki?curid=1292927", "title": "František Štika", "text": "František Štika\n\nFrantišek Štika (* 15. ledna 1960, Praha, Československo) je bývalý československý házenkář, pravá spojka. Po skončení aktivní kariéry působí jako trenér.\n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil v 1 utkáních a dal 4 góly. Třikrát startoval na mistrovství světa. Na klubové úrovni hrál v letech 1976–1984 za Duklu Praha, dále hrál i za Slavii Praha, Orbis Praha, Spartu Praha, Bad Neustadt, Roding, Nabburg a Jičín.\n\n"}
{"id": "1292934", "url": "https://cs.wikipedia.org/wiki?curid=1292934", "title": "Henrietta Ponsonby, hraběnka z Bessborough", "text": "Henrietta Ponsonby, hraběnka z Bessborough\n\nHenrietta Ponsonby, hraběnka z Bessborough (16. června 1761 – 11. listopadu 1821), rozená Lady Henrietta Frances Spencerová (obecně nazývána Harriet) byla manželkou Frederika Ponsonbyho, 3. hraběte z Bessborough a matkou proslulé Caroline Lambové. Její otec John Spencer, 1. hrabě Spencer byl pravnukem Johna Churchilla, vévody z Marlborough. Její sestrou byla Georgiana Cavendish.\n\nJako nejmladší dítě zůstávala Harriet často v Anglii, když její rodiče a starší sestra Georgiana navštěvovali kvůli otcovu zdraví kontinent. Jako dítě byla Harriet slabá a nemocná, což vedlo její matku k tomu, aby ji poslala do zahraničí, myslela si, že zahraniční vzduch jí posílí. Nicméně, Harriet vyrostla do mladé ženy výjimečné krásy a inteligence, vtipné a sebevědomé. Uměla také dobře číst.\n\n27. listopadu 1780 se Harriet provdala za vikomta Duncannona, anglo-irského šlechtice, který se stal později 3. hrabětem z Bessborough. Jejich manželství bylo obtížné, protože Harriet i její manžel byli zanícení hráči a často se ocitali v dluzích. Frederic, lord Bessborough, byl také známý tím, že Harriet zneužíval, často ponižoval na veřejných setkáních a požadoval, aby našla peníze na zaplacení \"jeho\" dluhů. V roce 1790 její manžel zahájil rozvodové řízení, ale pod intenzivním tlakem obou rodin souhlasil, že od rozvodu upustí. Z jejich manželství se narodily čtyři děti: John William, později 4. hrabě z Bessborough; Frederik; Caroline a William, 1. baron de Mauley.\n\nHarriet měla během svého manželství mnoho milenců; jak jednou poznamenala: \"Nikdy nemohu milovat trochu\". Mezi jejími významnějšími milenci byli Richard Brinsley Sheridan, dramatik a politik strany Whigů, a Granville Leveson-Gower, 1. hrabě Granville, který se stal jejím nejtrvalejším milencem.\n\nZ její aféry s Granvillem se narodily dvě nemanželské děti: Harriet Emma Arundel Stewartová, manželka George Osborna, 8. vévody z Leeds, a George Stewart. Harriet se podařilo před manželem skrýt svá těhotenství.\n\nZ mladších obdivovatelů byl jejím oblíbencem William Lamb, ačkoli se pak zamiloval do její dcery Caroline. Přestože se Harriet snažila, aby se Caroline brzy vzala, měla pochybnosti (které by byly zcela opodstatněné), zda se k sobě William a Caroline hodí. Nicméně, kvůli své náklonnosti k Williamovi, dala souhlas k jejich sňatku.\n\nHarriet často doprovázela svou sestru na politické události i na večírky. Byla si také velmi blízká s nejlepší přítelkyní své sestry Georgiany, Lady Elizabeth Fosterovou, se kterou byla často viděna na veřejnosti.\n\nHarriet zemřela 11. listopadu 1821 v italské Florencii po smrti svého nejmladšího vnuka Henryho v Parmě.\n"}
{"id": "1292935", "url": "https://cs.wikipedia.org/wiki?curid=1292935", "title": "Vetřelec: Covenant", "text": "Vetřelec: Covenant\n\nVetřelec: Covenant (v anglickém originále Alien: Covenant) je americký sci-fi horor z roku 2017 pod režií Ridleyho Scotta a napsaný Johnem Loganem a Dante Harperem. Námět vymysleli od Michael Green a Jack Paglen. Film je pokračování filmu Prometheus, tudíž druhý film v prequelové sérii Vetřelce. Filmové hvězdy Michael Fassbender, Katherine Waterston, Billy Crudup, Danny McBride, Carmen Ejogo a Demián Bichir jsou hlavními postavami v příběhu, v němž sledujeme posádku lodi \"Covenant\", která přistane na nezmapované planetě, kde učiní děsivý objev. Film vysvětluje vznik vetřelce jakožto rasy.\n\nVetřelec: Covenant měl premiéru v Londýně dne 4. května 2017, zatímco ve Spojených státech a České republice dne 19. května 2017. Film získal obecně pozitivní recenze, většina kritiků jej vnímá jako lepší verzi Promethea.\n\nV prologu filmu mluví Peter Weyland s nově aktivovaným androidem, který si sám zvolí jméno David při pohledu na stejnojmennou Michelangelovu sochu. Weyland má s Davidem plány, a to takové, že jednoho dne budou společně hledat samotné tvůrce lidské rasy.\n\nO mnoho let později, konkrétně v roce 2104, deset let po Prometheovi, je kolonizační loď \"USCSS Covenant\" na cestě ke vzdálené planetě Origae-6 se dvěma tisíce kolonisty, tisíce embryi a patnáctičlennou posádkou na palubě. Loď je kontrolována Walterem, novější verzí androida, jenž však vypadá stejně jako zastaralý David. Zvrat přijde, když loď zasáhne náhlý výboj neutrin, jenž způsobí celé lodi škody a zabije několik kolonistů. Walter probudí velící posádku, ale kapitán lodi Jacob Branson zemře kvůli poruše hibernační komory. Novým kapitánem se stává Oram. Jakmile začnou opravovat vnější poškození lodi, obdrží matný signál z nepříliš vzdálené planety, která se zdá být pro život dokonce vhodnější než Origae-6. Posádka, i přes námitky Daniels Bransonové, ženy Jacoba, se rozhodne planetu prozkoumat.\n\nNěkolikačlenný tým sestoupí na povrch planety, posetý rostlinnou biosférou podobné té pozemské. Následují zdroj onoho neznámého signálu až do havarované lodi Tvůrců, kde naleznou zprávu nahranou samotnou Elizabeth Shawovou. Mezitím jsou však členové týmu Ledward a Hallet nevědomky infikováni cizími spóry pocházející z houbovitě vzhlížejícího organismu. Karine, Oramova žena, pomáhá infikovanému Ledwardovi zpět do přistávácího modulu, kde Maggie, žena pilota Tennessee, uzavře jak Ledwarda, tak Karin v karanténě. Z Ledwardových zad se na svobodu protrhne Neomorf, tvor podobný vetřelci, který zabije Karin. Maggie se pokusí velmi rychle rostoucí stvůru zastřelit, ale střelí do palivové nádrže, což způsobuje explozi modulu, po čemž Maggie zemře. Neomorf však unikne pryč, stejně jako druhý Neomorf, jenž se dostane na svět skrz Hallettovo hrdlo, kvůli čemuž Hallett umírá.\n\nPo setmění oba Neomorfové zaútočí na zbývající členy posádky a zabíjí Ankora. Posádce se podaří zabít jednoho z nich, před druhým zachrání David, přeživší android z lodi \"Prometheus\". Zavede je do mrtvého města nelidského původu plného stovek mrtvol Tvůrců. David jim vysvětlí, že Shawová zemřela při příletu na planetu před deseti lety a loď omylem vypustila černou kapalinu; biologickou zbraň, jenž se rozšířila do atmosféry a zahubila veškerou místní živočišnou biosféru (zároveň i všechny Tvůrce). Později posádka kontaktuje \"Covenant\", avšak přeživší Neomorf se infiltruje do města a zabíjí Rosenthalovou, oddělenou od ostatních. Kupodivu se David pokouší s Neomorfem komunikovat, ale zděsí se, když jej Oram zabije. Šokovaný Oram žádá vysvětlení, které od Davida také obdrží; ve skutečnosti David s černou kapalinou a zdejší biosférou úmyslně experimentoval, čímž vytvořil nové mutagenní druhy (včetně Neomorfích spór). Následně David Orama zavede do podzemní místnosti, kde mu představí vrchol svého genetického pokroku; vetřelčí vejce. Následně je Oram infikován facehuggerem. Zanedlouho se z jeho hrudi vyklube mládě regulérního vetřelce.\n\nMezitím, co celý tým hledá Orama a Rosenthalovou, Walter konfrontuje Davida poté, co si uvědomí, že David černou kapalinu na město Tvůrců vypustil schválně. David vysvětluje svůj názor, že lidé jsou na cestě k záhubě a že by nemělo být dovoleno, aby kolonizovali galaxii. Walter však nesouhlasí a je Davidem vypnut. David se setká s Bransonovou, a tehdy přijde další odhalení; Shawovou ve skutečnosti zavražil David, aby mohl dále experimentovat s černou kapalinou. Walter se však mezitím reaktivuje a začne bojovat s Davidem, díky čemuž Bransonová uprchne. Na útěku z povrchu planety jsou také Cole s Lopem, který je však napaden facehuggerem. Facehuggera se sice zbaví, ale zaútočí na ně již dospělý vetřelec a zabije Colea. Jediní přeživší - Bransonová, Lope a Walter, jenž očividně porazil Davida, se dostanou do nákladního modulu \"Covenantu\" pilotovaným Tennesseem. Jsou napadeni vetřelcem, ale ten brzy umírá, když jej Bransonová rozmáčkne pomocí robotické ruky.\n\nNa palubě lodi \"Covenant\", když už se zdá, že je nebezpečí u konce, se spustí poplach. Z hrudi Lopea se zrodil další vetřelec, který zabíjí ve společné sprše Rickse a Upworthovou. S Walterovou pomocí naláká Bransová s Tennesseem vetřelce do doku, kde jej odpálí do volného kosmu.\n\n\"Covenant\" obnoví svůj let k Origae-6 a přeživší posádka vstoupí do hibernačních kójí. Na poslední chvíli si Bransonová zděšeně uvědomí, že Walter je ve skutečnosti převlečený David, načež je hibernována. Za doprovodu Wagnerovy hudby přidá David mezi zmražená lidská embrya i dvě facehuggeří embrya, která na loď propašoval v jícnu. Poté nahraje zprávu, v níž lže, že poslední žijící členové posádky, Bransonová, Tennessee a dva tisíce kolonistů, jako jediní přežili výboj neutrin z úvodu filmu a nadále mají namířeno k Origae-6.\n\n"}
{"id": "1292941", "url": "https://cs.wikipedia.org/wiki?curid=1292941", "title": "Zoé Valdésová", "text": "Zoé Valdésová\n\nZoé Valdésová (nepřechýleně Zoé Valdés; * 2. květen 1959, Havana) je kubánská spisovatelka. \n\nStudovala na Instituto Superior Pedagógico Enrique José Varona a španělskou filologii na filozofické fakultě Havanské univerzity.\n\nV letech 1983–1987 pobývala v Paříži, kde zastupovala kulturní zájmy Kuby v UNESCO. V 90. letech 20. století pracovala v kubánském institutu kinematografie a průmyslu (ICA).\n\n\n\n"}
{"id": "1292948", "url": "https://cs.wikipedia.org/wiki?curid=1292948", "title": "Marcel Pacovský", "text": "Marcel Pacovský\n\nMarcel Pacovský (* 31. května 1975) je bývalý český fotbalista, obránce.\n\nV české lize hrál za FC Dukla Příbram. Nastoupil v 6 ligových utkáních. V nižších soutěžích hrál i za TJ Sokol Milín.\n\n\n"}
{"id": "1292962", "url": "https://cs.wikipedia.org/wiki?curid=1292962", "title": "John Fiske", "text": "John Fiske\n\nJohn Fiske (* 1939) je americký mediální teoretik, který se na základech strukturalismu zabývá televizí, populární kulturou a komunikací. Jeho kniha s názvem \"Reading Television\" z roku 1978 položila základy televizních studií.\n\n\"\"Populární kultura podle něj vytváří prostor pro rezistenci vůči tlaku dominantní společnosti. Sledování televize totiž díky svým syntagmatickým mezerám a segmentaci poskytuje divákovi možnost vkládat si do mezer vlastní významy. Některé televizní pořady (sport, seriály, zpravodajství) kvůli absenci autora předávají funkci tvůrce významů divákovi, naopak u silně autorských pořadů se pozornost diváků soustředí právě na autorskou autoritu, která je tak demaskována. Porušení realismu je proto podle Fiska demokratické, zatímco \"realistické\" líčení je autoritářské.\"\" Taktéž se věnuje publiku a textu (mediálnímu obsahu) televize, kde tvrdí, že televizní vysílání je mnohovýznamové a potřebuje k tomu diváka, aby byl význam realizován. Operuje s pojmem textualita.\n\n\"Projev možnosti publika využívat mnohoznačnosti/polysémie textu a interpretovat textu nikoliv v souladu s preferovaným čtením, ale vyčíst z něj naopak významy, které jsou kompatibilní se zájmy samotného recipienta.“\n\nFiske popisuje ve své publikaci Introduction to Communication Studies z roku 1982 škálu motivovanosti znaku. Čím vyšší je stupeň motivovanosti znaku, tím je větší jeho ikoničnost. Čím je však vyšší znaková konvencionalita, tím je znak arbitránější.\n\n\nV roce 2017 byl vydán český překlad knihy \"Understanding Popular Culture\" (1989, verze 2011), a to s titulem \"Jak rozumět populární kultuře\" (2017). Knihu vydalo nakladatelství Akropolis v edici #POPs. \"První svazek edice POPs přináší překlad knihy, kterou to všechno – dalo by se říci – začalo. Když poprvé vyšla v roce 1989, stala se (v doprovodu své praktičtěji orientované „sestry“, knihy Jak číst to, co je populární) jedním ze základních kamenů oboru kulturálních studií.\"\n\n"}
{"id": "1292970", "url": "https://cs.wikipedia.org/wiki?curid=1292970", "title": "Království Mutapa", "text": "Království Mutapa\n\nKrálovství Mutapa, též Mwenemutara, portugalsky Monomotapa, v jazyce šona Mwene we Mutapa, byl státní útvar v jižní Africe, který existoval v letech 1430–1760. Rozkládal se na území dnešní Jihoafrické republiky, Zimbabwe, Mosambiku, Svazijska, Lesotha a Zambie. Klíčovým etnikem byli Kalangové.\nLegendárním zakladatelem státu a prvním \"mwene\" (králem) byl Nyatsimba Mutota. Jím založená dynastie měla nejspíše kořeny v království Velké Zimbabwe, Mutota byl patrně členem její královské dynastie. Mutota z Velkého Zimbabwe odešel podle jedné verze, aby hledal nové zdroje soli, podle jiné verze, aby unikl hladomoru. Jeho nové království Mutapa bylo ustaveno kolem roku 1430. Druhým vládcem byl Mwenemutapa Matope. Ten dosáhl mimořádné územní expanze. Postupoval spíše takticky než silově, nabídl místo ve Velké radě říše každému kmeni, který se podvolil dobrovolně a vzdal se boje. Bohatství království pramenilo zejména z mědi a slonoviny. Maximální územní expanze říše dosáhla v roce 1480.\n\nTo byla zároveň doba, kdy do oblasti vstoupili Portugalci. Do přímého styku s královstvím se dostali v 60. letech 16. století. Zaznamenali mnoho informací o této říši i její předchůdkyni, Velkém Zimbabwe. Portugalci též prodali Mutapě některé zbraně. V roce 1561 pronikli do Mutapy jezuitští misionáři a obrátili královskou rodinu na křesťanství. To se nelíbilo muslimským obchodníkům v hlavním městě Zvongombe, kteří krále proti jezuitům poštvali a ten je nechal zabít. To byla pro Portugalce vítaná záminka k invazi, jejímž hlavním cílem bylo zmocnit se zlatých dolů a obchodních cest, jimiž se dopravovala slonovina. Portugalské vojenské výpravě velel Francisco Barreto, ale nebyla zcela úspěšná, což frustrované Portugalce přivedlo k masakrům svahilských obchodníků. Králům Mutapy se podařilo dokonce uvalit značné daně na portugalský dovoz do oblasti.\n\nNakonec však říši oslabily vnitřní spory mocenských frakcí, které si Portugalce najímaly při vzájemných střetech. Portugalci v oblasti takto neustále posilovali. Roku 1629 se mutapský král pokusil Portugalce porazit ve vojenském střetnutí a vyhnat je. Neuspěl, což vedlo de facto k pádu nezávislé mutapské moci. Portugalci poté dosadili na trůn svého loutkového panovníka, Mavury Mhande Felipeho. Ten podepsal Portugalcům závazek vazalství a odevzdal jim zlaté doly. Zároveň docházelo k postupnému osidlování území portugalskými osadníky (tzv. \"prazeiros\"). Mnozí přitom přicházeli s nadějí, že právě v Mutapě jsou legendární zlaté doly krále Šalamouna.\n\nOslabený stát se navíc v 17. století dostal pod tlak stále rostoucího souseda, království dynastie Rozvi. Roku 1695 již byla říše Rozvi klíčovým státem v oblasti a ovládla zlaté doly. Jakousi míru nezávislosti na Rozvi, která se realizovala alespoň kontrolou hlavního města, si Mutapa udržovala do roku 1712. Tehdy Mutapané nabídli králi Rozvi trůn v naději, že vyžene Portugalce, přičemž původní dynastie odešla do exilu v Chidamě v Mosambiku. Království Rozvi Portugalce skutečně vytlačilo, avšak brzy ztratilo o Mutapu zájem, neboť se snažilo upevnit své postavení na jihu. Mutapa tak roku 1720 znovu získala nezávislost, avšak již dávno nešlo o mocnou říši, v této době již ztratila prakticky celou zimbabwskou plošinu.\n\nRoku 1740 nastoupil na trůn Dehwe Mapunzagutu, který uzavřel strategické spojenectví s Portugalci a pozval do země portugalskou posádku. To zemi zajistilo poslední éru relativní nezávislosti. Po jeho smrti v roce 1759 však propukly boje o následnictví, které vyústily v dosud největší občanskou válku. Z ní se Mutapa již nikdy nevzpamatovala a byla rozchvácena mocnostmi v oblasti, říší Rozvi a Portugalci. Poslední ozvěnou dávné moci Mutapy byla exilová dynastie v Chidamě. Ta se označovala za krále (užívala tituly \"mambo\" a \"chidima\") až do roku 1917, kdy její poslední představitel, Mambo Chioko, padl v boji s Portugalci.\n"}
{"id": "1292975", "url": "https://cs.wikipedia.org/wiki?curid=1292975", "title": "Elis Guri", "text": "Elis Guri\n\nElis Guri (* 6. července 1983 Skadar, Albánie) je albánsky zápasník klasik, který od roku 2011 reprezentuje Bulharsko.\n\nKlasickému stylu zápasení se věnuje od svých 14 let. Začínal v rodném Skadaru a později jako albánský reprezentant v Tiraně v klubu Partizan. V roce 2007 se umístěním ve finálové osmičce na mistrovství světa kvalifikoval na olympijské hry v Pekingu, kde postoupil do čtvrtfinále. Po olympijských hrách v roce 2009 kývnul na nabídku startu za Bulharsko. Albánie mu však nedala k odchodu svolení a za Bulharsko tak mohl startovat až po dvou letech od roku 2011. V premiérovém roce za Bulharsko se ziskem titulu mistra světa kvalifikoval na olympijské hry v Londýně, kde postoupil do čtvrtfinále. V roce 2015 se po třech letech nečinnosti na žíněnku vrátil a na mistrovství světa se pátým místem kvalifikoval na olympijské hry v Riu, kde nepřešel přes bránu čtvrtfinále.\n\n\n"}
{"id": "1292977", "url": "https://cs.wikipedia.org/wiki?curid=1292977", "title": "Charles Champaud", "text": "Charles Champaud\n\nCharles Champaud nebo Шарл Шампо (asi 1865 – datum úmrtí není známo) byl švýcarský sportovec, reprezentující Bulharsko. Působil od roku 1894 jako učitel tělocviku na Sofijském klasickém gymnáziu, byl jedním z průkopníků fotbalu a dalších sportů v zemi. Spolu s Todorem Jončevem založili v roce 1895 první bulharský sportovní klub Junak. Champaud startoval v gymnstických soutěžích na Letních olympijských hrách 1896 v Athénách, v přeskoku skončil údajně na pátém místě, jeho umístění ve cvičení na bradlech a koni našíř se ve výsledkových listinách nedochovala. Bulharský olympijský výbor označuje Champauda za svého reprezentanta a uvádí proto Bulharsko jako jednu z účastnických zemí první novodobé olympiády, uznání tohoto faktu je však předmětem sporů.\n\n"}
{"id": "1292982", "url": "https://cs.wikipedia.org/wiki?curid=1292982", "title": "Vínová", "text": "Vínová\n\nVínová barva je odstín červené. Tato barva se též může nazývat bordeaux. Barva se jmenuje podle barvy červeného vína.\n\nŠampaňská barva (ukázka v tabulce napravo). Jmenuje se podle šampaňského.\n\nBordeaux (ukázka v tabulce vpravo) se též může nazývat claret. Jmenuje se podle vína z francouzské oblasti Bordeaux.\n\nBurgundská barva (ukázka v tabulce vpravo) se jmenuje podle vína z oblasti Burgundsko.\n\nZobrazená v tabulce vpravo.\nOznačení vínová se hojně používá v módě. Mnoho sportovních týmů má tuto barvu ve znaku, například FC Barcelona.\n"}
{"id": "1292985", "url": "https://cs.wikipedia.org/wiki?curid=1292985", "title": "Jan Brlica starší", "text": "Jan Brlica starší\n\nJan Brlica (1952 Francova Lhota) je valašský lesník, řezbář. Dřevořezbě se věnuje od raného dětství. Od roku 1993 se řezbě věnuje profesionálně.. \n\nJan Brlica se narodil v roce 1952 na valašských pasekách (Bílá voda), uprostřed lesů ve Francově Lhotě do starého lesnického rodu. Láska k lesu a dřevu ho provází celým životem a prvni figurky ze dřeva vyrobil už v dětství. Vzhledem k velkému zájmu uchazečů a nízké kapacitě volných míst, nemohl studovat výtvarné umění. Díky tomu zůstal tvůrci osobitý styl bez vnějších vlivů. Dnes se také věnuje tradičnímu řemeslu, a to výrobě štípaného šindele. \n\nSpektrum jeho tvorby je široké. \n\nJako lesák a myslivec nejraději zobrazuje ve svých soškách a reliéfech výjevy z přírody a lovu. Zdobí svým umem myslivecké interiéry reliéfy zvířat, podklady pod myslivské trofeje nebo vyřezávanými hodinami. \n\nDo dřeva také přenáší pozorování valašské krajiny, dynamické obrazy obyčejných lidí při práci nebo zobrazování světců a různých patronů, posvátných míst, kostelů a kaplí. \n\nNespočet jeho děl překročilo hranice obce, kraje i republiky. Jeho nejdůležitějsím dílem je dřevořezba Jana Sarkandra, která byla předána papeži Janu Pavlu II. při jeho návštěvě v Olomouci. \n\nK rozměrově největším dílům patří totemy a indiánský člun, které realizoval společne se svým synem Janem Brlicou ml. pro Zoologickou zahradu v Brně. \n\nPoužívané materály: nejčastěji lipové dřevo, pro venkovní řezbu jsou to dřeva tvrdší a odolnější na povětrnostní podmínky jako např. dub.\n"}
{"id": "1292993", "url": "https://cs.wikipedia.org/wiki?curid=1292993", "title": "A Night at the Opera (album, Blind Guardian)", "text": "A Night at the Opera (album, Blind Guardian)\n\n\n\n"}
{"id": "1292995", "url": "https://cs.wikipedia.org/wiki?curid=1292995", "title": "Eqalugaarsuit", "text": "Eqalugaarsuit\n\nEqalugaarsuit (zastarale: \"Eqalugârssuit\" nebo \"Eqalugarssuit\") je osada v kraji Kujalleq v Grónsku. Osada se nachází jihovýchodně od Qaqortoqu a severozápadně od Alluitsupu Paa. V roce 2017 žilo v Eqalugaarsuitu 63 obyvatel. Název osady znamená \"mnoho nádherných pstruhů\".\n\nAž do ledna 2009, osada, spolu s Qassimiutem a Saarloqem, stejně jako 13 ovčích farem, patřila ke městu Qaqortoq. Dne 1. ledna 2009 se osada stala součástí kraje Kujalleq, když se obce Narsaq, Qaqortoq, a Nanortalik sjednotily do Kujallequ. Osady jsou v současné době řízeny vypořádáním společné rady.\n\nHlavními povoláními obyvatel Eqalugaarsuitu jsou lov a rybolov. V současné době existují plány na přivedení pižmoňů do okolí jako zdroj potravy a turistická atrakce.\n\nV Eqalugaarsuitu se nacházejí dva obchody, provozované společností KNI. Nachází se tu také kostel a domov pro seniory. Osada má svoji vlastní školu, \"Daanialiup atuarfia\", v současné době se tu učí přibližně 30 žáků. Škola se skládá ze tří tříd, kuchyně a kanceláře. Osada má i vlastní fotbalové hřiště. Mimo osadu se nachází i stejnojmenná farma, ve které žije 33 farmářů.\n\nV osadě nejsou žádná auta, jediná motorizovaná doprava jsou traktory nebo čtyřkolové kočáry. V osadě se nachází také heliport, přístaviště a rybářský dok.\n\nPočet obyvatel většiny měst a osad v Kujallequ klesá v posledních dvou desetiletích, přičemž počet obyvatel mnoha osad klesá extrémně rychle. Počet obyvatel Eqalugaarsuitu se snížil téměř o 70% vzhledem k počtu obyvatel z roku 1991, ale o . V roce 2010 však prudce klesl ze 144 obyvatel na 81 obyvatel (což je o 63 obyvatel méně).\n"}
{"id": "1292997", "url": "https://cs.wikipedia.org/wiki?curid=1292997", "title": "Ann Reeves Jarvisová", "text": "Ann Reeves Jarvisová\n\nAnn Reeves Jarvisová, celým jménem nepřechýleně Ann Maria Reeves Jarvis (30. září 1832 Culpeper, Virginie – 9. května 1905 Filadelfie, Pensylvánie) byla sociální aktivistka a organizátorka během americké občanské války. Je uznávana jako inspirátorka Dnu matek a jako základatelka hnutí Den matek. Její dcera Anna Marie Jarvisová (1864-1948), je považován za zakladatelku svátku Dnu matek (\"Mother's Day holiday\") ve Spojených státech.\n"}
{"id": "1293006", "url": "https://cs.wikipedia.org/wiki?curid=1293006", "title": ".онлайн", "text": ".онлайн\n\n.онлайн (punycode: codice_1; cyrilicí zapsané slovo „onlajn“) je doména nejvyššího řádu podporující ruštinu, ukrajinštinu, běloruštinu a bulharštinu.\n\nOd 2. dubna 2014 byla povolena na doméně .онлайн pro všechny žadatele. Dne 3. května 2014 bylo na doméně .онлайн v závislosti na službě Ntldstats.com zaregistrováno 2256 doménových jmen.\n"}
{"id": "1293007", "url": "https://cs.wikipedia.org/wiki?curid=1293007", "title": "Christo Marinov", "text": "Christo Marinov\n\nChristo Dianov Marinov (* 14. března 1987 Stara Zagora, Bulharsko) je bulharský zápasník klasik.\n\nKlasickému stylu zápasení se věnuje od svých 13 let. V bulharské seniorské reprezentaci se objevil jako junior ve střední váze do 84 kg jako náhrada za tehdy potrestaného Nikolu Stojanova. V roce 2008 neprošel sítem olympijské kvalifikace pro účast na olympijských hrách v Pekingu. V roce 2012 se jako mistr světa z roku 2010 kvalifikoval z druhé světové olympijské kvalifikace na olympijské hry v Londýně, kde přešel přes úvodní kolo. Od roku 2015 jeho místo reprezentační jedničku postupně zabíral Nikola Bajrjakov.\n\n\n"}
{"id": "1293009", "url": "https://cs.wikipedia.org/wiki?curid=1293009", "title": "Seznam dílů seriálu Victoria", "text": "Seznam dílů seriálu Victoria\n\nToto je seznam dílů seriálu \"Victoria\". Britský dramatický seriál \"Victoria\" vysílá stanice ITV.\n\n<onlyinclude></onlyinclude>\n\nSeriál by měl obsahovat šest řad.\n\n"}
{"id": "1293017", "url": "https://cs.wikipedia.org/wiki?curid=1293017", "title": "Seznam dílů seriálu Koruna", "text": "Seznam dílů seriálu Koruna\n\nToto je seznam dílů seriálu \"Koruna\". Britsko-americký dramatický webový televizní seriál \"Koruna\" byl zveřejněn na Netflixu.\n\n<onlyinclude></onlyinclude>\n\nBylo oznámeno, že seriál získá čtvrtou řadu.\n\n"}
{"id": "1293020", "url": "https://cs.wikipedia.org/wiki?curid=1293020", "title": "Édouard Philippe", "text": "Édouard Philippe\n\nÉdouard Philippe (* 28. listopadu 1970 Rouen) je francouzský právník, politik a od 15. května 2017 předseda francouzské vlády.\n\nJako člen Unie pro lidové hnutí, později přetransformované do Republikánů, byl od roku 2012 poslancem Národního shromáždění za obvod Seine-Maritime č. 7. V roce 2010 se stal starostou města Le Havre.\n\n15. května 2017 ho prezident Emmanuel Macron jmenoval premiérem. Je tak prvním předsedou vlády z jiné strany (či hnutí) než samotný prezident od doby, kdy v roce 2002 skončilo společné vládnutí socialistického premiéra Lionela Jospina a republikánského prezidenta Jacqua Chiraca.\n\nÉdouard Philippe se narodil v Rouenu v Normandii. Oba jeho rodiče pracovali jako učitelé francouzštiny a byli levicového politického zaměření. Maturitu složil v německém městě Bonnu, kde jeho otec působil několik let jako ředitel Francouzského gymnázia (\"Lycée Français\"). Ovládá proto perfektně němčinu. Poté studoval na institutu Sciences Po, který absolvoval v roce 1992. V letech 1995 až 1997 dokončil svá studia na prestižní École nationale d'administration.\n\nPři studiích na Sciences Po byl ovlivněn politickým směrem bývalého premiéra Michela Rocarda. Hlásil se k jeho sociálně-demokratickému křídlu v Socialistické straně. Když ale byl Rocard sesazen z vedení strany, odvrátil se Philippe od socialistů. \n\nPo absolvování ENA v roce 1997 nastoupil zaměstnání jako spolupracovník Státní rady, přičemž se specializoval na právo veřejných zakázek.\n\nV roce 2001 Philippe se stal náměstkem primátora Le Havre Antoinea Rufenachta a měl na starost právní věci. Rufenacht sloužil ve funkci starosty v letech 1995 až 2010, řídil také kampaň Jacqua Chiraca pro prezidentské volby v roce 2002. Když si Philippe uvědomil názorovou spřízněnost mezi Michelem Rocardem a Alainem Juppém, podporoval Juppého v době vzniku Unie pro lidové hnutí (UMP) v roce 2002. Ve stejném roce kandidoval v parlamentních volbách, ale neuspěl. Následně pracoval generální ředitel UMP pod Juppého vedením až do roku 2004, kdy byl Juppé odsouzen v případě fiktivních zaměstnanců. Philippe pak získal práci v soukromém sektoru a začal pracovat s americkou právní firmou Debevoise & Plimpton LLP. V roce 2004 byl také zvolen do rady regionu Horní Normandie.\n\nPo vítězství Nicolase Sarkozyho v prezidentských volbách v roce 2007 krátce sloužil jako ministr životního prostředí v Juppého vládě. Následně byl jmenován ředitelem pro vztahy s veřejností ve společnosti Areva, kde pracoval od roku 2007 do roku 2010. V roce 2008 byl zvolen do generální rady departementu Seine-Maritime a v roce 2010 se stal po rezignaci Rufenachta starostou města Le Havre a také předsedou zastupitelstva aglomerace Le Havre. V roce 2012 po smrti Jeana-Yvese Besselata nastoupil jako jeho náhradník na místo poslance Národního shromáždění a obhájil ho úspěšně ještě v témže roce v parlamentních volbách. V roce 2014 v komunálních volbách obhájil i svůj mandát starosty Le Havre, když hned v prvním kole získal 52 % hlasů.\n\nV roce 2016 se zúčastnil zasedání mezinárodního uskupení Bilderberg v Drážďanech.\n\nV pravicových prezidentských primárkách v roce 2016 pracoval pro kampaň Alaina Juppého jako jeho mluvčí. Následně se připojil ke kampani Françoise Fillona, ale opustil ho, když byl Fillon předvolán před soud 2. března kvůli své aféře s nelegálními zaměstnanci. Vzhledem k červnovým parlamentním volbám vyhlásil, že už nebude kandidovat, aby neporušil zákon o kumulaci funkcí.\n\n15. května 2017 nový prezident Emmanuel Macron jmenoval Philippa předsedou vlády.\n\nJeho žena Edith Chabreová je pedagožka na Sciences Po, spolu mají tři děti.\n\n\n\n"}
{"id": "1293023", "url": "https://cs.wikipedia.org/wiki?curid=1293023", "title": "Stari Ras", "text": "Stari Ras\n\nStari Ras ( \"Стари Рас\", dříve známý pod názvem Ras, bez přídavného jména Stari) byl jedním z nejdůležitějších měst středověkého srbského státu Raška. Nacházel se v centrální části tohoto středověkého státu, jehož byl po jistou dobu hlavním městem. Byl založen na přelomu 9. a 10. století, ve 13. století již zde však žádní obyvatelé nežili. Díky své výhodné strategické poloze v blízkosti průsmyku, kterým protéká řeka Raška, se stal významnou křižovatkou cest mezi Jaderským mořem, Zetou, Bosnou a Kosovem. \n\nV současnosti se zde nacházejí impozantní zříceniny a pozůstatky středověké pevnosti, kostelů, klášterů a dalších staveb. Od roku 1979 je součástí světového kulturního dědictví společně s klášterem Sopoćani, klášterem Đurđevi Stupovi a kostelem svatých apoštolů Petra a Pavla ve městě Novi Pazar.\n"}
{"id": "1293037", "url": "https://cs.wikipedia.org/wiki?curid=1293037", "title": "Sakib Korkut", "text": "Sakib Korkut\n\nMustafa Sakib-efendija Korkut (1884 Travnik, Bosna a Hercegovina – 1. března 1929 Sarajevo, Království Jugoslávie) byl bosenskohercegovský islámský duchovní, pedagog a novinář bosňáckého původu.\n\nNarodil se do travnické rodiny s bohatou tradicí islámské vzdělanosti. Jeho otec Ahmed Munib-efendija (1848?–1925), ředitel v muslimské základní škole, ruždii, pak mudarris (učitel) v travnické medrese a nakonec člen Ulema-medžlisu Islámského společenství v Bosně a Hercegovině, se oženil s Šehidou/Šahidou Biščević, s níž přivedl na svět tři syny (Sakib, 1884–1929, Derviš, 1888–1969, a Hamdija). V druhém manželství s Arifou Oručovou se narodili synové Besim, 1904–1975, a Hazim. Vedle to měl pět dcer. Ahmedův bratr Muhamed Hazim-efendija byl v letech 1877–1914 travnickým muftím, stejně jako jejich otec Derviš Muhamed-efendija (1830–1877).\n\nMekteb a medresu, základní a střední islámskou školu, dokončil v rodném Travniku. Roku 1905 dokončil Šarí‘atskou soudní školu v Sarajevu. Nato působil jako justiční čekatel v Tuzle, kariéra šarí‘atského soudce jej nelákala. V období po rakousko-uherské anexi Bosny a Hercegoviny (1908) se aktivně zapojil do spolkového života muslimské komunity. Po císařem vyhlášené náboženské a školské autonomii Islámského společenství (1909) byl vybrán do volební kurie (\"hodžijska kurija\") a nato působil jako inspektor (\"mufetiš\") Vakufského ředitelství, které spravovalo majetek islámských nadací. Roku 1911 byl krátce předsedou podpůrného spolku \"Gajre\"t (Úsilí). Od 25. května 1915 do konce stejného roku byl ředitelem Islámského sirotčince v Sarajevu. Stejně činorodý byl i v Organizaci bosensko-hercegovského islámského duchovenstva (\"Organizacija bosansko-hervegovačke ilmijje\"), kde působil jako šéfredaktor jejího listu \"Misbah\" (Světlo, Sarajevo 1912–1914). Roku 1916 se Korkut stal ředitelem nově otevřené reformované Okružní medresy v Sarajevu (od 1922 jako Vyšší medresa, 1924 zrušena).\n\nPo založení jihoslovanského státu se podílel na vzniku Jugoslávské muslimské organizace (1919). Za toto hnutí byl roku 1920 zvolen do ústavodárného shromáždění Království Srbů, Chorvatů a Slovinců. Roku 1922, kdy se členstvo strany rozštěpilo na majoritní tábor autonomistů kolem Mehmeda Spaha a minoritních loajalistů, podpořil stávajícího předsedu a zastánce jugoslávského centralismu Ibrahim-efendiju Maglajliće. Maglajlić stranu opustil a založil Jugoslávskou muslimskou národní organizaci (JMNO), ve které Sakibův bratr Derviš zaujal místo prvního a zároveň posledního generálního tajemníka (1923–1925). Mezi lety 1922 a 1924 sám redakčně vedl tiskový orgán nové strany \"Iršad\" (Nasměrování). JMNO a spolu s ní i Sakib Korkut ovšem v řádných parlamentních volbách roku 1923 propadla, nezískala jediný mandát.\n\nOd roku 1927 působil coby travnický muftí Islámského společenství. Ke konci života byl vážně nemocný, delší čas strávil ve státní nemocnici v Sarajevu, kde i nakonec zemřel.\n\nHojně přispíval do periodik \"Pravda, Iršad, Misbah, Jeni misbah, Gajret, Biser\" a \"Samouprava\".\n"}
{"id": "1293040", "url": "https://cs.wikipedia.org/wiki?curid=1293040", "title": "Seznam dílů seriálu Pod černou vlajkou", "text": "Seznam dílů seriálu Pod černou vlajkou\n\nToto je seznam dílů seriálu \"Pod černou vlajkou\". Americký dramatický televizní seriál \"Pod černou vlajkou\" měl premiéru na stanici Starz.\n\n<onlyinclude></onlyinclude>\n\n"}
{"id": "1293041", "url": "https://cs.wikipedia.org/wiki?curid=1293041", "title": "Felfelova cikoriovna a kořalna v Kuklenách", "text": "Felfelova cikoriovna a kořalna v Kuklenách\n\nFelfelova cikoriovna a kořalna (Pražská třída čp. 51) – dům v Kuklenách, který sloužil nejprve jako selský dvůr, později jako továrna na cikorku a následně jako výrobna a nálevna kořalky.\n\nPřízemní cihlový dům s barokním štítem, valbovou střechou a 8 okny v uliční části.\n\nTento dům, který byl postaven koncem 18. století, měl staré čp. 44. Původně se jednalo o selský dvůr. Roku 1809 Matěj Rejvold postoupil velké stavení čp. 51 s chlévy a maštalemi dceři Alžbětě Šafkové. V roce 1815 prodala Františka Srdínková, ovdovělá Metelková, čp. 51 s pozemky Janu Komárkovi a týž je téhož roku prodal Anně Marii Strasserové, rozené Kostkové. V roce 1827 zemřel fortifikační účetní František Strasser, který odkázal celou pozůstalost čp. 51 a 91 rovným dílem svým 5 dětem: Josefině Novotné von Hohenegg, Matildě hraběnce Friess, Anně Staubové, Amalii Schmiedtové a Rudolfu Strasserovi. Ten však 19. března 1844 v Temešváru zemřel a jeho díl byl rozdělen mezi jeho sestry. Roku 1854 byli majiteli Adolf, Hermína, Anna, Vlasta a Zdenko, rytíř von Staub, a v roce 1860 JUDr. Josef Schmiedt.\n\nOd Stauba dům najal Lužický Srb Adolf Felfel, který přišel z Chemnitz a zde roku 1850 zařídil cikoriovnu, tj. Továrnu na zpracování čekanky. V roce 1868 měl v domě též továrnu na likéry, k níž se následně přidala kořalna. 1. června 1869 c. k. okresní hejtmanství nařídilo obecnímu úřadu, aby prohlédl továrnu na cikorii Adolfa Felfela. Obecní úřad odpověděl, že tam jsou 2 bubny k pražení cikoriových kořenů, 1 parní stroj o síle 3 koní a 6 stoup; zpracovává se tam 700-800 centů cikorie (někdy až přes 3 000 centů) a nábytek stál 6 500 zl. V továrně navíc tehdy pracovalo 8 mužů a 6 žen. Kromě toho začal nedaleko Kuklen s těžbou rašeliny. Majitel firmy F. A. Felfel zemřel 11. ledna 1871 a na jeho místo nastoupil stejnojmenný syn, který zesnul v roce 1887. Tím zanikla firma Gebrüder Felfel, Bratří Felfelové, obchod se zbožím smíšeným a výroba lihovin v Kuklenách.\n\nDům trpěl častými požáry. 29. srpna 1886 si požár, který vyšel ze stodoly, vyžádal škodu 25 000 zl. Následujícího roku Samuel Fuchs nechal postavit stodolu novou. Ta však již 15. července 1889 znovu vyhořela. Roku 1890 tak na ní musel postavit novou střechu. 24. února 1890 oheň strávil stáj a stodolu s veškerými zásobami. Dalšími majiteli domu byli Ludvík Fuchs (1869), Samuel Fuchs (1874) a Malvina Lichtenstein (1881). Počátkem 20. století je vlastníkem domu Samuel Fuchs.\n"}
{"id": "1293045", "url": "https://cs.wikipedia.org/wiki?curid=1293045", "title": "Mistrovství Evropy v malém fotbalu 2017", "text": "Mistrovství Evropy v malém fotbalu 2017\n\nMistrovství Evropy v malém fotbalu 2017 bylo již 8. ročníkem ME v malém fotbalu a konalo se v Česku v Brně v období od 9. do 17. června 2017. Účastnilo se ho 24 týmů, které byly rozděleny do 6 skupin po 4 týmech. Ze skupiny pak postoupily do vyřazovací fáze první a druhý celek a čtyři nejlepší celky na třetích místech. Vyřazovací fáze zahrnovala 16 zápasů.\n\nTurnaj se hrál na jednom stadionu v jednom hostitelském městě: Aréna Za Lužánkami (Brno).\n\nVšechny časy zápasů jsou uvedeny ve středoevropském letním čase (SELČ).\n\n\n\n\n"}
{"id": "1293046", "url": "https://cs.wikipedia.org/wiki?curid=1293046", "title": "Seznam dílů amerického seriálu Zlá krev", "text": "Seznam dílů amerického seriálu Zlá krev\n\nToto je seznam dílů seriálu \"Zlá krev\". Americký historický televizní seriál \"Zlá krev\" měl premiéru 5. března 2017 na stanici FX.\n\n<onlyinclude></onlyinclude>\n\n"}
{"id": "1293047", "url": "https://cs.wikipedia.org/wiki?curid=1293047", "title": "Diana Damrauová", "text": "Diana Damrauová\n\nDiana Damrauová (nepřechýleně Diana Damrau, * 31. května 1971 Günzburg) je německá sopranistka. Je nositelkou čestného titulu komorní pěvkyně v Bavorské státní opeře.\n\nDamrauová se narodila v bavorském Günzburgu. Zpěv začala studovat pod vedením Carmen Hanganuové na würzburské hudební škole. Během studií trpěla otoky hlasivek. Po konzultaci s několika lékaři se rozhodla podstoupit alternativní léčbu bez operace. Léčba trvala asi rok a půl. Po absolvování konzervatoře studovala v Salcburku u Hanny Ludwigové.\n\nPrvní operní angažmá získala ve Würzburgu a následně pokračovala v Národním divadle v Mannheimu a Frankfurtské opeře. Od té doby zpívala po celém světě na nejslavnějších scénách, jako jsou Vídeňská státní opera, Metropolitní opera v New Yorku, Královská opera v Londýně nebo Bavorské státní opeře, stejně jako na Salcburském festivalu. Byla pozvána, aby zpívala titulní roli v Salieriho opeře \"Europa riconosciuta \"při znovuotevření La Scaly v Miláně v roce 2004 pod taktovkou Riccarda Mutiho.\n\nNejčastěji hrála roli Královny noci z Mozartovy \"Kouzelné Flétny\". Angažována byla k jejímu nastudování ve více než 15 inscenacích v Londýně, Salcburku, Vídni, Frankfurtu nebo Mnichově. V Metropolitní opeře se zapsala do historie, když v sezoně 2007/08 vystoupila ve dvou různých inscenacích této opery, přičemž v jedné jako Pamina a ve druhé jako Královna noci. Pozoruhodné bylo i její angažmá ke ztvárnění všech čtyř hrdinek v Offenbachových \"Hoffmannových povídkách \"v nové inscenaci Bavorské státní opery v říjnu 2011. Mezi rolemi v jejím repertoáru dominují zejména koloraturními party; zpívala např. Zerbinettu (\"Ariadna na Naxu\"), Lucii (\"Lucie z Lammermooru\"), Elvíru (\"Don Giovanni\"), Rosinu (\"Lazebník sevillský\"), Gilda (\"Rigoletto\"), Adinu (\"Nápoj lásky\"), Marii (\"Dcera pluku\"), Lindu (\"Linda di Chamounix\") nebo Amintu (\"Král pastýř\"). V lyrickém oboru patří do jejího repertoáru Manon (Massenetova \"Manon)\", Donna Anna (\"Don Giovanni\"), Mařenka (Jeníček a Mařenka) nebo Pamina (\"Kouzelná flétna\").\n\nPo narození druhého dítěte na podzim roku 2012 se vrátila na scénu s novou inscenaci Verdiho \"Rigoletta\" v Metropolitní opeře v únoru 2013; následoval její debut v titulní roli Verdiho \"La traviaty\" na stejné scéně. V říjnu 2013 vytvořila v Divadle na Vídeňce titulní koloraturní sopránovou roli ve světové premiéře opery A Harlot's Progress, kterou přímo pro ni napsal mladý britský skladatel Iain Bell podle leptů Williama Hogartha. V březnu 2014 zpívala v \"Náměsíčné \"v Metropolitní opeře.\n\nDamrau také pravidelně koncertuje. S písňovým repertoárem vystupovala ve vídeňském Musikvereinu, v Carnegie Hall, Wigmore Hall, La Scale, na festivalech Schubertiáda ve Schwarzenbergu, Kissingerském jaře, Mnichovském a Salcburském festivalu. Její koncertní repertoár zahrnuje Orffovu \"Carminu Buranu\", Mozartovy \"Velkou mši C moll\", Requiem a \"Exsultate, jubilate\" nebo Händelova \"Mesiáše\". Vystupovala s nejvýznačnějšími dirigenty, např. Jamesem Levinem, Zubinem Mehtou, Lorinem Maazelem, Colinem Davisem, Christophem von Dohnányim, Leonardem Slatkinem, Pierrem Boulezem, Nikolausem Harnoncourtem a dalšími.\n\nDamrauová je vdaná za francouzského basbarytonistu Nicolase Testého. Mají dva syny, narozené v letech 2010 a 2012.\n\nRané nahrávky Damrauové pořízené společností Telos zahrnují Verdiho canzoni, Mahlerův \"Chlapcův kouzelný roh \"a Schumannovy \"Myrty\", op. 25, s Telos štítek. Vydavatelství Orfeo vydalo živé nahrávky jejích písňových recitálů na Salcburském festivalu 2005 a Schubertiádě 2006.\n\nDamrauová se objevuje také v titulní roli na nahrávce Mozartovy \"Zaidy\", vydané společností Deutsche Harmonia Mundi.\n\nOd roku 2007 má Damrauová exkluzivní nahrávací smlouvu s EMI/Virgin. Jejím výsledkem jsou tato alba:\n\nNa DVD byly vydány nahrávky následujících oper s Damrauovou:\n\n\n"}
{"id": "1293049", "url": "https://cs.wikipedia.org/wiki?curid=1293049", "title": "Lenapové", "text": "Lenapové\n\nLenapové (také Lenni Lenape nebo Delavarové, Delavárové, Delawarové, Delawáři) jsou příslušníci etnické skupiny původních obyvatel Severní Ameriky. Jejich počet se odhaduje na 16 000, žijí převážně v indiánských rezervacích ve státě Oklahoma. Hovoří algickými jazyky \"Munsee\" a \"Unami\", název Lenni Lenape znamená v jejich řeči „Praví lidé“. Exonymum Delavarové jim dali Evropané podle řeky Delaware, která nese jméno guvernéra Virginie Thomase Westa, barona De La Warre.\n\nLenapové patří do kulturní skupiny obyvatel Severovýchodních lesů. Jejich původní území, zvané Lenapehoking, leželo na pobřeží Atlantiku a v povodí řek Delaware a Hudson v pozdějších státech Delaware a New Jersey, východní Pensylvánii a v jižní části státu New York včetně západní poloviny ostrova Long Island. Byli usedlými zemědělci, žili ve vesnicích, které měly až tři stovky obyvatel. Pěstovali plodiny zvané Tři sestry (kukuřice, dýně, fazole), jídelníček si zpestřovali lovem a rybařením. Jednotlivé kmeny tvořily volnou konfederaci, rozdělenou do tří matrilineárních klanů, zvaných podle totemového zvířete Vlci, Želvy a Krocani.\n\nPo založení Nového Amsterdamu navázali Lenapové jako jedni z prvních severoamerických indiánů kontakt s Evropany. V roce 1737 s nimi John Penn uzavřel dohodu známou jako \"Walking Purchase\", podle níž domorodci poskytnou britským kolonistům území od soutoku Delaware a Lehigh River do vzdálenosti, která se dá pěšky urazit za půldruhého dne. Guvernér pak najal nejlepší armádní běžce a nechal jim upravit pohodlnou stezku, díky tomu urazili v dohodnutém čase přes šedesát mil a posunuli tak hranici mnohem dále, než indiáni předpokládali. V následujícím období se Lenapové pod tlakem bílých osadníků stěhovali k západu, napřed do Ohia a po roce 1860 byli nuceně usídleni v Oklahomě, kde dnes žijí tři čtvrtiny příslušníků kmene, zbytek obývá Wisconsin, kanadskou provincii Ontario i původní území Lenapehoking.\n\nConstantine Samuel Rafinesque vydal roku 1836 rukopis \"Walam Olum\", soubor lenapských mýtů a kronik zapsaný obrázkovým písmem. Většina odborníků však text považuje za podvrh. Lenapové a jejich náčelník Tamanend vystupují také v románu \"Poslední Mohykán\".\n\n"}
{"id": "1293053", "url": "https://cs.wikipedia.org/wiki?curid=1293053", "title": "Peter Joppich", "text": "Peter Joppich\n\nPeter Joppich (* 21. prosince 1982 Koblenz, Německo) je německý sportovní šermíř, který se specializuje na šerm fleretem. Německo reprezentuje od roku 2002. Na olympijských hrách startoval v roce 2004, 2008, 2012 a 2016 v soutěži jednotlivců a družstev. V soutěži jednotlivců se na olympijských hrách 2004 a 2008 probojoval do čtvrtfinále. V soutěži jednotlivců je čtyřnásobným mistrem světa z let 2003, 2006, 2007 a 2010 a mistrem Evropy z roku 2013. S německým družstvem fleretistů vybojoval na olympijských hrách 2012 bronzovou olympijskou medaili. V roce 2002 vybojoval s družstvem titul mistrů světa a v roce 2007 a 2013 titul mistrů Evropy.\n"}
{"id": "1293057", "url": "https://cs.wikipedia.org/wiki?curid=1293057", "title": "Benjamin Kleibrink", "text": "Benjamin Kleibrink\n\nBenjamin Kleibrink (* 30. července 1985 Düsseldorf, Německo) je bývalý německý sportovní šermíř, který se specializoval na šerm fleretem. Německo reprezentoval od roku 2005 sedm let. Na olympijských hrách startoval v roce 2008 a 2012 v soutěži jednotlivců a družstev. V soutěži jednotlivců získal na olympijských hrách 2012 zlatou olympijskou medaili. V roce 2007 obsadil třetí místo na mistrovství světa v soutěži jednotlivců a v roce 2007 a 2012 obsadil druhé místo na mistrovství Evropy. S německým družstvem fleretistů vybojoval na olympijských hrách 2012 bronzovou olympijskou medaili. S družstvem fleretistů vybojoval čtyřikrát druhé místo (2006, 2007, 2008 a 2009) na mistrovství světa a v roce 2007 a 2013 vybojoval s družstvem titul mistrů Evropy.\n"}
{"id": "1293061", "url": "https://cs.wikipedia.org/wiki?curid=1293061", "title": "Ulič", "text": "Ulič\n\nUlič je obec na Slovensku v okrese Snina.\n\nObec se nachází dva kilometry od státní hranice s Ukrajinou a šestnáct kilometrů od Polska.\nLeží v údolí na soutoku Uličky a Zbojského potoka v pohoří Poloniny, na území stejnojmenného národního parku.\n\nObec v průběhu historie nesla tyto názvy: 1451 Hulics, Hvlydch, 1492 Vlicz, 1877 Ulics, 1902 Utczás a nakonec od roku 1920 Ulič.\n\nPrvní archivní písemnost o obci pochází z roku roku 1451. V roce 1492 byly podle listiny z archivu města Bardejov, Ihnat se synem Steczom, Romanem a Climate byli označeni jako příslušníci zbojnické družiny Fedora Hlavatého.\n\nV 19. století byl v obci postaven zámeček. V roce 1867 řeckokatolický kostel. Lesní železnice v katastru obce byla postavena v roce 1908. Během první světové války v letech 1914 až 1915 se obec dvakrát ocitla v těsné blízkosti fronty. A to na podzim roku 1914 a v dubnu a začátkem května 1915. Z tohoto období pochází vojenský hřbitov v obci, kde je pohřbeno 71 vojáků. Nachází se zde také hrob ruského generála Nikolaje Nikolajeviče Mirbacha.\nBěhem druhé světové války v letech 1939 až 1944 byla obec součástí Horthyovské Maďarska. Obec bylo osvobozena 26. října 1944. Po válce v oblasti obce řádili banderovci, kteří 6. prosince 1945 připravili o život 4 členy židovské rodiny z obce.\nObec, půdu, lesy, zde vlastnili Szirmayovci, Vandernathovci, princezna Beaufort Spontin Fridešová, a poslední byla rodina Tiele-Wincler\n\n\n"}
{"id": "1293070", "url": "https://cs.wikipedia.org/wiki?curid=1293070", "title": "André Weßels", "text": "André Weßels\n\nAndré Weßels (* 21. října 1981 Recklinghausen, Německo) je bývalý německý sportovní šermíř, který se specializoval na šerm fleretem. Německo reprezentoval od roku 2002 s přestávkami deset let. Na olympijských hrách startoval v roce 2004 v soutěži jednotlivců a družstev a 2012 v soutěži družstev. V roce 2002 obsadil druhé místo na mistrovství světa v soutěži jednotlivců . S německým družstvem fleretistů vybojoval na olympijských hrách 2012 bronzovou olympijskou medaili a v roce 2002 vybojoval s družstvem titul mistrů světa.\n"}
{"id": "1293073", "url": "https://cs.wikipedia.org/wiki?curid=1293073", "title": "Hostinec U České koruny v Pražském Předměstí", "text": "Hostinec U České koruny v Pražském Předměstí\n\nHostinec U České koruny (U Koruny čp. 292) – dům v Pražském Předměstí, který byl dostavěn v roce 1910 a sloužil nejprve jako hotel a restaurace.\n\nNárožní jednopatrový dům, který prošel řadou přestaveb, takže z původního vzhledu se do dnešní doby nic nezachovalo.\n\nHostinec byl zřízen v roce 1910 Antonínem Žemlou na křižovatce pražské silnice a cesty z Farářství k nádraží, proti Morušovce a vedle továrny na hospodářské stroje J. Beneše. K 1. lednu 1914 se uvolnil hotel U české koruny, protože odešel dlouholetý nájemce A. Dvořák. Antonín Žemla je zmíněn jako majitel objektu ještě v roce 1927. Roku 1931 je dům veden jako pozůstalost a vlastnicí domu je již A. Žemlová.\n\nOd 20. let 20. století býval místem schůzí, přednášek i akademií Proletkultu, v sále se konaly plesy místní organizace KSČ v Pražském Předměstí, vzdělávací akce Osvětové komise na Pražském Předměstí a scházeli se zde i místní železniční zřízenci a volnomyšlenkáři. 22. ledna 1921 se ve dvoraně hostince uskutečnil ples Československé živnostensko-obchodnické strany středostavovské. 27. prosince téhož roku zde konaly schůzi komunistické organizace z celého Hradecka. Zúčastnilo se jí na 400 osob. 22. května 1922 byl v hostinci uspořádán komunistický veřejný projev proti nezaměstnanosti. 14. ledna 1923 se zde konala tryzna k výročí zavraždění Karla Liebknechta a Rosy Luxemburgové. Později se komunisté stáhli ke Švagerkům, i když nadále ke svým projevům užívali volné prostranství před hostincem. Roku 1924 byl majitelem rozšířen sál hostince. 21. července 1935 se v sále hostince oslavovalo čtyřicetiletí TJ Sokol v Pražském Předměstí, která byla v tomto objektu ustavena. Ve 30. letech 20. století zde komunisté opět pořádají ve velkém různé veřejné schůze, především proti nebezpečí fašismu. Pro ně byl objekt památný přítomností Klementa Gottwalda a Antonína Zápotockého, kteří zde několikrát vystupovali.\n\nV průběhu let dům změnil svou tvář tak, že je dnes k nepoznání. Stejně tak název se zredukoval na pojmenování Koruna nebo U Koruny. Za komunistického režimu byl znám jako Dům kultury ROH ZVÚ. Tehdy měl obvyklé restaurační vybavení s prostorem pro hudbu, klavírem a velký sál udivoval svojí velikostí. Konaly se zde různé koncerty, divadelní představení, besedy, výstavy, semináře, slavnostní i agitační schůze. 9. září 1975 zde začala fungovat jazyková poradna. O 3 roky později zahájilo činnost 30členné Divadélko dětí. Sídlily tady však i jiné soubory, např. orchestr Akordeon ZK ROH ZVÚ, V roce 1979 byl napojen na centrální rozvod tepla.\n\nOd roku 1998 zde sídlila bezpečnostní agentura BARA HK, s. r. o., s níž je úzce spojena Autoškola Šlechta, s. r. o. a tento objekt je i sídlem Královéhradeckého KS ledního hokeje. Společnost ENDL + K, a. s. v objektu naopak v roce 2011 otevřela nonstop hernu a bar Boston.\n"}
{"id": "1293082", "url": "https://cs.wikipedia.org/wiki?curid=1293082", "title": "Anna Spencerová, hraběnka ze Sunderlandu (1683–1716)", "text": "Anna Spencerová, hraběnka ze Sunderlandu (1683–1716)\n\nAnna Spencerová, hraběnka ze Sunderlandu (27. února 1683 – 15. dubna 1716), rozená Churchillová, byla třetí dcerou Johna Churchilla, vévody z Marlborough a Sarah Churchillové, vévodkyně z Marlborough. Když byl její otec císařem říše římské Josefem I. jmenován suverénním prince, byla také Anna princeznou Svaté říše římské a později knížectví Mindelheim.\n\nMezi její potomky patřili Winston Churchill a princezna Diana.\n\n2. ledna 1700 se Anna provdala za Charlese Spencera, 3. hraběte ze Sunderlandu, s nímž měla pět dětí:\n\n\nSňatkem se Anna stala Lady Spencerovou.\n\nV letech 1702 až 1712 zastávala úřad \"Lady of the Bedchamber\" královny Anny.\nSňatkem byla Anna od 28. září 1702 titulována jako hraběnka ze Sunderlandu.\n\nTitul vévody z Marlborough zdědil po její starší sestře Henriettě Annin syn Charles.\n\nAnna zemřela 15. dubna 1716 a byla pohřbena 24. dubna 1716 v Bringtonu, Northamptonshire.\n"}
{"id": "1293083", "url": "https://cs.wikipedia.org/wiki?curid=1293083", "title": "Ralf Bißdorf", "text": "Ralf Bißdorf\n\nRalf Bißdorf (* 15. března 1971 Heidenheim an der Brenz, Německo) je bývalý německý sportovní šermíř, který se specializoval na šerm fleretem. Německo reprezentoval v devadesátých letech a v prvním desetiletí jednadvacátého století. Na olympijských hrách startoval v roce 2000 a 2004 v soutěži jednotlivců a družstev. V soutěži jednotlivců získal na olympijských hrách 2000 stříbrnou olympijskou medaili. V roce 1998 a 2006 získal titul mistra Evropy v soutěži jednotlivců. S německým družstvem fleretistů vybojoval v roce 2002 titul mistrů světa a v roce 1998 a 2001 titul mistrů Evropy.\n"}
{"id": "1293084", "url": "https://cs.wikipedia.org/wiki?curid=1293084", "title": "Simon Senft", "text": "Simon Senft\n\nJan-Simon Senft (* 11. června 1982 Kolín nad Rýnem, Německo) je bývalý německý sportovní šermíř, který se specializoval na šerm fleretem. Německo reprezentoval v prvním desetiletí jednadvacátého století. Na olympijských hrách startoval v roce 2004 v soutěži družstev. V roce 2002 získal titul mistra Evropy v soutěži jednotlivců a v roce 2002 obsadil na mistrovství Evropy druhé místo. S německým družstvem fleretistů vybojoval v roce 2002 třetí místo na mistrovství Evropy.\n"}
{"id": "1293085", "url": "https://cs.wikipedia.org/wiki?curid=1293085", "title": "Richard Breutner", "text": "Richard Breutner\n\nRichard Breutner (* 10. září 1979 Johannesburg, Jihoafrická republika) je bývalý německý sportovní šermíř, který se specializoval na šerm fleretem. Německo reprezentoval v prvním desetiletí jednadvacátého století. Na olympijských hrách startoval v roce 2000 soutěži jednotlivců a družstev. V soutěži jednotlivců se olympijských hrách probojoval do čtvrtfinále. V roce 2004 získal titul mistra Evropy v soutěži jednotlivců. S německým družstvem fleretistů vybojoval v roce 2006 a 2008 druhé místo na mistrovství světa.\n"}
{"id": "1293089", "url": "https://cs.wikipedia.org/wiki?curid=1293089", "title": "Wolfgang Wienand", "text": "Wolfgang Wienand\n\nWolfgang Wienand (* 22. února 1972 Kolín nad Rýnem, Německo) je bývalý německý sportovní šermíř, který se specializoval na šerm fleretem. Německo reprezentoval v devadesátých letech. Na olympijských hrách startoval v roce 1996 a 2000 v soutěži jednotlivců a družstev. V soutěži jednotlivců se na olympijských hrách 1996 probojoval do semifinále a obsadil čtvrté místo. V roce 1999 obsadil třetí místo na mistrovství světa v soutěži jednotlivců a v roce 1998 obsadil druhé místo na mistrovství Evropy. S německým družstvem fleretistů vybojoval v roce 1998 titul mistrů Evropy.\n"}
{"id": "1293091", "url": "https://cs.wikipedia.org/wiki?curid=1293091", "title": "Hostinec Vinárna v Kuklenách", "text": "Hostinec Vinárna v Kuklenách\n\nHostinec Vinárna (Pražská třída čp. 80) – dům v Kuklenách, který sloužil jako hostinec a později byl využíván k bydlení.\n\nPřízemní dům se sedlovou střechou, dřevěnými vstupními dveřmi ve středu uliční části objektu a 3 páry oken (čtvrtý pár byl nahrazen dřevěnými garážovými vraty). Fasáda je dosud původní, takže je na objektu ještě dnes k přečtení nápis: „HOSTINEC VINÁRNA B. KUDRNY“.\n\nV roce 1777 koupil Josef Komárek 1 korec role od Anny Stuckheilové na stavbu domku, jež podle starého číslování neslo čp. 72. Roku 1804 Josef Komárek a potom manželka Anna zemřeli bez kšaftu. Dům se zahradou podědil syn Jan a 2 sestry. V roce 1844 zdědila stavení čp. 80 s polnostmi Marie Komárková, vdova po Janu Komárkovi.\n\nRoku 1845 byl majitelem domu František Kornout, o 10 let později Anna Kornoutová a mnohem později Bohumil Kudrna, jenž v čp. 80 zřídil Vinárnu s kulečníkem i kuželníkem. První zmínky o Bohumilu Kudrnovi a jeho Vinárně se objevují v tisku v roce 1912. Hostinec Vinárna byl před 1. světovou válkou hojně navštěvován místními sociálními demokraty a členy jim blízkých organizací, např. Dělnického klubu cyklistů v Kuklenách, který zde měl svoji klubovou místnost a pořádal zde pravidelné členské schůze a jednou do roka též valné hromady (21. června 1914). Vedle nich zde pořádala své schůze i filiálka zemského svazu živnostníků (15. února 1914) a místní DTJ.\n\nVzhled domu procházel různými změnami. V roce 1865 František Kornout opravoval dřevěný chlév a kůlnu, jež pokryl šindelem. Roku 1883 žádal V. Novák o povolení stavby nového domu na spáleništi čp. 80. V roce 1894 je objekt znám jako Fialův hostinec a vinárna. 12. června 1896 žádá Krystina Hanzlíková z čp. 80 o povolení ke stavbě nového domku. Ve 30. letech 20. století je hostinec zván jako hostinec na Vinárně. Tentýž název se řídce objevuje i o 20 let předtím. V roce 1934 žádal Bedřich Kudrna úlevu na ročním nájemném, protože se mu zdálo nad jeho finanční možnosti. V objektu však podnikal ještě v letech 1947-1948, takže se dožil znárodnění hostince, který byl již od německé okupace označován jako U Kudrnů.\n"}
{"id": "1293092", "url": "https://cs.wikipedia.org/wiki?curid=1293092", "title": "Elizabeth Percy, vévodkyně z Northumberlandu", "text": "Elizabeth Percy, vévodkyně z Northumberlandu\n\nElizabeth Percy, vévodkyně z Northumberlandu (rozená \"Seymourová\"; 26. listopadu 1716 – 5. prosince 1776), také \"suo jure\" 2. baronka Percyová, byla britskou peerkou.\n\nElizabeth byla jedinou dcerou Algernona Seymoura, 7. vévody ze Somersetu a jeho manželky, vévodkyně Frances Seymourové.\n\n16. července 1740 se provdala za sira Hugha Smithsona, s nímž měla dva syny: Hugha (1742–1817) a Algernona (1750–1830). Po otcově smrti v roce 1750 zdědila baronství Percy a její manžel od jejího otce získal hrabství Northumberland a změnil si příjmení Smithson na Percy. Hughův nemanželský syn James Smithson, jinak Jacques Louis Macie, narozený kolem roku 1764 jedné z Alžbětiných sestřenic, zanechal bohatství, které založilo Smithsonův institut.\n\nV roce 1761 se Elizabeth stala \"Lady of the Bedchamber\" královny Šarloty a tento post si udržela do roku 1770. V roce 1766 se stal její manžel vévodou z Northumberlandu a ona se tak stala vévodkyní. Baronství Percy a hrabství Northumberland po její smrti zdědil nejstarší syn Hugh, který později zdědil i otcovo vévodství.\n"}
{"id": "1293093", "url": "https://cs.wikipedia.org/wiki?curid=1293093", "title": "Uwe Römer", "text": "Uwe Römer\n\nUwe Römer (* 4. dubna 1969 Frankfurt nad Odrou, Německá demokratická republika) je bývalý východoněmecký a německý sportovní šermíř, který se specializoval na šerm fleretem. Východní Německo a sjednocené Německo reprezentoval na konci osmdesátých a v devadesátých letech. Na olympijských hrách startoval v roce 1996 soutěži jednotlivců a družstev. V roce 1993 vybojoval třetí místo na mistrovství světa a na mistrovství Evropy obsadil třikrát na druhém místo (1993, 1994, 1996). S německým družstvem fleretistů vybojoval v roce 1993 titul mistrů světa a v roce 1998 titul mistrů Evropy.\n"}
{"id": "1293096", "url": "https://cs.wikipedia.org/wiki?curid=1293096", "title": "Strihovce", "text": "Strihovce\n\nStrihovce (maďarsky \"Szirtes\") jsou obec na Slovensku v okrese Snina. Jsou obcí na východním okraji úpatí Vihorlat. Jsou východiskem pro turistické túry po Vihorlatu. Leží v nadmořské výšce 435 m n. m.\n\nPrvní písemný doklad o obci je z roku 1635. Do roku 1918 obec administrativní patřila do Zemplínské stolice. V letech 1939 až 1944 byla připojena k Maďarsku.\nLeží v horském prostředí východní části Vihorlatu v nadmořské výšce kolem 400 m. Sídlo založil šoltýs kolem roku 1600. Vzniklá Šoltýska samota byla nejstarším sídlem v okolí. První doklad o ní je z roku 1635. Později se zde usadily i poddanské rodiny. V letech 1715 až 1720 žilo ve vesnici 8 poddanských domácností, v roce 1828 zde stálo 48 domů a žilo 364 obyvatel. Součástí vesnice byl i vodní mlýn.\n\nVe skutečnosti jde o val ztuhlé rozpraskané valící se lávy z Vihorlatské sopky.\n"}
{"id": "1293097", "url": "https://cs.wikipedia.org/wiki?curid=1293097", "title": "Březina (hradiště)", "text": "Březina (hradiště)\n\nBřezina je raně středověké a snad i pravěké hradiště u stejnojmenné obce v okrese Rokycany. Nachází se v západní části Křivoklátské vrchoviny na vrchu Hradiště. Jeho areál je chráněn jako kulturní památka ČR.\n\nNalezené keramické zlomky umožnily datovat dobu osídlení hradiště do devátého a části desátého století. Menší množství střepů pochází z vrcholného středověku a pravěké osídlení v době halštatské dokládá jediný nález. Kromě keramiky byly v roce 1988 Jaroslavem Baštou nalezeny také zlomky železných předmětů a velké množství strusky.\n\nPrvní archeologický výzkum na hradišti provedl v letech 1832–1834 hrabě Kašpar Šternberk, kterému patřil březinský zámek. Částečně s ním spolupracovali Václav Krolmus a Matyáš Kalina z Jäthensteinu.\n\nZ původně dvoudílného hradiště se dochovaly kamenné valy vysoké pět až šest metrů, které obklopují plochu o rozloze 1,44 hektaru. Na západní straně se nacházelo předhradí, jehož valy téměř zanikly, ale jsou zakresleny na plánech z devatenáctého století. V severovýchodní části hradiště býval údajně výrazný kámen ohrazený půl metru vysokým okrouhlým valem, u kterého hledal Matyáš Kalina hrob bájné kněžny Kazi.\n\nNa hradiště vede odbočka z červeně značené turistické trasy z Březiny do Volduch.\n\n"}
{"id": "1293100", "url": "https://cs.wikipedia.org/wiki?curid=1293100", "title": "Hankelova matice", "text": "Hankelova matice\n\nHankelova matice, pojmenovaná po německém matematikovi Hermannu Hankelovi, je pojem z oboru lineární algebry, který označuje zvláštní druh matic, jež jsou konstantní v rámci všech diagonál vedoucích ze směru shora zprava doleva dolů (matice s konstantními diagonálami shora zleva doprava dolů se nazývají Toeplitzovy).\n\nObecně má tedy Hankelova čtvercová matice stupně 5 podobu:\n\nKonkrétní příklad Hankelovy matice o rozměru 4 × 5:\n\nObecně lze podmínku pro Hankelovu matici vyjádřit také rovností\n\nHankelova matice je vždy symetrická.\n"}
{"id": "1293104", "url": "https://cs.wikipedia.org/wiki?curid=1293104", "title": "Alexander Koch", "text": "Alexander Koch\n\nAlexander Koch (* 22. února 1969 Bonn, Německo) je bývalý západoněmecký a německý sportovní šermíř, který se specializoval na šerm fleretem. Západní Německo a sjednocené Německo reprezentoval na konci osmdesátých a v devadesátých letech. Na olympijských hrách startoval v roce 1992 v soutěži družstev a v roce 1996 soutěži jednotlivců a družstev. V roce 1989 a 1993 získal titul mistra světa v soutěži jednotlivců. S německým družstvem fleretistů vybojoval na olympijských hrách 1992 zlatou olympijskou medaili a v roce 1993 vybojoval s družstvem titul mistrů světa.\n"}
{"id": "1293106", "url": "https://cs.wikipedia.org/wiki?curid=1293106", "title": "Elizabeth Percyová, hraběnka z Northumberlandu", "text": "Elizabeth Percyová, hraběnka z Northumberlandu\n\nElizabeth Percyová, hraběnka z Northumberlandu (\"rozená Wriothesleyová\"; 1646 – 19. září 1690) byla britskou dvořankou a jednou z Windsor Beauties od Petera Lelyho.\n\nElizabeth se narodila jako dcera Thomase Wriothesleyho, 4. hraběte ze Southamptonu a jeho manželky Lady Elizabeth Leighové, dcery Francise Leigha, 1. hraběte z Chichesteru.\n\nElizabeth se poprvé provdala 23. prosince 1662 za Joscelina Percyho, 11. hraběte z Northumberlandu. S manželem odcestovala do Itálie, kde onemocněl a v roce 1670 zemřel. Měla s ním dvě děti\n\n\nPodruhé se Elizabeth provdala 24. srpna 1673 za Ralpha Montagu, 1. vévodu z Montagu, s nímž měla dvě děti:\n\n\nElizabeth byla významnou patronkou umělce Petera Lelyho, který ji několikrát maloval. Mezi její portréty patří Windsor Beauties v Hampton Court Palace.\n"}
{"id": "1293109", "url": "https://cs.wikipedia.org/wiki?curid=1293109", "title": "Thorsten Weidner", "text": "Thorsten Weidner\n\nThorsten Weidner (* 29. prosince 1967 Lauda-Königshofen, Německo) je bývalý západoněmecký a německý sportovní šermíř, který se specializoval na šerm fleretem. Západní Německo a sjednocené Německo reprezentoval v osmdesátých a devadesátých letech. Na olympijských hrách startoval v roce 1988 v soutěži družstev a v roce 1992 soutěži jednotlivců a družstev. V roce 1991 obsadil druhé a v roce 1994 třetí místo na mistrovství světa v soutěži jednotlivců. S německým družstvem fleretistů vybojoval na olympijských hrách 1992 zlatou olympijskou medaili a se západoněmeckým družstvem fleretistů vybojoval stříbrnou olympijskou medaili na olympijských hrách 1988. V roce 1987 a 1993 vybojoval s družstvem titul mistrů světa.\n"}
{"id": "1293112", "url": "https://cs.wikipedia.org/wiki?curid=1293112", "title": "Kokrhel větší", "text": "Kokrhel větší\n\nKokrhel větší (\"Rhinanthus major\", někdy též \"Rhinanthus serotinus\") je jednoletá poloparazitická bylina, kvetoucí citrónově žlutě.\n\nDruh se značnou vnitrodruhovou variabilitou, klasifikace je problematická. Čeští a slovenští autoři (M. Smejkal 1981, J. Dostál 1989, Dostál a Červenka 1992) považují za nomenklaturní typ \"Rhinanthus major\" var. \"serotinus\" Schönh. a pro tuto taxonomickou skupinu uplatňují jméno \"Rhinanthus serotinus\" (Schönh.) Oborny.\nAutoři \"Flóry Slovenska\" považují za nomenklaturní typ \"Rhinanthus serotinus\" (Schönh.) Oborny, který zahrnuje:\n\nVyskytuje se, vyjma severské a středomořské oblasti, v celé Evropě, od Francie na západě po evropské Rusko na východě. Dále jeho areál pokračuje přes sever Malé Asie, Kavkaz a západní Sibiř do Střední Asie. Je rozšířen sice na velkém území, ale jeho výskyt je ostrůvkovitý a místy sporadický.\n\nV ČR se vyskytuje téměř na celém území, ale značně nerovnoměrně. Někde je vzácný nebo zcela chybí, naopak nejintenzivněji roste v oblastech Šumavy, Novohradských a Železných hor. Objevuje se od nížin až po nadmořskou výšku 1160 m.\n\nRoste na různých typech luk, pastvin, vysokostébelných niv, polí, po okrajích lesů, křovin a cest v hlinitých i písčitých půdách. Je kořenový poloparazit, který od hostitelské rostliny získává vodu s rozpuštěnými minerálními látkami a zbytek asimilátů si vytváří fotosyntézou. Rostlina kvete od května do září.\n\nJednoletá rostlina s přímou, hustě větvenou, zpravidla fialově čárkovanou lodyhou vysokou 10 až 80 cm. Je porostlá přisedlými listy úzce kopinatými až eliptickými, dlouze zašpičatělými a po obvodě pilovitými. Listeny má trojúhelníkovité, tupě špičaté, u báze nejširší a po obvodě zubaté; spodní jsou zelené a horní žlutozelené, červenavé nebo fialově naběhlé.\n\nKvětenství je krátký, hustý hrozen složený z osmi až dvanácti oboupohlavných květů. Lysý kalich je světle zelený až načervenalý, za květu úzce vejčitý a za plodu nafouklý, s ostře špičatými cípy. Dvoupyská, citrónově žlutá, 1,5 až 2 cm dlouhá koruna má centimetrovou trubku mírně prohnutou vzhůru. Dolní pysk bývá za plného květu přitlačen k mírně vyklenutému hornímu a ústí koruny je tím zavřeno nebo jen mírně pootevřeno. Světlé nitky nesou tmavě fialové prašníky; lysý semeník má světlou čnělku s kulovitou bliznou.\n\nPlody jsou 12 mm velké tobolky obsahující několik plochých semen s křídlatým lemem 1 mm širokým. Semena dozrávají v závislosti na klimatických podmínkách od začátku června. Když tobolka pukne, semena v ní zůstávají, dokud nejsou vytřesena větrem, divokou zvěří, dobytkem nebo zemědělskou technikou. Po tu dobu v tobolce lehce chřestí – odtud slovenské rodové jméno „štrkáč“. Přestože semena mají blanitý lem, nebývají ani s přispěním větru zanášena od mateřské rostliny dále než 1,3 m, nejdále jsou šířena zemědělskými stroji nebo při svozu sena. Semena mohou uzrát i tři dny po posečení rostliny.\n\nKokrhel větší se rozmnožuje výhradně semeny. Po chladné zimní stratifikaci semena klíčí již při teplotě 4 °C až 10 °C, a to nezávisle na přítomnosti hostitelské rostliny. Nejbližší období po vyklíčení do stadia semenáčku je pro rostlinu nejkritičtější; rostlina má malou schopnost získávat a využívat anorganické látky z půdy a je citlivá na sucho a zastínění. Semenáček postupně vyvine speciální, do 10 cm dlouhé kořínky, které najdou kořeny hostitelské rostliny, proniknou do jejího xylému a pomocí haustorií se připojí do cévního systému, odkud čerpají vodu s rozpuštěnými minerály. Parazitují nejčastěji na rostlinách z čeledi lipnicovitých a bobovitých. Pokud se semenáčku nepodaří propojit s dárcovskou rostlinou, roste jen chabě, brzy usychá a nikdy nevykvete.\n\nStejně jako ostatní druhy rodu kokrhel škodí kokrhel větší hostitelským rostlinám tím, že jim odčerpává živiny. (Rostliny jsou menšího vzrůstu a oslabena je i tvorba semen.) Způsobené škody však bývají malé, pokud není kokrhel rozšířen abnormálně.\n\nNejčastějšími hostiteli poloparazitů jsou trávy (\"Poaceae\" – lipnicovité) – potlačení dominance trav podporuje růst bylin, které se proti parazitaci dovedou bránit. Vlivu poloparazitů lze tedy využít k obohacení degradovaných luk o slabé konkurenty trav. V ČR probíhají experimenty testující možnost potlačit silně rozšířenou třtinu křovištní pomocí kokrhele většího a kokrhele luštince (\"Rhinanthus alectorolophus\").\n\n\n\n"}
{"id": "1293115", "url": "https://cs.wikipedia.org/wiki?curid=1293115", "title": "Ingo Weißenborn", "text": "Ingo Weißenborn\n\nIngo Weißenborn (* 29. listopadu 1963 Bernburg, Německá demokratická republika) je bývalý východoněmecký a německý sportovní šermíř, který se specializoval na šerm fleretem. Východní Německo a sjednocené Německo reprezentoval v osmdesátých a devadesátých letech. Na olympijských hrách startoval v roce 1992 v soutěži družstev. V roce 1991 získal titul mistra světa v soutěži jednotlivců. S německým družstvem fleretistů vybojoval na olympijských hrách 1992 zlatou olympijskou medaili a v roce 1993 vybojoval s družstvem titul mistrů světa.\n"}
{"id": "1293118", "url": "https://cs.wikipedia.org/wiki?curid=1293118", "title": "Udo Wagner", "text": "Udo Wagner\n\nUdo Wagner (* 2. listopadu 1963 Budyšín, Německá demokratická republika) je bývalý východoněmecký a německý sportovní šermíř, který se specializoval na šerm fleretem. Východní Německo a sjednocené Německo reprezentoval v osmdesátých a devadesátých letech. Na olympijských hrách startoval v roce 1988 a 1992 v soutěži jednotlivců a družstev. V soutěži jednotlivců získal na olympijských hrách 1988 stříbrnou olympijskou medaili. S německým družstvem fleretistů vybojoval na olympijských hrách 1992 zlatou olympijskou medaili a v roce 1993 vybojoval s družstvem titul mistrů světa.\n"}
{"id": "1293119", "url": "https://cs.wikipedia.org/wiki?curid=1293119", "title": "Mount Olympus", "text": "Mount Olympus\n\nMount Olympus je nejvyšší hora Olympijského pohoří. Leží v severozápadní části státu Washington, ve Spojených státech amerických.\nNachází se přibližně 100 km západně od Seattlu. Hora má jednu z nejvyšších prominencí ve Spojených státech (2 389 m). Přesto, že má Mount Olympus relativně nízkou nadmořskou výšku (2 429 m), nachází se na hoře řada ledovců. Mount Olympus je součástí Olympijského národního parku.\n"}
{"id": "1293120", "url": "https://cs.wikipedia.org/wiki?curid=1293120", "title": "Římskokatolická farnost Hluk", "text": "Římskokatolická farnost Hluk\n\nŘímskokatolická farnost Hluk je územní společenství římských katolíků s farním kostelem svatého Vavřince v děkanátu Uherské Hradiště.\n\nPrvní písemná zmínka o obci pochází z roku 1294. V 16. století byla farnost nekatolická, ale v roce 1625 byl nekatolický pán hluckého panství Jan z Kunovic vyhnán a po konfiskaci se novým patronem stal katolický kníže Gundakar z Lichtenštejna, za něhož byla fara 29. února roku 1640 obsazena novým knězem. Kostel sv. Vavřince byl postaven v letech 1736 – 1741.\n\nPřehled duchovních správců je znám od roku 1640. Od července 2013 je farářem R. D. Mgr. Josef Janek.\nPravidelně se konají duchovní obnovy, setkání společenství, výuka náboženství, při bohoslužbách zpívá schola mládeže i chrámový sbor.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky v Hluku 156 751 korun.\n\n"}
{"id": "1293121", "url": "https://cs.wikipedia.org/wiki?curid=1293121", "title": "Mathias Gey", "text": "Mathias Gey\n\nMathias Gey (* 7. července 1960 Tauberbischofsheim, Německo) je bývalý západoněmecký a německý sportovní šermíř, který se specializoval na šerm fleretem. Západní Německo a sjednocené Německo reprezentoval v osmdesátých a na začátku devadesátých let. Na olympijských hrách startoval v roce 1984 a 1988 v soutěži jednotlivců a družstev. V soutěži jednotlivců obsadil na olympijských hrách 1984 šesté místo. V roce 1987 získal titul mistra světa v soutěži jednotlivců. Se západoněmeckým družstvem fleretistů vybojoval na olympijských hrách 1984 a 1988 stříbrnou olympijskou medaili a v roce 1983 a 1987 vybojoval s družstvem titul mistrů světa.\n"}
{"id": "1293128", "url": "https://cs.wikipedia.org/wiki?curid=1293128", "title": "Matthias Behr", "text": "Matthias Behr\n\nMatthias Behr (* 1. dubna 1955 Tauberbischofsheim, Německo) je bývalý západoněmecký a německý sportovní šermíř, který se specializoval na šerm fleretem. Západní Německo reprezentoval v sedmdesátých a osmdesátých letech. Na olympijských hrách startoval v roce 1976, 1984 a 1988 v soutěži jednotlivců a družstev. V roce 1980 přišel o účast na olympijských hrách kvůli bojkotu. V soutěži jednotlivců získal na olympijských hrách 1984 stříbrnou olympijskou medaili. V roce 1987 obsadil druhé místo na mistrovství světa v soutěži jednotlivců. Se západoněmeckým družstvem fleretistů vybojoval na olympijských hrách jednu zlatou (1976) a dvě stříbrné (1984, 1988) olympijské medaile. V roce 1977, 1983 a 1987 vybojoval s družstvem titul mistrů světa.\n"}
{"id": "1293129", "url": "https://cs.wikipedia.org/wiki?curid=1293129", "title": "Harald Hein", "text": "Harald Hein\n\nHarald Hein (* 19. dubna 1950 – 20. května 2008 Tauberbischofsheim, Německo) byl západoněmecký a německý sportovní šermíř, který kombinoval šerm fleretem a kordem. Západní Německo reprezentoval v sedmdesátých a osmdesátých letech. Na olympijských hrách startoval v roce 1972, 1976 a 1984 v soutěži jednotlivců a družstev. V roce 1980 přišel o účast na olympijských hrách kvůli bojkotu. V roce 1977 obsadil druhé a v roce 1978 a 1985 třetí místo na mistrovství světa v soutěži jednotlivců. Se západoněmeckým družstvem fleretistů vybojoval na olympijských hrách zlatou (1976) a stříbrnou (1984) olympijskou medaili. V roce 1977 a 1983 vybojoval s družstvem fleretistů titul mistrů světa a v roce 1973 získal titul mistrů světa s družstvem kordistů.\n"}
{"id": "1293131", "url": "https://cs.wikipedia.org/wiki?curid=1293131", "title": "Klaus Reichert", "text": "Klaus Reichert\n\nKlaus Reichert (* 3. června 1947 Hanau, Německo) je bývalý západoněmecký a německý sportovní šermíř, který se specializoval na šerm fleretem. Západní Německo reprezentoval v sedmdesátých a osmdesátých letech. Na olympijských hrách startoval v roce 1972, 1976 a 1984 v soutěži jednotlivců a družstev. V roce 1980 přišel o účast na olympijských hrách kvůli bojkotu. V roce 1983 obsadil druhé místo na mistrovství Evropy v soutěži jednotlivců. Se západoněmeckým družstvem fleretistů vybojoval na olympijských hrách zlatou (1976) a stříbrnou (1984) olympijskou medaili. V roce 1977, 1983 a 1987 vybojoval s družstvem fleretistů titul mistrů světa.\n"}
{"id": "1293132", "url": "https://cs.wikipedia.org/wiki?curid=1293132", "title": "Olejník", "text": "Olejník\n\nOlejník je slovanské příjmení, patří více osobám:\n\n"}
{"id": "1293133", "url": "https://cs.wikipedia.org/wiki?curid=1293133", "title": "Friedrich Wessel", "text": "Friedrich Wessel\n\nFriedrich \"Fritz\" Wessel (* 29. dubna 1945 Bonn, Německo) je bývalý západoněmecký a německý sportovní šermíř, který se specializoval na šerm fleretem. Západní Německo reprezentoval v šedesátých a na začátku sedmdesátých let. Na olympijských hrách startoval v roce 1968 a 1972 v soutěži jednotlivců a družstev. V roce 1969 a 1970 získal titul mistra světa v soutěži jednotlivců.\n"}
{"id": "1293134", "url": "https://cs.wikipedia.org/wiki?curid=1293134", "title": "Jürgen Brecht", "text": "Jürgen Brecht\n\nJulius Emil Jürgen Brecht (* 1. března 1940 Špýr, Německo) je bývalý západoněmecký a německý sportovní šermíř, který se specializoval na šerm fleretem. Západní Německo a sloučené Německo reprezentoval v šedesátých letech. Na olympijských hrách startoval v roce 1960, 1964 a 1968 v soutěži jednotlivců a družstev. V roce 1962 obsadil třetí místo na mistrovství světa v soutěži jednotlivců. Se sloučeným německým družstvem fleretistů vybojoval na olympijských hrách 1960 bronzovou olympijskou medaili a v roce 1959 vybojoval s družstvem druhé místo.\n"}
{"id": "1293135", "url": "https://cs.wikipedia.org/wiki?curid=1293135", "title": "THAAD", "text": "THAAD\n\nTerminal High Altitude Area Defense (THAAD) je americký protiletadlový raketový komplet sloužící především k obraně proti balistickým raketám krátkého a středního doletu. Má též omezenou působnost proti mezikontinentálním raketám. Systém slouží především k ochraně důležitých strategických oblastí, jako jsou vojenské základny, nebo populační centra. Specifikem systému je, že dokáže zasahovat cíle letící v kosmickém prostoru. Neničí je však explozí, nýbrž zásahem kinetické hlavice. Systém vyvinula americká korporace Lockheed Martin. Do služby byl zaveden roku 2009. Jeho provozovatelem je agentura Missile Defense Agency (MDA). THAAD tvoří jednou ze tří vrstev americké protiraketové obrany. Vnější vrstvou je systém Aegis se střelami Standard SM-3, likvidujícími balistické rakety mimo atmosféru, ve středu jsou střely systému THAAD ničící balistické rakety při jejich vstupu do atmosféry a poslední vrstvou jsou raketové komplety Patriot PAC-3. Zahraničními uživateli systému jsou ozbrojené síly Spojených arabských emirátů a Korejské republiky. Zájem projevili také Katar a Saúdská Arábie.\n\nSystém THAAD byl vyvinut jako náhrada protiletadlového raketového kompletu Patriot. Ten byl za války v Zálivu neúspěšně použit proti iráckým raketám Scud a proto byl jeho bojový potenciál vyhodnocen jako ne zcela dostačující a americká armáda roku 1990 vydala požadavky na nový výkonnější protiraketový systém. Roku 1992 kontrakt na vývoj systému získala zbrojovka Lockheed Martin. Na vývoji se podílely další společnosti, např. Raytheon (radar), Northrop Grumman (řídící a kontrolní centrum) a TRW (software). Nejprve proběhla zkušební a demonstrační fáze projektu, přičemž zkušební odpaly proběhly v letech 1995–1999. Prvního úspěšného zásahu systém dosáhl roku 1999 (sestřelen byl cvičný cíl Hera simulující raketu Scud).\n\nRoku 2000 se vývoj systému THAAD překlopil do druhé fáze (EMD – \"engineering and manufacturing development\"). Roku 2004 byla v nové továrně Lockheed Martin ve městě Troy v alabamském Pike County zahájena výroba prvních 16 střel THAAD. Roku 2005 byly zahájeny testy na raketové střelnici White Sands Missile Range v Novém Mexiku. V květnu 2006 byly poprvé najednou vyzkoušeny všechny hlavní komponenty systému THAAD (radar, kontrolní systém, odpalovací zařízení, střela). V lednu 2007 byly zkoušky přesunuty na pacifickou střelnici na havajských ostrovech. Ve stejném roce byla objednána výroba prvních dvou operačních baterií THAAD (dva radary, dvě kontrolní centra, šest mobilních vypouštěcích zařízení a 48 střel).\n\nTHAAD byl do služby zaveden roku 2009, kdy byly aktivovány první dvě baterie (ve Fort Bliss v Texasu a na Havajských ostrovech), přičemž k roku 2012 byly objednány měla ještě další tři. Výrobce pokračuje v dalším zdokonalování systému. Armáda například plánuje vývoj vylepšené kinetické hlavice THAAD ER (do roku 2025).\n\nBaterii systému THAAD tvoří čtyři hlavní komponenty – radar Raytheon AN/TPY-2 (pásma I a J) s dosahem až 1000 km, řídící a kontrolní systém (ten je informačně propojen se systémy Aegis a Patriot) a mobilní vypouštěcí zařízení nesoucí osm střel. Americká palebná baterie využívá šest mobilních vypouštěcích zařízení nesoucích celkem 48 střel. Vypouštěcí zařízení je umístěno na těžkém nákladním automobilu s vysokou průchodností Oshkosh M1120 LHS. Střelu systému THAAD tvoří startovací motor, mezistupeň, kinetická hlavice a aerodynamický kryt. Střelu při startu pohání jednostupňový raketový motor na tuhé pohonné látky Pratt & Whitney Rocketdyne s vektorováním tahu. Po jeho odpojení střelu urychlí raketový mezistupeň, přičemž samotná kinetická hlavice v terminální fázi letu manévruje pomocí systému DACS (\"Divert and Attitude Control System\") na kapalné pohonné látky, vyvinutého společností Pratt & Whitney Rocketdyne. Střela je v terminální fázi naváděna infračerveným senzorem BAe Systems.Střela nenese výbušnou hlavicí, ale svůj cíl při zásahu ničí kinetickou energií. Kvůli nabrání dostatečné energie po vypuštění získá velmi rychlou rotaci. Systém je schopen ničit cíle přibližně ve výškách do 150 km a na vzdálenost až 200 km.\n\nSpeciálně pro jednotky vyzbrojené systémem THAAD americká armáda v roce 2015 otevřela výcvikové středisko v oklahomském Fort Sill. Kvůli hrozbám Severní Koreje byl roku 2013 jeden systém THAAD převelen na ostrov Guam. V souvislosti se severokorejskými nukleárními testy bylo roku 2014 rozhodnuto o umístění systému THAAD do Jižní Koreje, která by tak získala lepší ochranu proti případnému severokorejskému raketovému útoku. To vyvolalo mezi USA a ČLR s Ruskem, kterým se nelíbí především umístění moderního radaru AN/TPY-2. Přesun první baterie THAAD přitom byl zahájen v březnu 2017.\n\n\n\n"}
{"id": "1293137", "url": "https://cs.wikipedia.org/wiki?curid=1293137", "title": "Johannes Krüger", "text": "Johannes Krüger\n\nJohannes Krüger (* 27. červenec 1979) je bývalý německý sportovní šermíř, který se specializoval na šerm fleretem. Německo reprezentoval v prvním desetiletí jednadvacátého století. V roce 2000 obsadil druhé místo na mistrovství Evropy v soutěži jednotlivců. S německým družstvem fleretistů vybojoval v roce 2002 třetí místo na mistrovství Evropy.\n"}
{"id": "1293138", "url": "https://cs.wikipedia.org/wiki?curid=1293138", "title": "André Sanità", "text": "André Sanità\n\nAndré Sanità (* 28. března 1992 Solingen, Německo) je německý sportovní šermíř, který se specializuje na šerm fleretem. Německo reprezentuje mezi muži od roku 2015. V roce 2016 obsadil třetí místo na mistrovství Evropy v soutěži jednotlivců. S německým družstvem fleretistů vybojoval v roce 2015 třetí místo na mistrovství Evropy.\n\n"}
{"id": "1293139", "url": "https://cs.wikipedia.org/wiki?curid=1293139", "title": "Vězení ve Fremantle", "text": "Vězení ve Fremantle\n\nVězení ve Fremantle je bývalé australské vězení a místo světového dědictví ve městě Fremantle v Západní Austrálii. Celkem 6 ha věznice zahrnuje vězeňské bloky, vrátnice, obvodové stěny, chaty a tunely.\n\nPůvodně známá jako Zařízení ústavu pro odsouzené (nebo jen Ústav) byla věznice Fremantle postavena v letech 1851 až 1859, a to samotnými trestanci. Byla původně užívána pro odsouzence přivezené z Británie, ale poté v roce 1886 převedena na koloniální vládu jako zařízení pro místní odsouzené vězně. Královské komise, které se konaly v letech 1898 a 1911, zavedly některé reformy do vězeňského systému, ale významné změny nastaly až v 60. letech 20. století. I když vláda, která se věnovala vězeňství, prošla v 70. a 80. letech několika reorganizacemi, věznici Fremantle se žádné z těchto změn nedotkly. Rostoucí nespokojenost vězňů vyvrcholila povstáním v roce 1988. Několik strážných se ocitlo jako rukojmí trestanců a vypukl zde také požár, který způsobil škodu ve výši 1,8 milionů dolarů. Vězení bylo uzavřeno v roce 1991 a nahrazeno novým bezpečnějším vězením Casuarina.Vězení bylo spravováno generálním kontrolorem, šerifem nebo ředitelem, zodpovědným za celý trestanecký nebo vězeňský systém v Západní Austrálii, a velitelem pověřeným samotným vězením. Vězeňští důstojníci, známí v 19. století jako ochránci, pracovali za přísných podmínek, dokud nedosáhli zastoupení prostřednictvím Úřadu vězeňských úředníků Západní Austrálie. Odsouzení byli zpočátku dobrého charakteru jako potenciální budoucí kolonisté, ale nakonec zde byli posíláni méně žádoucí odsouzenci. Jako věznice se sníženou ostrahou byla obydlena věznice Fremantle obecně krátkodobě odsouzenými bílými vězni v 90. letech 20. století s velmi malým počtem domorodých vězňů. Koncem 20. století již většina vězňů měla delší tresty, větší část z nich byla násilná a velké množství tvořili Austrálci.\n\nVězeňský život ve Fremantle byl mimořádně regulován. Stravování bylo důležitou součástí dne a jídlo bylo po celou dobu provozu věznice podáváno na celách. Trestanecké nebo vězeňské práce byly využívány až do roku 1911 ve veřejné infrastruktuře; poté se pracovalo pouze uvnitř věznice, ačkoli nikdy nebylo dost práce pro všechny vězně. Tresty se v průběhu let lišily, bičování a čas v železech nakonec nahradilo prodloužení trestů a zákaz návštěv nebo zábavy. Ve věznici bylo také provedeno více než 40 poprav, čímž byla Fremantle jediným zákonným místem k popravám v Západní Austrálii mezi lety 1888 a 1984. Také odtud uteklo několik vězňů, k těm významnějším patřili Moondyne Joe, stejně jako John Boyle O'Reilly a šest dalších Fenianů (irští revolucionáři) v 19. století. Poté v roce 1989 to byl útěk Brendena Abbotta. Došlo také k řadě nepokojů, přičemž největší škody způsobily ty v letech 1968 a 1988.\n\nOd roku 1991 byla věznice Fremantle zachována jako památka a byly provedeny různé restaurátorské práce. Bylo nalezeno nové využití u některých budov uvnitř věznice, které se také staly významnou turistickou atrakcí. \n\nFremantlská věznice byla postavena ze zdejšího vápence na přiděleném pozemku o velikosti asi 36 akrů (15 ha). K věznici náleží věž s výškou 15 metrů (4,6 m) a vrátnice uprostřed západní stěny směřující k terase. Dalšími cestami, které navazují na tuto lokalitu, jsou ulice Knutsford Street na severu, Hampton Road na východě a Fothergill Street na jihu. Chaty stráží a úředníků se nacházejí mimo zdi po obou stranách vrátnice. Za zdmi na východ od vrátnice je nástupiště. Za ním je hlavní blok s celami, jako centrální prostor, jehož součástí jsou dvě kaple. Severně od hlavního bloku je Nová divize a západně od něj je v severozápadním rohu bývalá ženská věznice, dříve kuchařský dům, pekárna a prádelna. Nemocniční budova stojí v severovýchodním rohu, zatímco bývalé dílny se nacházejí v jihovýchodním rohu, podobně jako na sever od brány. Pod východním okrajem lokality se nachází síť tunelů, zbudovaných tak, aby poskytovaly čerstvou vodu.\n\nNa sever od brány, která se nachází na terase čísla 2, 4 a 6, jsou chaty postavené ve viktoriánském stylu, na rozdíl od gruzínského stylu ostatních domů. Číslo 10 je dvoupodlažní dům původně postavený v roce 1853 pro kaplana, který však převzal v roce 1878 dozorce a později ho využíval vězeňský úřad. Sousední jednopatrový objekt číslo 12, dokončený v roce 1854, byl domov vrátného, který se nachází na severní straně vrátnice. Na terase číslo 16, jižně od brány, je dvoupodlažní dům, kde se nejprve ubytoval dozorce a později rezidentní soudce. Zůstal v provozu jako bydlení pro vězeňské důstojníky až do 70. let 20. století. Číslo 18, nejjižnější dům na terase a číslo 8, nejsevernější z původních budov, byly vybaveny dvěma obytnými místnostmi, třemi ložnicemi a dvěma šatnami, stejně jako kuchyňkou, šatnou a halou. Tyto budovy jsou vůči sobě postaveny zrcadlově a tudíž s obrácenou dispozicí místností. Číslo 18 bylo rozšířeno o dostavby postavené v roce 1890.\n\nVrátnice a přidružený vstupní komplex byl postaven mezi lety 1854 a 1855 samotnými odsouzenci. Byla navržena královským inženýrem a generálním inspektorem Edmundem Hendersonem a jako stavební materiál byl použit vápenec. Vrátnice má dvě věže po stranách úzké brány, připomínající ty, které se nacházejí na anglických hradech z 13. století nebo v opevněných městech. Železo, které bylo vyzvednuto z vraků lodí, bylo použito k vytvoření brány, zatímco hodiny na vrcholu stavby byly dovezeny z Anglie. Jako hlavní vchod zůstala brána významným znakem a mezníkem; po uzavření věznice se zde nachází kavárna a kancelářské prostory. Restaurování bylo provedeno v roce 2005, byla zachována původní kamenná fasáda a odstraněny pozdější úpravy.\n\nOd okamžiku, kdy byla v 50. letech 19. století opuštěna odsouzenými vyhoštěnci, byla přestavěna, hlavní blok buněk byl navržen tak, aby pojal až 1000 vězňů. Centrální čtyřpodlažní blok je na obou stranách obklopen velkými ložnicemi, nazvanými asociace. Tady v zavěšených sítích spalo osmdesát mužů, a to buď jako odměna za dobré chování, nebo proto, že brzy obdrží lístek na dovolenou. Naopak, stísněné cely měřily jen sedm až čtyři stopy (2,1 x 1,2 m). Přestože každá cela měla zpočátku mísu napojenou na tekoucí vodu, instalace byla před příchodem S-ohybů v 60. letech 19. století; kvůli zápachu vycházejícím z potrubí odstraněna. Po královské komisi byly cely zvětšeny odstraněním dělicí stěny mezi dvěma kobkami. Elektrické osvětlení bylo instalováno ve 20. letech 20. stol., ale nikdy nebyly obnoveny žádné toalety – kbelíky byly používány až do konce trvání vězení. Od uzavření věznice bylo obnoveno šest cel, které představují různé životní podmínky v různých obdobích vězení. Na hlavním bloku jsou také šibenice, samotky a dvě kaple – anglikánská a katolická.\n\nBudova nového oddělení věznice Fremantle byla postavena v letech 1904 a 1907 jako reakce na přeplnění. Umožnilo administrátorům věznice implementovat i „samostatný systém“, v němž byli vězni úplně izolováni během prvních tří měsíců svého trestu. Ochoz budovy byl zpočátku použit pro usnadnění tohoto konceptu během každodenní pracovní doby vězňů. Systém se neuchytil a ukázal se jako zastaralý, což vedlo k jeho odstranění během pěti let. Nové oddělení byla první budova s elektřinou s podzemním vedením. Během druhé světové války zabrala budovu Australská armáda, aby své válečné vězně oddělila od zdejších civilních trestanců. V roce 1994 byla budova dodatečně vybavena jako kanceláře, malé obchodní prostory a zasedací místnosti.\n\nSeverozápadní komplex byl původně servisním zázemím s kuchyní, pekárnou a prádelnou, postavený v 50. letech 19. století. Místo pro ženy vězeňkyně bylo zapotřebí po uzavření věznice v Perth a jejich přesunu do Fremantle. Budovy byly přeměněny na vězení a kolem nich byla vybudována zeď, která vytvořila první oddělené vězení pro ženy v Západní Austrálii. Růst populace a kriminality vedly k jeho rozšíření v 90. letech 19. století a v prvním desetiletí století dvacátého. Výstavbou ženské věznice Bandyup byla ta ve Fremantle v roce 1970 zrušena, a poté využívána pro výchovu a prověřování až do uzavření hlavního vězení v roce 1991.\n\nPostavena mezi lety 1857 a 1859, byla nemocnice rozhodující složkou věznice Fremantle. Veřejné práce během trvání trestu se spoléhaly na práci odsouzených, která mohla být poskytnuta pouze tehdy, když byli tito zdraví. Od roku 1886 do roku 1903 byly zdravotnické služby přemístěny do hlavního bloku, když bývalá budova sloužila k ubytování invalidů a vězňů. Nemocnice byla renovována a znovu otevřena v roce 1904. Následně zůstala v nepřetržitém provozu až do uzavření vězení v roce 1991.\n\nPůvodní dílna byla kovářská prodejna, která byla jednou z prvních budov postavených na místě vězení. Později známá jako Východní dílny, další dílny zahrnovaly tesařské, instalatérské a malířské tiskárny a od padesátých let železářství. Západní dílny byly postaveny na počátku dvacátého století a poskytují vězňům více práce prostřednictvím lakovny, výrobny rohoží, obuvnictví, knihárny a krejčovství. V roce 1993 byly čtyři severní dílny upraveny pro použití jako workshopy TAFE.\nV padesátých letech 19. století byl zatopen vápencový důl po těžbě stavebního materiálu, aby byla zajištěna zásoba neslané vody pro vězení a v roce 1874 byla instalována nádrž, která poskytla městu Fremantle alternativní zásobování vodou. Vězni čerpali vodu z nádrže, která byla dále rozváděna pomocí samospádového potrubí: V roce 1896 byla na náměstí Swanbourne Street vybudována městská nádrž, která byla z vězení napájena trojfázovým parním čerpadlem, které bylo schopné z vězeňských tunelů odčerpat více než 1 000 000 imperiálních galonů (4,5 milionu litrů) denně. Vězni, zbaveni ručního čerpání, byli zaměstnáni k zásobování dřevem a topení pod kotly Tunely byly uzavřeny v roce 1910, ačkoli podzemní voda byla dále využívaná v zahradách vězení. V roce 1989 ropa unikající z nedalekých nádrží kontaminovala vodu; znečištění bylo však odstraněno v roce 1996 prostřednictvím bioremediace. Tunely byly znovu otevřeny v polovině roku 2005 a během jednoho roku byly obnoveny, aby se zvýšil zájem návštěvníků.\n\n"}
{"id": "1293140", "url": "https://cs.wikipedia.org/wiki?curid=1293140", "title": "Callista Gingrichová", "text": "Callista Gingrichová\n\nCallista Louise Gingrichová, rozená Bisek (* 4. března 1966 Whitehall, Wisconsin) je americká diplomatka, podnikatelka, spisovatelka, od prosince 2017 velvyslankyně Spojených států při Svatém stolci a třetí manželka bývalého předsedy sněmovny reprezentantů Newta Gingriche. V minulosti pracovala jako prezidentka multimediální společnosti Gingrich Productions.\n\nAmerický prezident Donald Trump ji 20. května 2017 nominoval na úřad velvyslankyně při Svatém stolci. Přísahu složila do rukou amerického viceprezidenta Mika Pence 24. října téhož roku. Do Vatikánu přicestovala 6. listopadu 2017 jako designovaná velvyslankyně a plnohodnotný mandát započala 22. prosince téhož roku po předání pověřovacích listin papeži Františkovi.\n\nNarodila se jako Callista Louise Bisek roku 1966 do rodiny Alphonse Emila Biseka a Bernity (Krauseové) Bisekové, ve wisconsinském Whitehallu. Otec pracoval v potravinářském závodu a matka byla sekretářkou. Po předcích má polský a švýcarský původ.\n\nStřední školu Whitehall Memorial High School ukončila v roce 1984. Následně absolvovala Luther College v iowském Decorah, kde si za hlavní obor zvolila hudbu. Na univerzitě se stala členkou spolku „Delta Alfa Delta“. Bakalářský program zakončila roku 1988 s vyznamenáním a obdržela titul Bachelor of Arts.\n\nPo vysokoškolských studích nastoupila v roce 1988 na stáž do washingtonské kanceláře republikánského kongresmana Steva Gundersona. V závěru praxe se stala stálou zaměstnankyní jeho týmu, v němž působila do roku 1995. Dalších dvanáct let pracovala jako vedoucí úřadu zemědělského výboru sněmovny reprezentantů.\n\nPo opuštění vedoucí administrativní pozice ve sněmovním výboru roku 2007 se stala prezidentkou Gingrich Productions, multimediální produkční firmy, kterou založila s manželem Newtem Gingrichem. Její činnost se zaměřila na tvorbu historických a politických dokumentárních filmů, vydávání knih a novin, stejně tak na mediální vystoupení včetně tvorby projevů.\n\nV roli průvodců manželé doprovodili sedm dokumentů: \"A City Upon A Hill\", \"America at Risk\", \"Nine Days that Changed the World\", \"Ronald Reagan: Rendezvous with Destiny\", \"Rediscovering God in America\" a \"Rediscovering God in America II: Our Heritage, and We Have the Power\", jejichž celková prodejnost dosáhla několika set tisíc nahrávek.\n\nDo roku 2017 se stala autorkou pěti dětských knih s ústřední postavou slůněte Ellis.. První z nich \"Sweet Land of Liberty\" se zaměřila na americkou výjimečnost, druhá \"Land of the Pilgrims' Pride\" na osidlování Ameriky. Obě se ocitly na seznamu dětských obrázkových bestsellerů \"The New York Times\".\n\nJako spoluautorka se s manželem a politickým aktivistou Davem Bossiem podílela na vzniku fotoknihy \"Ronald Reagan: Rendezvous with Destiny\". Namluvila také několik manželových audioknih.\n\nV roce 2012 doprovázela manžela Newta Gingriche na shromážděních v jeho úsilí získat republikánskou nominaci v primárkách prezidentských voleb. Na počátku daného roku se ujala aktivnější role v jeho kampani a také vystupovala na samostatných akcích. Projev manželových programových priorit přednesla 10. února 2012 na konferenci Konzervativní politické akce v marylandském National Harbor. \n\nKampaň rovněž podpořila na shromážděních republikánských žen, střetnutích s příznivci Gingriche a při četných společenských událostech.\n\nAmerický prezident a spojenec jejího manžela Donald Trump ji 20. května 2017 nominoval na úřad americké velvyslankyně při Svatém stolci. K formálnímu zveřejnění došlo několik dní před vatikánským setkáním Trumpa s papežem Františkem 24. května 2017. Nominační listina byla postoupena Senátu, který navrhované velvyslance schvaluje. Slyšení před senátním zahraníčním výborem absolvovala 18. července téhož roku a Senát USA ji pak do funkce schválil 16. října poměrem hlasů 70–23. O osm dní později složila přísahu do rukou amerického viceprezidenta Mika Pence. Vatikánskou misi zahájila 6. listopadu jako designovaná velvyslankyně a plnohodnotný mandát započala 22. prosince téhož roku po předání pověřovacích listin papeži Františkovi.\n\nS Newtem Gingrichem se seznámila v roce 1993 během působení v kanceláři kongresmana Gundersona. Gingrich tehdy zastával pozici whipa menšiny ve Sněmovně reprezentantů, tj. druhou nejdůležitější sněmovní funkci (po vůdci menšiny) v rámci Republikánské strany, která nedržela v komoře většinu. \n\nRoku 1999 svědčila v Gingrichově rozvodovém řízení a uvedla, že partnerský vztah započal o šest let dříve v době politikova druhého manželství s Marianne Gintherovou. Po dokončení rozvodu se za něj provdala 18. srpna 2000 při soukromém obřadu ve virginské Alexandrii. Newt Gingrich požádal v roce 2002 atlantskou arcidiecézi o anulování jeho devatenáctiletého manželského svazku s Marianne Gintherovou i na základě zdůvodnění, že jeho bývalá žena byla již dříve vdaná. \n\nCeloživotní katolička Callista Gingrichová sehrála roku 2009 aktivní roli v Gingrichově příklonu k víře. Působí také jako prezidentka nadace Gingrich Foundation. Rodina žije ve virginském McLeanu.\n\n"}
{"id": "1293143", "url": "https://cs.wikipedia.org/wiki?curid=1293143", "title": "Hungarian Open", "text": "Hungarian Open\n\nHungarian Open je označení více sportovních událostí na území Maďarska:\n\n"}
{"id": "1293144", "url": "https://cs.wikipedia.org/wiki?curid=1293144", "title": "Půček", "text": "Půček\n\nPůček je české příjmení, patřící více osobám:\n\n\n"}
{"id": "1293145", "url": "https://cs.wikipedia.org/wiki?curid=1293145", "title": "Christian Core", "text": "Christian Core\n\nChristian Core (* 5. října 1974 Savona, Ligurie) je bývalý italský reprezentant ve sportovním lezení, první italský vítěz světového poháru. Mistr světa, Evropy, Itálie a vítěz Italského poháru v boulderingu. Mistr Itálie v lezení na obtížnost. V boulderingu, ke kterému na světových závodech přešel v roce 1999, se mu dařilo o mnoho lépe než v lezení na obtížnost.\n\n\n\n\n\n\n"}
{"id": "1293147", "url": "https://cs.wikipedia.org/wiki?curid=1293147", "title": "Internazionali BNL d'Italia 2017", "text": "Internazionali BNL d'Italia 2017\n\nInternazionali BNL d'Italia 2017, známý také pod názvy Italian Open 2017 nebo Rome Masters 2017, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Foro Italico na otevřených antukových dvorcích. Konal se mezi 15. až 21. květnem 2017 v italské metropoli Římě jako sedmdesátý čtvrtý ročník turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 4 507 375 eur. Ženská část disponuovala rozpočtem 3 076 495 dolarů a byla součástí kategorie WTA Premier 5.\n\nNejvýše nasazenými hráči v soutěžích dvouher se stali světové jedničky Skot Andy Murray a Němka Angelique Kerberová, kteří prošli do finálových duelů. Jako poslední přímí účastnici do dvouher nastoupili kyperský 56. hráč pořadí Marcos Baghdatis a 53. žena klasifikace Jelena Jankovićová ze Srbska.\n\nČtvrtou trofej v probíhající sezóně vyhrála Ukrajinka Elina Svitolinová, jež se posunula na kariérní maximum, když jí po turnaji poprvé patřilo 6. místo žebříčku. Čtvrtý titul na okruhu ATP Tour si připsal 20letý Němec Alexander Zverev, jenž poprvé triumfoval v sérii Masters. Stal se tak vůbec prvním jejím šampionem narozeným v 90. letech dvacátého století a bodový zisk mu zajistil premiérový kariérní průnik do elitní světové desítky na 10. místo.\n\nOsmou deblovou trofej z okruhu ATP Tour si odvezl francouzský pár Pierre-Hugues Herbert a Nicolas Mahut. Třetí společný titul ze čtyřhry WTA Tour vybojoval tchajwansko-švýcarský pár Čan Jung-žan a Martina Hingisová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n"}
{"id": "1293151", "url": "https://cs.wikipedia.org/wiki?curid=1293151", "title": "Internazionali BNL d'Italia 2017 – mužská dvouhra", "text": "Internazionali BNL d'Italia 2017 – mužská dvouhra\n\nMužská dvouhra Internazionali BNL d'Italia 2017 probíhala ve druhé polovině května 2017. Do singlové soutěže římského tenisového turnaje nastoupilo padesát šest hráčů. Z kvalifikace prošlo sedm tenistů řádně po výhrách ve dvou kolech a tři tzv. šťastní poražení. Obhájcem titulu byl první tenista světa Andy Murray, kterého po volném losu vyřadil ve druhém kole Ital Fabio Fognini.\n\nRakušan Dominic Thiem ukončil čtvrtfinálovou výhrou nad Rafaelem Nadalem Španělovu 17zápasovou neporazitelnost na antuce. Vrátil mu také dvě finálové prohry, které utržil na předchozích turnajích Mutua Madrid Open a Barcelona Open Banco Sabadell.\n\nVítězem se stal šestnáctý nasazený Němec Alexander Zverev, jenž ve finále za 1.21 hodin zdolal srbskou světovou dvojku Novaka Djokoviće po dvousetovém průběhu 6–4 a 6–3, když nečelil žádné brejkové hrozbě. V probíhající sezóně si tak připsal třetí turnajové vítězství, které představovalo čtvrtý singlový titul na okruhu ATP Tour.\n\nVe 20 letech Zverev poprvé triumfoval v sérii Masters. Stal se nejmladším vítězem této kategorie od Miami Masters 2007, a tehdy 19letého Djokoviće, rovněž jako vůbec prvním šampionem série narozeným v 90. letech dvacátého století. Po turnaji se premiérově v kariéře posunul do elitní světové desítky, když ji uzavíral 10. místem.\nOsm nejvýše nasazených hráčů obdrželo volný los do druhého kola.\n\n"}
{"id": "1293152", "url": "https://cs.wikipedia.org/wiki?curid=1293152", "title": "Internazionali BNL d'Italia 2017 – ženská dvouhra", "text": "Internazionali BNL d'Italia 2017 – ženská dvouhra\n\nŽenská dvouhra Internazionali BNL d'Italia 2017 probíhala ve druhé polovině května 2017. Do singlové soutěže římského tenisového turnaje nastoupilo padesát šest hráček. Obhájkyní titulu byla americká světová dvojka Serena Williamsová, která však přerušila kariéru pro těhotenství.\n\nTřetí hráčku žebříčku Karolínu Plíškovou dělil od premiérového posunu na pozici světové dvojky jediný vyhraný zápas. Klíčové čtvrtfinále však s jedenáctou ženou klasifikace Elinou Svitolinovou nezvládla a po sérii pěti vzájemných výher s Ukrajinkou prohrála. Soupeřka tak snížila pasivní bilanci utkání na 2–5. Za absentující světovou dvojkou Serenou Williamsovou česká jednička v následném vydání žebříčku WTA ztrácela pouze 10 bodů. \n\nVítězkou se stala osmá nasazená Elina Svitolinová, jež ve finále zdolala rumunskou světovou čtyřku Simonu Halepovou po třísetovém průběhu 4–6, 7–5 a 6–1. V probíhající sezóně si jako první tenistka připsala čtvrté turnajové vítězství s bilancí výher a proher 31–6, které představovalo osmý singlový titul na okruhu WTA Tour. Halepové patřil úvod duelu, v němž šla podávat na zisk prvního dějství za stavu 5–2 na gamy. Při skluzu v dané hře si však podvrtla kotník, který ji indisponoval v dalším průběhu. Bodový zisk zajistil 22leté Svitolinové návrat do elitní desítky žebříčku a posun na kariérní maximum, když jí po turnaji patřilo 6. místo. Ukončila také 9zápasovou sérii vítězných utkání Rumunky. \nOsm nejvýše nasazených hráček obdrželo volný los do druhého kola.\n\n"}
{"id": "1293158", "url": "https://cs.wikipedia.org/wiki?curid=1293158", "title": "SuperDragons", "text": "SuperDragons\n\nSuperDragons je projekt komunitního umění ve velšském městě Newport. Městská rada pořádala newportské umělce, aby podle vzoru celosvětových veřejných uměleckých výstav CowParade předložili své návrhy na skulptury draků. Vítězná díla realizovali samotní umělci coby prvek komunitního umění. Projekt se uskutečnil dvakrát, v letech 2010 a 2012, vzniklo celkem přibližně 60 velkých zdobených sklolaminátových draků, kteří byli vystavováni při nejrůznějších příležitostech.\n\nV roce 2010 byl tento projekt uspořádán při příležitosti konání Ryder Cupu, který tehdy město hostilo. Vyrobení draci byli vystaveni mezi červnem a zářím 2010 a následně byla většina z nich vydražena v aukci. Ta přinesla téměř 100 000 liber, které byly určeny pro charitu. Několik draků zůstalo ve městě vystaveno, např. u místního sportovního areálu, u městského muzea a u kulturního centra Riverfront Arts Centre.\n"}
{"id": "1293159", "url": "https://cs.wikipedia.org/wiki?curid=1293159", "title": "Registán (Samarkand)", "text": "Registán (Samarkand)\n\nRegistán je náměstí a centrum v historickém městě Samarkand (nyní na území Uzbekistánu). Název Registán původně pochází z perštiny, v níž znamená \"písečné místo\" nebo \"poušť\". Ve středověku se na tomto náměstí shromažďovali lidé, aby vyslechli královské vyhlášky, ohlašované bušením do velkých měděných trubic (tzv. \"džarchis\"). Také se zde konaly veřejné popravy. Na náměstí se nacházejí tři klíčové stavby - tři islámské školy (madrasy) vystavěné v typickém islámském stylu. Nejstarší je Ulegbekova škola, která byla postavena již roku 1417. V roce 1618 byla postavena Šer Dór, 1646 Tilla-Kori. Vstupy do těchto škol jsou si velmi podobné, jsou vystavěny tak, že vytvářejí trojúhelník s veřejným prostranstvím uprostřed a tvoří tak jeden architektonický celek, který je dominantou náměstí Registán. Další stavbou na náměstí je mauzoleum královské dynastie Šajbanidů, poperštěné turko-mongolské dynastie, která starověkému Samarkandu vládla od 16. století, kdy vypudila předchozí timurskou dynastii, rovněž islámskou a turko-mongolskou. Právě její představitel Timur (Temerlán) náměstí začal stavět, jeho vnuk Ulugbek v nejstarší madrase na náměstí dokonce osobně učil, také dodnes nese jeho jméno. Ulugbek na škole přednášel astronomii, matematiku a filozofii a zde také vynalezl sextant. V mauzoleu na náměstí je pohřben i Muhammad Šajbani, zakladatel dynastie Šejbanidů a klíčová figura uzbeckého národního mýtu. Místo je tudíž významné i z hlediska nacionálního. (Temerlán je naopak pohřben v jiném mauzoleu v Samarkandu - Gur-i Emir). Poslední významnou stavbou na náměstí je kopulová stavba bazaru zvaná Čors (v perštině původně \"křižovatka\"), postavená již v 15. století. Dnes je v budově galerie.\n\n"}
{"id": "1293161", "url": "https://cs.wikipedia.org/wiki?curid=1293161", "title": "Seznam středověkých hudebních kodexů", "text": "Seznam středověkých hudebních kodexů\n\nToto je nekompletní seznam středověkých hudebních kodexů.\n\n\n\n\n\n\n\n\n\n\n\n\n\n\n\n\n\n\n\nSvatovítský tropář, či \"svatovítské troparium\", – iluminovaný hudební rukopis – tropář ze 13. století s vyspělou systematicky notovanou jacentně-virgální chorální notací českého typu (tzv. rombiky) z roku 1235. \n\n\n\n\n\n\n\n\n\n\n\n\n\n\n"}
{"id": "1293162", "url": "https://cs.wikipedia.org/wiki?curid=1293162", "title": "Pčoliné", "text": "Pčoliné\n\nPčoliné je obec na Slovensku v okrese Snina v Prešovském kraji na úpatí Bukovských vrchů. V obci se nachází pramen minerální vody s názvem „kvasna voda“.\n\nPrvní písemná zmínka o obci je z roku 1557.\n\n"}
{"id": "1293165", "url": "https://cs.wikipedia.org/wiki?curid=1293165", "title": "Radek Zlatník", "text": "Radek Zlatník\n\nRadek Zlatník (* 4. března 1976) je bývalý český fotbalista, záložník.\n\nV české lize hrál za FK Teplice. Nastoupil v 5 ligových utkáních. V nižších soutěžích hrál i za B-tým AC Sparta Praha. Za reprezentaci do 18 let nastoupil ve 4 utkáních.\n\n\n"}
{"id": "1293166", "url": "https://cs.wikipedia.org/wiki?curid=1293166", "title": "Puurs", "text": "Puurs\n\nPuurs je belgická obec nacházející se v arrondissementu Mechelen v provincii Antverpy ve Vlámském regionu.\n\nK 1. lednu 2016 měla obec 16 999 obyvatel. Jeho celková rozloha činí 33,41 km², z čehož vychází hustota 509 obyvatel na 1 km².\n\nV letech 2004-2015 zde pravidelně probíhala část světového poháru v lezení na obtížnost.\n\n\n\n"}
{"id": "1293169", "url": "https://cs.wikipedia.org/wiki?curid=1293169", "title": "Behaudin Sikirić", "text": "Behaudin Sikirić\n\nŠajch Muhamed Behaudin-efendija (event. Muhammed Behauddin) Sikirić (1860 Oglavak, okres Fojnica, osmanská říše – 20. září 1934 Sarajevo, Království Jugoslávie) byl bosenskohercegovský islámský pedagog, tlumočník a kaligraf bosňáckého původu.\n\nNarodil se do muslimské rodiny s bohatou súfijskou tradicí. Jeho předek Abdurahman Sirri (1775/1785–1847) byl básník, myslitel a zakladatel súfijského kláštera, tekije (1798), směru nakšbandíja v Oglavku (kolem roku 1700 do Fojnice přišel jako muftí jeho děd Fadlullah Baltaoğlu, \"balta\" je turecky sekyra – bosensky v ikavském nářečí sikira – odtud příjmení Sikirić).\n\nBehaudin dokončil Merhemićovu medresu (\"Merhemića medresa\") v Sarajevu a do toho privátně navštěvoval preparandu, učitelskou přípravku (promoval 1889). Poté krátce studoval v Istanbulu. Po návratu do vlasti vyučoval v Sarajevu, nejprve v mektebu (1890–1892) a pak honorárně v Šarí‘atské soudní škole (1. října 1892–30. října 1912), a to předmět arabská kaligrafie. Vedle toho byl učitelem náboženství ve vojenském penzionátu (do 1902), tlumočníkem u Okružního (1893–1902) a Chotárského soudu (1901–1903) a v Zemské vládě (do 1912). Roku 1912 přešel do ruždie, islámské základní školy, kde zůstal až do svého odchodu do penze roku 1925 nebo 1926.\n\nV Sarajevu založil nakšbandíjský klášter, tekiji.\n\nTělesné ostatky Behaudina Sikiriće byly uloženy na sarajevském hřbitově Ravne Bakije.\n"}
{"id": "1293172", "url": "https://cs.wikipedia.org/wiki?curid=1293172", "title": "Mihály Deák-Bárdos", "text": "Mihály Deák-Bárdos\n\nMihály Deák-Bárdos (* 30. ledna 1975 Miškovec, Maďarsko) je bývalý maďarský zápasník klasik.\n\nZápasení se věnoval od 11 let. Ještě jako junior kombinoval klasický a volný styl. S přechodem mezi seniory se specializoval na klasický styl. Připravoval se v klubu Vasas Budapešť. V roce 2000 startoval na olympijských hrách v Sydney a nepostoupil ze základní skupiny přes Alexandra Karelina. V roce 2004 startoval na olympijských hrách v Athénách a nepostoupil ze základní skupinu přes Íránce Sajáda Barziho. V roce 2008 postoupil na olympijských hrách v Pekingu do čtvrtfinále. Na olympijských hrách v Londýně postoupil do druhého kola. V roce 2016 se ještě ve čtyřiceti letech účastnil olympijské kvalifikace na olympijské hry v Riu.\n\n\n"}
{"id": "1293173", "url": "https://cs.wikipedia.org/wiki?curid=1293173", "title": "Atif Hadžikadić", "text": "Atif Hadžikadić\n\nAtif Hadžikadić (1884 Derventa, Bosna a Hercegovina – 1945 Sarajevo, Demokratická federativní Jugoslávie) byl bosenskohercegovský pedagog a politik bosňáckého původu.\n\nV Sarajevu dokončil vyšší gymnázium (maturoval 1906). Vysokoškolská studia filologie dokončil na Vídeňské univerzitě. V rakouské metropoli získal rovněž titul doktora věd. Mezi lety 1915 a 1921 působil jako profesor na Šarí‘atské soudní škole (16. prosince 1915–16. března 1921). Později byl zaměstnal jako profesor v tuzlanském gymnáziu, nato získal místo inspektora ve správě Drinské bánoviny v Sarajevu a nakonec post úředníka v Ministerstvu obchodu a průmyslu. Byl jedním ze zakladatelů a významných představitelů Jugoslávské muslimské organizace, vůdčí politické strany bosenskohercegovských muslimů mezi světovými válkami. Opakovaně získal mandát poslance v parlamentních volbách (1920, 1923, 1925, 1927). Aktivní byl též v podpůrném spolku \"Narodna uzdanica\" (Lidová opora).\n\nPo německé intervenci v Jugoslávii a vzniku fašistického Nezávislého státu Chorvatsko v dubnu 1941 obsadil post sarajevského starosty. V této době byl blízkým spolupracovníkem horlivého kolaboranta Hakiji Hadžiće. Za jeho mandátu došlo např. ke změně názvu sarajevských ulic. Na místě starosty však vydržel sotva čtyři měsíce a ustašovci jej odvolali. Poté byl jmenován ředitelem Obchodní komory v Sarajevu. Po převzetí moci komunistickými partyzány na jaře 1945 byl zatčen a v květnu vojenským tribunálem odsouzen k trestu smrti.\n"}
{"id": "1293182", "url": "https://cs.wikipedia.org/wiki?curid=1293182", "title": "Ali Ruždi Kapić", "text": "Ali Ruždi Kapić\n\nAli Ruždi-efendija Kapić (1867 Počitelj, okres Stolac, osmanská říše – 26. dubna 1934 Sarajevo, Království Jugoslávie) byl osmanský úředník a politik a bosenskohercegovský islámský pedagog bosňáckého původu.\n\nZákladní vzdělání získal v Počitelji, střední a vyšší pak v Istanbulu. Po dokončení právnické fakulty v osmanské metropoli působil jako soudce v různých regioench říše. V době mladoturecké revoluce krátce působil jako velitel cařihradské policie. Po schválení náboženské a školské autonomie muslimů v Bosně a Hercegovině (1909) byl jedním ze tří kandidátů na reisu-l-ulemu Islámského společenství, nicméně jeho jméno bylo rakousko-uherskou správou zamítnuto a celá volba nakonec zrušena. V druhé volbě, z níž vzešel reis Sulejman Šarac, již nebyl nominován.\n\nPo skončení první světové války byl epizodicky ministrem spravedlnosti v kabinetu Damat Ferid-paši. Po nástupu Mustafy Kemala k moci emigroval do Království Srbů, Chorvatů a Slovinců, neboť mu od nové státní moci hrozil trest smrti. Roku 1924 se stal profesorem Šarí‘atské soudní školy (18. dubna 1924–26. dubna 1934), kde pak setrval až do své smrti.\n"}
{"id": "1293186", "url": "https://cs.wikipedia.org/wiki?curid=1293186", "title": "František Srp", "text": "František Srp\n\nFrantišek Srp (5. července 1895 Veleň – 25. listopadu 1943 Bučovice) byl český akademický malíř, grafik, ilustrátor a pedagog.\n\nFrantišek Srp se narodil v obci Veleň do rodiny místního hostinského Karla Srpa. V letech 1914-1916 studoval na pražské Uměleckoprůmyslové škole u profesorů E.Dítěte a Františka Kysely. V dalším studiu pokračoval na pražské malířské akademii u profesor Maxmiliána Pirnera, kde také v roce 1919 absolvoval. Od roku 1924 působil jako profesor reálného gymnázia v Bučovicích. Prof. František Srp zemřel koncem roku 1943 v Bučovicích.\n\nByl členem Svazu výtvarných umělců v Brně a Sdružení výtvarných umělců moravských Aleš.\n\n"}
{"id": "1293188", "url": "https://cs.wikipedia.org/wiki?curid=1293188", "title": "Adwa", "text": "Adwa\n\nAdwa () je město v severní Etiopii. Leží ve stejnojmenném okrese v zóně Mehakelegnaw ve spolkové zemi Tigraj. V roce 2007 zde žilo asi 40 tisíc obyvatel.\n\nV polovině 17. století se Adwa, díky tomu, že ležela na cestě mezi Rudým mořem a nově založeným hlavním městem Gondarem, stala významnou obchodní křižovatkou. Nedaleko odtud proběhla roku 1896 v rámci první italsko-etiopské války bitva u Adwy, v níž etiopská armáda rozdrtila výrazně menší armádu italskou.\n"}
{"id": "1293191", "url": "https://cs.wikipedia.org/wiki?curid=1293191", "title": "Smažená rýže", "text": "Smažená rýže\n\nSmažená rýže je pokrm oblíbený zejména v Asii, tvořený vařenou rýží, která byla po uvaření smažena na pánvi a je obvykle smíchána s jinými přísadami, jako jsou vejce, zelenina, mořské plody nebo maso. Nezřídka slouží také jako příloha. Smažená rýže je populární součástí východní, jihovýchodní a jihoasijské kuchyně. Má velmi blízko ke smaženým nudlím nebo pyttipanně. Smažená rýže má mnoho druhů, podle složení přísad. V Číně patří k nejznámějším typům smažená rýže \"Jang-čou\" (krevety, vejce, vepřové maso) a smažená rýže \"Hokkien\" (hustá omáčka, houby, maso, zelenina). V Japonsku je populární variace známá jako \"Chāhan\", jejíž součástí je \"katsuobushi\", tedy sušený, uzený a fermentovaný tuňák. V Koreji zase verze zvaná \"bokkeum-bap\", s \"gimgaru\" (vločkami z mořských řas) a sezamovým olejem, často užívaná jako „zákusek“ po hlavním jídle. \n\nV jihovýchodní Asii jsou nejpopulárnější varianty malajská \"Nasi goreng\" (liší se hlavně kořením: sladká sojová omáčka, sambal, akar a krupuk) a thajská \"khao phat\" (používá jasmínovou rýži, doplněnou okurkou, omáčkou z thajského čili, rybí omáčkou a česnekem, v některých podvariantách i kokosem a ananasem). V Asii se některé restaurace na smaženou rýži vyloženě specializují a nabízejí mnoho jejích druhů. V Evropě a USA si řada asijských, vegetariánských nebo muslimských restaurací vyvinula vlastní variantu smažené rýže založené na kombinaci se smaženými vejci (podobně jako u smažených nudlí). V Indonésii je smažená rýže typicky prodávána pouličními prodejci s malým vozíkem.\n"}
{"id": "1293192", "url": "https://cs.wikipedia.org/wiki?curid=1293192", "title": "Hasan Hodžić", "text": "Hasan Hodžić\n\nHasan Hodžić (1873 Ljubija, okres Prijedor, osmanská říše – 29. listopadu 1936 Sarajevo, Království Jugoslávie) byl bosenskohercegovský pedagog bosňáckého původu.\n\nZákladní a Učitelskou školu dokončil v Sarajevu. Nato získal místo pomocného učitele v základní škole Prijedoru (od 1894). Jako stupentista Zemské vlády posléze absolvoval Vyšší pedagogickou školu (\"Pädagogiums\") ve Vídní. Po návratu do vlasti roku 1900 působil jako dočasný učitel v obchodní škole v Brčku, nače byl umsítěn do Učitelské školy v Sarajevu (od roku 1903 nejprve jen jako prefekt čekatelského konviktu, když nahradil Edhema Mulabdiće, poté od 1904 i jako učitel), a to i po jejím přemístění do severobosenské Derventy roku 1914. Roku 1916 byl se stal řádným učitelem matematiky a přírodních věd v Šarí‘atské soudní škole (29. září 1916–5. dubna 1933, honorárně na téže pozici již 15. března 1904–2. dubna 1915). V tomto vzdělávacím zařízení zůstal až do svého odchodu do penze roku 1933.\n\nHasan Hodžić byl aktivní ve spolkovém životě muslimské komunity. Podílel se na vzniku a chodu podpůrného sdružení \"Gajret\" (Úsilí), přičemž roku 1909 (po necelém měsíci rezignoval pro nesouhlas se zvolením Osmana Đikiće za tajemníka) a pak v letech 1919–1920 stál v jeho čele. V tomto období po vzniku jihoslovanského státu vlastnil a společně s Šukrijou Kurtovićem a Omerem Kajtazem vydával list \"Budućnost\" (Budoucnost). V podtitulu periodika stálo Orgán pokrokových nacionalistů pro práci mezi muslimy (\"Organ naprednih nacionalista za rad među muslimanima\"), čímž chtěli dát jasně na srozuměnou své prosrbské nacionální smýšlení. Hodžićovo působení v čele \"Gajretu\" i politického listu nemělo ovšem dlouhého trvání, roku 1920 byl zvolen jiný předseda spolku a ve volbách „pokrokoví nacionalisté“ propadli.\n\nHasan Hodžić zemřel 29. listopadu, hned druhého dnes se uskutečnila zádušní mše a uložení ostatků ve dvoře sarajevské mešity Bakije.\n"}
{"id": "1293193", "url": "https://cs.wikipedia.org/wiki?curid=1293193", "title": "Adwa (rozcestník)", "text": "Adwa (rozcestník)\n\nAdwa může znamenat:\n\n"}
{"id": "1293195", "url": "https://cs.wikipedia.org/wiki?curid=1293195", "title": "New Castle County", "text": "New Castle County\n\nNew Castle County je okres ve státě Delaware v USA. Ze všech tří okresů v Delaware leží nejseverněji. V roce 2016 zde žilo 556 987 obyvatel. Správním městem okresu je Wilmington. Celková rozloha okresu činí 1 279 km². I přesto, že je nejmenším okresem v Delaware, tak zde žije více obyvatel, než v obou dalších okresech dohromady.\n\nOkres je pojmenovaný podle města v severovýchodní Anglii.\n\nPrvním trvalým evropským osídlením v okrese New Castle byla švédská pevnost Fort Christina, která od roku 1638 stála na místě dnešního Wilmingtonu. Švédové uzavřeli dohodu s místními indiány kmene Lenapi o obsazení tohoto území.\n\nV roce 1651 Nizozemci založili pevnost Fort Casimir (ze které později vzniklo město New Castle) a odkoupili pozemky od Lenapů i s částí švédského území.\n\nV roce 1654 Švédové vyhnali Nizozemce z oblasti západně od řeky Delaware a obsadili jejich pevnost Fort Casimir, kterou přejmenovali na New Trinity. Rok poté Nizozemci dobyli zpět svojí pevnost, kterou přejmenovali na New Amstel. Během roku 1655 také obsadili švédskou pevnost Fort Christina i se zbytkem švédského území v Delaware.\n\nV roce 1664 dobyli území Angličané a New Amstel přejmenovali na New Castle. V roce 1673 území ještě jednou dobyli Nizozemci, ale po půl roce přešlo zpět do rukou Angličanů a stalo se součásti kolonie New York.\n\nV roce 1680 se od okresu New Castle oddělila část zvaná St. Jones County, která je v současnosti okresem Kent v Delaware. 24. srpna 1682 se New Castle spolu s okolním územím oddělil od kolonie New York a stal se vlastnictvím Willama Penna, který zde založil kolonii Delaware.\n"}
{"id": "1293196", "url": "https://cs.wikipedia.org/wiki?curid=1293196", "title": "Jiří Kotrč", "text": "Jiří Kotrč\n\nJiří Kotrč (* 25. června 1960, Praha, Československo) je bývalý československý házenkář, pivot. Po skončení aktivní kariéry působí jako trenér.\n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil v 6 utkáních a dal 17 gólů. Na klubové úrovni hrál v letech 1978-1990 a 1994-1996 za Duklu Praha. V roce 1984 vyhrál s Duklou Pohár mistrů evropských zemí. Za reprezentaci Československa nastoupil v 250 utkáních, třikrát byl vyhlášen československým házenkářem roku.\n\n"}
{"id": "1293198", "url": "https://cs.wikipedia.org/wiki?curid=1293198", "title": "Gérome Pouvreau", "text": "Gérome Pouvreau\n\nGérome Pouvreau (* 1983 Francie) je bývalý francouzský reprezentant ve sportovním lezení, mistr světa v lezení na obtížnost, vicemistr Francie v lezení na obtížnost a boulderingu. V celkovém hodnocení světového poháru získal dohromady tři medaile v obou disciplínách a jednu v kombinaci.\n\nNa mistrovství světa juniorů získal dvě medaile a zvítězil v celkovém hodnocení Evropského poháru juniorů v lezení na obtížnost.\n\n\n\n"}
{"id": "1293199", "url": "https://cs.wikipedia.org/wiki?curid=1293199", "title": "Ladomirov", "text": "Ladomirov\n\nLadomirov je obec na Slovensku v okrese Snina.\n\nPrvní písemná zmínka o obci je z roku 1567. První úřední záznam s původním názvem obce Ladomérovi pochází z druhé poloviny 18. století a to na pečeti obce, která je uložena v zemském archivu v Budapešti. Na pečeti je vyobrazena postava muže, který sype do uskladňovací nádoby z pytle zrno. Lidé se živili tradičním zemědělstvím, pastevectvím, chovem dobytka a lesními pracemi. Až do roku 1918 patřila obec do Zemplínské stolice. Řeckokatolická cerkev z roku 1890 byla postavena na místě původního dřevěného kostela.\n\nV katastrálním území obce směrem na Kolonicu se nachází astronomická observatoř Kolonické sedlo.\n\nV obci se narodil maďarský literární vědec Frigyes Riedl (1856-1921). Narodil se zde Anton Hodinka (1864-1946), přední badatel uherských Rusínů, historik, člen Maďarské akademie věd.\nV obci se narodil a prožil své dětství vysoký důstojník ozbrojených sil SR generálmajor Ing.Ján Salaganič.\n"}
{"id": "1293200", "url": "https://cs.wikipedia.org/wiki?curid=1293200", "title": "Chasan Barojev", "text": "Chasan Barojev\n\nChasan Barojev (Barojty) (* 1. prosince 1982 Dušanbe, Sovětský svaz) je bývalý ruský zápasník klasik osetského původu, olympijský vítěz z roku 2004.\n\nNarodil se v dnešním Tádžikistánu do osetské rodiny. Zápasit začal ve 12 letech v Dušanbe. V době občanské války v Tádžikistánu v devadesátých letech se s rodinou přestěhoval do Vladikavkazu, kde pokračoval v Severní Osetii netradičně v tréninku klasického stylu zápasu pod vedením Vladimira Urujmagova. V roce 2002 si ho reprezentační trenér Gennadij Sapunov stáhl do vrcholového tréninkového centra v Moskvě. V roce 2004 startoval na olympijských hrách v Athénách a získal zlatou olympijskou medaili, když ve finále porazil reprezentanta Kazachstánu Giorgi Curcumiju. V roce 2008 získal na olympijských hrách v Pekingu stříbrnou olympijskou medaili, o tu ho však připravil po letech provedený test jeho vzorku. V roce 2016 byly v jeho vzorku z olympijských her 2008 nalezeny stopy po steroidu turinabolu. V jeho sportovní kariéře měl tento nález viditelný odraz. Od svého vítězství v roce 2004 trpěl bolestmi zad, kvůli kterým přišel o několik mistrovství. V roce 2012 startoval na olympijských hrách v Londýně a neprošel přes úvodní kolo. \n\n\n"}
{"id": "1293204", "url": "https://cs.wikipedia.org/wiki?curid=1293204", "title": "Gaskoňské vévodství", "text": "Gaskoňské vévodství\n\nGaskoňské vévodství neboli Vévodství Vasconie (baskicky \"Baskoniako dukerria\", baskicky \"Ducat de Gasconha\", francouzsky \"Duché de Gascogne\" nebo \"Duché de Vasconie\") byl středověký státní útvar existující mezi lety 602 a 1453 v jihozápadní Francii a částečně zasahující do severního Španělska, ve středověku sousedilo na severu s Akvitánií a na západě s hrabstvím Toulouse, na jihu s Aragonií, Navarrou a hrabstvím Barcelony.\n\nPočátky Gaskoňska sahají až do raného středověku. Prapůvodní \"Wasconie\" byla vytvořena franskými Merovejci jako pohraniční marka pro jejich Franskou říši, hraničila s říší Vizigótů a po jejím pádu se stala dějištěm vpádu muslimů do nitra Evropy. Po sériích povstání proti Frankům, znovu nabyté svobody a její opakované ztráty, bylo Gaskoňsko v roce 1053 dobyto Akvitánským vévodstvím. Spolu s Anglií a dalšími pevninskými vévodstvími tvořily součást velké říše Anjouovců (Plantagenetů). Od roku 1204 si titul gaskoňského vévody přisvojili angličtí králové této dynastie.\n\nGaskoňské vévodství až do Stoleté války mezi Anglií a Francií náleželo ke kontinentálního panství Plantagenetů, jenže během Stoleté války, která skončila porážkou Anglie a ztrátou všech jejích pevninských území ve prospěch Francie, bylo i Gaskoňsko dobyto a připojeno k Francii, a to králem Karlem V. Francouzským. V roce 1453 bylo plně začleněno k Francii v rámci vévodství Guyenne (zkomolenina Akvitánie) a jako samostatný státní útvar přestal definitivně existovat.\n\nAž do Velké francouzské revoluce bylo Gaskoňsko jednou z francouzských provincií.\n\nVévodství bylo rozděleno mezi hrabství, vikomství a tři samostatná panství (baronie). Hrabství a vikomství se dále dělila na jednotlivá panství.\n\n"}
{"id": "1293205", "url": "https://cs.wikipedia.org/wiki?curid=1293205", "title": "Jurij Patrikejev", "text": "Jurij Patrikejev\n\nJurij Nikolajevič Patrikejev (* 28. září 1979 Kirovo-Čepeck, Sovětský svaz) je bývalý ruský zápasník klasik, bronzový olympijský medailista z roku 2008, který od roku 2007 reprezentoval Arménii.\n\nZápasit začal v rodném Kirovo-Čepecku pod vedením Pavla Vertunova. Od roku 1999 se vrcholově připravoval v Krasnodaru pod vedením Igora Ivanova. V ruské reprezentaci se prosazoval od roku 2001 v supertěžké váze do 120 kg. Nesplňoval však podmínky nástupce Alexandra Karelina a reprezentační vedení klasického zápasu upřednostnilo při nominaci na olympijské hry v Athénách v roce 2004 Chasana Barojeva. V roce 2006 kývnul na nabídku reprezentovat Arménii. V roce 2008 se kvalifikoval na olympijské hry v Pekingu a přes opravného pavouka vybojoval bronzovou olympijskou medaili. V roce 2012 se rozloučil se sportovní kariérou postupem do druhého kola na olympijských hrách v Londýně.\n\n\n"}
{"id": "1293208", "url": "https://cs.wikipedia.org/wiki?curid=1293208", "title": "Osamělí běžci", "text": "Osamělí běžci\n\nOsamělí běžci () byla slovenská básnická skupina existující od roku 1963. Jejími členy jsou Ivan Štrpka (* 1944), Peter Repka (* 1944) a Ivan Laučík (1944–2004).\n\nV českém prostředí bývá zaměňována s tzv. „generací“ osamělých běžců. Tento pojem Petra A. Bílka označuje básníky oficiálně publikující v 80. letech 20. století v Čechách.\nObě označení jsou inspirována povídkou Alana Sillitoea Osamělost přespolního běžce.\n\nV roce 2017 vyšel výbor z tvorby slovenských Osamělých běžců v českém překladu Miroslava Zelinského v nakladatelství Protimluv.\n"}
{"id": "1293211", "url": "https://cs.wikipedia.org/wiki?curid=1293211", "title": "Salih Aličehić", "text": "Salih Aličehić\n\nSalih Emin-efendija Aličehić (15. května 1865 Travnik, osmanská říše – 5. června 1908 Bosna a Hercegovina) byl bosenskohercegovský pedagog bosňáckého původu.\n\nV rodném městě navštěvoval mekteb a medresu, základní a střední islámskou školu. Mezi lety 1881 a 1885 se vzdělával na nedávno otevřeném nižším gymnáziu v Sarajevu. Nato byl umístěn jako dočasný učitel do národní základní školy v Mostaru a pak od roku 1888 do sarajevské ruždie (druhé národní chlapecké základní školy). Roku 1890 složil učitelskou zkoušku, načež byl Zemskou vládou v Bosně a Heregovině poslán na studium na Vyšší pedagogickou školu (\"Pädagogiums\") ve Vídni. Tu dokončil jako první muslim z Bosny a Hercegoviny. Po návratu do vlasti roku 1894 byl jmenován ředitelem sarajevské ruždie, islámské základní školy, a islámské učitelské přípravky, Daru-l-mualliminu. Na této pozici zůstal do roku 1907, kdy jej vystřídal Ahmed Šćeta.\n"}
{"id": "1293213", "url": "https://cs.wikipedia.org/wiki?curid=1293213", "title": "Javier Valdez Cárdenas", "text": "Javier Valdez Cárdenas\n\nJavier Valdez Cárdenas (14. dubna 1967, Culiacán, Sinaloa – 15. květen 2017, Culiacán) byl mexický spisovatel a novinář, píšící o mexických drogových kartelech (např. kartelu Sinaloa). Byl nalezen zastřelený nedaleko redakce periodika 'RíoDoce', do kterého psával.\n\nJe autorem knihy \"Malayerba\", pojednávající o tzv. narcotráficos.\n\n"}
{"id": "1293217", "url": "https://cs.wikipedia.org/wiki?curid=1293217", "title": "Hannes Puman", "text": "Hannes Puman\n\nHannes Puman (* 29. prosince 1997 Eskilstuna Švédsko) je švédský reprezentant ve sportovním lezení, juniorský mistr světa, Evropy a vítěz Evropského poháru juniorů v lezení na obtížnost, závodí také v lezení na rychlost a v boulderingu.\n\n\n"}
{"id": "1293218", "url": "https://cs.wikipedia.org/wiki?curid=1293218", "title": "Rande", "text": "Rande\n\nRande (z franc. \"rendez-vous\") je schůzka dvou lidí, kteří se chtějí seznámit a případně navázat trvalejší vztah. Na rande se dva lidé teprve poznávají a zhodnocují, zda má smysl pokračovat v dalších schůzkách. Za rande se dají rovněž považovat setkání následující po prvním, kdy dochází k hlubšímu poznávání, rozvoji zamilovanosti a prvnímu intimnímu kontaktu. Rande může vyústit v přátelství, milenecký poměr nebo vážný vztah nebo také v nic dalšího.\n\nNa rande by se měla dvojice vyvarovat určitých témat. Stačí jedna špatná věta nebo téma a je konec všem nadějím. Tabu jsou bývalí partneři, zdravotní stav, alkoholové zážitky, tesknění nad minulostí a stěžování si. Protějšek by se neměl toho druhého ptát, kolik chce dětí, jakou bere výplatu, proč je sám a proč ho opustil bývalý partner.\n\nVelmi populárním v zaneprázdněné době se stává speed dating, které je založeno na principu postupného seznámení s mnoha kandidáty. Následně každý do dotazníku zakroužkuje ty, s nimiž by se chtěl setkat i příště. Při vzájemných sympatiích nic nebrání v tom, aby se dva lidé spolu sešli. Na oslnění protějšku má každý zhruba pět minut, během kterých se musí představit. Základem úspěchu je nenucená konverzace o zálibách a umění naslouchat. Speed dating se obvykle koná ve větších městech.\n\nTen, kdo zve na rande a chce pokračovat i v dalších schůzkách, měl by si promyslet, co o sobě dotyčnému prozradí a měl by se chovat přirozeně, jako kdyby komunikoval se svými přáteli. Být sám sebou je hlavním předpokladem, aby si protějšek o druhém neudělal mylný názor, protože by časem stejně vyšly najevo pravé povahové rysy. Odborníci radí nešetřit úsměvy a optimismem a naopak se vyhnout dvojsmyslným poznámkám. Přátelské chování má obzvlášť kýžený účinek na další rozvoj počátečního vztahu.\n\nPrvní rande rozhodne, zda si dvojice domluví další schůzku. V dnešní době si lidé sjednávají první rande zejména přes internetové seznamky, sociální sítě nebo aplikace v chytrém telefonu. Důležité je hlavně to, jaký první dojem na sebe lidé udělají. Muži mají rádi atraktivní a inteligentní ženy, ženy zdravě sebevědomé a galantní muže. První rande je vhodné zorganizovat na veřejném místě a ani jeden z dvojice by se neměl snažit ohromit toho druhého penězi nebo postavením.\n\nNa první rande chodí lidé s určitými obavami a představami, co všechno nepředvídatelného se může přihodit. Nejčastěji se lidé zaobírají tím, o čem si budou s protějškem povídat a zda nenastane tíživé ticho. Rovněž se strachují, že řeknou něco nevhodného nebo budou druhým pohlavím odmítnuti. Zvláště muži pak tápou, zda ženu na konci prvního rande políbit nebo ji pozvat k sobě domů.\n\nV současné době se role v partnerském životě stírají a v některých partnerstvích vládnou ženy, v jiném muži. Na prvním rande dochází k přerozdělování těchto rolí. Pokud jeden z dvojice touží v budoucím vztahu po dominanci, měl by zaplatit útratu a určovat tempo a pokroky v milostném životě. Pokud chce dvojice vyrovnaný vztah, prvně zaplatí žena, poté muž. V případě, že jeden z dvojice pouze přijímá, staví se v rozvíjejícím se vztahu do pasivní role.\n\nPrvní rande je nejdůležitější, na prvním rande máte totiž možnost udělat dobrý dojem. Ženy rády přenechají iniciativu a nápady mužům a nechávají se tak překvapit. Volba místa prvního rande může být podnětem k dalším schůzkám. Ideální je zvolit takové místo, kde nejsou dva lidé zcela sami, ale otevírá se jim tu prostor k povídání a poznávání. Nejobvyklejším místem pro schůzku bývá kavárna, cukrárna nebo restaurce. Je to totiž ideální prostředí na povídání. Další tradiční místo bývá kino, kde je důležité zvážit výběr filmu. Po dobré večeři nebo kině přijde vhod i procházka po okolí, kde máte prostor na to si v klidu popovídat. Cestou můžete narazit na zmrzlinu nebo nějaký dobrý drink. Pokud chcete být trochu originální můžete vyzkoušet například piknik, brusle, zoologickou zahradu, pouť, šlapadla nebo výlet na nějaký hrad či zámek.\n\nRande naslepo je čím dám oblíbenějším způsobem seznamování, zvlášť pokud se dvojice seznámila na online seznamce. Na schůzku naslepo lidé většinou chodí s nějakým očekáváním a představami, které si utvořili o druhém po komunikaci na internetu nebo po telefonu. Až 90 procent inzerentů o sobě nepodává pravdivé informace a při osobní schůzce může nastat pro druhého nepříjemný šok.\n"}
{"id": "1293221", "url": "https://cs.wikipedia.org/wiki?curid=1293221", "title": "Hajdar Fazlagić", "text": "Hajdar Fazlagić\n\nHajdar Fazlagić (1867 Trebinje, osmanská říše – 19. června 1933, Království Jugoslávie) byl bosenskohercegovský pedagog bosňáckého původu.\n\nV rodném městě navštěvoval základní školu. Na příkaz vojenské velitele Trebinje Brauna byl společně s dalšími třemi mladíky poslán na studia do Sarajeva. V bosenskohercegovské metropoli absolvoval šest ročníků gymnázia (podle některých zdrojů první dva ročníky absolvoval v Mostaru, což není možné, jelikož tato škola byla otevřena až později) a Učitelskou školu. Po studiích učil v Sarajevu: od roku 1890 byl pomocným učitelem v druhé národní chlapecké základní škole, ruždii, od 1892 coby definitivní učitel v témže zařízení. Následně se roku 1893 přemístil do Mostaru, kde vyučoval na druhé národní chlapecké škole, ruždii. Od oku 1899 působil v sarajevském Daru-l-mualliminu, muslimské učitelské přípravce. Roku 1904 byl pak umístěn do národní základní školy v Travniku. Roku 1912 byl přidělen k první národní chlapecké škole v Sarajevu (od 1913 s umístěním v první profesní třídě), načež se roku 1914 stal jejím ředitelem. V Sarajevu tehdy fungovaly čtyři veřejné chlapecké základní školy, z nichž první a druhou navštěvovali převážně muslimové.\n\nKrátce po přelomu století aktivně vstoupil do spolkového života muslimské komunity. Podílel se na vzniku (1903) a chodu podpůrného sdružení \"Gajret\" (Úsilí). Vedle toho sbíral muslimskou lidovou slovesnost. Po první světové válce působil ve spolku \"Narodna uzdanica\" (Lidová opora).\n"}
{"id": "1293228", "url": "https://cs.wikipedia.org/wiki?curid=1293228", "title": "Hacı Mehmet Zorlu", "text": "Hacı Mehmet Zorlu\n\nHacı Mehmet Zorlu (1919 v Babadag, Denizli – 7. května 2005 v Istanbulu) byl turecký podnikatel a zakladatel skupiny Zorlu Holding.\n\nV roce 1953 založil společnost ve svém rodném městě Babadag nedaleko Denizli. Až do roku 1961 vedl firmu a poté ji předal svým dvěma synům Ahmetovi Nazifovi a Zekimu. \n\nHacı Mehmet si vzal v roce 1938 Saide Katranci. Z manželství se narodily tři děti, dva synové a dcera Müzeyyen.\n"}
{"id": "1293229", "url": "https://cs.wikipedia.org/wiki?curid=1293229", "title": "Živě 2015 (album, Dymytry)", "text": "Živě 2015 (album, Dymytry)\n\nŽivě 2015 je první samostatné DVD kapely Dymytry. Záznam byl natočen na poslední zastávce jarní části Psy-core Tour, 11. května 2015, v pražském Paláci Akropolis a na Masters of Rock 2015. Album bylo vydáno na podzim 2015 v několika verzích včetně pouze zvukového záznamu na CD (pouze zkrácená verze koncertu z Akropole).\n\n\n"}
{"id": "1293231", "url": "https://cs.wikipedia.org/wiki?curid=1293231", "title": "Jacqueline Taïeb", "text": "Jacqueline Taïeb\n\nJacqueline Taïeb (* 9. listopadu 1948 Tunis) je francouzská zpěvačka a hudební skladatelka. Pochází z rodiny tuniských Židů, která se ve Francii usadila v roce 1956. Ve druhé polovině šedesátých let patřila k teenagerským idolům v žánru yé-yé, jako autorka a interpretka písně „7 heures du matin“ byla oceněna na hudebním veletrhu Midem 1967 v Cannes. V roce 1988 se její balada „Ready To Follow You“ v podání americké černošské zpěvačky Dany Dawsonové stala singlovým hitem. V roce 2005 vydala album \"Jacqueline Taïeb is back\". V roce 2011 oslavila tuniskou revoluci v písni „Dégage song“.\n\n"}
{"id": "1293232", "url": "https://cs.wikipedia.org/wiki?curid=1293232", "title": "Jiří Fixl", "text": "Jiří Fixl\n\nJiří Fixl (* 18. dubna 1950 Praha) je český malíř, grafik a ilustrátor, syn výtvarníka a pedagoga Viktora Fixla, dlouhou dobu působil jako výtvarný redaktor nakladatelství Albatros a četných časopisů pro děti, zj. časopisu Mateřídouška. Dlouhodobě se věnuje zejména ilustraci knih pro děti.\n\nSyn výtvarníka a pedagoga Viktora Fixla (1914–1986). V letech 1965–1969 studoval na Střední uměleckoprůmyslové škole v Praze a následně mezi roky 1970–1976 studia na Vysoké škole uměleckoprůmyslové u profesorů Zdeňka Sklenáře, Evžena Weidlicha a Rostislava Vaňka. Praxe ve Studiu Jiřího Trnky.\n\nMalíř, grafik a ilustrátor, působil také jako výtvarný redaktor v nakladatelství Albatros a v časopise Mateřídouška. V sedmdesátých, osmdesátých a devadesátých letech intenzivní ilustrační spolupráce s dětskými časopisy. Realizace výtvarné výzdoby v architektuře – mateřská škola v Prachaticích a Jindřichově Hradci. Tvorba především v oblasti ilustrace knih pro děti a mládež. Celkem ilustroval asi sto třicet titulů od leporel, řady učebnic, beletrie, až po knihy pohádkové i naučné, včetně několika autorských. Od roku 2010 se ve \"Studiu efef\" věnuje produkci vlastních tiskovin a knih. Pořádá autorské besedy a výtvarné dílny pro knihovny a školy v Čechách a na Moravě a pravidelně se podílí na projektu Noc s Andersenem, pro který v roce 2010 namaloval podobiznu Hanse Christiana Andersena.\n\nSeznam jím ilustrovaných knih:\n\n\n\n\n\n\n\n\n\n\n\n\n\n\n\n"}
{"id": "1293236", "url": "https://cs.wikipedia.org/wiki?curid=1293236", "title": "Parlamentní volby ve Finsku 2019", "text": "Parlamentní volby ve Finsku 2019\n\nV pořadí 38. parlamentní volby ve Finské republice se uskutečnily 14. dubna 2019. Zvoleni byli poslanci do jednokomorové sněmovny (Eduskunta) na volební období 2019–2023.\n\nVolební odhady z dubna 2017 predikovaly konzervativně-liberální Národní koalici zisk 21,1 % hlasů, finské sociální demokracii 18,6 %, centristům 18,4 %, Zelenému svazu 14,6 %, populistickým Pravým Finům 9,6 %, Levicovému svazu 7,7 %, Švédské lidové straně 4,5 %, křesťanským demokratům 3,6 % a dalším subjektům 1,9 %.\n\nVolby vyhrála finská sociální demokracie (SDP) s 17,7 % hlasů. Na druhém místě se umístili Praví Finové (PS) s 17,5 %, na třetím Národní koalice (Kok) se 17,0 %. Následují centristé (Kesk) s 13,8 %, Zelený svaz (Vihr) s 11,5 %, Levicový svaz (Vas) s 8,2 %, Švédská lidová strana (RKP) s 4,5 % a finští křesťanští demokraté (KD) s 3,9 %. Do sněmovny se rovněž dostal zástupce sdružení pro Alandské ostrovy a nově i člen hnutí Liike Nyt (Hnutí teď!). Ostatní strany a sdružení místa ve sněmovně nezískaly.\n\nV přepočtu na poslanecké mandáty, kterých je celkem 200, to znamená, že vítězná sociální demokracie posílila o šest křesel na 40. Praví Finové získali o jedno křeslo více než v minulých volbách, tj. 39, stejně tak Národní koalice dostala o jeden mandát více (tj. 38). Výrazně oslabili centristé, kteří ztratili celých 18 křesel a budou jich nyní mít pouhých 31. O pět, respektive čtyři křesla posílili Zelení, respektive Levicový svaz (na 20, respektive 16 mandátů). Strana švédskojazyčné menšiny, respektive křesťanská demokracie bude mít stejný počet křesel jako doposud (tj. 9 a 5).\n\nVolební účast činila 72 % registrovaných voličů.\n\nPovolební jednání k sestavení vlády vede sociální demokracie a její předseda Antti Rinne.\n"}
{"id": "1293239", "url": "https://cs.wikipedia.org/wiki?curid=1293239", "title": "Premio Viareggio", "text": "Premio Viareggio\n\nPremio Viareggio je jedna z nejvýznamnějších italských literárních cen. Cena byla založena v roce 1929 a nese jméno po toskánském městě Viareggio.\n\n\n"}
{"id": "1293242", "url": "https://cs.wikipedia.org/wiki?curid=1293242", "title": "Arakain/Dymytry – Live 2016", "text": "Arakain/Dymytry – Live 2016\n\nArakain/Dymytry – Live 2016 je koncertní album ze společného turné kapel Arakain a Dymytry z jara 2016 a bylo vydáno před podzimní částí turné. Album obsahuje čtyři skladby od každé kapely a jako bonus tři skladby společné, složené pro společná turné v letech 2014 a 2016. K nejnovější společné skladbě „Do stejný řeky“ složil hudbu Gorgy (Dymytry) a většinu textu dal dohromady Zdeněk Kub (Arakain) \n\n"}
{"id": "1293244", "url": "https://cs.wikipedia.org/wiki?curid=1293244", "title": "Jan Brlica mladší", "text": "Jan Brlica mladší\n\nJan Brlica (1978 Francova Lhota) je valašský lesník, řezbář. Dřevořezbě se věnuje od raného dětství pod vlivem svého otce Jana Brlici st.. \n\nJan Brlica se narodil v roce 1978 ve Francově Lhotě. Lásku k přírodě a zálibu v práci se dřevem zdědil po svém otci.\n\nPovoláním lesník a zálibou myslivec hledá inspiraci pro svá díla především v přírodě a krajině rodného Valašska.\n\nK nejvýznamnějším dílům patří totemy a indiánský člun, které realizoval společně se svým otcem Janem Brlicou pro Zoologickou zahradu v Brně.\n\nPoužívané materály: nejčastěji lipové dřevo, pro venkovní řezbu jsou to dřeva tvrdší a odolnější na povětrnostní podmínky, jako např. dub.\n"}
{"id": "1293250", "url": "https://cs.wikipedia.org/wiki?curid=1293250", "title": "Eurovision Song Contest 2018", "text": "Eurovision Song Contest 2018\n\nEurovision Song Contest 2018 byl 63. ročník soutěže Eurovision Song Contest. Soutěž se konala v Altice Areně v Lisabonu, hlavním městě Portugalska, a to po vítězství portugalského zpěváka Salvadora Sobrala s písní „Amar Pelos Dois“ na předchozím ročníku v Kyjevě na Ukrajině. Portugalsko na Eurovizi zvítězilo poprvé v historii a poprvé tak soutěž i organizovalo. 1. semifinále se uskutečnilo 8. května, 2. semifinále 10. května a finále 12. května.\n\n17. listopadu 2017 byla oficiálně potvrzena účast 43 zemí poté, co Makedonie byla po udělení zákazu účasti kvůli nezaplaceným daním Evropské vysílací unii, po domluvě opět vpuštěna na soutěž. Po roční pauze se do soutěže vrátilo Rusko, které bylo kvůli nevpuštění ruské reprezentantky Juliji Samojlové na Ukrajinu v roce 2017 diskvalifikováno.\n\nVítězem roku 2018 se stala zpěvačka Netta zastupující Izrael, s písní „Toy\" zpívanou v angličtině a hebrejštině. Izrael tak vyhrál celkově počtvrté (předtím v letech 1978, 1979 a 1998). Českou republiku reprezentoval Mikolas Josef s písní „Lie to Me“, který se celkově umístil na 6. místě (u diváků na 4. místě), což je historicky nejlepší výsledek země od vstupu do této soutěže.\n\nObě semifinále a finále dohromady sledovalo celkem 186 000 000 diváků, tedy o 4 miliony více než předchozí rok.\n\nDíky vítězství Salvadora Sobrala s písní „Amar Pelos Dois“ na Eurovizi 2017 soutěž poprvé v historii hostí Portugalsko. Hostující televize Rádio e Televisão de Portugal (RTP) a Evropská vysílací unie (EBU) vybrala jako místo konání 63. ročníku soutěže Altice (dříve MEO) Arénu v Lisabonu.\n\nTato multifunkční aréna byla postavena pro Expo 1998 a má kapacitu 20 000 diváků, díky čemuž se řadí mezi největší kryté stavby svého druhu v Evropě. Jedná se také o největší uzavřenou arénu v Portugalsku. Nachází se v srdci moderní severovýchodní části města Parque das Nações, která hostila právě i Expo '98. Spojení mezi touto částí města a mezinárodním letištěm Portela zajišťuje metro, vlak ji pak spojuje se zbytkem Portugalska, jako i Evropy.\n\nV den finále Eurovize 2017 bylo portugalským televizním vysílatelem RTP oznámeno, že v případě výhry by se Portugalsko ujmulo pořádání příštího ročníku. Na tiskové konferenci, která se konala po vítězství Salvadora Sobrala, navrhl výkonný producent soutěže Jon Ola Sand portugalskou stanici k organizování příštího ročníku. V reakci na to potvrdil ředitel RTP, Nuno Artur Silva, že se Portugalsko ujme hostování Eurovize 2018. Též zmínil právě MEO Arénu jako pravděpodobné místo konání. 15. května 2017 stanice uvedla, že se další ročník pravděpodobně bude konat v MEO Aréně, následujícího dne ovšem přišla s oznámením, že žádné konečné rozhodnutí ještě nepadlo.\n\nZde je výpis podmínek účasti ve výběrové fázi, které byly odeslány RTP Evropskou vysílací unií těsně po portugalském triumfu v Kyjevě:\nKromě Lisabonu projevila zájem o pořádání události i města Braga, Espinho, Faro, Gondomar, Guimarães a Santa Maria da Feira. Starosta města Porto, Rui Moreira, prozradil, že nemá zájem „utrácet miliony eur“ na hostování soutěže, ale podporuje města v metropolitní oblasti Porta, tj. Espinho, Gondomar a Santa Maria da Feira.\n\n13. června 2017 se zástupci stanice RTP v sídle Evropské vysílací unie (EBU) v Ženevě setkali s eurovizním výborem. Během této schůze se úředníci RTP zúčastnili workshopu týkající se témat spojených s hostováním soutěže. Také se poučili ze zkušeností ukrajinského vysílatele UA:PBC. Dostali i příležitost sdělit některé plány Eurovize 2018, jako návrhy hostujících měst.\n\n25. července 2017 EBU a RTP definitivně potvrdily Lisabon jako místo konání dalšího ročníku. Hlavní město tak vyhrálo ve výběrovém kole hostujícího města. Předstihlo tak města Braga, Gondomar, Guimarães a Santa Maria da Feira, která se oficiálně ucházela o organizaci soutěže. Při této příležitosti RTP naznačilo, že dějištěm všech akcí spjatých se soutěží bude městská část Parque das Nações, kde se nachází již zmíněná Altice Arena.\n\nPrvního semifinále se zúčastnilo 19 zemí. Z automaticky postupujících států do finále, tedy tzv. \"Velké pětky\" a vítěze minulého ročníku, měly právo na hlasování Portugalsko, Španělsko a Velká Británie.\n\nDruhého semifinále se zúčastnilo 18 států. Z automaticky postupujících zemí v tomto semifinále hlasovaly Francie, Německo a Itálie.\n\nÚčastníci velkého finále, jejich určené pořadí, výsledné pořadí a celkově získané body (od poroty i publika).\n\nPodmínkou účasti v Eurovision Song Contest je aktivní členství národního vysílatele v Evropské vysílací unii (EBU), který bude schopen samotnou show vysílat. EBU poslala pozvánku všem 68 aktivním členům unie. Některé státy účast v tomto ročníku potvrdily, některé ale odmítly:\n\n\n\n\n\n\nČínská televize Mango TV vysílala 1. semifinále soutěže s devítihodinovým zpožděním. Z vysílání přitom vystřihla reprezentanty Albánie a Irska, a to včetně následné rekapitulace všech 19 účastníků semifinále. Albánie byla vystřižena kvůli tetování reprezentanta Eugenta Bushpepy a členů jeho kapely, Irsko pak z důvodu údajné propagace homosexuality. Během přenosu byly taktéž rozmazány duhové vlajky, symbol LGBT hnutí, v publiku a tetování ostatních reprezentantů. V reakci na to Evropská vysílací unie (EVU) ukončila partnerství s televizí Mango TV s tím, že cenzura není v souladu s všeobecnými a celkovými hodnotami EVU, a že je hrdá na tradici oslavování odlišností prostřednictvím hudby. To vedlo k zákazu vysílání druhého semifinále a finále v Číně. Mluvčí mateřské televizní společnosti Hunan TV uvedl, že si nebyli vědomi úprav, kterých se dopustila televize Mango TV. Irský reprezentant Ryan O’Shaughnessy později v rozhovoru pro BBC uvedl, že toto nebrali na lehkou váhu, a že si myslí, že se jednalo o krok správným směrem.\n\nPo ukončení Eurovize 2018 se v reakci na vystoupení izraelské reprezentantky a následné vítězky soutěže Netty s písní „Toy“ vyskytly názory kritizující její kostým a celkový vzhled pódia jejího vystoupení. Zpěvačka na sobě měla kimono a drdol, součástí stage pak byly tzv. Maneki Neko, tedy japonské sošky pro štěstí. To vše mělo podle kritiků projevit neúctu k japonské kultuře, na Twitteru pak bylo několika uživateli toto představení označeno za urážlivé.\n\nToto téma se vyskytlo i 14. května 2018 v britském ranním pořadu \"Good Morning Britain\" moderovaném Trishou Goddard a Piersem Morganem. Ti se Netty zastali s tím, že zpěvačka tyto předměty do vystoupení zakomponovala proto, že naopak japonskou kulturu uznává. Moderátorům na druhou stranu oponovala anglická novinářka Rebecca Reid, podle které nešlo o vyzdvihnutí této kultury, nýbrž o pouhý kostým.\n\nBěhem finálového vystoupení britské reprezentantky SuRie na pódium vtrhl muž, vytrhl mikrofon ze zpěvaččiných rukou a vykřikl „Moderní nacisté britských médií, požadujeme svobodu! Válka není mír!“ Tento narušitel byl později identifikován jako „Dr ACtivism“, politický aktivista z Londýna. Ke zpěvačce se dostal díky jedné z kamer, na kterou vylezl a dostal se tak na jeviště. Poté, co SuRie nakonec své vystoupení dokončila, do vysílání bylo vloženo interview s ostatními reprezentanty sedícími v tzv. green roomu, tedy v části arény, kde sedí delegace všech států po a před jejich vystoupeními. Britská zpěvačka následně odmítla náhradní vystoupení nabídnuté organizátorem soutěže. Interpretka rovněž ukázala několik modřin, které ji aktivista způsobil. Na oficiálním kanálu Eurovision Song Contest na serveru YouTube je zveřejněn upravený záznam představení. Kritická pasáž je nahrazena záznamem z show pro poroty, která se odehrála předešlý večer. Video ovšem obsahuje interview s ukrajinskou delegací, které bylo součástí improvizovaného vstupu z green roomu.\n\nPodle pravidel Evropské vysílací unie (EVU) musí být soutěžní píseň ve všech zemích vydána poprvé po 1. září před samotnou Eurovizí. 10. února 2018 však vyšlo najevo, že ukrajinský zpěvák Alekseev, který se přihlásil s písní „Forever“ do běloruského národního kola, již tuto skladbu zazpíval v květnu 2017 v ruské Stavropoli, a to v ruské podobě s názvem „Navsegda“. Celkem šest interpretů vyhrožovalo odstupem z běloruského výběru, zpěvačka Sofi Lapina tak dokonce učinila. Poté, co zpěvák provedl drobné úpravy skladby, umožnila mu Běloruská televizní a rozhlasová společnost (BTRC) účastnit se národního kola. To vyhrál a stal se tak reprezentantem země na Eurovizi 2018. 23. února 2018 mu EVU povolila původní anglickou verzi s názvem „Forever“, 28. března 2018 pak Alekseev přišel s finální verzí s odlehčeným úvodem a přidaným refrénem na konci.\n\nBěhem první semifinálové zkoušky 29. dubna 2018 si český reprezentant Mikolas Josef během salta poranil záda. Zkoušku o třech vystoupeních dokončil, posléze ale musel odjet do nemocnice. Večer pak svůj stav objasnil na svém instagramovém účtu, na který napsal: „Mohu potvrdit, že jsem se během zranil během zkoušky a situace se během následujících hodin zhoršila. Momentálně nemohu ani chodit. Hned co jsem přijel z jedné nemocnice, už směřuji do další.“ Následně ale uvedl, že „vystoupí, ať to stojí, co to stojí“. Zpěvák nakonec s drobnými úpravami vystoupení 8. května na 1. semifinále soutěžil, postoupil a skončil šestý ve finále.\n\n"}
{"id": "1293251", "url": "https://cs.wikipedia.org/wiki?curid=1293251", "title": "Lanová dráha Bumbálka", "text": "Lanová dráha Bumbálka\n\nNákladní lanová dráha Bumbálka je asi 320 metrů dlouhá visutá lanová dráha sloužící k zásobování turistické chaty Bumbálka v Krkonoších.\n\nKrytá spodní stanice se nachází na manipulační ploše na levém břehu Labe v lokalitě Bártlova lávka na území místní části Špindlerova Mlýna Přední Labská. Horní stanice se nachází u turistické chaty Bumbálka na luční enklávě Čistá nebo též Čerstvá Voda spadající pod místní část Špindlerova Mlýna Labská. Jedná se o nákladní lanovku dvoulanového typu přičemž nosné lano je nepohyblivé zavěšené na několika ocelových stožárech bránového typu. Tažné lano pohání jedinou nákladní plošinu pohybující v závěsu na nosném lanu za pomoci běhounu a to navíjením nebo odvíjením z navijáku umístěného a poháněného v horní stanici. Lanová dráha slouží výhradně k přepravě nákladů, přeprava osob není povolena. Důvodem její existence je fakt, že chata Bumbálka není z údolí Labe a z jím vedoucí silnice II/295 dostupná pro silniční vozidla. Ta se k chatě dostanou pouze po sklonově náročné lesní cestě ze sedla Rovinka, kudy prochází neveřejná komunikace Benecko - Špindlerův Mlýn. Zkolaudována byla v roce 1979 jen jako lehká lesní lanová dráha pro dopravu sena a dřeva.\n\nDne 29. listopadu 2013 došlo na lanové dráze Bumbálka k nehodě a při ní k úmrtí jedné osoby a zranění čtyř dalších. Dotčené osoby použily lanovku ke své přepravě na chatu i přesto, že k tomu nebyla určena. Během přepravy došlo k přetržení tažného lana po čemž se plošina rozjela samotíží směrem ke spodní stanici. Po nehodě došlo ke kontroverzím ohledně statusu lanové dráhy a povolení k provozu.\n"}
{"id": "1293252", "url": "https://cs.wikipedia.org/wiki?curid=1293252", "title": "Hlavní chod", "text": "Hlavní chod\n\nHlavní chod je obvykle nejtěžší a nejsložitější pokrm na jídelním lístku. Hlavní složkou je obvykle maso, ryby nebo jiný zdroj bílkovin (např. tofu, čočka apod.) a k tomu příloha jako zdroj sacharidů. Nejčastěji mu předchází předkrm, polévka nebo salát a následuje dezert. Z těchto důvodů je hlavní chod někdy označován jako \"masový chod\". Ve vysoké kuchyni je hlavní chod gastronomickým vrcholem cyklu pokrmů. V takovém schématu jsou jemu předcházející chody navrženy tak, aby ho předjímaly a strávníka na hlavní chod chuťově připravily. Pokrmy, které následují po hlavním chodu, pak mají uklidňovat a působit jako chuťový protipól hlavního chodu. V anglickojazyčném prostoru se stalo zvykem hlavní chod nazývat \"entrée\", proti čemuž však někteří gastronomové protestují.\n"}
{"id": "1293254", "url": "https://cs.wikipedia.org/wiki?curid=1293254", "title": "Terezie Zemánková", "text": "Terezie Zemánková\n\nTerezie Zemánková (* 16. května 1975, Praha) je historička umění, výtvarná publicistka a kurátorka výstav.\nTerezie Zemánková pochází z umělecké rodiny. Její otec, Bohumil Zemánek (1942-1996) byl český sochař a syn významné autorky art brut Anny Zemánkové. Matka Markéta Paurová je sochařka a restaurátorka, dcera malíře Jaroslava Paura (1918-1987).\n\nAbsolvovala Střední uměleckoprůmyslovou školu na Žižkově, obor užitá malba (1989-1993) a poté v letech 1993-2000 studovala obor kulturologie na Filosofické fakultě Univerzity Karlovy. Postgraduální studium absolvovala v letech 2001-2004 na Faculté des Sciences Humaines et Sociales, Sorbonne, Paříž a ukončila na FF UK v Praze (prof. Vladimír Borecký) obhajobou doktorské dizertace roku 2009. Od roku 2005 pracuje jako nezávislá kurátorka a publicistka. Spolupracuje s Galerií hlavního města Prahy, Centrem současného umění DOX, Museum Montanelli, s pražskými galeriemi Peron, Artinbox, Havelka, se zlínskou galerií Kabinet T., ale také s Cavin-Morris Gallery v New Yorku či s Collection de l´Art Brut v Lausanne. V kreativním ateliéru A.R.T. (Ateliér radostné tvorby), který pracuje s umělci s mentálním hendikepem či duševní nemocí, působí jako kurátorka a odborná poradkyně.\n\nJe členkou mezinárodní asociace ABCD (art brut connaissance et diffusion), specializované na znalectví a propagaci art brut a předsedkyní její pražské pobočky, kterou společně s Ivanou Brádkovou založila roku 2002. Přispívá do časopisů Art + Antiques, Ateliéru, Xantypy, Elle Decoration, Raw vision a A2.\nTerezie Zemánková se ve své odborné práci zabývá fenoménem Art brut -uměním v syrovém stavu, které nelze zařadit k etablovaným výtvarným proudům. Tvorbu jedinců, kteří trpí duševním onemocněním, mentálním handicapem nebo svůj výtvarný projev připisují vlastním schopnostem zprostředkovat mimosmyslové vnímání, autorka posuzuje z obecného kulturologického hlediska.\n\nZemánková se podrobně zabývá vymezením pojmu a pokouší se zařadit vysoce individualizovaný výtvarný projev art brut do širších souvislostí a nalézt některé společné rysy. Staví se kriticky k možnostem arteterapie psychicky nemocných a zdůrazňuje spontaneitu, syrovost a jejich nutkání k tvorbě, které má povahu rituálu a zároveň základní životní potřeby. Odmítá redukovaný psychiatrický pohled na art brut a ztotožnění tvorby se symptomy duševní choroby nebo sociologický přístup zdůrazňující sociální marginalizaci jeho tvůrců, ale přiklání se k obecnějšímu vnímání tohoto výtvarného projevu jako osvobození vnitřní imaginace. \n\nV této souvislosti podrobuje kritickému zkoumání historicky podmíněná kritéria krásy, vkusu a hodnoty v umění a upřednostňuje empatii proti čistě intelektuálnímu vnímání. Její komprehenzivní přístup preferuje emocionalitu a afektivitu proti racionální kritičnosti, přirozenost proti konstrukci a fenomén art brut posuzuje v integrujícím sociokulturním kontextu jako nedílnou součást postmoderní kultury. Soustřeďuje se na obecné definování kreativity a odvolává se na Maffesoliho teorii sociální imaginace, která vnáší snové, sakrální a poetické momenty do běžných představ. Podle Zemánkové „existuje univerzální báze lidské imaginace, která je společná lidem napříč časem, prostorem, kulturním, sociálním i psychologickým předurčením.“ \n\nVe své výstavní činnosti práci se snaží začlenit art brut do současného umění, kterému se jako kurátorka rovněž intenzivně věnuje. \n\n\n\n\n\n"}
{"id": "1293257", "url": "https://cs.wikipedia.org/wiki?curid=1293257", "title": "David Kaufmann", "text": "David Kaufmann\n\nDavid Kaufmann (hebrejsky: ; 7. června 1852 - 6. července 1899) byl židovsko-rakouský učenec narozený v Kojetíně na Moravě (nyní v České republice). Od roku 1861 do roku 1867 studoval na piaristickém gymnáziu v Kroměříži na Moravě, kde studoval Bibli a Talmud (hlavní text rabínského judaismu) s Jacobem Brüllem, kojetínským rabínem a jeho druhým synem Nehemiahem.\n\nV roce 1867 odešel do židovského teologického semináře ve Vratislavi, kde studoval 10 let, zároveň navštěvoval místní univerzitu. V létě roku 1874 získal titul Ph.D. z univerzity v Lipsku, dne 29. ledna 1877 byl vysvěcen rabínem. V následujícím roce odmítl nabídku na profesorský post v židovském teologickém semináři v Cincinnati, raději přijal místo profesora historie, filozofie, náboženství a homiletiky na nově založeném rabínském semináři v Budapešti, kde vydržel až do své smrti. Také současně vyučoval řečtinu a němčinu v přípravné škole téže instituce, pokračujíc v této práci v maďarském jazyce, který se rychle naučil.\nJako knihovník semináře získal velkou knihovnu Lelio della Torre Padova, knihovna semináře se tímto přidáváním stala jednou z nejcennějších hebrejských knihoven Evropy. Jako učitel byl Kaufmann vysoce úspěšný, svým vztahem ke studentům, byl přátelský poradce. Udržoval živou korespondenci nejenom s nejvýznamnějšími židovskými učenci, ale i s představiteli jiných vědních oborů. Kaufmann byl člen korespondent Královské akademie věd v Madridu a člen výkonného výboru pobočky v Budapešti Alliance Izraelita Universelle. Zemřel v Karlových Varech v Čechách, dne 6. července 1899.\n\nTitulní strana Geschichte der Attributenlehre ... David Kaufmann (1877/1967).\nKaufmann vykazoval mnohostrannou literární činnost. Bibliografie jeho děl, které M. Brann sestavil pro Gedenkbuch zur Erinnerung an David Kaufmann (ed. M. Brann a F. Rosenthal, Breslau, 1900) obsahuje 546 položek, které pokrývají téměř všechna odvětví židovské vědy. Jeho objemné příspěvky do periodické literatury posledních dvou desetiletí 19. století ho ukazují jako hotového spisovatele jak v němčině, tak v hebrejštině. Mezi jeho první a nejdůležitější práce, týkající se filosofie náboženství, patří:\n• Die Theologie des Bachja ibn Pakuda, Verfasser des חובות הלבבות, oceněná esej napsaná během studia semináře (v Berichte der Kaiserlichen Akademie der Wissenschaften, Vídeň, 1874)\n• Geschichte der Attributenlehre in der jüdischen Religionsphilosophie des Mittelalters von Saadia bis Maimuni (Gotha, 1877-78), jeho hlavní dílo, je zkoumáním židovské a arabské náboženské filozofie středověku\n• Die Spuren al-Batlajusi‘s in der jüdischen Religionsphilosophie Nebst einer der Ausgabe Žid. Uebersetzung Seiner Bildlichen Kreise (Budapešť 1880, také v maďarštině)\n• Die Sinne. Beiträge zur Geschichte der Physiologie und Psychologie im Mittelalter. Aus Hebräischen und Arabischen Quellen (Budapešť 1884, také v maďarštině)\n• vydání Minḥat Ḳena'ot Jechielův ben Samuel Pisa (Berlín 1898, tvořící část kolekce Meḳiẓe Nirdamim)\n• Studien über Salomon ibn Gabirol (Budapešť 1899, také v maďarštině)\n• velké množství článků v různých periodikách, pozoruhodné je mezi nimi pojednání Der Führer Maimuni v der Weltlitteratur (Převzato z: Archiv für Geschichte der Philosophie, L. Stein, XI., No. 3).\n\nJeho nejvýznamnější historické monografie jsou:\nDie Letzte Vertreibung der Juden aus Wien, ihre Vorgeschichte (1625-1670) und Ihre Opfer (Vídeň 1889, také v maďarštině)\nZur Gesch. Jüdischer Familien: Samson Wertheimer, der Oberhoffactor und Landesrabbiner, 1658-1724, und seine Kinder (Vídeň, 1888)\nUrkundliches aus dem Leben Samson Wertheimers (Budapešť 1891, také v maďarštině)\nDie Familien Prags nach den Epitaphien des alten jüdischen Friedhofs in Prag, Zusammengestellt von Simon Hock, aus Dessen Nachlasse Herausgegeben, mit Anmerkungen Versehen und Biographisch Eingeleitet von Prof. Dr. D. Kaufmann (s hebrejskou titulní stránkou Presburg, 1892)\nZur Gesch. Jüdischer Familien: I. R. Jair Chajjim Bacharach, 1638-1702, und seine Ahnen (Treves, 1894)\nDr. Israel Conegliano und Seine Verdienste um die Republik Venedigbis nach dem Frieden von Carlowitz (Budapešť 1895, také v maďarštině)\nDie Erstürmung Ofens und ihre Vorgeschichte nach dem Berichte Isaak Schulhofs [Megillat Ofen], 1650-1732; Herausgegeben und Biographisch Eingeleitet (Treves, 1895)\nAus Heinrich Heine‘s Ahnensaal (Breslau, 1896)\nDie Memoiren der Glückel von Hameln (Frankfort-on-the-Main, 1896, s hebrejskou titulní stránkou);\nDie Chronik des Achimaaz aus Oria (dotisk od \"Monatsschrift\", 1896).\n\nKaufmann byl první, kdo se věnoval historii umění v synagoze, zpochybnil převládající názor, že judaismus byl odjakživa aniconický.( Aniconismus je absence reprezentace přírodního a nadpřirozeného světa v různých kulturách, obzvláště v monoteistických abrahámských náboženstvích. To může sahat od jediného Boha, božstev a svatých postav, všech živých bytostí, a všeho, co existuje. Tento jev je obvykle kodifikován náboženskými tradicemi a jako takový se stává tabu. Když vymáhá fyzické zničení obrazů, aniconismus se stává obrazoborectvím. Samotné slovo pochází z řeckého εικων ‚image‘ se zápornou předponou AN (Greek privativní alfa) a příponou ismus (řecký -ισμος). Seřadil velký a komplexní soubor dat, aby to dokázal neudržitelným. Byl prvním, kdo používal termín „židovské umění“ v článku, který vyšel v roce 1878 a je považován za zakladatele vědecké disciplíny židovských dějin umění. Jeho žák Dr. Samuel Krauss řekl v roce 1901:\nPřed více jak deseti lety by bylo absurdní mluvit o židovském umění. Je to Kaufmannova zásluha, kdo odhalil toto umění. Nejenže musel dokázat, že takové umění existuje, musel také prokázat, že by mohlo existovat, když se ukázalo, že představa, že zákaz zobrazení bránil rozvoji takového umění byla mylná, a dokonce ustanovil jako nezvratný fakt, že umění v rozsáhlých oblastech nebylo zakázáno, pokud s ním nebylo spojeno uctívání.\nZ následující jeho prací v této oblasti je možno uvést:\nZur Gesch. der Kunst in den Synagogen (Vídeň, 1897)\nZur Gesch. der jüdischen Handschriften Illustration (příspěvek k vydání de luxe Sarajevského Haggadah D. H. Müller a I. v. Schlossar, Vídeň, 1898)\nSens et Origines des Symboles Tumulaires de l'Ancien Testament dans l'Art Chrétien Primitif (R. E., J. XIV. 33, 217).\nKaufmann rovněž hodně polemizoval ve prospěch judaismu. Pozoruhodnými mezi jeho spisy v tomto směru jsou:\nEin Wort im Vertrauen Herrn Hofprediger Stöcker yon Einem, Dessen Název Nichts zur Sache Thut (Berlín, 1880)\nPaul de Lagarde v Jüdische Gelehrsamkeit (Leipsic, 1887), což je obrana svého přítele a pána Zunze\nWie Heben Wir den Religiösen Sinn unserer Mädchen und Frauen (Treves, 1893)\núvod do S. Hellerova Die Echten Hebräischen Melodien (ib. 1893)\n\nByl také aktivním členem Meḳiẓe Nirdamim, společnosti pro vydávání starých hebrejských rukopisů. Kaufmann byl vlastníkem velké knihovny, která obsahovala mnoho cenných rukopisů, prvotisků a prvních vydání, z nichž knihovna Marco Mortara, získaná Kaufmannem, tvořila jádro. Marco Mortara (narozen v Viadana, 7. května 1815; zemřel v Mantua, 2. února 1894 byl italský rabín a učenec).\n\nŽidovská Encyklopedie bibliografie\nÚplná Kaufmannova literatura byla objevena , následující práce z ní mohou být zmíněny:\nF. Rosenthal, biography in the Kaufmann Gedenkbuch;\nSamuel Krauss, David Kaufmann, Berlin, 1902;\nH. Bloch, in Abendblatt of the Pester Lloyd, July 10, 1899;\nD. H. Müller, in Jahrb. des Vereines für Jüd. Gesch. und Literatur, Berlin, 1900;\nL. Blau, in Jahresbericht der Landesrabbinerschule, 1900.\nReference\n1. Kinga Frojimovics; Géza Komoróczy; Viktoria Pusztai & Andrea Strbik (1999). Jewish Budapest: Monuments, Rites, History. 208: Central European University Press. p. 597. ISBN 963-9116-37-8. \n2. Dávid Kaufmann and his collections Library of the Hungarian Academy of Sciences. Original source: Dr. Samuel Krauss: David Kaufmann. Eine Biographie, p. 45. Berlin 1901 (1902). \"Noch vor zehn Jahren wäre es absurd gewesen, von einer jüdischen Kunst zu sprechen. Diese Kunst entdeckt zu haben, ist Kaufmann's eigenstes Verdienst. Nicht nur mußte er beweisen, daß eine solche Kunst existire, er mußte auch beweisen, daß sie existiren könne, indem er die Meinung, als stehe das Bilderverbot der Kunstentfaltung im Judenthum im Wege, als irrig erwies,\n"}
{"id": "1293258", "url": "https://cs.wikipedia.org/wiki?curid=1293258", "title": "Plstěná příze", "text": "Plstěná příze\n\nPlstěná příze (angl.: \"felted yarn\", něm.: \"Filzgarn\") je výrobek ze zhuštěných vlněných vláken a směsí s vlnou. Soudržnost příze je zajištěna bez zákrutu, jen vzájemným prolnutím vláken za podpory tlaku a horké tekutiny.\n\nVedle různých metod ručního plstění byly už na začátku 20. století známé stroje na výrobu plstěných přízí z mykané vlny, které byly i bez zákrutu natolik pevné, že se daly zpracovat jako útek do tkanin. \n\nSystém \"Periloc\" je zaveden už delší dobu v průmyslové výrobě, \"rub-felting\" se dá výhodně použít k plstění jemnějších přízí. \n\nPlstěná bezzákrutová příze dosahuje maximální pevnosti 2 cN/tex. Příze je objemná, povrch je zkadeřený, hebký, konce nití se netřepí (i bez dodatečného paření), což je obzvlášť výhodné pro řezané vlasové niti v kobercích.\n\nCelosvětové množství příze dopřádané plstěním obnášelo v roce 1982 cca 12000 tun, novější údaje o rozsahu výroby nejsou publikovány. V 21. století patří k největším výrobcům plstěné příze jedna novozélandská továrna na koberce, ve které se také převážná část plstěné příze zpracuje.\n\nK dalším možnostem použití patří: příze na ruční pletení a háčkování. \n"}
{"id": "1293264", "url": "https://cs.wikipedia.org/wiki?curid=1293264", "title": "Armen Vardanjan", "text": "Armen Vardanjan\n\nArmen Vardanjan (* 30. listopadu 1982 Leninakan) je bývalý arménský zápasník – klasik, bronzový olympijský medailista z roku 2008, který od roku 2000 reprezentoval Ukrajinu.\n\nZápasit začal v 8 letech letech v Gjumri (dříve Leninakan). Pod vedením Murada Sargsjana se specializoval na řecko-římský styl. V roce 1999 šel na pozvání trenéra Jevhena Čertkova za lepšími tréninkovými podmínkami do ukrajinského Záporoží. V ukrajinské mužské reprezentaci se pohyboval od získání občanství v roce 2000 ve váze do 63 kg a později v lehké váze do 66 kg. V roce 2004 se kvalifikoval na olympijské hry v Athénách, kde nepostoupil ze základní skupiny přes Turka Şerefa Eroğlua. \n\nV roce 2008 uspěl v ukrajinské nominaci na olympijské hry v Pekingu na úkor Oleksandra Chvošče, který kvalifikační kvótu pro účast na olympijských hrách vybojoval. V úvodním kole porazil úřadujícího mistra světa a obhájce zlaté olympijské medaile Ázerbájdžánce Farida Mansurova 2:0 na sety. Ve čtvrtfinále však záhaval s Kyrgyzem Kanatbekem Begalijevem a po prohře 1:2 na sety spadl do oprav. V souboji o třetí místo se utkal s Bulharem Nikolajem Gergovem. Úvodní set souboje o bronz vyhrál 4:1 na technické body po Gergově hrubé taktické chybě v úvodní minutě. Druhý pasivní set prohrál 1:2 na technické body. Ve třetím rozhodujícím setu s v úvodních sekundách nechal vytlačit ze žíněnky a prohrával 0:1 na technické body. Půl minuty před koncem rozhodčí poslal jeho soupeře do parteru čehož využil a přetočením a zvedem obrátil bodový stav na 1:6. Získal bronzovou olympijskou medaili.\n\nV roce 2012 neprošel sítem olympijské kvalifikace pro účast na olympijské hry v Londýně. Od roku 2014 zápasil v neolympijské lehké velterové váze do 71 kg. Sportovní kariéru ukončil v roce 2016.\n\n\n"}
{"id": "1293273", "url": "https://cs.wikipedia.org/wiki?curid=1293273", "title": "Darko", "text": "Darko\n\nDarko je jihoslovanské mužské jméno.\n\n"}
{"id": "1293276", "url": "https://cs.wikipedia.org/wiki?curid=1293276", "title": "Žan Beleňuk", "text": "Žan Beleňuk\n\nŽan Beleňuk (* 24. ledna 1991 Kyjev, Sovětský svaz) je ukrajinský zápasník klasik, stříbrný olympijský medailista z roku 2016.\n\nNarodil se v Kyjevě Ukrajince a africkému studentovi z Rwandy. Jeho otec byl letecký pilot, který zemřel v občanské válce ve Rwandě. Klasickému stylu zápasení se věnuje od desíti let. Jeho domovským klubem je Sparta Kyjev, kde začínal pod vedením Vitalije Kyselycy. Jeho osobním trenérem je Oleksij Dobrovolskyj. V ukrajinské seniorské reprezentaci se pohybuje od roku 2012 ve střední váze do 84 (85) kg. V roce 2016 startoval jako úřadující mistr světa na olympijských hrách v Riu. Ve finále olympijského turnaje nestačil na ruského reprezentanta Davita Čakvetadzeho a získal stříbrnou olympijskou medaili.\n\n\n"}
{"id": "1293278", "url": "https://cs.wikipedia.org/wiki?curid=1293278", "title": "Letiště Jásira Arafata", "text": "Letiště Jásira Arafata\n\nMezinárodní letiště Jásira Arafata ( \"Maṭār Yāsir 'Arafāt ad-Dawli\"), dříve Mezinárodní letiště Gaza a Mezinárodní letiště Dahaniya, se nachází v pásmu Gazy, mezi Rafahem a Dahaníjou, blízko egyptské hranice. Letiště bylo otevřeno dne 24. listopadu 1998, a ukončilo činnost během Druhé Intifády 8. října 2000. Radarová stanice a řídící věž byly vybombardovány během izraelského útoku.\n\nLetiště je vlastněno a bylo provozováno Státem Palestina a sloužilo jako domovské letiště pro Palestinian Airlines. Mělo kapacitu 700.000 cestujících za rok a bylo provozováno nepřetržitě 24 hodin denně a 364 dní v roce. Celková plocha letiště je 235 hektarů. Letiště bylo uzavřeno v roce 2001 poté, co bylo těžce poškozeno Izraelskými obrannými silami. Po jeho zničení zůstává jediným provozuschopným letištěm v Gaze Letiště Guš Katif. Nejbližší veřejná letiště v oblasti jsou Ben Gurionovo mezinárodní letiště u Tel Avivu v Izraeli a Mezinárodní letiště El-Aríš u Aríše v Egyptě.\n\nVýstavba letiště byla umožněna dohodami z Osla (Oslo II. z roku 1995). Letiště bylo postaveno s použitím financí z Japonska, Egypta, Saúdské Arábie, Španělska a Německa. Bylo navrženo marockými architekty (po vzoru letiště v Casablance) a inženýry placenými marockým králem Hassanem II. Celková cena byla $86 milionů, stavbu prováděla firma Usama Hasan Elkhoudary. Po roce stavby bylo otevřeno dne 24. listopadu 1998; účastníky na slavnostním zahájení byli mimo jiné Jásir Arafat a americký prezident Bill Clinton. V době otevření bylo letiště uváděno jako důkaz pokroku směrem k palestinské státnosti. Letiště má přiděleno mezinárodní kódy (IATA: GZA, ICAO: LVGZ). Partnerské letiště bylo Mohammed V International Airport, v Casablance v Maroku.\n\nRadarová stanice a řídící věž byly zničeny Izraelským letectvem dne 4. prosince 2001, po zahájení Intifády al-Aksá. Buldozery přetnuly na několika místech dráhu 10. ledna 2002. Od roku 2001 do roku 2006 personál letiště ještě obsluhoval pokladny a třídírnu zavazadel, i když žádná letadla už v tomto období nemohla letiště používat.\n\nMezinárodní organizace pro civilní letectví (ICAO) důrazně odsoudila Izrael za zničení letiště, které je považováno za porušení \"Úmluvy o potlačování protiprávních činů proti bezpečnosti civilního letectví\" (Montrealská úmluva, 1971). ICAO také vyzvalo Izrael, aby přijal opatření k obnovení letiště umožňující jeho znovuotevření.\n\nDne 22. července 2010 se 7203 dětí z Gazy ve věku mezi 6 a 15 lety zúčastnilo ustavení nového světového Guinnessova rekordu za současné driblování míčem na nepoškozené části asfaltové dráhy.\n"}
{"id": "1293281", "url": "https://cs.wikipedia.org/wiki?curid=1293281", "title": "Hotel Austria na Pražském Předměstí", "text": "Hotel Austria na Pražském Předměstí\n\nHotel Austria byl postaven v letech 1907-1908 proti královéhradeckému nádraží vedle c. k. pošty. Jeho majitelem byl Alois Hofbauer, kterému byla vydána hostinská živnost 18. července 1907. Hotel byl otevřen 2. února 1908 Josefem M. Razímem, který předtím býval nájemcem hotelu \"Záložna\" v Bystřici pod Pernštejnem. 1. února 1909 hotel převzal a nově zařídil Boh. Holub, který předtím působil v hotelu Holub.\n\nPozději byl hotel přejmenován na Slavii a ve 20. letech 20. století patřil Vincenci Hofbauerovi. V roce 1933 hotel koupil od Aloise Hofbauera Václav Štoček, dosavadní nájemce pražské kavárny „Union“ za 1 000 000 Kč. Již následujícího roku utrpěl nový vlastník škodu 400 Kč, když mu někdo z chodby hotelu odcizil kolo, které vyvedl přes dvůr do zahrady a zde ho přehodil přes plot.\n\n14. února 1938 se v hotelu konala konference širšího župního výkonného výboru a předsedů místních organizací živnostenské strany královéhradecké župy. To již nesl název Elektra. 7. srpna téhož roku začínal u hotelu průvod s alegorickými vozy, který uspořádala Severovýchodočeská župa footballová. V témže roce zemský úřad udělil Východočeské elektrárně povolení ke stavbě sekundárních sítí, primární přípojky a transformační stanice pro hotel Elektra. To zde již zmíněná firma sídlila a je tomu dodnes, i když několikrát změnil tento subjekt název (Východočeské energetické závody). V současné době objekt patří společnosti ČEZ Korporátní služby, s. r. o.\n"}
{"id": "1293282", "url": "https://cs.wikipedia.org/wiki?curid=1293282", "title": "Šeremetěvové", "text": "Šeremetěvové\n\nŠeremetěvové, \"Шереме́тевы\" jsou jeden z nejvýznamnějších bojarských rodů Ruského carství a Ruského impéria. Jsou příbuzensky spojeni s carským rodem Romanovových.\n\n\nŠeremetěvové jsou historicky spřízněni s mnoha dalšími ruskými šlechtickými rody: Bezzubcevové, Boborykinové, Golťajevové, Kokorevové, Kolyčevové, Konovnicynové, Lodyginové, Nepujevové, Obrazcovové, Romanovci\n\n"}
{"id": "1293283", "url": "https://cs.wikipedia.org/wiki?curid=1293283", "title": "Výbor pro světové dědictví", "text": "Výbor pro světové dědictví\n\nVýbor pro světové dědictví je institucí UNESCO, která rozhoduje o zařazení jednotlivých pamětihodností do Seznamu světového kulturního dědictví UNESCO. Rozhoduje také o zapsání na Seznam světového dědictví v nebezpečí, sleduje stav památek zapsaných na seznamu, rozhoduje o využívání fondu světového dědictví a přiděluje finanční pomoc na žádost smluvních států. Výbor tvoří zástupci 21 států, které jsou voleny Valným shromážděním smluvních států na dobu čtyř let. Podle Úmluvy o světovém dědictví je funkční období člena výboru šest let, nicméně mnoho států se dobrovolně rozhoduje být členy výboru pouze čtyři roky. Takto se rozhodli například všichni členové zvolení na 15. Valném shromáždění v roce 2005. Výbor se schází jednou ročně. Jeho první zasedání se uskutečnilo roku 1977 v Paříži.\n"}
{"id": "1293284", "url": "https://cs.wikipedia.org/wiki?curid=1293284", "title": "Doberský potok", "text": "Doberský potok\n\nDoberský potok je pravostranný přítok řeky Sázavy v okrese Havlíčkův Brod v Kraji Vysočina. Délka toku činí 6,4 km. Plocha povodí měří 11,0 km².\n\nPotok pramení severozápadně od Modlíkova v nadmořské výšce okolo 555 m. V pramenné oblasti napájí rybník \"Tašeň\" a o něco níže po proudu \"Nový rybník\". Na horním toku směřuje převážně na jih mezi poli a přijímá především levostranné přítoky. Zalesněné je pouze nejbližší jeho okolí. Na středním toku se stáčí více na jihozápad a okolní krajina je více zalesněná. Zhruba na druhém říčním kilometru protéká Dobrou, kde podtéká silnici I/19. Pod osadou se potok stáčí více na západ, napájí bezejmenný rybník, pod nímž protéká pod železniční tratí Brno – Havlíčkův Brod. Do Sázavy se Doberský potok vlévá na 181,7 říčním kilometru, u Hesova, v nadmořské výšce okolo 445 m.\n"}
{"id": "1293285", "url": "https://cs.wikipedia.org/wiki?curid=1293285", "title": "VfB Erfurt", "text": "VfB Erfurt\n\nVfB Erfurt (celým názvem: Verein für Bewegungsspiele Erfurt) byl německý fotbalový klub, který sídlil v durynském městě Erfurt. Založen byl v roce 1904. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nepřímým nástupcem fotbalové činnosti ve městě se stalo mužstvo SG Erfurt West (pozdější Rot-Weiß).\n\nSvé domácí zápasy odehrával na Johannesplatzu v Erfurtu.\n\nZdroj: \n\n\n"}
{"id": "1293287", "url": "https://cs.wikipedia.org/wiki?curid=1293287", "title": "Mezinárodní letiště Čchung-čching Ťiang-pej", "text": "Mezinárodní letiště Čchung-čching Ťiang-pej\n\nMezinárodní letiště Čchung-čching Ťiang-pej (, IATA: CKG, ICAO: ZUCK) je mezinárodní letiště v Čchung-čchingu, jednom z přímo spravovaných měst Čínské lidové republiky. Nachází se v obvodě Jü-pej přibližně dvacet kilometrů severovýchodně od města, tedy i severně od stejnojmenného obvodu Ťiang-pej. Bylo otevřeno v 22. ledna 1990 a nahradilo starší letiště Čchung-čching Paj-š’-i, z kterého se následně stala čistě vojenská letecká základna Paj-š’-i letectva Čínské lidové republiky. V rámci celé Čínské lidové republiky se Čchung-čching Ťiang-pej v počtu ročně přepravených cestujících od roku 2006 drží u konce první desítky.\n\nLetiště je uzlovým pro Air China, China Express Airlines, China Southern Airlines, Chongqing Airlines, Shandong Airlines, Sichuan Airlines a West Air (2017).\n\nPřímo u terminálu 2 je stanice linky 3 čchungčchingského metra jezdící po jednokolejnicové dráze. Autobusové spojení na letiště mají nejen přilehlé obvody Čchung-čchingu (mj. Tien-ťiang a Wan-čou), ale i města z provincií S’-čchuan (např. I-pin a Nej-ťiang) a Kuej-čou (např. Cun-i).\n"}
{"id": "1293292", "url": "https://cs.wikipedia.org/wiki?curid=1293292", "title": "Planitzer SC", "text": "Planitzer SC\n\nPlanitzer SC (celým názvem: Planitzer Sportclub) byl německý sportovní klub, který sídlil v saském městě Cvikově. Organizace sídlila ve cvikovském předměstí Planitz. Založen byl v roce 1912. Zanikl po ukončení druhé světové války, poté co byla všechna dřívější sportovní sdružení v sovětské okupační zóně zrušena. Nepřímým nástupcem fotbalové činnosti ve městě se stalo mužstvo SG Planitz (pozdější Sachsenring). Své domácí zápasy odehrával na Westsachsenkampfbahnu s kapacitou 30 000 diváků.\n\nPlanitzer má na svém kontě jedno vítězství v Gaulize Sachsen (jedna ze skupin tehdejší nejvyšší fotbalové soutěže).\n\n\n\nZdroj: \n\n\n\nZdroj: \n\n\n"}
{"id": "1293294", "url": "https://cs.wikipedia.org/wiki?curid=1293294", "title": "Kališťské louky a mokřady", "text": "Kališťské louky a mokřady\n\nPřírodní památka Kališťské louky a mokřady je chráněné území nalézající se severně od obce Kaliště v katastrálním území obce Budenín v okrese Benešov. Důvodem ochrany jsou luční a mokřadní biotopy s výskytem ohrožených druhů rostlin a živočichů.\n\nOblast je v překryvu s tzv. naturovou evropsky významnou lokalitou Kaliště a přírodním parkem Džbány-Žebrák. Toto území bylo v minulosti využívané k zemědělské činnosti, což zajistilo dobré podmínky pro vývoj dnešních společenstev. Oproti dobám minulým se zde dnes často vyskytují náletové dřeviny ohrožující chráněné biotopy, a proto zde bylo od roku 2017 vyhlášeno chráněné území: přírodní památka Kališťské louky a mokřady. Management pravidelného sečení a extenzivní pastvy by měl zabránit postupnému zarůstání a zachovat tak území vhodné pro ohrožené druhy, zejména chřástala polního \"(Crex crex)\", několik druhů obojživelníků, vstavačovité rostliny či vrbovku bahenní (\"Epilobium palustre\"), mochnu bahenní (\"Potentilla palustris\") a rozrazil štítkovitý (\"Veronica scutellata\").\n\nPřírodní památka Kališťské louky a mokřady leží severně od obce Kaliště, nachází se v okrese Benešov ve Středočeském kraji, spadá pod obec Votice a leží v katastrálním území Budenína. Celková rozloha přírodní památky je 8,2 ha a překrývá se s evropsky významnou lokalitou Kaliště (6 ha). Je také součástí přírodního parku Džbány-Žebrák (53 km²), vyhlášeného v roce 1991, který se nachází mezi Voticemi, Jankovem, Líšnem a Tomicemi. Kališťské louky a mokřady se nacházejí pod jeho nejvyšším vrcholem Džbány. Jedná se o zachovalé trvalé luční a mokřadní biotopy, nacházející se na svažitém reliéfu, obklopeny převážně lesní krajinou s remízky, prameništi, rozsáhlými loukami a pastvinami či nedalekými rybníky na Jankovsku a Olbramovicku. Název Kališťské louky a mokřady je volen proto, že název Kaliště už nese jiná přírodní památka v jihočeském kraji..\n\nTato oblast byla osídlena již neolitickými zemědělci, avšak pouze její nejnižší okraje. Hojnější bylo až osídlování prehistorické, zejména v době bronzové. V pozdějších dobách byla mnohá z těchto využívaných území opět překryta lesem. Území sloužilo vždy především k pastevectví, což se zachovalo prakticky do dnešní doby. Dlouhodobé zacházení s územím jako pastvinami umožnilo rozvoj dnešních biotopů a na nich rostoucích společenství, které jsou teď předmětem ochrany. Ve 20. století zde na rozdíl od jiných oblastí nedošlo ke spojování pozemků v rámci kolektivizace, pravděpodobně kvůli nízké bonitě půdy i špatnému terénu a vzdálenosti, což umožnilo zachování dobré krajinní struktury s mezemi. Z leteckých snímků je patrné, že bylo celé území pokryto loukami, které mohly být jak sečné, tak pastvinné. Koncem 20. století se na tomto území od hospodaření ustupuje a krajina postupně zarůstá náletovými dřevinami, čemuž se v dnešní době snaží ochrana této oblasti zabránit. Během 21. století zde probíhá občasné sečení, prořezávání náletů či extenzivní pastva skotu, způsobující jednak mírnou eutrofizaci, která podporuje udržení trávníků, ale navíc i disturbanci, napomáhající přežití konkurenčně slabých druhů, například prstnatce májového (\"Dactylorhiza majalis\"), ohroženého druhu české flóry (C3), který je zároveň chráněn mezinárodní úmluvou CITES.\n\nChráněné území se nachází v nadmořské výšce 582-630 m n. m. Tato oblast je v mírném svahu pahorkatého území, které je součástí Vlašimské pahorkatiny (podcelek Votická vrchovina), často nazývané také Česká Sibiř. Celek Vlašimská pahorkatina spadá do Českomoravské soustavy a podsoustavy Středočeské pahorkatiny. Vyvřelé horniny, zejména granity a syenodiority se nacházejí na rulovém geologickém podloží, pokryté jsou hnědozeměmi, zejména silně kyselou dystrickou kambizemí nebo kyselou typickou kambizemí. Plocha spadá do mírně teplé oblasti (MT3), srážkový úhrn ve vegetačním období je 350–450 mm a v zimním období klesá na 250–300 mm, přičemž vodní plochy přírodní památky tvoří méně 0,5% území (0,04 ha). Oblast je významná svými prameništi a podmáčenými svahy, na kterých se vyskytují gleje a pseudogleje.\n\nŽivočichové žijící na území Kališťských luk a mokřadů nejsou sice přímým předmětem ochrany, ale vyskytují se zde ochranářsky významné druhy, zejména chřástal polní (\"Crex crex\") a různí obojživelníci, vázaní na tůně. Pro ty je toto území velmi vhodné pro jejich terestrickou část života, ale částečně i pro rozmnožování. Pozorovaná zde byla ropucha obecná (\"Bufo bufo\"), skokan hnědý (\"Rana temporaria\"), skokan štíhlý (\"Rana dalmatina\") a rosnička zelená (\"Hyla arborea\"). Možný, ale ne prokázaný je výskyt čolka obecného (\"Lissotriton vulgaris\"), čolka horského (\"Ichthyosaura alpestris\") i čolka velkého (\"Triturus cristatus\").\n\nVzhledem k nepřítomnosti vodních ploch zde zcela chybí populace ptáků vodních, o to hojnější jsou však zástupci drobných pěvců, kteří preferují otevřenou krajinu (pěnkavovití, sýkorovití, drozdovití a zástupci dalších taxonomických jednotek) a jejich predátoři, zejména dravci - například jestřáb lesní (\"Accipiter gentilis\") a moták pochop (\"Circus aeruginosus\"), ale také volavka popelavá (\"Ardea cinerea\") a krkavcovité druhy. Na husté, ale světlé keře a soliterní stromy jsou vázané velmi hojně zastoupené skupiny ťuhýků (např. ťuhýk obecný (\"Lanius collurio\") či ťuhýk šedý (\"Lanius excubitor\")) a pěnic (pěnice černohlavá (\"Sylvia atricapilla\") a pěnice slavíková (\"Sylvia borin\")). Potkat zde ale můžeme také čápa bílého (\"Ciconia ciconia\") a černého (\"Ciconia nigra\").\nSoučasná nepřítomnost zásadních lidských dopadů a stabilní struktura lokality zajišťuje příznivé podmínky pro výskyt plazů, typických pro daný biotop. Vyskytuje se zde více druhů ještěrek, slepýš křehký (\"Anguis fragilis\"), užovka obojková (\"Natrix natrix\") či zmije obecná (\"Vipera berus\"). Co se týče vzácnějších zástupců bezobratlých živočichů, můžeme zde potkat druhy jako jsou střevlík Ullrichův (\"Carabus ullrichii\"), zlatohlávek (\"Oxythyrea funesta\"), čmelák (\"Bombus sp\"), mravenec (\"Formica pratensis\"), otakárek fenyklový (\"Papilio machaon\"), ale také dva zástupce tzv. naturových druhů: modrásek bahenní (\"Maculinea nausithous\") a přástevník kostivalový (\"Euplagia quadripunctaria\"). Díky odlehlosti a horší dostupnosti území se zde v průběhu roku nevyskytuje mnoho turistů, a proto na území PP nebyly zjištěny žádné závažné negativní vlivy, které by nějak ohrožovaly zdejší faunu.\n\nBěhem průzkumu v srpnu 2014 bylo na území Kališťských luk a mokřadů nalezeno celkem 119 druhů cévnatých rostlin, z toho tři druhy nacházející se v červeném seznamu. Jsou to konkrétně vrbovka bahenní (\"Epilobium palustre\"), mochna bahenní (\"Potentilla palustris\") a rozrazil štítkovitý (\"Veronica scutellata\"). Zaznamenaná zde byla také populace prstnatce májového (\"Dactylorhiza majalis\") z čeledi vstavačovitých, který je chráněn mezinárodní úmluvou CITES. Možný je výskyt dalších rostlin, které v době srpna nebyly zaznamenány. Žádný z těchto druhů (stejně jako žádný z živočichů) není předmětem ochrany, avšak navržené managementové úpravy chrání nepřímo jak rostliny, tak živočichy. Kromě chráněných druhů se zde nachází i několik expanzivně se šířících druhů, zejména třtina křovištní (\"Calamagrostis epigejos\"), kvůli které je vhodné na určitých plochách provozovat zásahy nad rámec plánu péče.\n\nOkrajové části chráněné oblasti pomalu zarůstají náletovými dřevinami a křovinami. Mezi dominantní stromy okraje území, ojediněle však i jeho hlavní části patří například vrba popelavá (\"Salix cinerea\") či ušatá (\"Salix aurita\"), dále dřeviny vrba jíva (\"Salix caprea\"), krušina olšová (\"Frangula alnus\") a souvislejší porosty topolu osiky (\"Populus tremula\") či břízy bělokoré (\"Betula pendula\"). Najdeme zde i smrk ztepilý (\"Picea abies\"), hloh (\"Crataegus sp.\") a jeřáb ptačí (\"Sorbus aucuparia\").\n\nÚzemí je pokryto výhradně nelesními plochami, zastoupeno je celkem osm vegetačních jednotek. Nejhojněji jsou zastoupeny pcháčové louky, vyskytující se zejména ve spodní části území, dále také podhorské až horské smilkové trávníky bez jalovce, které se nacházejí především v horních, tedy sušších částech přírodní památky. Ostatní jednotky, z nichž nejhojněji jsou pravděpodobně zastoupeny nevápnitá mechová slatiniště s výraznějším zastoupením suchopýrů či luční prameniště bez tvorby pěnovců, se zde vyskytují spíše na malých plochách. Velká část území je v překryvu s evropsky významnou lokalitou (EVL) Kaliště (CZ0210732), díky čemuž zde nacházíme i dvě vegetační jednotky takzvaných naturových biotopů, a to konkrétně podhorské a horské smilkové trávníky bez jalovce (biotop T2.3B) a nevápnitá mechová slatiniště (biotop R2.2).\n\nPodhorské a horské smilkové trávníky bez jalovce je vegetace tvořící naturový biotop (soustava Natura 2000). Charakteristická je pro něj populace smilky tuhé (\"Nardus stricta\") a jiná společenstva trav, doplněna mnoha bylinnými druhy, například svízelem nízkým (\"Galium pumilum\") či hercynským (\"Galium saxatile\"), všivcem lesním (\"Pedicularis sylvatica\"), vítodem obecným (\"Polygala vulgaris\"), mateřídouškou vejčitou (\"Thymus pulegioides\") nebo violkou psí (\"Viola canina\"). Jedná se převážně o rozvolněnu vegetaci, kde nejvýraznější jsou trávy, nacházející se na disturbovaných či erodovaných plochách, které mohou pravidelně vysychat. Z fytocenologických snímků Kališťských luk je jasně vidět, že převládajícím druhem trávy je smilka tuhá (\"Nardus stricta\"), doplněna sítinou klubkatou (\"Juncus conglomeratus\") či vřesem obecným (\"Calluna vulgaris\"), což by mohlo naznačovat přechod k biotopu T8.1 (Suchá vřesoviště nížin a pahorkatin). Z druhů typických pro daný biotop se zde kromě smilky nacházejí třeba tomka vonná (\"Anthoxanthum odoratum\"), třezalka skvrnitá (\"Hypericum maculatum\"), bika ladní (\"Luzula campestris agg\".) či mochna nátržník (\"Potentilla erecta\"). Charakteristické porosty najdeme na různých vyvýšeninách, ale i mimo ně, spíše však v horních částech území.\n\nNevápnitá mechová slatiniště jsou určena především velmi bohatě vyvinutým mechovým patrem, doplněným bylinami a mnoha druhy ostřic či jiných rostlin z čeledi šáchorovitých. Ve většině případů zde můžeme najít rašeliníky (\"Sphagnum\"), nemusí tomu tak ale být pokaždé. Z vyšších rostlin tu téměř pokaždé najdeme vyšší i nižší ostřice, např. ostřici skloněnou (\"Carex demissa\"), černou (\"Carex nigra\") či ostřici plstnatoplodou (\"Carex lasiocarpa\") a zobánkatou (\"Carex rostrata\"). Pod tento biotop spadají i sukcesně pokročilá vápnitá slatiniště, pro které jsou typické rostliny s většími nároky na minerály, můžeme tu najít i rosnatku okrouhlolistou (\"Drosera rotundiflora\"). V oblasti chráněného území je z typických druhů ostřic zastoupena ostřice černá (\"Carex nigrra\"), dále velmi výrazně suchopýr (\"Eriophorum angustifolium\"), pryskyřník plamének (\"Ranunculus flammula\"), violka bahenní (\"Viola palustris\"), rozrazil štítkovitý (\"Veronica scutellata\") a jiné. Oblasti s nejvíce typickým složením tohoto biotopu se nacházejí ve střední části území, méně charakteristická společenstva pak směrem dolů, k pcháčovým loukám, či výše nad centrální částí.\n\nChráněné území přírodní památka Kališťské louky a mokřady je vyhlášeno na období 2017 – 2026. Jedná se o managementovou kategorii IUCN – III – Území pro management stanovišť/druhů: chráněná území, zřizovaná převážně pro účely ochrany, prováděná cestou managementových zásahů. Není zde zvláště vymezené ochranné pásmo, počítá se tedy s okrajovým pásem 50 m po obvodu.\n\nPředmětem ochrany jsou luční a mokřadní biotopy s výskytem vzácných a ohrožených rostlin a živočichů. Z rostlin jsou chráněné zejména výše zmiňovaná vrbovka bahenní (\"Epilobium palustre\"), mochna bahenní (\"Potentilla palustris\") a rozrazil štítkovitý (\"Veronica scutellata\"). Z živočichů především obojživelníci vázaní na tůně a chřástal polní (\"crex crex\"), upřednostňující nekosené luční a nivní porosty, hnízdící na zemi. Jedná se o vzácnou a v České republice ojedinělou ukázku mokřadních pastvin. Cílem je zachovat původní druhovou stavbu a pestrost, zabránit zarůstání náletovými dřevinami (tedy postupu sukcese) a to zejména pravidelným sečením a extenzivní pastvou.\n\nÚzemí je rozděleno do tří ploch (A – C), z nichž u každé se doporučuje mírně odlišný přístup. Celkově je doporučeno kosení minimálně každý druhý až třetí rok, a to postupně v odstupňovaných sečích, aby byla zachována mozaikovitost území a všechna růstová stadia porostů pro podporu vývoje hmyzu a jiných bezobratlých. Také ale proto, aby nedošlo k případnému ohrožení chřástala polního. Termíny sečení a likvidace dřevin jsou naplánovány tak, aby se nekryly s časem hnízdění určitých ptáků. V některých částech by bylo vhodné sečení nad rámec plánu, aby se zabránilo expanzi některých druhů, jako například třtině křovištní.\n\nKrátkodobé extenzivní přepásnání (zejména skotem, případně také ovcemi či koňmi) je doporučeno 2 až 3 krát za rok, pokaždé po dobu několika dnů, maximálně jednoho týdne. Významem pastvy je zejména disturbance území, čímž se mění konkurenční poměry mezi jednotlivými rostlinnými druhy a může se tak zabránit sukcesním společenstvím. Možným doplněním managementu je také občasná disturbance turisty v malém měřítku. Uvažuje se také o vybudování několika tůní (do 20 m²) pro vlhkomilné živočichy.\n\nMyslivost ani údajné pokusy o chov kachen nemají na tuto oblast žádný patrný vliv.\n\nSnahy o udržení těchto biotopů se projevují už od roku 1999. V následujících letech zde probíhalo pravidelné ruční sečení luk a později také pasení skotu. Ve spolupráci místních zemědělců s Ochranou fauny ČR zde vznikla ekologická farma Družstvo Džbány, která provozuje regulovanou extenzivní pastvu na 230 ha lučních ploch pomocí skotu a ovcí.\n\nNáklady na plnění plánu péče jsou odhadovány na 1 300 000 Kč za dobu deseti let trvání přírodní památky.\n\nDíky své odlehlosti a špatné dostupnosti je přírodní památka navštěvována jen velmi zřídka, což může být důvodem dobrého stavu biotopů. Lokalita je přístupná z nedaleké obce Budenín (45 minut), Kaliště (20 minut) či z Jankova po žluté turistické značce (2 hodiny).\n"}
{"id": "1293295", "url": "https://cs.wikipedia.org/wiki?curid=1293295", "title": "Hodinový takt", "text": "Hodinový takt\n\nHodinový takt () je v informatice obvykle označení frekvence, na které běží počítačový čip, například CPU nebo GPU (ať už jedno- nebo vícejádrový). Používá se jako indikátor rychlosti procesoru, která se měří v \"hodinovém cyklu za sekundu\" nebo jeho ekvivalent (SI jednotka) Hertz (Hz). Hodinový takt první generace počítačů byl měřen v hertzech, nebo kilohertzech (kHz), ale v 21. století rychlost moderních procesorů je běžně v gigahertzech (GHz). Tato metrika je užitečná při porovnávání procesorů v rámci stejné rodiny, které mají podobné funkce, jež mohou mít dopad na výkon. Naopak se nehodí pro porovnání procesorů vyrobených různými technologiemi (nebo výrobci). Výrobci GPU i CPU při výrobě testují a následně nastavují čipům maximální možnou použitelnou frekvenci, protože čím vyšší je při prodeji frekvence, tím vyšší je i cena.\n\nVýrobci moderních procesorů si obvykle účtují prémiové ceny u procesorů, které pracují na vyšším hodinové taktu, z praxe tzv. binning. Pro daný procesor jsou hodinové takty stanoveny na konci výrobního procesu prostřednictvím uskutečněného testování každého procesoru. Výrobci čipů publikují specifikace takzvané \"maximální taktovací frekvence\" a testují čipy před jejich prodejem, aby se ujistili, že splňují tuto specifikaci a to i při provádění nejsložitějších instrukcí, které jsou schopné CPU vypočítat při nejsložitějších ostatních faktorech (testování teploty a napětí, které běží na nejnižší výkon). Procesory, které prošly testy a splnily stanovené standardy mohou být označeny s vyšší taktovací frekvencí např. 3.50 GHz, zatímco těm kterým se v testu dobře nevedlo a neplnily normy pro vyšší taktovací frekvence může být označení nejvyšší taktovací frekvence sníženo např. 3.3 GHz, a prodávají se poté za nižší cenu.\n\nTaktovací frekvence CPU je normálně určena frekvencí z oscilátoru crystalu. Obvykle krystalový oscilátor vytváří pevné sinusové vlny — frekvence referenčního signálu. Elektronické obvody tento signál poté transformují na digitální signál (obdélníkový signál) pro digitální aplikace. Hodiny distribuční sítě uvnitř procesoru nesou hodinový signál pro všechny části, které jej potřebují. A/D převodník má \"hodinový\" pin vedený podobným systémem pro nastavení vzorkovací frekvence. S konkrétním CPU je možné vyměnit krystal původní za jiný, který bude mít poloviční frekvenci (\"podtaktování\"), poté bude obecně CPU běžet na polovinu výkonu avšak se snížením vyprodukovaného tepla od CPU. Naopak někteří lidé se snaží zvýšit výkon procesoru tím, že nahradí oscilátor krystalu s vyšší frekvencí krystalu (\"přetaktování\"). Nicméně možnosti přetaktování je omezeno a limitováno časem, kdy je procesor v provozu a především také množstvím vyprodukovaného tepla (které je logicky větší, jelikož se procesor více zahřívá)\n\nPo každém hodinovém pulsu potřebují signálové linky uvnitř CPU čas, aby se usadili do jejich nového stavu. To znamená, že každý signál linky musí dokončit přechod z 0 na 1 nebo z 1 na 0. Pokud následující hodinový puls přijde před tím, výsledky budou nesprávné. V procesu přechodu se uvolňuje nějaká energie ve formě tepla (většinou uvnitř řízených tranzistorů). Při provádění složitých instrukcí, které způsobují mnoho přechodů, platí že čím vyšší taktovací frekvence, tím více tepla. Tranzistory mohou být poškozeny nadměrným teplem (přehřejí se).\n\nPrvní elektromechanický počítač pro všeobecné použití, Z3 pracoval s frekvencí kolem \"5 až 10 Hz\". První elektronický počítač pro všeobecné použití, ENIAC, použil ve své cyklické jednotce hodiny o frekvenci 100 kHz. Protože každá instrukce trvala 20 cyklů, měla instrukční rychlost 5 kHz.\n\nPrvní komerční počítač, Altair 8800 (MITS), používal Intel 8080 CPU s taktovací rychlostí \"2 MHz\" (2 milionů cyklů za sekundu). Původní IBM PC (c. 1981) měl taktovací frekvence 4,77 MHz (4,772,727 cyklů za sekundu).\nV roce 1992 Hewlett-Packard a Digital Equipment Corporation zlomili obtížně dosažitelný 100 MHz limit s RISC techniky v PA-7100 a AXP 21064 DEC Alpha. V roce 1995, Intel P5 Pentium čip běžel na \"100 MHz\" (100 milionů cyklů za sekundu). 6. Března 2000 AMD \"dosáhlo 1 GHz milník\" několik měsíců před Intelem. V roce 2002, Intel Pentium 4 model byl představen \"jako první procesor s taktovací frekvencí 3 GHz\" (tři miliardy cyklů za sekundu, což odpovídá ~3.3×10sekund nebo 0,33 nanosekund za cyklus). Od té doby se hodinový takt od výrobců procesorů zvyšuje mnohem pomaleji a navýšení a celkové zlepšení výkonu putuje z jiných konstrukčních změn.\n\nOd roku 2011 je Guinnessův světový rekord pro nejvyšší CPU hodinový takt přetaktovaný procesor na hodnotě \"8.805 GHz\" a to \"AMD Bulldozer založený na čipu FX-8150\". Tento čip předčil předchozí rekord, 8.670 GHz AMD FX \"Piledriver\" čip.\n\nOd poloviny roku 2013 je nejvyšší taktovací frekvence na výrobní procesor IBM zEC12, taktovaný na 5.5 GHz, který byl vydán v srpnu roku 2012.\n\nInženýři i nadále hledají nové způsoby, jak navrhnout procesory, které by byly o trochu více rychlejší, nebo by používaly trochu méně energie. Maximální limity energie na přechod jsou zkoumány v reverzibilní computing.\n\nPrvní plně reverzibilní CPU Pentium, bylo realizováno za použití standardních CMOS tranzistory ke konci roku 1990 na MIT.\n\nInženýři také pokračují v hledání nových způsobů jak navrhnout procesory tak, aby  dokončily více instrukcí v hodinovém cyklu, čímž se dosáhne nižší CPI (hodinové cykly na instrukci) počet, i když se může spustit ve stejné nebo dokonce nižší taktovací frekvenci jako starší procesory. Toho je dosaženo prostřednictvím architektonické techniky jako je instrukční pipelining a out-of-order execution, který se snaží využít paralelního zpracování (superskalární architektura).\n\nHodinový takt procesoru je velmi užitečný pro  porovnávání mezi procesory ve stejné rodině. Hodinový takt je pouze jedním z několika faktorů, které mohou ovlivnit výkon při porovnávání procesorů v různých rodinách. Například IBM PC s Intel 80486 CPU běží na 50 MHz a bude asi dvakrát tak rychlejší (vnitřně) při porovnání se stejným CPU a paměti běžícím na 25 MHz, zatímco to samé nebude pravda pro MIPS R4000 běžícím na stejné taktovací frekvenci jako dva různé procesory, které implementují různé architektury a mikroarchitektury. Existuje mnoho dalších faktorů, které je nutné zvážit při porovnávání procesorů jako je šířka CPU datové sběrnice, latence paměti a cache architektury.\n\nHodinový takt sám o sobě je obecně považován za nepřesné měření při porovnávání procesorů ze stejné rodiny. Pro podobné porovnávání jsou softwary zvané benchmarky a jsou celkem užitečné. Hodinové hodnoty mohou být někdy zavádějící, protože množství práce vykonané na různých procsorech mohou dělat v jednom cyklu odlišné. Například superskalární procesory můžou vykonat více než jednu instrukci za jeden cyklus (v průměru), což pro ně není neobviklé. Kromě toho subscalarní procesory s využitím paralelismu můžou také ovlivnit výkon počítače, bez ohledu na taktovací frekvence.\n\n"}
{"id": "1293296", "url": "https://cs.wikipedia.org/wiki?curid=1293296", "title": "Les u Libeže", "text": "Les u Libeže\n\nPřírodní památka Les u Libeže je chráněné území nalézající se nedaleko obce Libež v okrese Benešov. Důvodem ochrany je výskyt zvonku hadincovitého \"(Campanula cervicaria)\" včetně dalších zvláště chráněných druhů rostlin.\n"}
{"id": "1293297", "url": "https://cs.wikipedia.org/wiki?curid=1293297", "title": "Minartice (přírodní památka)", "text": "Minartice (přírodní památka)\n\nPřírodní památka Minartice je chráněné území nalézající se nedaleko vsi Minartice u Vojkova v okrese Benešov. Chráněné území je v péči Krajského úřadu Středočeského kraje.\n\nPředmětem ochrany je rybník zvaný Jezero s výskytem ohrožené kuňky obecné \"(Bombina bombina)\", též nazývané kuňka ohnivá. Chráněné území leží na katastru Bezmíř a Minartice jižně od železniční zastávky \"Minartice\" na trati Olbramovice - Sedlčany.\n"}
{"id": "1293299", "url": "https://cs.wikipedia.org/wiki?curid=1293299", "title": "Ideologický čtverec", "text": "Ideologický čtverec\n\nIdeologický čtverec je pojem používaný v mediálních studiích k popsání polarizace zpravodajství dle ideologického hlediska ve prospěch kultury, která o něčem referuje. Pojem, který se skládá ze čtyř postupů, popsal v roce 2001 mediální teoretik Teun A. van Dijk.\nDíky těmto čtyřem bodům je pro masová média možné zdůrazňovat pozitivní vnímání jedné strany a naopak zdůrazňovat negativní obraz strany opačné (například znázorňování menšin v komerčních médiích).\n"}
{"id": "1293301", "url": "https://cs.wikipedia.org/wiki?curid=1293301", "title": "Ishkode! Ishkode!", "text": "Ishkode! Ishkode!\n\nIshkode! Ishkode! je studiové album amerického hudebníka Jonathana Richmana. Vydáno bylo 1. března roku 2016 společnost Blue Arrow Records. Jde o Richmanovo první album vydané tímto vydavatelstvím. Zároveň jde o vůbec první album, které společnost Blue Arrow Records, což je kamenný obchod s hudebními nosiči, vydala. Svůj název album dostalo podle slova „ishkode“, což v odžibvejštině (jazyce indiánského kmene Odžibvejů) znamená „oheň“. Oheň je rovněž vyobrazen na obalu alba, přičemž nachází se zde i Richmanův obličej. Jde o hudebníkovo první album po více než pěti letech – poslední deska \"O Moon, Queen of Night on Earth\" vyšla v roce 2010. Kromě devíti autorských písní se na desce nachází také dvě coververze: „Longtemps“ od Charlese Treneta a „Mother I Give You My Soul Call“ od Paramahansa Yogananda. Kromě rodné angličtiny Richman na albu zpívá také španělsky, italsky a francouzsky. Server PopMatters zařadil desku na druhou příčku nejlepších nezávislých popových alb roku 2016.\n\n\n"}
{"id": "1293303", "url": "https://cs.wikipedia.org/wiki?curid=1293303", "title": "BSG Aktivist Karl Marx Zwickau", "text": "BSG Aktivist Karl Marx Zwickau\n\nBSG Aktivist Karl Marx Zwickau (celým názvem: Betriebssportgemeinschaft Aktivist Karl Marx Zwickau) byl východoněmecký sportovní klub, který sídlil ve městě Cvikově v kraji Karl-Marx-Stadt. Založen byl v roce 1949 pod názvem Aktivist Steinkohle. Zanikl v roce 1968 po fúzi s Motorem Zwickau. Své domácí zápasy odehrával na Alfred-Baumann-Kampfbahnu.\n\nMimo mužský fotbalový oddíl měl sportovní klub i jiné oddíly, mj. oddíl házené.\n\nZdroj: \n\n\n\nZdroj: \n\n\n\nZdroj: \n"}
{"id": "1293306", "url": "https://cs.wikipedia.org/wiki?curid=1293306", "title": "Hallowed Be Thy Name", "text": "Hallowed Be Thy Name\n\n„Hallowed Be Thy Name“ je píseň anglické heavymetalové skupiny Iron Maiden. Jejím autorem je baskytarista skupiny Steve Harris. Vydána byla v březnu roku 1982 na třetím albu kapely \"The Number of the Beast\". V roce 1993 vyšla píseň jako singl z koncertní desky \"A Real Dead One\". Tato koncertní verze se stala posledním singlem, na němž zpíval Bruce Dickinson, až do roku 2000, kdy byl uveden singl „The Wicker Man“. Kapela píseň hrála při téměř všech svých koncertních turné. Později od toho však upustila, neboť čelila žalobě od autorů písně „Life’s Shadow“ od kapely Beckett (jejími autory byli Robert Barton a Brian Ingham). V písni „Hallowed Be Thy Name“ je totiž zmíněno několik veršů z písně „Life’s Shadow“. Harris byl fanouškem kapely Beckett.\n"}
{"id": "1293308", "url": "https://cs.wikipedia.org/wiki?curid=1293308", "title": "McDonnell Douglas KC-10 Extender", "text": "McDonnell Douglas KC-10 Extender\n\nMcDonnell Douglas KC-10 Extender je vojenský letoun určený pro doplňování paliva jiných letounů ve vzduchu. Kromě doplňování paliva může sloužit i k přepravě cestujících a nákladu. Byl vyvinut na základě civilního dopravního letounu McDonnell Douglas DC-10. Pro letectvo Spojených států amerických bylo postaveno 60 letounů KC-10A. Přestavbou dvou nákladních DC-10 vznikly ještě dva stroje KDC-10 pro Nizozemsko. Americké letouny byly nasazeny v řadě operací, například ve válce v Zálivu. KC-10A unesou dvakrát více paliva, než jejich předchůdci Boeing KC-135 Stratotanker. Roku 2017 americké letectvo provozovalo celkem 59 letounů KC-10A, přičemž jejich vyřazení je plánováno na roky 2019–2024.\n\nLetoun KC-10A byl vyvinut společností Boeing Integrated and Defence Systems na základě nákladního letounu DC-10-30CF (88% systémů je shodných s civilními DC-10). Mezi hlavní změny patří instalace výkyvného ramene pro doplňování paliva (\"boom\"), zadní kabiny operátora, trojice přídavných palivových nádrží a dalších speciálních elektronických systémů. První let prototypu proběhl 12. července 1980. V říjnu 1980 KC-10A poprvé za letu doplnil palivo jinému letounu, v tomto případě transportnímu stroji Lockheed C-5 Galaxy. Do služby byl typ zaveden 17. března 1981. Sériová výroba probíhala od března 1981 do listopadu 1988. Vyrobeno bylo celkem 60 letounů KD-10A.\n\nV roce 2009 společnost Northrop Grumman získala kontrakt na modernizaci 59 letounů KC-10A. Modernizace se týkala komunikačních, avionických a dalších elektronických systémů. Zkoušky prvního modernizovaného letounu začaly roku 2012. Roku 2011 získala společnost Rockwell Collins kontrakt na modernizaci kokpitu všech letounů. Modernizace byla dokončena roku 2017.\n\nKC-10A má čtyřčlennou posádku, tvořenou pilotem, druhým pilotem, palubním inženýrem a operátorem tankovacího zařízení. Všichni sedí ve čtyřčlenné kabině vybavené tzv. skleněným kokpitem. Letoun unese až 160 200 kg paliva. Alternativně může přepravovat 75 osob a až 170 000 liber (76 560 kg) dalšího náklad uloženého v kabině na 17 paletách, popřípadě jen 27 palet nákladu. Palivo je předáváno pomocí výkyvného ramene řízeného operátorem za zadní kabiny, odkud má oknem vizuální kontrolu. Letouny lze rovněž vybavit podkřídelními pouzdry s vlečenými hadicemi. Pomocí ramene lze předat až 1100 galonů (4180 litrů) a pomocí hadice až 470 galonů (1786 litrů) paliva za minutu. Pohánějí jej tři dvouproudové motory General Electric CF6-50C2.\n\nV noci 14. dubna 1986 bombardovalo 24 amerických letadel F-111F hlavní město Libye Tripolis. Operace se zúčastnila i tři letadla elektronického boje EF-111A Raven, jejichž úlohou bylo rušit libyjské radary. Stroje vzlétly z britského letiště Lakenheath a během letu do Libye a zpět naletěly víc než 10 000 km, protože Francie a Španělsko neumožnily přelet nad svým územím. Při této 14-hodinové misi potrebovala letadla šestkrát doplnit palivo za letu, což jim zabezpečilo 28 tankerů KC-135 a KC-10.\n\nV roku 1991 během operací Pouštní štít a pouštní bouře provedla flotila letounů KC-10 a KC-135 asi 51 700 samostatných tankovacích misí, během kterých jiným letounům předaly 125 milionů galonů paliva. (asi 475 milionů litrů paliva). Tankery zabezpečily doplnění paliva během letu nejen americkým letadlům, ale i strojům ostatních koaličních síl. Mimo tankování letadel zabezpečily KC-10 spolu s menšími KC-135 přepravu tisíců ton nákladu a tisícovek vojaků.\n\nDo ozbrojeného konfliktu v Kosovu, který probíhal mezi jugoslávskými silami a povstaleckou skupinou kosovských Albánců známou jako Kosovská osvobozenecká armáda (UÇK), se zapojila v roce 1999 i Severoatlantická aliance (NATO). Začátkem května 1999 bylo do Evropy nasazeno okolo 150 tankerů KC-10 a KC-135. Ty poskytovaly palivo bombardérům, stíhačkám a jiným strojům zapojených do konfliktu. KC-10 Extender absolvovaly během celé kampaně spojeneckých sil 409 misí.\n\nKC-10A (sériové číslo 82-0190) dne 17. září 1987 procházel pozemní údržbou na základně Shreveport-Barksdale AFB v Louisianě. Na palubě došlo k výbuchu, přičemž následný požár stroj zcela zničil. Jeden člověk při nehodě zemřel a tři byli zraněni.\n\n Nizozemsko\n\n\n\n"}
{"id": "1293311", "url": "https://cs.wikipedia.org/wiki?curid=1293311", "title": "Asociace Entente Florale CZ - Souznění", "text": "Asociace Entente Florale CZ - Souznění\n\nAsociace Entente Florale CZ – Souznění, z.s. je nezisková organizace. Vznikla v roce 2006 v návaznosti na aktivity zakládajících členů v evropské soutěži Entente Florale Europe v letech 2002–2006. Naplňuje shodný cíl, tj. společně s místními obyvateli zlepšovat kvalitu prostředí a života lidí ve městech a obcích. \n\nAsociace pořádá spolu s partnery následující projekty:\nPrezidentem Asociace Entente Florale CZ – Souznění je Ing. Karel Drhovský, viceprezidenty Mgr. Anna Pavlíková Kutějová, PhDr. Pavel Bureš a JUDr. Jiří Štancl, ředitelkou je Ing. Drahomíra Kolmanová.\n\n"}
{"id": "1293312", "url": "https://cs.wikipedia.org/wiki?curid=1293312", "title": "Hotel Avion (Pražské Předměstí)", "text": "Hotel Avion (Pražské Předměstí)\n\nHotel Avion byl postaven na Pražském Předměstí v letech 1929-1930 podle návrhu architekta Václava Placáka stavitelem Antonínem Slejškou. Původně obsahoval 38 pokojů, restauraci, klubové místnosti, kuželník a zahradu. Vlastníkům Hynku a Miladě Matějákovým udělil okresní úřad koncesi pro živnost hostinskou a výčepnickou v roce 1930. Do roku otevření hotelu spadá žádost Národní střelecké jednoty v Hradci Králové o povolení malorážní střelnice v hotelu, k němuž skutečně došlo. Roku 1932 bylo vyhověno žádosti Společenstva dopravních živností o povolení stanoviště pro autodrožky před hotelem Avion. V hotelu měly své klubové místnosti nebo se pravidelně scházely nejvýznamnější spolky té doby (Okrašlovací spolek v Pražském Předměstí, Kroužek učitelů pensistů v Hradci Králové, První občanská beseda „Komenský“ v Pražském Předměstí, SK Olympia Hradec Králové, TJ Sokol Pražské Předměstí, Drůbežnická jednota v Hradci Králové, Místní odbor spolku Krematorium v Hradci Králové, Společenstvo mistrů zednických v Hradci Králové, Vlastivědná společnost v Hradci Králové, Východočeské grémium knihkupců v Hradci Králové, Společenstvo výrobců likérů a sodových vod v Hradci Králové, Jednota majitelů domů a domků pro Hradec Králové a okolí, Spolek chovatelů poštovních holubů „Ikaros“ v Hradci Králové). V zahradě naopak probíhaly časté večerní koncerty, divadelní představení či trhy hospodářského zvířectva. 25. listopadu 1931 se v hotelu uskutečnila protestní schůze hostinských a výčepníků komorního obvodu královéhradeckého, jež se týkala zvýšení daně z piva o 10 Kč na jednom hl. a těžké poměry v živnosti hostinské vůbec. Roku 1936 vzniklo před hotelem stanoviště nepravidelné osobní dopravy a v následujícím roce byla opravena štítová omítka objektu. Roku 1938 byly provedeny ještě některé zajišťovací a izolační práce. Zdejší stolová společnost měla název „Batalion“ a scházela se tady ještě po 2. světové válce.\nJeště v roce 1947 měl hotel stálou denní i noční službu u benzinového čerpadla, jež bylo vybudováno firmou Alois Brey roku 1931 přímo před hotelem.\n\nV roce 1961 byly na hotelu dlouhodobě porouchané neony. Kritika nezájmu o ně proběhla tehdejším tiskem. 1. prosince 1966 byla v hotelu zřízena Smíchovská restaurace. Koncem 60. let hotel prošel rozsáhlými úpravami a do plného provozu byl opět uveden 1. prosince 1969. Následně se stal místem schůzek a mimoslužebního života. V červnu 1974 byl vyloupen sklad denní vinárny. Následujícího roku byl Avion přeřazen z 2. do 3. cenové skupiny. Úroveň služeb přitom zůstala zachována. V roce 1985 došlo k opravě omítky.\n\nPozději však z něj zbyla jen vinárna a diskotéka. V letech 1992-1996 byl provozovatelem podniku Miroslav Vopřada, v letech 2000-2007 Avion provozovala společnost AVION PLUS, která skončila v likvidaci, v letech 2009-2010 DURAN EURO s. r. o. a od roku 2010 se v něm nachází čínská restaurace společnosti JIE HUA EUROPE s. r. o.\n"}
{"id": "1293313", "url": "https://cs.wikipedia.org/wiki?curid=1293313", "title": "Hamdija Mulić", "text": "Hamdija Mulić\n\nHamdija Mulić (1881 Konjic, Bosna a Hercegovina – 8. ledna 1944 Sarajevo, Nezávislý stát Chorvatsko) byl bosenskohercegovský pedagog a publicista bosňáckého původu.\n\nMekteb a základní školu navštěvoval v rodném městě, v Sarajevu navštěvoval nižší gymnázium a Učitelskou školu. Od roku 1901 působil jako pomocný učitel v Čapljině a od roku 1902 v Konjici (není jasné, zda byl přemístěn roku 1902 či 1904, anebo přechodně působil v obou městěch), nato od roku 1905 jako definitivní učitel v Bugojnu a následně od roku 1908 v Hrasnici u Sarajeva (zde od roku 1909 získal pozici ředitele). Roku 1912 se stal ředitelem národní základní školy v Konjici (od srpna 1913 v druhé profesní třídě). Roku 1913 natrvalo zakotvil v bosenskohercegovské metropoli, kde dostal místo v muslimské učitelské přípravce, Daru-l-mualliminu.\n\nOd mládí přispíval do četných periodik, mezi nimiž vynikal \"Behar, Gajret, Biser, Školski vjesnik, Misbah, Pravda, Novi behar, Glasnik Islamske vjerske zajednice, El-Hidaja, Kalendar „Gajret“\" a \"Kalendar „Narodna uzdanica“\". Jeho práce se týkaly především muslimské lidové slovesnosti a pedagogiky.\n\n"}
{"id": "1293314", "url": "https://cs.wikipedia.org/wiki?curid=1293314", "title": "Márk Marsi", "text": "Márk Marsi\n\nMárk Marsi (* 17. srpna 1973 Budapešť, Maďarsko) je bývalý maďarský sportovní šermíř, který se specializoval na šerm fleretem. Maďarsko reprezentoval v devadesátých letech a v prvním desetiletí jednadvacátého století. Na olympijských hrách startoval v roce 1996 a 2000 v soutěži jednotlivců a družstev. V soutěži jednotlivců se na olympijských hrách 2000 probojoval do čtvrtfinále. V roce 1992 obsadil druhé a v roce 1998, 1999 třetí místo na mistrovství Evropy v soutěži jednotlivců. S maďarským družstvem fleretistů obsadil na mistrovství Evropy 2003 druhé místo.\n"}
{"id": "1293317", "url": "https://cs.wikipedia.org/wiki?curid=1293317", "title": "Attila Juhász", "text": "Attila Juhász\n\nAttila Juhász (* 20. července 1972) je bývalý maďarský sportovní šermíř, který se specializoval na šerm fleretem. Maďarsko reprezentoval v devadesátých letech a v prvním desetiletí jednadvacátého století. V roce 2001 obsadil třetí místo na mistrovství Evropy v soutěži jednotlivců. S maďarským družstvem fleretistů obsadil na mistrovství Evropy 2003 druhé místo.\n"}
{"id": "1293318", "url": "https://cs.wikipedia.org/wiki?curid=1293318", "title": "Roberto Fernández", "text": "Roberto Fernández\n\nRoberto Eladio Fernández Roa (* 9. července 1954 Asunción) je bývalý paraguayský fotbalový brankář. Pro svou pružnost získal přezdívku \"El Gato\" (Kocour).\n\nZa paraguayskou fotbalovou reprezentaci odehrál 78 zápasů. Byl členem týmu, který vyhrál Copa América 1979, když z devíti zápasů odchytal osm. Zúčastnil se také jihoamerického šampionátu v letech 1983, 1987 a 1989. Byl brankářskou jedničkou na mistrovství světa ve fotbale 1986, kde Paraguayci poprvé v historii postoupili ze základní skupiny. V utkání proti domácímu Mexiku přispěl k remíze 1:1, když v 88. minutě zlikvidoval pokutový kop Hugo Sáncheze.\n\nS klubem Cerro Porteño se stal mistrem Paraguaye v letech 1990 a 1996, se Sport Club Internacional vyhrál Campeonato Gaúcho 1991 a 1992.\n\nJeho syn Roberto Junior Fernández je také fotbalový brankář, v roce 2017 hraje za Botafogo de Futebol e Regatas.\n\n"}
{"id": "1293321", "url": "https://cs.wikipedia.org/wiki?curid=1293321", "title": "István Busa", "text": "István Busa\n\nIstván Busa (* 31. května 1961 Kecskemét, Maďarsko) je bývalý maďarský sportovní šermíř, který se specializoval na šerm fleretem. Maďarsko reprezentoval v osmdesátých a devadesátých letech. Na olympijských hrách startoval v roce 1988 v soutěži družstev a v roce 1992 v soutěži jednotlivců a družstev. V roce 1991 získal titul mistra Evropy v soutěži jednotlivců. S maďarským družstvem fleretistů vybojoval na olympijských hrách 1988 bronzovou olympijskou medaili a v roce 1991 vybojoval s družstvem titul mistrů Evropy.\n"}
{"id": "1293326", "url": "https://cs.wikipedia.org/wiki?curid=1293326", "title": "Zsolt Érsek", "text": "Zsolt Érsek\n\nZsolt Érsek (* 13. června 1966 Budapešť, Maďarsko) je bývalý maďarský sportovní šermíř, který se specializoval na šerm fleretem. Maďarsko reprezentoval v osmdesátých a devadesátých letech. Na olympijských hrách startoval v roce 1988, 1992 a 1996 v soutěži jednotlivců a družstev. V roce 1991 obsadil třetí místo na mistrovství Evropy v soutěži jednotlivců. S maďarským družstvem fleretistů vybojoval na olympijských hrách 1988 bronzovou olympijskou medaili a v roce 1991 vybojoval s družstvem titul mistrů Evropy.\n"}
{"id": "1293330", "url": "https://cs.wikipedia.org/wiki?curid=1293330", "title": "Hasan Hadžiefendić", "text": "Hasan Hadžiefendić\n\nHadži háfiz Hasan-efendija Hadžiefendić Tahsin ( Gračanica, osmanská říše – 1925 Gračanica, Království Srbů, Chorvatů a Slovinců) byl bosenskohercegovský islámský duchovní a pedagog bosňáckého původu.\n\nJeho otec hadži Hasan-efendija Murkić byl muderrisem, učitelem, v Osman-kapetanově medrese v Gračanici. Zemřel během pouti do Mekky, kdy byl jeho syn ještě kojenec.\n\nHasan navštěvoval mekteb a Osman-kapetanovu medresu, islámskou základní a vyšší školu, navštěvoval v rodném městě. Nato působil jako justiční čekatel u šarí‘atského soudu ve Zvorniku. Roku 1880 složil kádíjskou zkoušku před sarajevským muftím. Zaměstnání šarí‘atského soudce vykonával ve městech Sanski Most (od 1884), Sarajevo (pomocný soudce, březen–říjen 1885), Tešanj (od 1885), Travnik (od 1888), Gračanica, Mostar (1891–1896) a Sarajevo. Během pobytu v Mostaru vykonal pouť do Mekky, přičemž byl jmenován průvodcem celé výpravy poutníků. V bosenskohercegovské metropoli působil u chotárského (okresního) a nato od roku 1900 Vrchního šarí‘atského soudu, vyjma krátkého období, kdy namísto odvolaného Sulejman-efendiji Šarce obnášel post ředitele (\"upravitelj\") Šarí‘atské soudní školy (29. listopadu 1901–7. prosince 1905). Roku 1912 byl penzionován. Roku 1913 neúspěšně kandidoval na reisu-l-ulemu, pohlavára Islámského společenství v Bosně a Hercegovině.\n\nHasan-efendija se oženil se Sevletou (?–1937), dcerou duchovního Osmana Hodžiće z Gračanice.\n"}
{"id": "1293332", "url": "https://cs.wikipedia.org/wiki?curid=1293332", "title": "Narsaq (rozcestník)", "text": "Narsaq (rozcestník)\n\nNarsaq (znamená \"pláň\") označuje několik místopisných oblastí v Grónsku:\n"}
{"id": "1293340", "url": "https://cs.wikipedia.org/wiki?curid=1293340", "title": "Jenő Kamuti", "text": "Jenő Kamuti\n\nJenő Kamuti (* 17. září 1937 Budapešť, Maďarsko) je bývalý maďarský sportovní šermíř, který se specializoval na šerm fleretem. Bratr László Kamuti reprezentoval Maďarsko v šermu fleretem. Maďarsko reprezentoval v padesátých, šedesátých a sedmdesátých letech. Na olympijských hrách startoval v roce 1960, 1964, 1968 a 1972 v soutěži jednotlivců a družstev. V soutěži jednotlivců získal na olympijských hrách 1968 a 1972 stříbrnou olympijskou medaili. V roce 1961, 1967 obsadil druhé a v roce 1973 třetí místo na mistrovství světa v soutěži jednotlivců. S maďarským družstvem fleretistů vybojoval v roce 1957 titul mistra světa a celkem čtyřikrát vybojoval s družstvem druhé místo (1961, 1962, 1966, 1970).\n"}
{"id": "1293351", "url": "https://cs.wikipedia.org/wiki?curid=1293351", "title": "Matěj Spurný", "text": "Matěj Spurný\n\nMatěj Spurný (* 16. března 1979 Praha) je český historik. Zabývá se sociálními dějinami po roce 1945, nacionalismem a multietnicitou a dějinami diktatur.\n\nJe židovského původu. Vystudoval historii (Filozofická fakulta, 2005) a mezinárodní teritoriální studia (Fakulta sociálních věd, 2006) na Univerzitě Karlově v Praze. V roce 2010 získal doktorát na Ústavu hospodářských a sociálních dějin Filozofické fakulty UK a v roce 2018 habilitoval pro obor Moderní hospodářské a sociální dějiny. Od roku 2012 pracuje na Ústavu pro soudobé dějiny AV ČR. \n\n"}
{"id": "1293353", "url": "https://cs.wikipedia.org/wiki?curid=1293353", "title": "Seznam dílů seriálu Poslední chlap na Zemi", "text": "Seznam dílů seriálu Poslední chlap na Zemi\n\nToto je seznam dílů seriálu \"Poslední chlap na Zemi\". Americký komediální televizní seriál \"Poslední chlap na Zemi\" měl premiéru na stanici Fox.\n\n<onlyinclude>\n</onlyinclude>\n\n"}
{"id": "1293354", "url": "https://cs.wikipedia.org/wiki?curid=1293354", "title": "Ferenc Czvikovszki", "text": "Ferenc Czvikovszki\n\nFerenc Czvikovszki (* 1. ledna 1932 Budapešť, Maďarsko) je bývalý maďarský sportovní šermíř, který se specializoval na šerm fleretem. Maďarsko reprezentoval v padesátých a šedesátých letech. Na olympijských hrách startoval v roce 1960 v soutěži družstev. V roce 1958 obsadil druhé místo na mistrovství světa v soutěži jednotlivců. S maďarským družstvem fleretistů vybojoval v roce 1957 titul mistra světa.\n"}
{"id": "1293356", "url": "https://cs.wikipedia.org/wiki?curid=1293356", "title": "Furanosa", "text": "Furanosa\n\nFuranosa je souhrnný termín pro sacharidy, jejichž chemická struktura obsahuje pětičlenný cyklus skládající se ze čtyř atomů uhlíku a jednoho atomu kyslíku. Název se odvozuje od jeho podobnosti s heterocyklem furanem, cyklus furanosy však neobsahuje dvojné vazby.\n\nNa prstenu furanosy se nachází cyklický poloacetal z aldopentosy nebo cyklický poloketal z ketohexosy.\n\nFuranosová cyklická struktura se skládá ze čtyř uhlíku a jednoho kyslíkového atomu s anomerním uhlíkem po pravé straně kyslíku. Nejvyšší očíslovaný chirální uhlík (obvykle po levé straně kyslíku v Haworthově projekci) určuje, zda má struktura  D-konfiguraci, nebo -konfiguraci. V L-konfiguraci furanosy, substituent na nejvyšším očíslovaném chirálním uhlíku se nachází pod rovinou, a v D-konfiguraci furanosy je nejvyšší očíslovaný chirální uhlík nad rovinou.\n\nCyklus furanosy může mít buď alfa nebo beta konfiguraci, v závislosti na pozici anomerní hydroxylové skupiny. V D-konfiguraci furanosy, alfa konfigurace má hydroxyl směrem dolů, a beta konfigurace směřuje hydroxyl nahoru. V L-konfiguraci furanosy je tomu naopak. Typicky, anomerní uhlík prochází mutarotací v roztoku, a výsledkem je rovnovážná směs alfa-beta konfigurací.\n\n"}
{"id": "1293358", "url": "https://cs.wikipedia.org/wiki?curid=1293358", "title": "MO-S 5 Na trati", "text": "MO-S 5 Na trati\n\nMO-S 5 Na trati je samostatný pěchotní srub oboustranný postavený ve III. stupni odolnosti. Objekt je součástí československého pohraničního opevnění z let 1935–1938. Objekt spadal pod ŽVS II (Hlučín), stavební úsek Moravská Ostrava, podúsek Bohumín. Objekt je kulturní památkou České republiky.\n\nObjekt byl vybetonován v červenci 1936 v první etapě výstavby československého opevnění. Sousedními objekty jsou MO-S 4 U šedé vily a MO-S 6 Odra. Po obsazení českého pohraničí v roce 1938 byl srub obsazen polským vojskem. V roce 1939 byl objekt bez boje obsazen vojskem Německa. Během okupace byly z objektu vytrženy pancéřové zvony a střílny. V závěru války zde bylo stanoviště protiletecké obrany a sklad munice. Po roce 1945 byl objekt opuštěn. V roce 1999 převzal objekt do péče Klub vojenské historie Bohumín, z. s a objekt provozuje jako muzeum. V roce 2006 byla přeložena železniční trať mimo objekt a na její místo byla postavena silnice vedoucí do Polska a na dálnici D1 (D47). \n\nMO-S5 Na trati je dvoupodlažní atypický oboustranný pěchotní srub. Objekt byl rozdělen železniční tratí na dva samostatné jednostranné sruby pravý MO-S 5a a levý MO-S 5b, které byly propojeny 22 m dlouhou podzemní chodbou. Vlastní betonáž obou srubů proběhla ve dnech 19. až 24. a 25. až 29. července 1936 firmou Dr. Karla Skorkovského z Prahy. K betonáži bylo zapotřebí 4 314 m betonu. Mezi objekty MO-S 4 U šedé vily a MO-S 5 Na trati byly vloženy dva lehké objekty vz. 37 typ A140 Z a A 160 Z.\n\nPosádku v době bojové pohotovosti tvořilo 44 vojáků (mírové počty byly poloviční) z 1. roty I. praporu hraničářského pluku 4. K bojové osádce navíc byli přiděleni dva důstojníci a tři dělostřelečtí pozorovatelé.\n\nPůvodní výzbroj tvořily dva protitankové 4cm kanóny vz. 36 v provedení sólo (kódové označení zbraň Q, čili bez těžkého kulometu) v samostatných místnostech. Čtyři těžké kulomety vz. 35 v samostatných střílnách (sólo), které byly později nahrazeny kulomety vz. 37. Objekt měl osazeny dva pancéřové zvony v III. stupni odolnosti. Pravý zvon měl hmotnost 43 890 kg a levý 41 270 kg. Ve zvonech byly používány těžký kulomet vz. 37 (pravá část) a lehký kulomet vz. 26 (levá část). V pomocných střílnách byly používány tři lehké kulomety vz. 26. Celkem v objektu bylo instalováno šest granátových skluzů.\n\nKaždá část byla vybavena vlastní filtroventilační jednotkou, kopanou studnou a dieselelektrickým pohonem.\n\n\n\n"}
{"id": "1293359", "url": "https://cs.wikipedia.org/wiki?curid=1293359", "title": "Mihály Fülöp", "text": "Mihály Fülöp\n\nMihály Fülöp (* 10. dubna 1936 – 26. září 2006 Budapešť, Maďarsko) byl maďarský sportovní šermíř, který se specializoval na šerm fleretem. Maďarsko reprezentoval v padesátých letech. Na olympijských hrách startoval v roce 1956 a 1960 v soutěži jednotlivců a družstev. V roce 1957 získal titul mistra světa v soutěži jednotlivců. S maďarským družstvem fleretistů vybojoval na olympijských hrách 1956 bronzovou olympijskou medaili a v roce 1957 vybojoval s družstvem titul mistrů světa.\n"}
{"id": "1293361", "url": "https://cs.wikipedia.org/wiki?curid=1293361", "title": "József Gyuricza", "text": "József Gyuricza\n\nJózsef Gyuricza (* 16. ledna 1934 Hódmezővásárhely, Maďarsko) je bývalý maďarský sportovní šermíř, který se specializoval na šerm fleretem. Maďarsko reprezentoval v padesátých a šedesátých letech. Na olympijských hrách startoval v roce 1956, 1960 a 1964 v soutěži jednotlivců a družstev. V roce 1955 získal titul mistra světa v soutěži jednotlivců. S maďarským družstvem fleretistů vybojoval na olympijských hrách 1956 bronzovou olympijskou medaili a v roce 1957 vybojoval s družstvem titul mistrů světa.\n"}
{"id": "1293366", "url": "https://cs.wikipedia.org/wiki?curid=1293366", "title": "NGC 6544", "text": "NGC 6544\n\nNGC 6544 je kulová hvězdokupa v souhvězdí Střelce. Objevil ji William Herschel 22. května 1784.\nHvězdokupa je od Země vzdálena 9 786 světelných let.\nPatří mezi nejmenší a k Zemi nejbližší kulové hvězdokupy. Blíže jsou pouze Messier 4 a NGC 6397.\n\nHvězdokupa se nachází v západní části souhvězdí na okraji bohatého pole hvězd. Nalezení hvězdokupy je docela jednoduché, protože leží necelý 1° jihovýchodně od slavné mlhoviny Laguny. Je možné ji zahlédnout i pomocí triedru 10x50 jako malou mlhavou skvrnu podobnou zamlžené hvězdě. V dalekohledech od průměru 120 mm a při zvětšení kolem 100× je možné v ní zahlédnout několik malých hvězd, ale celkově hvězdokupa vypadá téměř nerozložitelná. Dalekohledy od průměru 200 mm umožňují při vyšším zvětšení rozeznat několik desítek slabých hvězd.\n\nPřibližně 1° jihovýchodně leží další kulová hvězdokupa NGC 6553.\n\nKvůli její velké jižní deklinaci je hvězdokupa pozorovatelná zejména z jižní zemské polokoule, ale přesto je do jisté míry pozorovatelná až do středních zeměpisných šířek severní polokoule. Nejvhodnější období pro její pozorování na večerní obloze je od června do října.\n\nHvězdokupu jako první pozoroval William Herschel 22. května 1784 pomocí zrcadlového dalekohledu o průměru 18,4 palce. Popsal ji jako velmi jasný a velký objekt kulatého tvaru, který se dá rozložit na jednotlivé hvězdy. V katalogu NGC je uveden podobný popis, který uvádí její rozložitelnost.\nNGC 6544 je středně zhuštěná kulová hvězdokupa 5. stupně podle Shapleyho–Sawyerové klasifikace. Její odhadovaná vzdálenost od Země je 3 000 parseků (9 786 světelných let), 5 100 parseků od středu Galaxie a se svou vzdáleností pouhých 100 parseků od galaktického disku patří mezi nejbližší známé kulové hvězdokupy u galaktického disku. Její malá úhlová velikost 3,7' odpovídá skutečnému průměru 10,4 světelných let, takže patří mezi nejmenší známé kulové hvězdokupy.\n\nV roce 1999 byl uvnitř hvězdokupy nalezen milisekundový pulsar ve dvojhvězdném systému, který dostal označení PSR J1807-2459.\n\nVe hvězdokupě bylo nalezeno pouze málo proměnných hvězd. Výzkum z roku 1993 zaměřený na oblast kolem této hvězdokupy objevil pouze dvě proměnné hvězdy, z nichž jedna je možnou zákrytovou dvojhvězdou a druhá je hvězdou typu RR Lyrae s periodou 0,57 dne.\n\n\n"}
{"id": "1293367", "url": "https://cs.wikipedia.org/wiki?curid=1293367", "title": "Lajos Maszlay", "text": "Lajos Maszlay\n\nLajos Maszlay (2. října 1903 – 1. prosince 1979 Budapešť, Maďarsko) byl maďarský sportovní šermíř, který kombinoval šerm fleretem a šavlí. Maďarsko reprezentoval ve třicátých, čtyřicátých a padesátých letech. Na olympijských hrách startoval v roce 1936, 1948 a 1952 v soutěži jednotlivců a družstev v šermu fleretem. V soutěži jednotlivců získal na olympijských hrách 1948 bronzovou olympijskou medaili. S maďarským družstvem fleretistů vybojoval na olympijských hrách 1952 bronzovou olympijskou medaili a v roce 1937 vybojoval s družstvem šavlistů titul mistrů světa.\n"}
{"id": "1293369", "url": "https://cs.wikipedia.org/wiki?curid=1293369", "title": "Erwann Le Péchoux", "text": "Erwann Le Péchoux\n\nErwann Lucien Edouard Le Péchoux (* 13. ledna 1982 Pertuis, Francie) je francouzský sportovní šermíř, který se specializuje na šerm fleretem. Francii reprezentuje od roku 2003. Na olympijských hrách startoval v roce 2004, 2008, 2012 a 2016 v soutěži jednotlivců a družstev. V soutěži jednotlivců se na olympijských hrách 2008 probojoval do čtvrtfinále. V roce 2016 obsadil druhé a v roce 2007, 2014 třetí místo na mistrovství Evropy v soutěži jednotlivců. S francouzským družstvem fleretistů vybojoval na olympijských hrách 2016 stříbrnou olympijskou medaili. S francouzským družstvem fleretistů vybojoval čtyři tituly mistrů světa (2005, 2006, 2007, 2014) a tři tituly mistrů Evropy (2003, 2014, 2015).\n"}
{"id": "1293372", "url": "https://cs.wikipedia.org/wiki?curid=1293372", "title": "Hooker a Brown", "text": "Hooker a Brown\n\nHooker a Brown jsou mytické hory, které byly považované za dvě nejvyšší hory Severní Ameriky. Dvojice vrcholů s domnělou nadmořskou výškou přes 4900 metrů se měla nacházet na hlavním rozvodí kanadských Skalnatých hor v národním parku Jasper, v sousedství průsmyku Athabasca, starého přechodu hor pro obchod s kožešinami. Jako nejvyšší hory byly uváděny na mapách a v atlasech po téměř sto let. Hnaly rané horolezce přijíždějící po železnici (1890) ke zkoumání Skalnatých hor a objevování jejich charakteristických rysů, jako je Columbia Icefield.\n\nDavid Thompson, kanadský geodet, průzkumník a geograf, vytyčil cestu přes průsmyk Athabasca poprvé v lednu 1811, kdy indiáni Peiganu uzavřeli průsmyk Howse, aby zabránili obchodování se svými soupeři Kootenay. Ačkoli Thompson pečlivě zmapoval trasu, nezajímal se o hory a ve svých záznamech je nezmiňoval. Jeho cesta sledovala řeku Columbia a vytyčená stezka se stala až do úpadku obchodu s kožešinami přední obchodní cestou přes Skalnaté hory.\n\nV dubnu 1827 David Douglas, skotský biolog sbírající pro Královskou botanickou instituci v Glasgow a sponzorovaný Sirem Williamem Hookerem, překonal tento průsmyk. Když zaostával za ostatními putujícími, udělal nevídané rozhodnutí opustit stezku a vystoupit v hlubokém sněhu na severní vrchol.\n\"„Po snídani v jednu hodinu, byv, jak jsem si představil, na nejvyšší části trasy, jsem zatoužil po výstupu na jeden z vrcholů a proto jsem se vydal sám na sněžnicích na ten po levé neboli na západní straně, byvší podle všeho nejvyšší. Dřina s výstupem v nižší části, která je pokryta borovicemi, značně přesahuje možnosti popisu, vyčerpávající na mnoha místech ke střední části. V polovině vegetace úplně mizí, ne tolik jako zbytky mechu nebo lišejníků na kamenech. Zde jsem zjistil, že je výstup méně namáhavý, když jsem kráčel po tvrdé krustě. Třetina pod vrcholem se stává horou čistého ledu, až příliš zapečetěnou rukou přírody jako významné dílo Boha Přírody. ... Pohled z vrcholu je příliš hrůzostrašný, než aby dovolil potěšení. V žádném směru není vidět nic až kam oči dohlédnou, kromě hor, které se tyčí nad sebou, nepopsatelně drsné. ... Výška od základny může být asi 5500 stop (1676 m); pásmo lesa 2750 stop (838 m); trocha mechů a lišejníků 500 dalších stop (152 m); 1000 stop (304 m) trvalého sněhu; zbytek, směrem k vrcholu, 1250 stop (381 m), jak jsem již řekl, ledovec s tenkou vrstvou sněhu. Výstup mi trval pět hodin; sestup pouze jednu a čtvrt. ... Tento vrchol, nejvyšší dosud známý na severním kontinentu Ameriky, s upřímným potěšením pojmenovávám Mount Brown, na počest R. Browna, Esq., slavného botanika ... Trochu k jižnímu směru je jedna hora skoro stejné výšky, zvedající se do ostřejšího bodu. Tento jsem jmenoval Mount Hooker [po jeho sponzoru Williamovi Hookerovi) ...“\n\nDouglas neznal výšku průsmyku Athabasca, když jím procházel. Poručík Simpson ve skupině těsně před ním změřil nadmořskou výšku průsmyku na 3400 m (11 000 stop), zatímco jeho skutečná výška je pouze 1753 m (5751 stop). Důstojníkovo jméno bylo nad to podobné nadporučíkovi-guvernérovi Sir Georgovi Simpsonovi, že mnozí jeho chybný výpočet nadmořské výšky připisovali daleko významnější osobě, a tím pádem mu dali věrohodnost. Douglas napsal ve svém deníku:\n„Když jsem byl v jednu hodinu dobře odpočatý, vyrazil jsem s výhledem na výstup na vrchol, co vypadal jako nejvyšší na severu. Jeho výška se nezdála být menší než 16 000 či 17 000 stop (4876 či 5181 m) nad hladinou moře. Když jsem prošel kolem nižšího hřbetu, dostal na zhruba 1200 stop daleko nejtěžší a nejúnavnější chůze, jakou jsem kdy zažil, a bylo zapotřebí největší opatrnosti, abych přešel přes kůru sněhu ...“\nKdyž byl jeho deník vydán, byl Douglas již na další expedici (z níž se nevrátil, protože se jeho zrak natolik zhoršil, že spadl do obsazené pasti na divoké prasata na Sandwichských ostrovech, dnes pojmenovaných jako Havajské ostrovy). Úpravy jeho deníků mohl řídit samotný Hooker, což zpochybňuje motivaci a objektivitu tak známého člověka. Deník byl zveřejněn v druhořadém časopisu a byl rychle zapomenut, nicméně nadmořské výšky udělaly nesmazatelný dojem, a to především na Aarona Arrowsmithe, velkého anglického kartografa.\n\nNa všech mapách po vydání časopisu, ukazovaly mapy Skalnatých hor hory Hooker a Brown vysoké mezi 15 000 a 17 000 stopami. Když mezikontinentální železnice procházela pohořím, aby se spojila s výběžkem Britské Kolumbie, otevřela se oblast horolezcům z Evropy a z východního pobřeží. Poté, co byla zdolána hora Assiniboine, začal závod o nejvyšší vrcholy. Mapy jednoznačně uváděly, že těmito horami jsou Hooker a Brown, ale po několika sezónách zkoumání a strádání nebyla nalezena žádná stopa tak vysokých hor. Tyto hory však přiměly muže, aby objevili a zmapovali celý systém pásma Skalnatých hor.\n\nVrcholy zůstávají bajkou 21. století. Jerry Auld z Alberty se ve svém románu z roku 2009, \"Hooker & Brown\", soustředí na mytologii a tajemství hor.\n\nSkutečná hora (možná jen částečně) zdolaná Douglasem na západní straně průsmyku si udržela název Mount Brown, ale je jen 2791 m (9157 stop) vysoká. Jméno Mount Hooker, které dal Douglas vrcholu \"trochu na jih\" a \"téměř stejné výšky\", získal vrchol 9 km VSV od Mount Brown s výškou 3287 m (10 784 stop). Ten byl zdolán teprve v roce 1924, téměř století po Douglasově návštěvě Mount Brown. Hora, kterou Douglas pojmenoval Mount Hooker, je pravděpodobně McGillivray Ridge (nebo Rock) (2697 m, 8848 stop), která byla pojmenována roky před Douglasovým překročením průsmyku Athabasca.\n\n"}
{"id": "1293374", "url": "https://cs.wikipedia.org/wiki?curid=1293374", "title": "Isabelle Patissier", "text": "Isabelle Patissier\n\nIsabelle Patissier (* 1. března 1967, Sainte-Foy-lès-Lyon, Arrondissement Lyon, Francie) je bývalá francouzská reprezentantka ve sportovním lezení (první ženský přelez cesty 8b) a automobilová závodnice (rallye). Vítězka Rock Masteru, vicemistryně světa, Evropy a mistryně Francie v lezení na obtížnost.\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa (mezi sedmnácti francouzskými).\n\n\n\n\n\n"}
{"id": "1293375", "url": "https://cs.wikipedia.org/wiki?curid=1293375", "title": "Enzo Lefort", "text": "Enzo Lefort\n\nEnzo-Boris Lefort (* 29. září 1991 Cayenne, Francouzská Guyana) je francouzský sportovní šermíř kreolského původu, který se specializuje na šerm fleretem. Francii reprezentuje od roku 2012. Na olympijských hrách startoval v roce 2012 a 2016 v soutěži jednotlivců a družstev. V roce 2014 obsadil třetí místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 2016 stříbrnou olympijskou medaili. V roce 2014 vybojoval s družstvem titul mistrů světa v toce 2014, 2015 titul mistrů Evropy.\n"}
{"id": "1293376", "url": "https://cs.wikipedia.org/wiki?curid=1293376", "title": "Stromka (dolní usedlost)", "text": "Stromka (dolní usedlost)\n\nDolní Stromka je zaniklá usedlost v Praze 3-Vinohradech, která stála v západní části areálu Vinohradské nemocnice. Pozemky Dolní a Horní Stromky se rozkládaly mezi ulicemi Vinohradská a Ruská a na východě byly ohraničeny Vinohradským hřbitovem.\n\nVinice je doložena již v 15. století. V 1. polovině 18. století se na jejím místě uvádí pouze pole, kterého majitelem byl staroměstský měšťan Tomáš Kollberger. Usedlost vznikla v průběhu 18. století přibližně 250 metrů jihovýchodně od Horní Stromky a roku 1843 je zapsána jako poplužní dvůr.\n\nPozemky Dolní Stromky byly roku 1899 odprodány pro výstavbu nemocnice a její budovy byly zbořeny. Na dosud nezastavěném pozemku obou usedlostí vznikla v letech 1923 - 1929 kolonie rodinných domků a vil Spolku žurnalistů, spisovatelů, umělců a úředníků včetně rodinné vily bratří Čapků.\n\n\n"}
{"id": "1293377", "url": "https://cs.wikipedia.org/wiki?curid=1293377", "title": "Victor Sintès", "text": "Victor Sintès\n\nVictor Sintès (* 8. srpna 1980 Caen, Francie) je bývalý francouzský a alžírský sportovní šermíř, který se specializoval na šerm fleretem. Francii reprezentoval v prvním a druhém desetiletí jednadvacátého století. Na olympijských hrách startoval v roce 2012 v soutěži jednotlivců a družstev. V roce 2011 obsadil třetí místo na mistrovství světa v soutěži jednotlivců. S francouzským družstvem fleretistů vybojoval v roce 2005 titul mistrů světa a v roce 2002, 2011, 2012 vybojoval s družstvem druhé místo na mistrovství Evropy.\n"}
{"id": "1293378", "url": "https://cs.wikipedia.org/wiki?curid=1293378", "title": "International Working Test 2015", "text": "International Working Test 2015\n\nInternational Working Test 2015 (IWT 2015) byl XXIV. ročník mezinárodní soutěže retrieverů ve working testech, který se konal 4. a 5. července 2015 v České republice v bažantnici Konopiště poblíž zámku Konopiště. Rozhodnulo o tom zasedání FCI komise pro retrievery 4. července 2014 v dánském městě Skive v předvečer IWT 2014. Pořadatelem soutěže byl pověřen Retriever klub CZ (RKCZ) člen Českomoravské kynologické unie (ČMKU).\n\nMaximální počet startujících byl stanoven 36 týmů. Každá členská země mohla vyslat maximálně 4 národní týmy. Zbývající počet týmů do maxima byl k dispozici pro free týmy. Nakonec se soutěže zúčastnilo jen 34 týmů (29 národních týmů, 3 národní free týmy a 2 mezinárodní free týmy) ze 12 zemí. Vítězem se stal národní tým Itálie (1) před národními týmy Německa (2) a Dánska (2).\n\nRozhodčími byli Dirk Volders, Ronnie Farrelly, Stefano Martinoli, Bobby Robertson, Miso Sipola.\n\nIWT 2015 se zúčastnily 2 národní týmy nominovány Retriever Sportem CZ. Retriever klub CZ ani Klubu chovatelů loveckých slídičů žádný tým nenominovaly.\n\nDále se pak přihlásil jeden československý free team s názvem Free Style, který byl složen ze dvou psů z České republiky a jednoho psa ze Slovenska.\n\nNa začátku každého soutěžního dne byly týmy rozděleny do pěti skupin podle startovních čísel. Během dne každý tým absolvoval pět testů. Rozdělení do skupin určovalo, kterým testem tým začínal.\n\nVýsledková listina\n\n\n"}
{"id": "1293379", "url": "https://cs.wikipedia.org/wiki?curid=1293379", "title": "Má vlast cestami proměn", "text": "Má vlast cestami proměn\n\nMá vlast cestami proměn je národní putovní výstava, která představuje rekonstrukce objektů ve veřejném prostoru a proměny krajiny v českých obcích a městech. Výstava ukazuje, jak místní lidé zvelebili zchátralá místa – náměstí, návsi, sakrální stavby, památky, parky, cesty a další stavby či krajinu. Projekt zapojuje místní komunity a přispívá ke zvýšení kvality života obyvatel obcí a měst. Výstava posiluje cestovní ruch v méně známých místech České republiky. Ročně ji zhlédne na 3,5 milionu návštěvníků. Výstavu pořádá Asociace Entente Florale CZ – Souznění, z.s., s partnery. Spolupracují Stálá komise Senátu pro rozvoj venkova, Ministerstvo kultury ČR, Ministerstvo pro místní rozvoj ČR, Asociace krajů České republiky, Hlavní město Praha a kraje ČR a další. Osobnostmi projektu jsou prof. Jan Pirk, arch. Josef Pleskot a Mgr. Václav Větvička. \n\nSmyslem výstavy je zvyšovat povědomí a zájem veřejnosti o prostředí, ve kterém žijeme, zvelebovat je a znovu oživovat chátrající objekty a pustnoucí místa. Důležitým aspektem celého projektu Má vlast cestami proměn je zapojování místních obyvatel.\n\nVýstavba má podobu výstavních panelů jednotlivých proměn s fotografiemi prezentujícími stav před a po, textem v češtině a angličtině, mapou a dalšími údaji (např. doba realizace, iniciátor proměny, projektant atd.). Výstavní panely mají každý rok jednotný grafický styl, jejich provedení je ale variabilní podle obsahu.\n\nV každém ročníku je vystaveno kolem stovky proměn (v posledních letech se počet pohyboval mezi 90 a 130) podle počtu přihlášených vystavovatelů, přičemž nejde nutně jen o proměny realizované v posledním roce, ale většinou byly realizovány v průběhu posledních pěti let.\n\nPrvní ročník výstavy se uskutečnil v roce 2009. Partnery výstavy jsou téměř všechny kraje ČR. Zahájení výstavy probíhá každoročně v květnu na Vyšehradě v Praze. Výstava následně putuje celý rok po vystavujících obcích a městech a je součástí kulturních a společenských akcí. Je umisťována na místa jako jsou náměstí a návsi, knihovny, infocentra, nádraží, historická podloubí, pěší zóny atd. Výstava hostuje také v Senátu Parlamentu ČR, na Ministerstvu kultury ČR a na Univerzitě Karlově. Výstavní panely jsou zapůjčovány zdarma, vystavovatel si je odváží na své náklady od předchozího.\n\nV průběhu roku je možné na internetových stránkách výstavy sledovat aktuální destinace jednotlivých kolekcí výstavy, objednat si výstavu a hlasovat v soutěži pro nejkrásnější proměnu.\n\nVýstavu každoročně zahajuje v květnu na pražském Vyšehradě její patronka PhDr. Blanka Stehlíková, historička umění, dcera malíře a básníka Ladislava Stehlíka. Následuje celodenní kulturní program, jehož součástí jsou vystoupení hudebních kapel, taneční vystoupení, prodej řemeslných výrobků a regionálních specialit (tradičně ve spolupráci s Asociací regionálních značek). Představují se zde učňovské školy. Je zpřístupněna hrobka Slavín s průvodcem a další vyšehradské památky jsou otevřeny za symbolické vstupné. Vstup na výstavu je bezplatný.\n\nAtributem výstavy je kamenné Srdce vlasti nalezené při budování závlahového systému vyšehradského parku. V průběhu zahájení přebírá hlavní partnerský kraj od předchozího Srdce vlasti za asistence prof. Jana Pirka. Následuje setkání všech Srdcí krajů, která mají rovněž svůj původ na Vyšehradě. Doprovázejí je zástupci krajů. Hlavní partnerský kraj má také právo vysadit na Vyšehradě strom, potomka památného stromu ze svého území, pod dohledem Mgr. Václava Větvičky. Cenu vítězi nejkrásnější proměny z internetového hlasování veřejnosti a ceny odborné poroty udílí Ing. arch. Josef Pleskot.\n\nVýstava setrvává na Vyšehradě po dobu jednoho měsíce. V červnu se rozdělí do kolekcí po 2 – 3 krajích a vydá se na celoroční pouť do svých oblastí.\n\nV roce 2018 proběhlo slavnostní zahájení 10. ročníku výstavy dne 19. května.\n\n"}
{"id": "1293380", "url": "https://cs.wikipedia.org/wiki?curid=1293380", "title": "Brice Guyart", "text": "Brice Guyart\n\nBrice Guyart (* 15. března 1981 Suresnes, Francie) je bývalý francouzský sportovní šermíř, který se specializoval na šerm fleretem. Francii reprezentoval v prvním a druhém desetiletí jednadvacátého století. Na olympijských hrách startoval v roce 2000, 2004 a 2008 v soutěži jednotlivců a družstev. V soutěži jednotlivců získal na olympijských hrách 2004 zlatou olympijských medaili. V roce 2001 a 2003 obsadil třetí místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 2000 zlatou olympijskou medaili. V roce 2001, 2002 a 2007 vybojoval s družstvem titul mistrů světa a v roce 2006 titul mistrů Evropy.\n"}
{"id": "1293381", "url": "https://cs.wikipedia.org/wiki?curid=1293381", "title": "Kostel Nalezení svatého Kříže (Rybí)", "text": "Kostel Nalezení svatého Kříže (Rybí)\n\nKostel Nalezení svatého kříže se nachází v obci Rybí. Jedná se o původně gotickou stavbu asi z přelomu 14. a 15. století, která byla v 17. století přestavěna lidovým způsobem. Kostel je kulturní památkou. \n\nDoba založení kostela je neznámá, uvádí se přelom 14. a 15. století. Kostel mohl být založen ve stejném období jako kostel v blízkých Tamovicích. První písemná zmínka o obci je rovněž z roku 1397. Během třicetileté války byl třikrát kostel poškozen, vypálen 21. února 1624 kozáky a poté v letech 1642 a 1648 Švédy. Zničený kostel byl pak ve 2. polovině 17. století přestavěn lidovým způsobem za užití dřeva, kostel se tak stal polodřevěným. Z původní stavby se dochovaly pouze zdi a dvě okna v ose. Ve své topografii z roku 1859 uvádí Řehoř Volný inventář mezi lety 1670 a 1690 čítající nevysvěcený oltář, jeden uvnitř zlacený kalich, celozlacená paténa, 2 ornáty (jeden starý), 2 zvony. V 18. století došlo k barokní úpravě. V roce 1811 byla opravena věž a vložen pamětní list. Brzy po tom v roce 1815 byl opraven hlavní oltář, ke kterému přibyl tabernákl. Roku 1846 se kostel dočkal celkové rekonstrukce, během které byl obnoven dřevěný ochoz kolem kostela, sluneční hodiny nad jedním z bočních vchodů, výzdoba interiéru a železný kříž, přistavěna byla síň tzv. \"žebračka\". Roku 1852 také přibyl boční oltář Matky Boží, o rok později také varhany od Johanna Neussera s devíti rejstříky za 370 zlatých, které roku 1855 a 1861 ladil a čistil. V roce 1868 byl nahrazen, vichřicí stržený, dvojitý cyrilo-metodějský kříž na věži jeho přesnou kopií. V roce 1894 byla opravena střecha s věží, kříž a opět vložen pamětní list, posléze (před návštěvou olomouckého biskupa) byl kostel narychlo opraven za 2020 korun. V srpnu 1900 byl kostel opatřen hromosvodem.\n\nV roce 1919 byl zakoupen nový ocelový zvon z Vítkovických závodů za 2900 Kč, pojmenován \"Josef\" a umístěn na místo zrekvírovaného zvonu. Varhany byly rovněž po zabavení cínových píšťal opraveny. V roce 1927 byl opraven hromosvod, věž a kříž, přičemž byl z makovice snesen tubus (obsahující pamětní list z roku 1811, několik mincí, pamětní list z roku 1894, listinu z r. 1846, fotografie hasičů z r. 1886) a doplněn o další pamětní list. V roce 1949 byl pořízen elektrický ventilátor varhan, následující rok byla opravena střecha a věž, kříž z věže byl pocínován a pochromován v Tatře, taktéž byly vloženy pamětní předměty a list do tubusu. V roce 1956 došlo k úpravě hřbitova před jeho odevzdáním do správy MNV, přičemž byly vydlážděny cesty mezi hroby a vytvořena drenáž kolem celého kostela. Roku 1961 byly postaveny nové varhany z krnovského podniku. O tři roky později byl kostel vymalován, opravily se sochy s oltáři a rovněž se renovovaly obrazy Křížové cesty. V září roku 1969 byla renovována šindelová střecha družstvem Velké Karlovice. O rok později vyrobil stolař Pavel Holub (č. p. 183) dubové dveře do \"žebračky\". Roku 1974 byl kostel elektrifikován a vybaven topením pod lavicemi, v sakristii a žebračce. V roce 1991 se opravila vstupní brána, došlo však také k vykradení kostela a poničení křížové cesty. Kvůli poklesu spodních vod došlo k destabilizaci zdí kostela, proto byl roku 1996 celý jeho obvod stažen ocelovými pásy a štítová zeď byla rovněž zajištěna.\n\nV roce 2005 až 2006 byl restaurován barokní oltář a kazatelna. V roce 2011 byl opraven mechanismus zvonů a vyměněno srdce malého zvonu, další rok byla započata oprava hřbitovní zdi. Od roku 2015 byl po dva roky kostel opravován, došlo k celkové opravě střechy, stropu, varhan a byla provedena nová výmalba, zabezpečení a elektroinstalace. Tubus s pamětními předměty byl slavnostně otevřen a posléze doplněn o nový pamětní list. V roce 2017 je plánována oprava brány.\n\nNa půdě se měl nacházet plechový kohout (symbol reformovaných církví), který obyvatelé považovali za důkaz evangelické příslušnosti kostela, která však mohla pouze následovat vyznání pána. Kvůli řeckému (či spíše slunečnímu) kříži na štítu odhadovali faráři jeho stáří na dobu cyrilometodějskou. \n\nRoku 1626 byl ze Štramberka vypuzen poslední českobratrský farář Melichar Vobsa a Rybí k němu přifařeno. Roku 1811 bylo požádáno o zřízení lokálie, avšak marně, stejně tak v roce 1820, i přes to, že stavba sídla již byla zahájena. Situace se brzy změnila po podpoře vysokého ordinátu v říjnu 1820 a únoru 1821, místní kuracie byla císařským usnesením z 5. června 1822 podpořena 300 floriny, čímž došlo také k přesunu patronátu. Doposud byl kostel pod Štramberskou farností, kterou administroval Ferdinand Rößner. Prvním duchovním správcem v Rybí byl Vincenc Ficker od r. 1822 až do r. 1843, kdy zemřel. Sídlo fary bylo za jeho správy roku 1823 zřízeno s potřebným vybavením a zahradou. Po něm následoval Jan Otto, který zemřel roku 1846. Téhož roku jej nahradil Josef Gruss jež zemřel roku 1848, po tom co se brodil ve sněhu při cestě k nemocnému z Pasek. Následoval jej Pavel Schwach, který před smrtí roku 1866 podepsal věnovací listinu za účelem povýšení místní kuracie na farnost, přičemž obec odstoupila faře 2 jitra 636 sáhů pozemků. O povýšení kuracie na faru se projednávalo již v roce 1860 a 1863. V týmž roce se správcem a již druhým farářem stal Jakub Exler až do roku 1886. Po něm následoval Josef Fuchsík, který založil jednotu na vybudování nového kostela, přičemž při jeho odchodu 13. srpna 1895 čítalo jmění jednoty 12 000 korun. Fuchsík odešel po neshodách s občany do Plumlova. Téhož dne na jeho místo dočasně nastoupil, údajně horlivý až fanatický kazatel, Antonín Mohapl, jehož 1. prosince 1895 nahradil Ferdinand Spisar. Tento již čtvrtý farář zařídil farní knihovnu, která roku 1902 obsahovala 249 svazků. Roku 1896 proběhla generální vizitace a biřmování olomouckým arcibiskupem Kohnem. Dne 4. února 1897 se farář Spisar zapříčinil o založení čtenářského spolku a Reiffeisenova spořitelního a náboženského spolku, který posléze fakticky spravoval. Roku 1899 proběhly proti vůli faráře misie redemptoristů z Červenky. V roce 1902 proběhla sbírka na stavbu nového kostela v Rybím, postupně jmění spolku narostlo roku 1914 na 49 031 korun. Velmi činný farář Spisar, který rovněž podpořil místní včelařství, zemřel krátce po konci 1. světové války dne 27. listopadu 1918. Pohřeb se konal o tři dny později za velké účasti. Administraci po něm převzal 1. prosince páter Adolf Pešna z Místku. Na místo faráře nastoupil 25. března 1919 Arnošt Dostál, který odešel 1. června 1921 do Hradčovic a duchovní správu převzal Josef Hrubý. Dne 12. října pak nastoupil šestý farář Richard Dostál.\n\nRoku 1957 je uváděn farář Karel Šamárek. V březnu roku 1973 odešel do penze František Goldman, po kterém následoval František Pitrun, jenž svého předchůdce kritizoval za špatný stav kostela. Pitruna nejspíše kvůli nehospodárné ekonomice nahradil roku 1977 Jaroslav Jokel.\n\nPolodřevěný kostel je jednolodní stavbou s hladce omítnutými stěnami z lomového kamene. Kostel je orientován a má rovný závěr chóru, sakristii na severní straně, věž nad lodí a ochoz při západní straně lodi. V rozích presbytáře jsou dva masivní zužující se opěráky. Na každé straně lodi, na jižní straně presbytáře a v ose západní strany jsou obdélně zaklenutá okna. V závěru presbytáře je zazděné okno. Průčelí obíhá dřevěný ochoz. Šindelová střecha kostela je sedlová a její výše je určena původním zděným štítem. V průběhu lodi se tyčí čtyřboká věž s cibulovitou bání. Během několika oprav kostela byl zpatřen kamenný poklop, kterým je zakryta nejspíše nějaká hrobka, která však nebyla prozkoumána. Na věži se tyčí dvojramenný kříž a na vrcholu štítu je kamenný řecký kříž v kruhu, asi z jiné stavby, patrně z kaple. Na jižní straně je přistavěná předsíň. Na štítu předsíně je IHS s letopočtem 1846, po ním jsou sluneční hodiny. Při vstupu do předsíně stojí u zdi po pravé straně dřevěný kříž. Kolem kostela a hřbitova obíhá zeď s barokní bránou.\n\nInteriér je překryt plochým kazetovým stropem. Na severní straně presbytáře se nachází kamenný portál vedoucí do sakristie, která je nízká, plochostropá a s dvěma lomenými okny. Na západní straně lodi je polodřevěná kruchta. V závěru lodi je hlavní oltář ze 17. století, po boku je boční oltář Panny Marie z roku 1852.\n\nV kostele se nachází dva zvony, původně byl i třetí na střeše. \n\nVětší zvon, původně bez nápisu, byl přelit roku 1854 Leopoldem Stanke v Olomouci, s nápisem \"Ke cti a chvále Nalezení sv. Kříže. Přelitý roku 1854 za času velebného pána Pavla Schwacha pochází od Leopolda Fr. Stanke v Olomouci.\" Během první světové války byl zrekvírován a roku 1919 nahrazen ocelovým zvonem \"Josef\" se stejným nápisem. Zvon má průměr 79 cm, váží 320 kg a je mechanicky ovládán. \n\nMenší zvon s nápisem \"Omnia ad majorem Dei gloriam. Anno 1710. Durch das Feuer bin Ich geflossen, Maderhofer in Troppau hat mich gegossen. Georg Ignatius\". Zvon má průměr 42 cm, váží 60 kg a zvoní se na něj ručně.\n\nKolem kostela se od nepaměti nachází hřbitov se zdí. Ten byl roku 1848 na východní straně rozšířen, roku 1896 na straně severní. Za oltářem kostela jsou pochováni někteří duchovní správci. Sebevrazi jsou od nepaměti pochováváni za východní zdí, kde byli později pochováváni také bezvěrci, jako první Vojtěch Kelnar roku 1924. V roce 1896 byl na rozšířeném hřbitově postaven kamenný kříž za 320 korun, který věnoval Josef Horuta z domu č. 22 a Augustin Lacina z č. 59. Roku 1973 byl hřbitov rozšířen. V roce 1993 byly opraveny chodníky.\n\nZ kostela pochází gotické sousoší korunovace Panny Marie Kristem ze 70. let 14. století, které se původně asi nacházelo v cele uprostřed oltářní archy. \n\nPřed kostelem se nacházela kamenná křtitelnice. \n\nV roce 1975 byly v kostele a okolí Československou televizí Ostrava natáčeny scény pro televizní seriál \"Kamenný řád\" podle románu Vojtěcha Martínka.\n\n"}
{"id": "1293382", "url": "https://cs.wikipedia.org/wiki?curid=1293382", "title": "Vnitrostátní letiště", "text": "Vnitrostátní letiště\n\nVnitrostátní nebo také domácí letiště jsou letiště, která přijímají pouze vnitrostátní lety. Nemají celní a imigrační zázemí pro cestujícící či zboží cestující mezi různými státy. Bývají většinou menší než ta mezinárodní, mají kratší ranveje. Většina letišť na světě je vnitrostátních.\n\nV Česku se vnitrostátní letiště dělí na veřejná a neveřejná, neveřejná nebývají otevřena trvale a přistání si pilot musí vyžádat například den předem. V roce 2013 bylo v ČR celkem 128 letišť, z toho 41 se zpevněnými letovými a přistávacími drahami. Z celkového počtu je 24 mezinárodních letišť, z toho je sedm veřejných, zbytek jsou neveřejná či vojenská.\n\n\n"}
{"id": "1293383", "url": "https://cs.wikipedia.org/wiki?curid=1293383", "title": "Jestliže je úterý, musíme být v Belgii", "text": "Jestliže je úterý, musíme být v Belgii\n\nJestliže je úterý, musíme být v Belgii () je americká romantická komedie z roku 1969 režírovaná Melem Stuartem.\n\nCharlie (McShane) s nadšením provádí skupiny amerických turistů na osmnáctidenní cestě Evropou. Na nejnovějším zájezdu provází nejrůznější účastníky; např. Samanthu (Pleshette) se kterou by si rád něco začal, mrzoutského chlapíka, který si chce nechat v Římě ušít italské boty na míru u předem vybraného ševce, chlápka, který chce navštívit svou italskou sestřenici, ale bude se muset vypořádat s nečekanou hrozbou svatby, a veterána, který se stále vrací ke svým válečným prožitkům. Účastníci navštíví Anglii, Nizozemí, Belgii, Lucembursko, Německo, Švýcarsko a Itálii.\n"}
{"id": "1293385", "url": "https://cs.wikipedia.org/wiki?curid=1293385", "title": "Kostel svatého Bartoloměje (Radkov)", "text": "Kostel svatého Bartoloměje (Radkov)\n\nKostel svatého Bartoloměje se v centru obce Radkov. Je to farní kostel římskokatolické farnosti Radkov u Telče. Jde o jednolodní pozdně barokní až klasicistní stavbu s hranolovou věží a polygonálním závěrem. Kostel má vstupní průčelí s trojúhelníkovým štítem. Kostel je chráněn jako kulturní památka České republiky.\n\nFarnost v Radkově vznikla již kolem roku 1360, kdy v tu dobu byl v obci zřejmě kostel. O kostelu nejsou žádné další informace, v roce 1601 však farnost v Radkově zanikla a věřící byli převedeni pod farnost v Urbanově. V roce 1672 se uvádí kostel svatého Bartoloměje se třemi oltáři, hlavní oltář byl zasvěcen svatému Bartoloměji a byl dřevěný a nově vybudovaný, boční byly zasvěceny panně Marii a \"nějakému\" opatovi. V kostele také byla zpovědnice, křitelnice a sakristie v prostoru věže. Kostel v tu dobu byl bíle nalíčen a měl novou střechu a v interiéru nástěnný obraz svatého Bartoloměje. Věž v tu dobu byla v horní části dřevěná, ve spodní zděná a instalovány byly dva zvony, kdy starší a větší pocházel z roku 1653. Kostel v této podobě pak v roce 1717 vyhořel a byl téměř zničen, opraven byl v roce 1718. \n\nV roce 1785 pak v Radkově vznikla lokálie, byla opravena farní budova a pak také farní zahrada. V roce 1803 pak byla lokálie povýšena na farnost. V roce 1799 měl však kostel znovu vyhořet a tak vznikla komise pro znovupostavení kostela. Stavba pak začala v roce 1816 a dokončena do dnešní podoby byla v září 1818. V roce 1846 pak byla opět opravena budova fary. V roce 1863 pak na vlastní náklad faráře Josefa Jana Sankota byly opraveny varhany a lavice, posléze také vydlážděna cesta ke kostelu a na hřbitově farář vysázel 200 okrasných keřů. V říjnu 1871 shořela věž kostela a byly roztaveny zvony, věž kostela byla opravena ještě v též roce a o rok později byly pořízeny tři nové zvony. Po roce 1882 byl pořízen nový hlavní oltář a v roce 1886 byl vysvěcen boční oltář Panny Marie Lurdské. V roce 1890 byl opraven kůr a pořízeny nové varhany a nová křížová cesta a v roce 1898 byl pořízen nový gotický vyřezávaný oltář. \n\nV roce 1901 byla opravena věž, kostra věže byla kompletně předělána a pobita zinkovým plechem, v roce 1902 pak při vichřici spadla vrchní část věže. V roce 1916 a pak i v roce 1917 byly rekvírovány kostelní zvony, první nový zvon pak byl pořízen v roce 1925 a další dva byly pořízeny v roce 1931. V roce 1941 pak byly opět rekvírovány dva zvony z věže. Mezi lety 1967 a 1969 pak byla opravena kostelní věž, omítnuta pak byla až v roce 1970. Roku 1974 byl farníky pořízen nový zvon. V roce 1975 byla instalována elektroinstalace a zrušena a zazděna kazatelna.\n\nNa konci 20. století byl opraven interiér i exteriér kostela.\n\n\n"}
{"id": "1293387", "url": "https://cs.wikipedia.org/wiki?curid=1293387", "title": "Emir", "text": "Emir\n\nEmir (arabsky امير‎‎) je jméno arabsko-hebrejského původu odvozené z titulu emír.\n\n\n"}
{"id": "1293388", "url": "https://cs.wikipedia.org/wiki?curid=1293388", "title": "Antonín Frinta", "text": "Antonín Frinta\n\nAntonín Frinta (14. června 1884 Nové Město nad Metují – 21. února 1975 Praha) byl český lingvista, slavista, bulharista a sorabista.\n\nNa Filozofické fakultě Univerzity Karlovy v Praze studoval slovanskou a románskou filologii. Jeho učiteli byl Jan Gebauer, Jiří Polívka, František Pastrnek a Josef Zubatý. V letech 1904–5 studoval v Paříži. V roce 1907 získal na Karlově univerzitě titul PhDr. Habilitace v roce 1916 mu nebyla potvrzena z politických důvodů, od 1918 docent pražské filozofické fakulty pro srovnávací slovanský jazykozpyt se zvláštním zřetelem ke stránce fonetické. Souběžně s tím působil jako vyučující středních škol a od roku 1919 jako učitel ortoepie na nově založeném dramatickém oddělení Státní konzervatoře v Praze (1909–1941).\n\nRoku 1945 se stal řádným profesorem bulharského jazyka a literatury a lužickosrbské literatury na Filozofické fakultě Univerzity Karlovy. Mimo jiné byl člen řady vědeckých institucí a redaktor odborných periodik. Vědecky se věnoval slovanskému hláskosloví, problematice pravopisu slovanských národů, ortoepii a transkripci cyrilského písma latinkou. Dále v rámci slovanské lexikologie zkoumal náboženskou terminologii. Spolupracoval na praktických učebnicích slovanských jazyků. Jeden z prvních českých propagátorů metod jazykového zeměpisu. \n\n\n\n\n"}
{"id": "1293391", "url": "https://cs.wikipedia.org/wiki?curid=1293391", "title": "Petr Blahuš (novinář)", "text": "Petr Blahuš (novinář)\n\nPetr Blahuš (* 31. ledna 1966 Praha) je český novinář, cestovatel a aktivista, bývalý policista.\n\nBlahuš se nejprve v 80. letech 20. století vyučil leteckým mechanikem a pracoval na letišti ve Kbelích. Několik roků pak na přelomu 80. a 90. let pracoval na železnici jako traťový mistr, než v roce 1993 započal studium na Střední policejní škole Ministerstva vnitra v Praze a společně s tím zahájil i kariéru policisty. U Policie České republiky působil 13 let – mj. v ochranné službě a jako komisař a policejní rada kriminální policie (ÚOOZ).\n\nPo opuštění policejních řad rozvinul publikační a fotografickou činnost: Nejprve byl redaktorem a fotografem deníku Právo, později se stal kmenovým redaktorem Parlamentních listů. Publikuje i v časopisech Reflex a Týden. Věnuje se rovněž cestování a texty a fotografie ze svých cest pravidelně představuje formou přednášek i článků v cestovatelských a sportovních časopisech či na vlastním cestovatelském blogu. V roce 1991 se jako organizátor zúčastnil humanitárního skautského konvoje do válkou zmítané Jugoslávie a jako válečný zpravodaj se třikrát zapojil do celkem 21 bojových misí české a americké armády v Afghánistánu. Své afghánské zážitky zpracoval i knižně. Šest let byl příslušníkem aktivních záloh české armády. Zájem o cestování a přírodu začal získávat již v dětství, kdy byl členem ilegálního skautského oddílu. V letech 2000–2003 byl členem redakční rady časopisu Skaut-Junák.\n\nHovoří česky, rusky a anglicky a ovládá základy rumunštiny.\n\nV noci na 18. června 2007 se jako iniciátor myšlenky v rámci skupiny Barbaři podílel na umístění neoficiální plastové pamětní desky v kobyliské zatáčce, kde 27. května 1942 českoslovenští výsadkáři provedli útok na úřadujícího říšského protektora Reinharda Heydricha. Do té doby se v těchto místech žádný památník nenacházel a Blahuš se po marném přesvědčování politiků rozhodl tajně tam se skupinou kamarádů umístit vlastní desku. Ta mimo historických údajů obsahovala také větu „Vlastenci nezapomínají – na rozdíl od českých politiků“. První informace o umístění desky přinesl deník Právo a za její umístění prý hrozila skupině pokuta až 50 tisíc korun. Deska z místa zmizela v únoru 2009, odcizitele se nepodařilo vypátrat. Již v roce 2008 však městská část Praha 8 nedaleko místa instalovala základní kámen památníku Operace Anthropoid, který byl po dokončení odhalen 27. května 2009.\n\nNa přelomu let 2016 a 2017 se Blahuš jako přísedící účastnil jednání pražského vrchního soudu ve věci údajné přípravy útoku na nákladní vlak s vojenským materiálem, jíž se dle obžaloby dopustila skupina českých anarchistů \"Voice of Anarchopacifism\" okolo Petra Sovy. Do skupiny se v rámci operace Fénix v roce 2014 infiltrovali dva policejní agenti ÚOOZ a několik jejích členů bylo následně obviněno z plánování teroristického útoku. Když už média očekávala vynesení rozsudku, vznesl advokát obžalovaných Pavel Uhl (syn politika Petra Uhla) námitku na Blahušovu podjatost. Fakta z Blahušova života ilustrující vyhraněnost jeho názorů, protikladných názorům obžalovaných, a upozorňující též na jeho někdejší angažmá v ÚOOZ, který na anarchisty agenty nasadil, přinesly již 19. dubna Lidové noviny. Součástí námitky byly kopie Blahušových komentářů na sociální síti Facebook, v nichž se ke kauze již v době soudního jednání veřejně vyjadřoval. Na základě této námitky byl Blahuš z projednávání věci vyloučen. Následně Blahuš ze své funkce laického přísedícího Městského soudu v Praze sám odstoupil.\n\n"}
{"id": "1293395", "url": "https://cs.wikipedia.org/wiki?curid=1293395", "title": "Rameno Pravítka", "text": "Rameno Pravítka\n\nRameno Pravítka je menší spirální rameno Mléčné dráhy, táhnoucí se od a kolem jejího centrálního regionu. Vnitřní část ramena se nazývá\" Rameno Pravítka\" v úzkém smyslu slova. Vnější část je označena buď jako Rameno Labutě, které leží mimo Rameno Persea, nebo Vnější Rameno, které se nachází dále od středu Galaxie, než Rameno Labutě. Rameno Pravítka má poloměr 15,5 ± 2.8 kpc. Je pojmenováno podle souhvězdí Pravítka, přes které rameno při pohledu ze Země prochází.\n\nStejně jako mnoho jiných galaxií podobného typu, se i Mléčná dráha skládá z velkého množství hvězd vytvarovaných gravitací do podoby relativně plochého disku. Disk je rotující, s hustým centrálním regionem. Hvězdy v centru se pohybují vyšší rychlostí než ty, které jsou blíže k okraji disku. Výsledkem je spirální uspořádání hvězd v Galaxii při pohledu přímo nad, nebo z pod disku.\n\nKvůli lokálním gravitačním odchylkám je spirální vzor sám o sobě tvořen několika různými spirálními rameny, kde zejména lze najít velký počet hvězd.\n"}
{"id": "1293396", "url": "https://cs.wikipedia.org/wiki?curid=1293396", "title": "Rameno Persea", "text": "Rameno Persea\n\nRameno Persea je jedním ze dvou velkých spirálních ramen galaxie Mléčné dráhy. Druhé hlavní rameno je Rameno Štítu–Kentaura. Rameno začíná na vzdáleném konci dlouhé Mléčné dráhy. Dříve se mělo za to, že je to 13 000 světelných let daleko, podle současných představ leží začátek Ramena Persea 6 400 světelných let od Sluneční soustavy.\n\nMléčná dráha je spirální galaxie s příčkou se dvěma hlavními rameny a řadou menších ramen a výběžků. Rameno Persea s poloměrem přibližně 10,7 kiloparseku, se nachází mezi menšími rameny Labutě a Lodního kýlu–Střelce. Je pojmenované podle souhvězdí Persea, který je vidět ze Země v jeho směru.\n\nExistuje spekulace, že místní výběžek známý jako Rameno Orionu, který zahrnuje Sluneční soustavu a Zemi, a je umístěn uvnitř Ramene Persea, je jeho větev, ale tato domněnka je nepotvrzená.\n\nRameno Persea obsahuje řadu Messierových objektů:\n\n"}
{"id": "1293397", "url": "https://cs.wikipedia.org/wiki?curid=1293397", "title": "Rameno Lodního kýlu-Střelce", "text": "Rameno Lodního kýlu-Střelce\n\nRameno Lodního kýlu-Střelce (také známé jako Rameno Střelce nebo Rameno Střelce-Lodního kýlu) je menší spirální rameno naší domovské galaxie Mléčné dráhy. Každé spirální rameno je dlouhá difúzní zakřivená struktura hvězd, která vybíhá z galaktického středu. Tyto gigantické struktury jsou často složeny z miliard hvězd a tisíce oblaků plynu. Rameno Lodního kýlu-Střelce je jedním z nejvýraznějších ramen v naší Galaxii s velkým množstvím HII oblastí, mladých hvězd a obřích molekulových mračen.\n\nMléčná dráha je spirální galaxie s příčkou, která se skládá z centrální příčky, z níž vybíhají směrem ven dvě hlavní a několik vedlejších spirální ramen. Rameno Lodního kýlu-Střelce leží mezi dvěma hlavními spirálními rameny, Ramenem Štítu-Kentaura zevnitř a Ramenem Persea zvenku. Je pojmenováno podle jeho blízkosti k souhvězdím Střelce a Lodního kýlu na noční obloze při pohledu ze Země, ve směru galaktického centra.\n\nRameno je rozdělena do dvou částí. Zakřivená část směrem ven z galaxie od centrální příčky je Rameno Střelce, vnější část je Rameno Lodního kýlu.\n\nV roce 2008 infračervené pozorování pomocí Spitzerova kosmického dalekohledu ukázalo, že Rameno Lodního kýlu-Střelce má relativní nedostatek mladých hvězd, v kontrastu s Ramenem Pravítka. To naznačuje, že Rameno Střelce je menší rameno podél Ramene Pravítka. Obě se zdají být většinou tvořené koncentrovaným plynem, řídce sypaným kapsami nově vzniklých hvězd.\n\nŘada Messierových objektů a jiných objektů viditelných přes amatérský dalekohled nebo binokulár se nachází v Ramenu Střelce:\n\n"}
{"id": "1293398", "url": "https://cs.wikipedia.org/wiki?curid=1293398", "title": "Rameno Štítu-Kentaura", "text": "Rameno Štítu-Kentaura\n\nRameno Štítu–Kentaura, také známé jako Rameno Štítu-Jižního kříže je dlouhé difúzní zakřivení tvořené hvězdami, plynem a prachem, které se spirálně zakřivuje směrem ven z konce centrální příčky Mléčné dráhy. Od 50. let se předpokládalo se, že Mléčná dráha má čtyři spirální ramena, i když důkazy pro toto nebyly nikdy silné. V roce 2008 pozorování pomocí Spitzerova kosmického dalekohledu neprokázalo očekávanou hustotu skupin rudých obrů ve směru ramen Střelce a Pravítka. V lednu 2014 byly publikovány výsledky studie distribuce a životnosti masivní hvězd a studie rozdělení maserů a otevřených hvězdokup. Obě našly důkazy pro čtyři spirální ramena.\n\nRameno Štítu-Kentaura leží mezi menším ramenem Lodního kýlu-Střelce a hlavním rameneme Persea. Rameno Štítu-Kentaura začíná u Galaktického jádra jako \"Rameno Štítu,\" pak se postupně mění v \"Rameno Kentaura\".\n\nV regionu, kde se Rameno Štítu–Kentaura připojuje k centrální příčce Galaxie se nachází oblasti bohaté na vznikající hvězdy. V roce 2006 byl objeven velký shluk hvězd, obsahující 14 červených veleobrů, pojmenován byl RSGC1. V roce 2007 byl objeven shluk přibližně 50 000 nově vytvořených hvězd pojmenovaný RSGC2 nacházející se jen několik set světelných let od RSGC1. Je starý méně než 20 milionů let a obsahuje 26 červených veleobrů, což je největší známé seskupení těchto hvězd. Další shluky v tomto regionu jsou RSGC3 a Alicante 8.\n"}
{"id": "1293403", "url": "https://cs.wikipedia.org/wiki?curid=1293403", "title": "Pomník Antonína Švehly v Kuklenách", "text": "Pomník Antonína Švehly v Kuklenách\n\nPomník Antonína Švehly v Kuklenách je bronzové poprsí československého předsedy vlády v letech 1922–1926 a 1926–1929 Antonína Švehly. Byl odhalen 29. června 1936 před Rolnickou školou, dnešní Střední odbornou školou veterinární.\nJde o dílo akademického sochaře Josefa Bílka z Hořic.\n\nPomník se nachází v parkovém průčelí před Střední odbornou školou veterinární. Poprsí je umístěno na kamenném podstavci ve tvaru kvádru, na němž je nápis: „ANTONÍN ŠVEHLA 1873–1933“.\n\nDílo vzniklo z podnětu delegáta zemědělské rady Jaroslava Srdínka při jubilejních slavnostech v roce 1934.\n\nAktu odhalení byla přítomna řada vynikajících osobností: mimo slavnostního řečníka ministra zemědělství Josefa Zadiny to byl ministr vnitra Josef Černý, zemský prezident Josef Sobotka, členové Národního shromáždění Jindřich Žilka, Václav Pozdílek, Václav Sehnal, Rudolf Chalupa, bývalá senátorka Anna Chlebounová, členové zemského zastupitelstva Josef Hakl a Josef Voženílek, ministerský rada Pompe, okresní hejtman Jindřich Wolf, velitel II. armádního sboru generál Josef Váňa, velitel 4. divize generál Karel Kutlvašr, generální ředitel Škodových závodů Karel Loevenstein, zástupci měst Hradce Králové, Pražského Předměstí, Kuklen a Třebechovic pod Orebem, četní funkcionáři okresní a krajské organizace republikánské strany v čele s předsedou Františkem Šarounem a mnozí další.\n\nPřed 9.00 hod. se na sokolském cvičišti seřadil průvod, v jehož čele jela celou Masarykovou třídou až k pomníku královéhradecká a nechanická Selská jízda. Poté, co všichni dorazili k pomníku, zapěl Pěvecký spolek Vlastimil Bendlův sbor „Svoji k svému“. Po úvodním slovu Jaroslava Srdínky se ujal slavnostního projevu ministr Josef Zadina. Po odhalení pomníku zapěl Vlastimil Smetanův sbor „Sláva Tobě“. Předseda Srdínko poté poděkoval za vřelá slova ministru Zadinovi. Za město Kukleny promluvil starosta Tomášek, který řekl mj. toto: „Jsme rádi, že v našem průmyslovém městě stavíme pomník selskému vůdci. Vzdáváme hold památce muže velkého. Přejímajíce pomník v opatrování, slibujeme, že občanstvo bude jej míti vždy ve vážnosti. Odkazem Antonína Švehly musíme se všickni řídit, v jeho duchu pracovati a zajišťovati spokojenost celé republiky a všeho lidu československého.“ Za Spolek absolventů hospodářských škol promluvil V. Charbuský z Břízy a za republikánský dorost Vojtěch Skvrna z Čistěvsi. V závěru dostal slovo zemský inspektor Michálek. Slavnost byla ukončena státními hymnami. Odpoledne po slavnosti byla prohlídka školní budovy a v 20.00 hod. věneček v sálu hotelu „Na Rychtě“.\n\nPomník přežil německou okupaci, ale nástup komunistického režimu ne, protože 6. prosince 1948 byl stržen jako „symbol poroby českého lidu“ a teprve 26. října 1991 byl znovu instalován. Poté se u něj určitou dobu konaly pravidelné vzpomínkové akce, z nichž jmenujme např. tu ze 14. dubna 1994, kterou uspořádal Svaz vlastníků půdy a soukromých rolníků spolu se Střední zemědělskou školou.\n"}
{"id": "1293404", "url": "https://cs.wikipedia.org/wiki?curid=1293404", "title": "Sleazy RoXxX", "text": "Sleazy RoXxX\n\nSleazy RoXxX je česká hudební skupina založená v roce 2010 v severočeském Liberci. V roce 2013 kapela vydala debutové album \"Dangerous Obsession\", vydané následující rok vydavatelstvím City of Lights Records. V roce 2014 se kapela přesunula do Prahy.\n\nSkupina v poslední sestavě nahrála v roce 2016 album \"Topless Suicide\", které vyšlo pod stejným vydavatelstvím.\n\nKapela má na svém kontě mnoho vystoupení v zahraničí. Účastnila se finále na mezinárodním festivalu Carpathia v polském městě Řešov a německého klubového turné The Sleazy R-Evolution.\n\n\n"}
{"id": "1293405", "url": "https://cs.wikipedia.org/wiki?curid=1293405", "title": "Velká písečná biosférická rezervace (Queensland)", "text": "Velká písečná biosférická rezervace (Queensland)\n\nVelká písečná biosférická rezervace v australském státě Queensland, se rozprostírá na březích a v pobřežních vodách u regionů Fraser Coast a Gympie, ostrova Fraser, a v zátoce Hervey Bay.\nBiosférická rezervace byla popsána UNESCO v roce 2016 jako:Velká písečná biosférická rezervace se nachází v jihovýchodní části Queenslandu ve východní části Austrálie. Svůj věhlas si získala pro svůj kulturní a ekologický význam, rezervace se skládá z úžiny Great Sandy Strait a ostrova Fraser. Soubor obsahuje největší písečný ostrov a písečné pobřeží na světě.<br>\nBiosférická rezervace byla založena v roce 2009 a jejími řídícími orgány jsou Burnett Mary - regionální skupina pro správu přírodních zdrojů, Agentura pro ochranu životního prostředí Queenslandu, Služby Queenslandských parků a divočiny, a místní regionální správy oblastí Fraser Coast a regionu Gympie.\n"}
{"id": "1293410", "url": "https://cs.wikipedia.org/wiki?curid=1293410", "title": "Bidon", "text": "Bidon\n\nBidon je česká rocková kapela z Jablunkova. Vznikla v roce 1970.\n\n\n\n18. dubna 2015 kapela slavila 45 let existence a patří mezi několik nejdéle hrajících rockových kapel v Česku. U příležitosti oslav \"Dnů města Jablunkova\" a jubilejního výročí kapely obdržela na jablunkovském jarmarku 12. července 2015 ocenění za dlouholetou inspirativní činnost na rockové hudební scéně.\n\nKapelu založili v roce 1970 tři spolužáci z jedné třídy SVVŠ Jablunkov. Miloš Smyček, Josef Drahoš a Petr Gajdušek. O techniku se staral Vlastimil Matýsek, který přivedl Stanislava Kantora. Ten začal později v kapele zpívat. Domovskou scénou se stal Kulturní dům v Jablunkově, kde hlavní náplní bylo hraní na tzv. \"Čajích o páté\" v KD v Jablunkově. V roce 1974 v rámci tvrdé normalizace se musela kapela přejmenovat z názvu BIDON na POLOM.\n\nPo odchodu Petra Gajduška a později i Josefa Drahoše v roce 1976 se rozšiřuje nástrojové obsazení, mění se repertoár, zvuk a celková koncepce kapely. V roce 1978 přichází do kapely nový bubeník Přemysl Lanc a nastává zvláštní situace, kdy na pódiu v KD v Jablunkově stály dvě bicí soupravy. Technickou stránku kapely zajišťoval Petr Turek.\n\nOdchází Jiří Smyček, Miloš Smyček a Ladislav Podeszwa. Z jablunkovské kapely BONACO přicházejí definitivně do Bidonů spoluhráči Přemysl Lanc - bicí, Oldřich Volný - kytara. Posléze přichází nový klávesák Marian Kozera. V roce 1981 odchází basák a textař v jedné osobě Jan Polok a plně jej nahrazuje nový hráč Miloš Pindur.  V té době kapela hrála nové progresivní trendy od známých kapel jako Deep Purple, UFO, Thin Lizzy, Bad Company, Foreigner. Aby mohla kapela vystupovat, musela absolvovat okresní \"přehrávky\" a mít alespoň 60% skladeb pocházejících ze sektoru socialistických států nebo interpretů. Z těchto důvodů byly  skladby \"západních\" kapel otextovány českými texty. \n\nTvůrci textů se stali Jan Polok - basa, Stanislav Kantor - zpěv, Ladislav Podeszwa - kytara, Tomáš Tomanek - kapela Blaf. Hity kapely se staly Tango Mustangů, Ráj zatracených existencí, Hanka čotce, V zrcadle sám.\n\nV roce 1979 se stabilizuje počet členů ve složení: Stanislav Kantor - zpěv, Oldřich Volný - kytara, Přemysl Lanc - bicí, Marian Kozera - klávesy, Jan Polok později Miloš Pindur - basa.  V průběhu vojenské základní služby Miloše Pindura přichází hrát na basu Kosťa Chadziantonidis. Zásluhu na zvuku kapely měl technik Petr Turek. Jednalo se především o stavbu koncových zesilovačů, zvukových efektů, nástrojových zesilovačů a repro beden. Kapela již tehdy hrála na 4 pásmový zvukový systém. Později přišel technik Václav Hovanec.\n\nV průběh 80. let odchází varhaník Marian Kozera a později Stanislav Kantor.  V roce 1987 přijal pozvání do kapely Bedřich Čmiel, který hrál na klávesy.  V roce 1988 doplňuje členy zpěvák a klávesák v jedné osobě Ivan Michálek. Nové složení kapely: Ivan Michálek - zpěv, Přemysl Lanc - bicí, Oldřich Volný - kytara, Miloš Pindur - basa, je možno charakterizovat jako další vývojové období kapely. V tomto období, pod vedením kapelníka a kytaristy Oldřicha Volného, nahrává Bidon pro Český rozhlas v Ostravě vlastní skladby jako Melody Maker, Černá moc, Hlasový fond, Ó Jani, Stařena, Anděl spásy, Studnice bolů, Carův plat, Láska,  Lev aj. Na hudebních produkcích společně s ostatními členy kapely hrál na trubku Martin Martynek. O techniku se tehdy již staral Petr Bielesz.\n\nNa začátku 90. let odchází Miloš Pindur. Střídá ho na 1 rok nový baskytarista Martin Švehlík a v roce 1992 přebírá definitivně basovou linku Richard Szotkowski. V roce 1993 odchází zpěvák Ivan Michálek. V roce 1994 přichází nový zpěvák Česlav Cieslar. Ve zvuku kapely se odrážely nové trendy a prvky progresivních kapel. Kapela hrála skladby od hudebníků jako Joe Satriani, Steve Vai, Gary Moore, Dream Theater aj.\n\nV roce 1996 přichází zpěvák Milan Kluz. Nová sestava kapely Bidon ve složení Oldřich Volný - kytara, Přemysl Lanc - bicí, Milan Kluz - zpěv, Richard Szotkowski - basa. V roce 2000 přichází hrát na klávesy Miro Holub.\n\nV druhém miléniu hraje kapela BIDON několikrát do roka v různém složení. Základní sestavu tvoří Milan Kluz - zpěv, Oldřich Volný - kytara, Přemysl Lanc - bicí, Richard Szotkowski - basa. Na jednotlivých hudebních akcích hrají dřívější i současní členové kapely Bidon. Stanislav Kantor - zpěv, Luboš Konderla - bicí, Martin Švehlík - basa, Robert Mišun - bicí,  Daniel Drong - zpěv, Oldřich Volný jun. - kytara, Andrzej Macoszek - klávesy,  Ivan Michálek - zpěv a klávesy, Miloš Pindur - basa, Marian Kozera - klávesy, Jan Polok - basa, Roman Kufa - kytara. V roce 2005 začali hrát po 30. letech pod hlavičkou Bidon tzv. \"retro čaje o páté\" někdejší členové ve složení Stanislav Kantor - zpěv, Josef Drahoš - kytara, Miloš Smyček (†2015) - bicí, Petr Gajdušek - basa.  \n\nVe složení Oldřich Volný - kytara, Přemysl Lanc - bicí, Stanislav Kantor - zpěv, Richard Szotkowski - basa, Ivan Michálek - klávesy a zpěv nahrává kapela na podzim roku 2014 CD \"RETRO\". CD obsahuje 19 hitů, které kapela hrávala v 70. a 80. letech. Křest CD proběhl na jaře 2015 v Jablunkově. 18. dubna 2015 v PZKO na náměstí v Jablunkově oslavovala kapela BIDON výročí 45 let existence. V dubnu 2016 byl demolován Kulturní dům v Jablunkově. Tento byl dlouholetou domovskou scénou kapely. Na jeho počest v květnu 2016 v ruinách KD kapela natočila klip, který obsahuje i historii Kulturního domu v Jablunkově.\n\nDne 18. května 2015 se promítala v Jablunkovském kině pro veřejnost premiéra zkrácené verze DVD BIDON 45. U příležitosti oslav Dnů města Jablunkova byla dne 12. 7. 2015 kapele slavnostně předána cena \"Jablunkovské jabko\" za dlouholetou činnost na Jablunkovské rockové hudební scéně.\n\nV roce 2016 kapele vychází dvoj DVD BIDON 45, které mapuje celou historii kapely od roku 1970 do roku 2015. Na DVD se nacházejí klipy, fotografie, rozhovory členů, ale i historické záběry z Jablunkova a regionu. Křest DVD se uskutečnil 16.7.2016 na Jablunkovském jarmarku.\n\n"}
{"id": "1293411", "url": "https://cs.wikipedia.org/wiki?curid=1293411", "title": "Grădiștea", "text": "Grădiștea\n\nGrădiștea je název více míst v Rumunsku:\n\n"}
{"id": "1293416", "url": "https://cs.wikipedia.org/wiki?curid=1293416", "title": "Pojmenování vlaků Českých drah", "text": "Pojmenování vlaků Českých drah\n\nPojmenování vlaků Českých drah rozšiřuje o název číslo konkrétního spoje vlaků vypravovaných tímto dopravcem. Dříve se jednalo o unikátní označení konkrétního spoje, původně především významných vlaků, díky nimž se název ve některých případech později stal až ikonickým (jako například \"Vindobona\" či \"Slovenská strela\"). Po roce 2018 jsou však názvy používány až na výjimky pro všechny spoje vedené po dálkové železniční lince či její větvi.\n\nMezi nejčastější názvy vlaků Českých drah patří jména známých osobností, regionů, řek a hradů vycházející z regionů, kterými daná linka prochází. Dříve se objevovaly také komerční názvy na objednávku.\n\nPrvním vlakem, který nesl oficiální pojmenování od dopravce na českých drahách, byla Slovenská strela. Tento název je užíván od roku 1936 až dodnes. V poválečném období přibývaly nové názvy, především mezistátních expresů. Příkladem mohou být vlaky Vindobona, Hungaria a Meridian\n\nSeznam vlaků ČD podle jízdního řádu platného od 9. prosince 2018 do 14. prosince 2019:\n\nPlatnost od 10. prosince 2017 do 8. prosince 2018 před výraznými změnami v jízdním řádu pro nadcházející rok.\nZdroj dat: https://www.cd.cz/jizdni-rad/tratove-jizdni-rady/\n"}
{"id": "1293417", "url": "https://cs.wikipedia.org/wiki?curid=1293417", "title": "Matematický výraz", "text": "Matematický výraz\n\nMatematický výraz je konečná kombinace symbolů, která tvoří dobře utvořenou formuli podle pravidel závislých na kontextu. Matematickými symboly mohou být čísla (konstanty), proměnné, operace, funkce, oddělovače a závorky, které určují prioritu početních operací a jiné aspekty logické syntaxe.\n\nVýrazy mohou být různě složité:\n\nMatematické výrazy můžeme rozdělit na aritmetické výrazy, polynomiální výrazy, algebraické výrazy, výrazy v uzavřeném tvaru a analytické výrazy. Následující tabulka ukazuje, jaké prvky mohou jednotlivé druhy výrazů obsahovat:\n\n\n"}
{"id": "1293423", "url": "https://cs.wikipedia.org/wiki?curid=1293423", "title": "Seznam představitelů městské části Brno-Bosonohy", "text": "Seznam představitelů městské části Brno-Bosonohy\n\nSeznam představitelů městské části Brno-Bosonohy\n\n\n\nV prosinci 1970 bylo po složitých jednáních rozhodnuto o začlenění obce do Obvodního národního výboru Brno I.\n\n"}
{"id": "1293424", "url": "https://cs.wikipedia.org/wiki?curid=1293424", "title": "Grădiștea (župa Călărași)", "text": "Grădiștea (župa Călărași)\n\nGrădiștea je rumunská obec v župě Călărași. V roce 2011 zde žilo 4 853 obyvatel. Území obce leží u hranic Rumunska s Bulharskem, které zde tvoří řeka Dunaj. Obec se skládá ze čtyř částí.\n\n\n"}
{"id": "1293428", "url": "https://cs.wikipedia.org/wiki?curid=1293428", "title": "Seznam představitelů Husovic", "text": "Seznam představitelů Husovic\n\nSeznam představitelů Husovic, bývalé obce dnes městské čtvrti Brna, části Brna-sever.\n\nOd roku 1597 získala vesnice od abatyše kláštera na Starém Brně obecní zřízení s rychtářem a konšeli jako představiteli obecní správy.\n\nneúplný přehled do roku 1919: \n\nDne 16. dubna 1919 byly Husovice připojeny k Brnu.\n"}
{"id": "1293431", "url": "https://cs.wikipedia.org/wiki?curid=1293431", "title": "Seznam představitelů Soběšic", "text": "Seznam představitelů Soběšic\n\nSeznam představitelů Soběšic, bývalé obce dnes městské čtvrti Brna, části Brna-sever.\n\n\n"}
{"id": "1293436", "url": "https://cs.wikipedia.org/wiki?curid=1293436", "title": "Seznam představitelů městské části Brno-Bohunice", "text": "Seznam představitelů městské části Brno-Bohunice\n\nSeznam představitelů městské části Brno-Bohunice\n\npředstavitelé do r. 1936: \n"}
{"id": "1293444", "url": "https://cs.wikipedia.org/wiki?curid=1293444", "title": "Josef Just", "text": "Josef Just\n\nJosef Just (* 19. března 1973) je bývalý český fotbalista, záložník.\n\nV české lize hrál za FK Teplice a FK Jablonec. Nastoupil v 50 ligových utkáních a dal 1 gól. Za reprezentaci do 21 let nastoupil v 1 utkání. V Poháru vítězů pohárů nastoupil v 1 utkání. V nižších soutěžích hrál i za FK Mladá Boleslav.\n\n\n"}
{"id": "1293449", "url": "https://cs.wikipedia.org/wiki?curid=1293449", "title": "Duppigheim", "text": "Duppigheim\n\nDuppigheim je francouzská obec v departementu Bas-Rhin v regionu Grand Est. V roce 2014 zde žilo 1 566 obyvatel.\n\nSousední obce jsou: Blaesheim, Duttlenheim, Entzheim, Ernolsheim-Bruche, Hangenbieten a Kolbsheim.\n\n\"Počet obyvatel\"\n\n\n"}
{"id": "1293451", "url": "https://cs.wikipedia.org/wiki?curid=1293451", "title": "Vladimír Oleríny", "text": "Vladimír Oleríny\n\nVladimír Oleríny (15. července 1921, Banská Bystrica – 29. duben 2016, Bratislava) byl slovenský literární historik a překladatel ze španělštiny a portugalštiny. Platí vedle prof. Jozefa Škultétyho za jednoho ze zakladatelů oboru hispanistiky na Slovensku.\n\nVystudoval právnickou fakultu Univerzity Komenského v Bratislavě. Jeho dcerou je MUDr. Daniela Hatalová.\n\nMezi španělskojazyčné autory beletrie, které převedl ze španělštiny do slovenštiny, patří kupříkladu Alejo Carpentier, Federico García Lorca, Alarcón, Rómulo Gallegos, Miguela Ángela Asturiase, Miguela de Unamuna, Eduarda Galeána, Augusto Roa Bastos, Miguel Otero Silva, José Ortega y Gasset etc. Z portugalštiny pak přeložil např. José Maríu de Eçu de Queiróse, Jorgeho Amada, Manuela Antônia de Almeidu atd.\n\nJe autorem slovenských literárně-vědeckých prací jako např. \"Poludníky literatúry : zápasy o realizmus v československom a latinskoamerickom literárnom kontexte\" (1989), či \"Zlatý vek španielskej drámy\" (1973). \n"}
{"id": "1293452", "url": "https://cs.wikipedia.org/wiki?curid=1293452", "title": "Vnitrostátní let", "text": "Vnitrostátní let\n\nVnitrostátní či domácí let je forma komerčního letu v civilním letectví, kdy letadlo odlétne a přistane ve stejné zemi. Vnitrostátní lety mohou být přijímány vnitrostátními i mezinárodními letišti. \n\nV Česku v současnosti vnitrostátní lety nefungují. Do roku 2019 létala linka Českých aerolinií z Prahy do Ostravy. Byla létána menšími turbovrtulovými letadly ATR 42 či 72. Dříve existovalo i letecké spojení mezi Brnem a Prahou či Kunovicemi a Prahou.\n\n"}
{"id": "1293454", "url": "https://cs.wikipedia.org/wiki?curid=1293454", "title": "Mezinárodní let", "text": "Mezinárodní let\n\nMezinárodní let je forma komerčního letu v komerčním letectví, kdy letadlo odlétne a přistane v jiné zemi. Mezinárodní lety mohou být přijímány pouze mezinárodními letišti, které mají celní a imigrační zázemí. Bývají většinou dražší a delší než ty vnitrostátní. První mezinárodní let se konal v roce 1785, kdy Jean-Pierre Blanchard a John Jeffries přelétli kanál La Manche v horkovzdušném balonu.\n\n"}
{"id": "1293455", "url": "https://cs.wikipedia.org/wiki?curid=1293455", "title": "Trimethylamin", "text": "Trimethylamin\n\nTrimethylamin (zkráceně TMA) je organická sloučenina a nejjednodušší terciární amin. Při pokojové teplotě je v plynném skupenství, ale obvykle se prodává zkapalněný v tlakových lahvích nebo jako 40% vodný roztok. Je zásaditý a lze jej snadno protonovat za vzniku trimethylamoniového kationtu. Trimethylamin je dobrý nukleofil, tato vlastnost je základem většiny jeho využití.\n\nTrimethylamin je produktem rozkladu organické hmoty a v lidském těle je vytvářen střevní mikroflórou ze složek potravy jako jsou cholin a karnitin. Také je to hlavní látka způsobující zápach z úst a zápach spojovaný s hnitím masa a některými infekcemi.\n\nTMA se vyrábí katalyzovanou reakcí methanolu s amoniakem:\n\n3 CHOH + NH → (CH)N + 3 HO\n\nPři této reakci vznikají také dimethylamin a methylamin.\n\nTrimethylamin se také vyrábí reakcí chloridu amonného a paraformaldehydu:\n\n9 (CHO) + 2\"n\" NHCl → 2\"n\" (CH)N·HCl + 3\"n\" HO + 3\"n\" CO\n\nTrimethylamin se používá při výrobě cholinu, inhibitorů růstu rostlin, herbicidů, zásaditých anexů a mnoha barviv.\n"}
{"id": "1293462", "url": "https://cs.wikipedia.org/wiki?curid=1293462", "title": "Seznam představitelů městské části Brno-Nový Lískovec", "text": "Seznam představitelů městské části Brno-Nový Lískovec\n\nSeznam představitelů městské části Brno-Nový Lískovec.\n\nOsada později obec \"Nový Lískovec\" spadala pod svoji správní obec Lískovec (dnes Starý Lískovec) a proto neměla své zastupitelstvo ani starostu.\n\nK 1. 1. 1947 byl místní národní výbor zrušen a Nový Lískovec byl zařazen do Obvodní rady Brno II. Znovu fungoval od 1. 7. 1960 do 1. 1. 1976, kdy po opětovném zrušení přešel pod Obvodní národní výbor Brno I.\n"}
{"id": "1293466", "url": "https://cs.wikipedia.org/wiki?curid=1293466", "title": "Veresegyház", "text": "Veresegyház\n\nVeresegyház ([\"Verešeďház\"]) je město v župě Pest na severu středního Maďarska.\n\nObec je poprvé zmíněna jako \"Vesereghatz\" v mapách uherského úředníka Lazara Secretaria z let 1510 až 1520. Město se nachází v Gödöllőské vrchovině poblíž města Cserhát. Nejbližší sousední obcí je Szada.\n\n\nVeresegyház je partnerském vztahu s městy:\n\n\n\n\n"}
{"id": "1293468", "url": "https://cs.wikipedia.org/wiki?curid=1293468", "title": "Adalbert Gottfried Hiller (1823–1866)", "text": "Adalbert Gottfried Hiller (1823–1866)\n\nAdalbert Gottfried Hiller (21. dubna 1823 Staré Brno–17. března 1866 Brno) zvonař v Brně a komorní rada německé sekce Moravské inženýrské komory pro obor strojírenství.\n\nTaké Adalbert Hiller starší, syn zvonaře Franze Klementa Hillera (1785–1862) pokračoval v rodinné zvonařské tradici na Starém Brně a pak na předměstí Velká Nová čp. 75/76 (Lidická ulice 23 a 25). Vyučil se řemeslu u svého otce a ještě za jeho života v roce 1847 získal živnostenské oprávnění a osamostatnil se. Pokračoval ve výrobě zvonů a hasičské techniky. Zvony dodával na jižní Moravu a Vysočinu. Byl předsedou buršáckého spolku Wartburg, předsedou Meistersinger-Innung, členem výboru Deutsch Nationaler Verein a komorním radou německé sekce Moravské inženýrské komory pro obor strojírenství. Po jeho smrti zvonařská dílna pokračovala pod označením Adalbert Hillerʼs Witwe.\n\nV roce 1850 se v Brně oženil s Karoline Fortunou (1816–1852) rozenou Nowákovou, dcerou sládka a mistra octárny v Hajanech. Po smrti své ženy se znovu oženil s Annou (1831–1919) rozenou Hegenbarthovou dcerou obchodníka z České Lípy. Z jejich manželství vzešly děti:\n\nPo smrti manžela po dobu nezletilosti synů vedla rodinnou firmu \"Adalbert Hiller’s Witwe und Sohn\" jeho žena Anna. V roce 1893 do firmy vstoupil Ing. Adalbert Josef Karl Hiller (1863–1923) a od roku 1923 byl jediným vlastníkem. Po jeho smrti manželka Irena pokračovala ve vedení firmy a od roku 1933 pokračoval adoptovaný syn Ing. Richard Herman Hiller (15. srpna 1905-?). V roce 1937 byla dílna v konkurzu a zanikla.\n\n\n\n"}
{"id": "1293469", "url": "https://cs.wikipedia.org/wiki?curid=1293469", "title": "Muhamed Hadžimulić", "text": "Muhamed Hadžimulić\n\nHadži háfiz Muhamed-efendija (event. Muhammed) Hadžimulić (1866 Sarajevo, Bosna a Hercegovina – 17. října 1918 Sarajevo, Bosna a Hercegovina) byl bosenskohercegovský islámský pedagog bosňáckého původu.\n\nNarodil se do rodiny obuvníka. V rodném městě dokončil základní i vyšší islámskou školu, mezi nimi Císařovu (\"Careva medresa\") a Gazi Husrev-begovu medresu. Po škole byl pomocným mudarrisem, muidem, v sarajevské Gazi Husrev-begově medrese a pak řádným mudarrisem v Merhemićově medrese (\"Merhemića me­dres\"a). Dlouhá léta byl též imámem a hatíbem, kazatelem, v Gazi Husrev-begově mešitě. Roku 1899 byl jmenován učitelem orientálních předmětů v sarajevské ruždii (II. národní chlapecké základní škole). Mezi lety 1912 a 1918 (15. října 1912–17. října 1918) byl profesorem Šarí‘atské soudní školy. Na této pozici zemřel.\n"}
{"id": "1293478", "url": "https://cs.wikipedia.org/wiki?curid=1293478", "title": "Děrování (síťování)", "text": "Děrování (síťování)\n\nDěrování () je v informatice technika v počítačové síti, která slouží k vytvoření přímého spojení mezi dvěma stranami, které by ho jinak navázat nemohly. Obchází tak omezení, které přináší používání NAT (překlad síťových adres) u firewallu nebo routeru, který obvykle zařízení odděluje od veřejného Internetu. Děrování nevyžaduje k fungování žádné znalosti topologie sítě. Existují specifické metody pro děrování pro protokoly ICMP, UDP a TCP: ICMP děrování, UDP děrování a TCP děrování, specifické podpůrné protokoly NAT Port Mapping Protocol (NAT-PMP) a Port Control Protocol (PCP) a technika NAT traversal.\n\nMají-li dva různé počítače (síťová zařízení) veřejné (globálně dostupné) IP adresy, mohou spolu bez problému vzájemně komunikovat (tj. mohou mezi sebou navázat síťovou komunikaci) bez ohledu na jejich umístění v Internetu. Má-li počítač veřejnou IP adresu (například webový server), může s ním přímo navázat libovolný jiný počítač, i když bude umístěn v privátní síti a bude mu spojení s veřejným Internetem zprostředkováno pomocí NAT. Naopak navázat spojení s počítačem, který je umístěn za NAT není přímo možné (je nutné využít nějakou specifickou techniku a nebo musí počítač za NAT spojení sám navázat a využít toho, že spojení je duplexní).\n\nJeště komplikovanější je situace, kdy jsou oba počítače umístěny za NAT (tj. v lokálních sítích LAN). V takovém případě je nutné pro vytvoření spojení skrze zařízením zprostředkovávajícím NAT (firewall, router) použít některou techniku děrování, asistovaného průchodu nebo NAT traversal.\n\nV případě použití děrování se oba počítače, které jsou umístěny v lokálních sítích za NAT, připojí k serveru třetí strany s veřejnou IP adresou a ten mezi nimi zprostředkuje spojení. Server od obou stran za NAT získá informace o vnější (veřejné) a vnitřní (privátní) IP adrese. Informaci předá oběma stranám, které se pomocí nich pokusí vytvořit přímé spojení mezi sebou a sdělí třetí straně použitá čísla portů. Díky prostředníkovi obě strany disponují platnými čísly portů protistrany a mohou obejít restrikce firewallů nebo routerů na příjem a předávání paketů na obou stranách.\n\nKdyž se oba klienti se pokouší (naslepo) připojit k sobě navzájem přes veřejnou IP adresu protistrany a port, který získaly od zprostředkujícího serveru (třetí strana s veřejnou IP adresou), vznikne na obou stranách záznam v NAT tabulce a otevře se automaticky průchod pro odpovědi. Pokus o připojení tak může využít vytvořenou na díru (průchod, resp. existující NAT překlad) v bráně firewallu protistrany. Protože i cílový počítač má otevřené spojení, může začít přijímat data od protistrany (díky dodatečným informacím od třetí strany jsou poslané datagramy cíleny na správný port). V závislosti na konkrétních podmínkách v síti a na NAT stroji může jeden nebo oba klienti úspěšně navázat spojení. Úspěšné navázání spojení mezi oběma klienty znamená ukončení techniky děrování.\n\nVoIP produkty, on-line herní aplikace a P2P síťový software používají děrování:\n\n"}
{"id": "1293479", "url": "https://cs.wikipedia.org/wiki?curid=1293479", "title": "Spencer Wilks", "text": "Spencer Wilks\n\nSpencer Bernau Wilks (1891 Rickmansworth, Hertfordshire, Anglie – 1971, Anglie) byl britský obchodník a průmyslník, průkopník automobilového průmyslu. V době svého aktivního působení od roku 1929 do 60. let vykonával různé funkce, včetně generálního ředitele, předsedy správní rady a předsedy představenstva britské automobilky Rover. Dříve také pracoval ve společnosti Hillman Motor Car Company v Coventry. Jeho mladší bratr Maurice Wilks od roku 1930 také pracoval ve společnosti Rover jako hlavní inženýr, technický ředitel a později i generální ředitel.\n\nWilks se narodil v Rickmansworthu v roce 1891 řediteli firmy na zpracování kůže Thomasi Wilksovi, narozenému v Balhamu v jižní části Londýna a jeho manželce, sufražetce Jane Elize narozené na londýnské farnosti St. Sepulchre. Měl dalších pět sourozenců, jednu sestru a čtyři bratry včetně Maurice Wilkse..\n\nWilks původně vystudoval jako advokát, ale jeho manželka Kathleen Edith byla dcerou Williama Hillmana, zakladatele známé automobilky Hillman Motor Car Company, a tak se stal v roce 1921 po jeho smrti spoluvlastníkem společnosti po boku své ženy. V roce 1928 automobilku Hillman převzala společnost Roots Group a Spencer Wilks po neshodách s novými vlastníky společnost v roce 1929 opustil.\nV září 1929 Wilks začal na pozvání generálního ředitele Franka Searla pracovat jako vedoucí závodů ve společnosti Rover Company v Coventry a stal se tak i členem představenstva. Do roku 1930 se k němu připojil jeho bratr Maurice jako hlavní inženýr.\n\nV roce 1947 uvedl na trh vůz Land Rover, čímž položil základ nové dceřiné společnosti Roveru. Vůz vycházel z Mauricova návrhu malého, robustního, úsporného, užitkového vozidla s pohonem čtyř kol, který byl inspirován americkým vozem Willys Jeep.\n\nV roce 1934 byl jmenován výkonným ředitelem společnosti a poté v roce 1957 se stal předsedou představenstva. V roce 1962, i když byl již v důchodu, pracoval jako neexekutivní ředitel a nakonec v roce 1967 se stal prezidentem automobilky Rover.\n\nWilks byl jednou ženatý a to s Kathleen Edith Hillmanovou (narozena r. 1891), jednou ze šesti dcer Williama Hillmana.\n"}
{"id": "1293481", "url": "https://cs.wikipedia.org/wiki?curid=1293481", "title": "Hejl", "text": "Hejl\n\nHejl, ženská varianta Hejlová, je české příjmení.\n\n\n"}
{"id": "1293482", "url": "https://cs.wikipedia.org/wiki?curid=1293482", "title": "Narsarmijit", "text": "Narsarmijit\n\nNarsarmijit (někdy také Narsaq Kujalleq, zastarale Narsamiit, Narssak Kujatdlek, Narsak), dříve Frederiksdal, je osada v jižním Grónsku v kraji Kujalleq, blízko mysu Thorvaldsen. V roce 2017 tu žilo 79 obyvatel. Jedná se o nejjižnější město v Grónsku, takže tu kvůli teplejšímu klimatu občas migrují inuité ze severních částí Grónska.\n\nDo 31. prosince 2008 osada patřila do okresu Nanortalik. Poté, co okres přestal kvůli správní reformě dne 1. ledna 2009 existovat, osada se stala součástí kraje Kujalleq.\n\nNarsarmijit je nejjižnější osada v Grónsku, která se nachází přibližně 50 km severně od mysu Farvel na jižním cípu Grónska.\n\nPoblíže osady se nachází heliport Narsarmijit. Air Greenland dodává osadě vrtulníky, které létají do Nanortaliku, Qaqortoqu a Narsarsuaqu.\n\nVětšina měst a osad v jižním Grónsku vykazuje klesání počtu obyvatel v posledních dvou desetiletích, s mnoha osadami s extrémně rychle klesajícím počtem obyvatel. Počet obyvatel Narsarmijitu se snížil téměř o polovinu oproti roku 1990 a o téměř o čtvrtinu vzhledem k roku 2000.\n"}
{"id": "1293487", "url": "https://cs.wikipedia.org/wiki?curid=1293487", "title": "Seznam představitelů městské části Brno-Židenice", "text": "Seznam představitelů městské části Brno-Židenice\n\nSeznam představitelů městské části Brno-Židenice.\n\nV letech 1864–67 měli Židenice a Juliánov obecní orgány společné. První starostové Židenic byli Josef Škarytka, Jan Škroch (od r. 1870), Antonín Uher, Josef Potácel, Karel Wissmann a posledním byl Josef Kaláb. \n\n"}
{"id": "1293488", "url": "https://cs.wikipedia.org/wiki?curid=1293488", "title": "Hutter", "text": "Hutter\n\nHutter či Hütter je německé příjmení.\n\n\n"}
{"id": "1293492", "url": "https://cs.wikipedia.org/wiki?curid=1293492", "title": "Nedžib Smailbegović", "text": "Nedžib Smailbegović\n\nNedžib-efendija Smailbegović (1857 Tešanj, osmanská říše – 25. března 1915 Sarajevo, Bosna a Hercegovina) byl bosenskohercegovský islámský pedagog bosňáckého původu.\n\nNarodil se do rodiny Sabit-efendiji Smailbegoviće, který byl členem osmanského parlamentu za vlády Abdulhamida II. Za rakousko-uherské okupace Bosny a Hercegoviny (1878–1918) jistý čas zastával post tešanjského muftího a člena nejvyšší rady duchovních, Ulema-medžlisu, Islámského společenství. Sabitův bratr Mesud-efendija (1834–1904) jej nahradil na místě tešanjského muftího.\n\nV rodném městě Nedžib získal základní vzdělání, pak na doporučení svého strýce Mesuda-efendiji pokračoval ve studiu v Istanbulu (do roku 1899). Mezi lety 1890 a 1915 byl profesorem islámské dogmatiky a právní filozofie v Šarí‘atské soudní škole (1. října 1890–25. března 1915). Na této pozici zemřel.\n"}
{"id": "1293501", "url": "https://cs.wikipedia.org/wiki?curid=1293501", "title": "Quesito", "text": "Quesito\n\nQuesito (výslovnost /kesito/) je sladké sýrové pečivo z Portorika. Základem je sladké listové těsto. Z něho se vytvarují bochánky, které jsou naplněny sýrem smíchaným s vanilkou, cukrem a vejci. Sýrová směs též může obsahovat tropické ovoce, nejčastěji kvajávu a papáju. Pečivo je pak obaleno v karamelu a pečeno. Quesita jsou nejčastěji prodávána v pekařstvích a ve speciálních obchodech nazývaných „bomboneras“.\n"}
{"id": "1293505", "url": "https://cs.wikipedia.org/wiki?curid=1293505", "title": "Abdullah Prešljo", "text": "Abdullah Prešljo\n\nAbdullah-efendija (event. Abdulah) Prešljo (1865 Sarajevo, osmanská říše – 15. července 1921 Sarajevo, Království Srbů, Chorvatů a Slovinců) byl bosenskohercegovský islámský pedagog bosňáckého původu.\n\nV rodném městě získal základní vzdělání, nato pokračoval ve studiu v Istanbulu. Po dokončení studií působil jako právník v osmanské metropoli. Po mladoturecké revoluci (1908) se vrátil do vlasti. Mezi lety 1912 a 1921 byl profesorem šarí‘atského práva v Šarí‘atské soudní škole (1. října 1912–15. července 1921).\n"}
{"id": "1293508", "url": "https://cs.wikipedia.org/wiki?curid=1293508", "title": "Scientific American", "text": "Scientific American\n\nScientific American je americký populárně vědecký časopis. V současnosti má měsíční periodicitu. Je nejdéle bez přerušení vycházející časopis v USA. Za dobu existence časopisu do něj přispělo nesčetně vědeckých osobností, mj. 130 nositelů Nobelovy ceny, včetně Alberta Einsteina, Nielse Bohra či Erwina Schrödingera.\n\nPrvní číslo vyšlo 28. srpna 1845 s podtitulem „Advokát průmyslu a podnikání, a časopis mechanických a dalších zlepšení“. Jeho zakladatelem byl malíř a vynálezce Rufus Porter, po deseti měsících ho prodal (za 800 dolarů) vynálezci Alfredu Ely Beachovi a nakladateli Orsonu Desaix Munnovi, kteří ho vlastnili až do roku 1948. Tehdy časopis převzal nakladatel Gerard Piel (a jeho dva klíčoví partneři, šéfredaktor Dennis Flanagan a manažer Donald H. Miller), změnil zásadně jeho podobu a zpatnáctinásobil jeho prodaný náklad. V roce 1986 časopis zakoupila německá mediální skupina Holtzbrinck (mj. vlastník německého deníku \"Die Zeit\"). Zpočátku \"Scientific American\" vycházel v novinovém formátu, jednou týdně, na čtyřech stranách. Obvyklým tématem byly tehdy zprávy o novinkách přihlášených na americkém patentovém úřadě. Nebylo výjimkou, že se referovalo i o kuriózních objevech typu perpetuum mobile, časopis však také jako první zachytil vynález telefonu či žárovky. Roku 1890 vznikla španělská mutace, \"La America Cientifica\", která zanikla roku 1905 a nadlouho to byl poslední pokus o průnik za hranice USA. Až v roce 1968 vznikla verze italská nazvaná \"Le Scienze\", v roce 1971 japonská mutace \"Nikkei Science\", roku 1976 byla obnovena verze španělská, jakožto \"Investigación y Ciencia\", o rok později francouzská (\"Pour la Science\") a za další rok německá (\"Spektrum der Wissenschaft\"). V roce 1979 vznikla čínská verze \"Kexue\" (od 2005 zvaná \"Global Science\") a roku 1983 ruská mutace pod názvem \"V Mire Nauki\", která existuje dodnes. V letech 1984 až 1992 existovalo vydání maďarské (\"Tudomány\"). Od roku 1986 vychází časopis i v arabštině (\"Oloom\") a od roku 2002 v  portugalštině (vychází v Brazílii). Rovněž od roku 2002 existuje i česká podoba, v ČR bylo zvoleno vydávání pod původní značkou \"Scientific American\", zhruba 80 procent obsahu se překládá z amerického vydání, zbytek připravují domácí autoři.\n"}
{"id": "1293518", "url": "https://cs.wikipedia.org/wiki?curid=1293518", "title": "Dresdner SC", "text": "Dresdner SC\n\nDresdner SC (celým názvem: Dresdner Sportclub 1898 e. V.) je německý sportovní klub, který sídlí v Drážďanech. Původní klub byl založen v roce 1898. Obnoven byl po znovusjednocení Německa v roce 1990. Fotbalový oddíl od sezóny 2018/19 působí v Kreisoberlize Dresden, osmé německé nejvyšší fotbalové soutěži. Své domácí zápasy odehrává na Heinz-Steyer-Stadionu s kapacitou 4 500 diváků. Klubové barvy jsou červená a černá.\n\nDresdner má na svém kontě dva německé fotbalové tituly a dvě vítězství v německé fotbalovém poháru (tehdy pod názvem Tschammerpokal). Mimo mužský fotbalový oddíl má sportovní klub i jiné oddíly, mj. oddíl volejbalu, ženského fotbalu a lehké atletiky.\n\nSportovní klub byl založen dne 30. dubna 1898 v drážďanském hotelu Stadt Coblenz. Mezi zakládající členy patřili bývalí členové Dresden English Football Club, prvního fotbalového klubu v Německu a na kontinentální Evropě.\n\nFotbalový oddíl patřil mezi nejúspěšnější fotbalové mužstva celého Středního Německa. Mezi lety 1925 – 1930 prohrál pouze dvě utkání z devadesáti soutěžních. Do konce války dokázal nasbírat dvanáct regionálních titulů. Na začátku čtyřicátých let se stal hegemonem celého německého fotbalu. Dvakrát zvítězil v Tschammerpokalu (dnešní DFB-Pokal) a třikrát dokráčel do finále německého mistrovství. V něm zvítězil pouze dvakrát a to v sezónách 1942/43 a 1943/44. Klub se tak stal vůbec posledním mistrem Německa v jeho předválečné podobě. Původní klub zaniká těsně po ukončení druhé světové války, poté co byla všechna dřívější sportovní sdružení v sovětské okupační zóně zrušena.\n\nPo ukončení všech válečných útrap přišlo zdecimované město také o největší sportovní organizaci. Z jeho trosek vzniklo spoustu nových organizací a jednot. Ve čtvrti Friedrichstadt, kde sídlila celá původní organizace, byl založen sportovní klub SG Dresden-Friedrichstadt. Ten byl ovšem z politických důvodů zrušen v roce 1950. Většina oddílů pak byla převelena do SG Volkspolizei Dresden (pozdější Dynamo). Dalším z potenciálních nástupců se stal klub SG Dresden-Mickten (pozdější Einheit). Jeho fotbalový oddíl zanikl v roce 1966 po reformaci východoněmeckého fotbalu. Tím byla založena Lokomotive Dresden.\n\nPo znovusjednocení Německa došlo k obnovení Dresdneru SC. Fotbalový oddíl byl znovu založen po fúzi s Lokomotivou. Ostatní oddíly pak přešli z Einheitu (oddíl lehké atletiky).\n\nZdroj: \n\n\n\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1293519", "url": "https://cs.wikipedia.org/wiki?curid=1293519", "title": "Pichne", "text": "Pichne\n\nPichne je obec na Slovensku v okrese Snina v Prešovském kraji na úpatí Bukovských vrchů ležící asi 7 km severně od města Snina.\n\nPrvní písemná zmínka o obci je z roku 1312.\n\n"}
{"id": "1293520", "url": "https://cs.wikipedia.org/wiki?curid=1293520", "title": "Vítek Pokorný", "text": "Vítek Pokorný\n\nVít Pokorný, známý jako Vítek (* 7. srpna 1965 Kolín) je český producent, scenárista, režisér, ředitel a spolumajitel společnosti \"Joy Department\".\n\n\nPublikační činnost (povídky, reportáže, interview, cestopisy) – Style, Mladý svět\nTextařská spolupráce: Burma Jones, Josef Laufer, Michal Penk, Robert Jíša…\nHudební nástroje: Klarinet, saxoson – swingový orchestr Victoria Big band,\nČlenství v organizacích – OSA, Dilia, Intergram.\n"}
{"id": "1293522", "url": "https://cs.wikipedia.org/wiki?curid=1293522", "title": "Dominik Hrachovina", "text": "Dominik Hrachovina\n\nDominik Hrachovina (* 29. srpna 1994 v Brně) je český hokejový brankář, který hraje za tým Bílí Tygři Liberec.\n\nHrachovina začínal v HC Kometa Brno. V patnácti letech přešel na sezónu 2009-2010 do HC Havířov. Pro období 2010-2011 se Hrachovina přestěhoval do Finska, kde hrál dorosteneckou ligu za TuTuto. O rok později přešel do Tappary, kde v této soutěži měl nejlepší procento úspěšných zákroků (93%). V sezóně 2012-2013 hrál v Tappaře za juniory jako druhý brankář. Jako náhradník se jednou objevil i na soupisce Tappary v SM-liize a jako zápůjčka do týmu Lempäälän Kisa v lize Mestis. Jeden zápas odehrál i v třetí nejvyšší soutěži v týmu Nokia Pyry.\n\nV sezóně 2013–2014 se Hrachovina dostal do SM-liigy. Jako brankářská jednička hrál ve všech zápasech juniorské ligy. V této sezóně byl vybrán do druhého all-stars týmu juniorské SM-liigy. Hrachovina se objevil jako náhradní brankář i v deseti zápasech SM-liigy a jednom zápase European Trophy. V červnu 2014 prodloužil smlouvu s Tapparou, ale byl na celý rok zapůjčen do Lempäälän Kisa. Přesto debutoval v brance Tappary na zápase Hokejové ligy mistrů 23. září 2014 proti HC Třinec. Tappaře vychytal vítězství 1:2, když zastavil 31 střel, a byl zvolen nejlepším hráčem zápasu. Hrachovina se posléze stal brankářskou dvojkou Tappary, ale zbytek sezóny dohrál za Lempäälän Kisa a posiloval také juniorku Tappary.\n\nV SM-liize Hrachovina si poprvé zahrál 21. listopadu 2014 proti Kalpě, když v čase 50:56 nahradil Juhu Metsolu. Připsal si pět zásahů a nedostal žádný gól. Tappara prohrála 2:6.Podruhé Hrachovina hrál v SM-liize 5. ledna 2015 proti Ässät Pori, kdy zastoupil zraněného Metsolu v čase 14:40. Úspěšně zasáhl 23 a nepustil žádný gól. Tappara vyhrála v prodloužení 2:1. Kvůli zranění Metsoly nastoupil v dalším zápase  7. ledna 2015 proti Kalpě poprvé od začátku zápasu. Hrachovina kryl v utkání, které Tappara prohrála 3:1, 18 střel. V únoru 2015 Hrachovina opět s Tapparou o rok prodloužil smlouvu.\n\nSezónu 2015-2016 Hrachovina začal jako třetí brankář v Tappaře a posila Lempäälän Kisa. V říjnu se stal tapparskou dvojkou, když byla ukončena smlouva s Mikou Noronenem. Na podzim odehrál v Lempäälä 16 zápasů. Na přelomu roku byl také na dvě utkání zapůjčen do Hämeenlinnan Pallokerho, odkud právě odešel Eetu Laurikainen. Zde také 29. prosince 2015 v zápase proti Ässät Pori vychytal svou první nulu v SM-liize, když chytil 30 střel. HPK vyhrálo 1:0 a Hrachovina byl zvolen první hvězdou zápasu. Na začátku roku 2016 se začal výrazně prosazovat i v Tappaře. V základní části sezóny hrál v 17 a v play-off dvou zápasech. Dvakrát vychytal nulu. Před koncem sezóny se ale vrátil do pozice dvojky a pomohl v play-off i tapparské juniorce. S Tapparou tento rok Hrachovina získal svůj první mistrovský titul. V květnu 2016 opět s Tapparou prodloužil smlouvu, tentokrát o dva roky.\n\nV ročníku 2016-2017 vytvořil Hrachovina pár s Teemem Lassilou. Podařilo se mu už před sezónou stát se jedničkou. V září 2016 byl dokonce zvolen za ligového hráče měsíce. Celkem v základní části odchytal 41 zapasů, z nichž ve třech neinkasoval. Hrachovina nastoupil od začátku ve všech zápasech vyřazovací části kromě jednoho, ve kterém ale přesto Lassilu nahradil. Během play-off vytvořil nový rekord ligy bez obdrženého gólu: 233 minut a 21 sekund. V play-off vychytal čtyřikrát nulu. Jeho úspěšnost 93,8 % a průměr počtu obdržených branek na zápas (1,47) byl v play-off nejlepší. I tuto sezónu završil jako mistr Finska.\n\nRočník 2018/2019 odehrál v KHL v dresu kazachstánského celku Barys Astana. S tím se ale po konci sezóny na nové smlouvě nedohodl.\n\nPro začátek ročníku 2019/2020 tak podepsal zkušební smlouvu se švýcarským celkem HC Ambri-Piotta která vypršela v listopadu 2019. V NLA ale nebyl spokojen a ani se mu tam nevedlo. S klubem tak spolupráci neprodloužil a do konce sezóny podepsal smlouvu s extraligovým týmem HC Bílí Tygři Liberec.\n\nHrachovina se zúčastnil v dresu České republiky mistrovství světa hráčů do 18 let v roce 2012, kde čtyřikrát nastoupil jako dvojka, jinak zastával pozici třetího brankáře.\n\nReprezentoval i na mistrovství světa hráčů do 20 let v roce 2014, ale celý turnaj zůstal v pozici brankářské trojky. Celkem Hrachovina reprezentoval devětkrát jako junior a jednou jako dorostenec.\n\nJako třetí brankář byl nominován na MS 2018.\n\nHrachovinův otec Petr je bývalý český brankář, který dnes trénuje brankáře v týmu Orli Znojmo.\n\nDominik Hrachovina mluví finsky.\n\n"}
{"id": "1293536", "url": "https://cs.wikipedia.org/wiki?curid=1293536", "title": "Ergersheim (Bas-Rhin)", "text": "Ergersheim (Bas-Rhin)\n\nErgersheim je francouzská obec v departementu Bas-Rhin v regionu Grand Est. V roce 2014 zde žilo 1 260 obyvatel.\n\nSousední obce jsou: Dahlenheim, Dachstein, Ernolsheim-Bruche, Osthoffen a Wolxheim\n\n\"Počet obyvatel\"\n\n\n"}
{"id": "1293539", "url": "https://cs.wikipedia.org/wiki?curid=1293539", "title": "Ergersheim", "text": "Ergersheim\n\nErgersheim může být:\n\n"}
{"id": "1293541", "url": "https://cs.wikipedia.org/wiki?curid=1293541", "title": "LGBT práva v Bahrajnu", "text": "LGBT práva v Bahrajnu\n\nLesby, gayové, bisexuálové a translidé (LGBT) žijící v Bahrajnu se můžou setkávat s diskriminací, se kterou se většinová populace nesetká. Stejnopohlavní styk je od roku 1976 legální. Soudy a jiné orgány činné v trestním řízení jsou oprávněny stíhat každého, kdo poruší zákony o ochraně dětí a mládeže před pohlavním zneužíváním. Homosexuální praktiky jsou legální pouze u osob starších 21 let.\n\nBahrajn přijal první zákaz homosexuality definovaný Spojeným královstvím, které podobnou legislativu zavádělo ve všech svých koloniích.\n\nNový trestní zákoník přijatý v březnu 1976 zrušil trestní zákoník Perského zálivu zavedený Spojeným královstvím. Nová legislativa trestá bezúplatnou a konsensuální homosexuální aktivitu mezi dospělými konanou v soukromí. Dospělými osobami se pro účely tohoto zákonad myslí ti, kteří dosáhli věku 21 let. Tato a některé další části trestního zákona lze používat proti LGBT komunitě.\n\nČlánek 324 trestního zákona trestá ty, kteří provozují prostituce nebo jinou amorální činnost. Toto ustanovení bylo několikrát používané proti mužům oblékajícím se jako ženy, bisexuálům a gayům. Nejaktuálnější zprávy potvrzují možnou kriminalizaci stejnopohlavních sexuálních aktů a crossdressingu.\n\nČlánek 328 trestního zákona trestá ty, kteří svádějí jiné osoby, nebo se nechají jinými svést, k prostituci a jiným amorálním činnostem nebo jejich podpoře.\n\nČlánek 329 trestá ty, kteří svádějí jiné osoby k prostituci nebo jiné amorální aktivitě, prostřednictvím veřejné reklamy. Toto se týká i případů, kdy se má dotčené sexuální chování odehrát v soukromí.\n\nČlánek 330 trestního zákona říká, že osoby usvědčené z provozování prostituce nebo jiné amorální činnosti, musejí být proti jejich vůli převezeny do příslušného zdravotnického zařízení a testování na pohlavně přenosné choroby. V případě, že se podezření na pohlavní nemoc potvrdí, je nutné neprodleně zahájit příslušnou léčbu.\n\nČlánek 334 trestního zákona kriminalizuje praktikování \"vražd ze cti\" za pošpinění rodinné cti, cizoložství atd.\n\nČlánek 350 trestního zákona kriminalizuje jakoukoli veřejnou obscénnost s dodatečným zákazem obscénních aktů s ženami. Na to, zda byly obscénní akty vykonány se souhlasem a v soukromí, se nebere zřetel.\n\nČlánek 354 trestního zákona kriminalizuje flirtování a jiné pokusy o svádění jiných osob na ulici a jiných veřejných prostranstvích, je-li jejich účelem amorální chování.\n\nČlánek 355 trestního zákona kriminalizuje ty, kteří publikují, přechovávají, vyvážejí, dovážejí nebo provážejí jakékoli materiály s amorálním obsahem.\n\nPodle World Values Survey 2011 se 42 % Bahrajnčanů vyjádřilo, že homosexuální chování není nikdy oprávněné, což je méně než světový průměr 48 % těch, kteří s tímto stanoviskem souhlasí. V porovnání s ostatními arabskými zeměmi lze říci, že je Bahrajn více akceptující. Ve stejném výzkumu uvedlo 18 % Bahrajnčanů, že by nechtělo mít homosexuály za sousedy, což je jedno z nejmenších procent na světě.\n\nBahrajnská populace je kulturně velmi různorodá, neboť v zemi pracuje mnoho zahraničních pracovníků. Tento trend ovlivňuje i postavení LGBT komunity na ostrově.\n\nLGBT zahraniční pracovníci se často stýkají s jinými pracovníky, se kterými sdílejí společný jazyk, ale ne vždy národnost. Vzhledem k tomu, že nemají bahrajnské občanství, nemůžou ovlivňovat místní politiku, a tudíž obecně cítí potřebu svojí sexuální orientaci nebo genderovou identitu skrývat, aby neztratili povolení k pobytu.\n\nCo se týče domorodců, tak u těch přístup k jiné sexuální orientaci nebo genderové identitě velmi ovlivňuje to, jak moc je jejich rodinné prostředí konzervativní nebo moderní.\n\nV konzervativnějších rodinách se LGBT obecně považuje za špatné a někdy dochází k pokusům o změnu sexuální orientace, v krajních případech i k nuceným manželstvím nebo fyzickému násilí. Moderní rodiny jsou sice vstřícnější, ale zpravidla se obávají o bezpečnost svých synů nebo dcer.\n\n\n"}
{"id": "1293542", "url": "https://cs.wikipedia.org/wiki?curid=1293542", "title": "Michal Vacek", "text": "Michal Vacek\n\nMichal Vacek (* 10. března 1987 Praha) je český bobista a atlet.\n\nStartoval na Zimních olympijských hrách 2014, kde byl členem posádky čtyřbobu, jenž se umístil na 16. místě. S dvojbobem skončil tehdy na 24. příčce. Na mistrovstvích světa obsadil ve čtyřbobech nejlépe 12. místo na MS 2013, v závodech Světového poháru byl ve čtyřbobech nejlépe pátý v Altenbergu v roce 2013.\n\nJako atlet startoval ve sprinterských bězích na mistrovstvích České republiky.\n\n"}
{"id": "1293549", "url": "https://cs.wikipedia.org/wiki?curid=1293549", "title": "LGBT na Středním východě", "text": "LGBT na Středním východě\n\nPráva a svobody leseb, gayů, bisexuálů a translidí na Středním východě jsou silně ovlivněná přetrvávajícími kulturními tradicemi a náboženskou morálkou tohoto regionu.\n\nNěkolik středovýchodních zemí se v poslední době stalo terčem mezinárodní kritiky kvůli perzekuci homosexuálů a translidí pokutami, vězením a někdy i smrtí. Najdou se však i země, ve kterých se sociální postoje začínají pomalu zlepšovat, a kde se LGBT komunitě dostává určité ochrany před diskriminací.\n\nOd 60. let minulého století se Izrael stává zemí čím dál více otevřenou LGBT lidem a uznávající jejich práva.\n\nJordánsko, Bahrajn a Irák patří mezi arabské země, kde homosexuální chování není trestné.\n\nV některých dalších středovýchodních zemí, včetně Turecka a Libanonu, se sociální postoje a zákony mění pomalu, ale přeci, díky silné kampani za respekt k lidským právům a pluralitní demokracii.\n\nNěkteré země naopak zakazují jakýkoli LGBT a jiný lidskoprávní aktivismus. Patří mezi ně například Saúdská Arábie, Kuvajt a Spojené arabské emiráty, kde jsou homosexuální chování, crossdressing a podpora LGBT práv trestné.\n\nJiné středovýchodní země uznávají a chrání lidská práva transgener lidí, ale ne homosexuálů a bisexuálů.\n\nJednou z nich je třeba Írán, který umožňuje operativní změnu pohlaví po souhlasu lékařů.\n\nNejviditelnější a nejvlivnější LGBT aktivismus je znát v Turecku a Libanonu.\n\n\n"}
{"id": "1293552", "url": "https://cs.wikipedia.org/wiki?curid=1293552", "title": "Zdeněk IV. Brtnický z Valdštejna", "text": "Zdeněk IV. Brtnický z Valdštejna\n\nZdeněk IV. Brtnický z Valdštejna (12. května 1581/1582 – 24. června 1623, Špilberk) byl český šlechtic, jeden ze třiceti direktorů stavovského povstání. Byl jediným dítětem Jindřicha (II.) Brtnického z Valdštejna († 1589) a jeho manželky Zuzany Heltové z Kementu († 1592) a také posledním členem brtnické větve rodu Valdštejnů. Po bitvě na Bílé hoře byl zatčen, odsouzen k doživotnímu trestu a vězněn ve Špilberku, kde také zemřel. Během svého života se hlásil mezi luterány.\n\nPřesné datum narození Zdeňka Brtnického z Valdštejna není jisté, nicméně, nejčastěji bývá uváděno datum 12. května 1581. Například Otakar Odložilík se ale přikláněl k datu 12. května 1582. Narodil se jako jediný potomek svých rodičů a jako sedmiletý částečně osiřel: ve věku čtyřiatřiceti let zemřel jeho otec Jindřich. Ve své závěti ustanovil za poručíky svého syna manželku Zuzanu, Tasa Meziříčského z Lomnice († 1595), Smila Osovského z Doubravice († 1613) a Matyáše Žalkovského ze Žalkovic († 1590). Zdeňkova matka Zuzana se po smrti manžela znovu vdala za Zdeňka Berku z Dubé a Lipé († 1594), nicméně, umírá jen pár let po svém prvním manželovi a po roce 1595 zbyl Zdeňkovi jediný poručík: Smil Osovský.\n\nZdeněk studoval na několika gymnáziích: nejdříve ve Velkém Meziříčí, poté v Jihlavě a nakonec i na piastovském gymnáziu v \"Břehu\" (dnes Brzeg). Roku 1596 odjel do Štrasburku, kde studoval tři roky. Po studiích cestoval, navštívil například Veronu, Sienu, Paříž nebo Dover v Anglii. V Londýně byl dokonce přijat královnou Alžbětou. Během svých cest si psal i deník, který se zachoval do současnosti ve Vatikánské knihovně. Po svém návratu na Moravu, roku 1602, se snažil především získat své dědictví od poručíka Smila, který mu slíbil, že mu majetek v říjnu toho roku předá, což splnil. Získal, mimo jiné, i Moravské Budějovice, které mu odkázal strýc Hynek, jenž zemřel bez potomků.\n\nZpočátku se jako vhodná nevěsta pro Zdeňka jevila Johanka z Rechmberka, nicméně, pár nikdy nebyl ani zasnouben, i přes naléhání Zdeňkovy babočky Aleny. Dne 7. října 1603 se poprvé setkal s Magdalénou z Thurnu († 1617) a 30. května 1604 se ve Světlé nad Sázavou odehrála svatba. Dle Ottova slovníku naučného a i v několika dalších zdrojích je, že Zdeněk IV. měl s první ženou Magdalénou z Thurnu dvě děti. Nejsou ale uvedena jejich jména. Ona na přelomu března a dubna 1617 umírá, pravděpodobně to zapříčinila dlouhodobá nemoc, která ji měla sužovat už od roku 1614. Po Magdalénině smrti se Zdeněk oženil znovu: s Kateřinou Křineckou z Ronova. Z tohoto manželství už nevzešli další potomci. \n\nBěhem jeho panování se valdštejnské državy ani nerozšířily, ani nezmenšily. Zdeněk především podporoval řemeslníky, zachovalá je například listina z 19. května 1604, ve které dává sdruženému cechu několika řemesel cechovní řád. Díky Zdeňkovi také získali cechovní řád i brtničtí řezníci. Za svoji vládu pobýval především v Brtnici, naopak do Moravských Budějovic jezdil jen příležitostně.\n\nZa Zdeňkova panování měl kraj finanční problémy, jedním z důvodů mohlo být i velké množství zpustlých pozemků, což se pokusil vyřešit roku 1604, kdy vydal listinu, která povolovala prodej takových pozemků, pokud o tom bude spraven purkmistr. Drahá byla též jeho studia. Z finančních problémů mu pomáhali nejen obyvatelé Jihlavy, ale také Karel starší ze Žerotína.\n\nRoku 1619 se stal stavovským direktorem Moravského markrabství a komorníkem „zimního krále“ Fridricha Falckého. Členství v direktoriu byl jeho jediný zemský titul a právě ten nakonec způsobil i jeho smrt, přestože nebyl popraven na Staroměstském náměstí, jako 27 dalších členů direktoria. Po získání své funkce se do stavovského povstání hrdě zapojoval. Organizoval shromáždění protestantské šlechty a hlavně byl jedním z 29 pánů, kteří ovládli během revoluce Moravu.\n\n8. listopadu 1620 proběhla bitva na Bílé hoře, která skončila drtivou porážkou stavovského vojska. Fridrich Falcký uprchl do Slezska a čeští stavové museli uznat vládu Ferdinanda II. Kapitulovali i moravští stavové, mezi nimiž Zdeněk byl. V červnu roku 1621, ještě před popravou 27 pánů, přijeli do Jihlavy císařští komisaři a na základě zatykače vydaného kardinálem Ditrichštejnem Valdštejna zatkli. Důvodem byla právě jeho účast na stavovském povstání. Zdeněk byl nejdříve uvězněn v Jihlavě a poté na Špilberku a odsouzen k trestu smrti, načež mu byl trest zmírněn na doživotí. V žaláři prožil dva roky a 24. června 1623 zemřel. Následně bylo jeho vlastnictví zkonfiskováno a Brtnici po něm z rukou Ferdinanda II. získal hrabě Rombaldo XIII. z Collalto.\n"}
{"id": "1293554", "url": "https://cs.wikipedia.org/wiki?curid=1293554", "title": "SG Dresden-Friedrichstadt", "text": "SG Dresden-Friedrichstadt\n\nSG Dresden-Friedrichstadt (celým názvem: Sportgemeinschaft Dresden-Friedrichstadt) byl východoněmecký fotbalový klub, který sídlil v Drážďanech. Organizace sídlila v drážďanské městské části Friedrichstadt.\n\nFotbalový klub byl založen v roce 1945 jako jedna z nástupnických organizací po Dresdneru SC. Většina hráčů posledního válečného mistra začala hrát právě ve Friedrichstadtu. Kvalita nového mužstva se ukázala velmi rychle. V roce 1949 se stává mistrem Saska a zajistil si tak místenku v Oberlize, nové východoněmecké ligové soutěži. V prvním ročníku se klub stává vicemistrem, ovšem za velmi kontroverzní situace. V posledním zápase s ZSG Horch Zwickau, který rozhodoval o prvním mistrovi Východního Německa, prohráli drážďanští poměrem 1:5 před 60 000 domácí fanoušky. Průběh zápasů ovšem neodpovídal celkovému výsledku, protože rozhodčí po většinu utkání pískal pro hosty ze Zwickau. Tyto kontroverzní rozhodnutí nepřekousli jak hráči tak ani fanoušci Drážďan a po zápase proběhlo několik protestů z jejich strany.\n\nPozději kvůli obavám z politických represí emigrovala celá základní jedenáctka drážďanského mužstva do Západního Berlína. Někteří hráči se v západní části Berlína usadili, někteří se usadili v badenském Heidelbergu, kde později založili DSC Heidelberg (DSC = Dresdner SC). O prozřetelnosti drážďanských hráčů také svědčí následující kroky východoněmeckých orgánů. Celý sportovní oddíl byl z nařízení vyšší moci zrušen a celý klub (stadion, majetek atd.) byl převeden pod nově založený policejní klub SG Volkspolizei Dresden (pozdější Dynamo).\n\nSvé domácí zápasy odehrával na Heinz-Steyer-Stadionu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1293556", "url": "https://cs.wikipedia.org/wiki?curid=1293556", "title": "Dominik Dvořák", "text": "Dominik Dvořák\n\nDominik Dvořák (* 9. června 1992 Praha) je český bobista a bývalý atlet.\n\nStartoval na Zimních olympijských hrách 2014, kde byl členem posádky čtyřbobu, jenž se umístil na 16. místě. V roce 2015 mu bylo povoleno účastnit se kempu pro začínající bobové piloty a do dalších sezón nastupoval již jako pilot, s občasnou výpomocí coby brzdaře v posádce Jana Vrby nebo Radka Matouška. Na mistrovstvích světa obsadil ve čtyřbobech nejlépe 10. místo na MS 2015 (pozice brzdaře). V závodech Světového poháru byl jako pilot dvojbobu nejlépe čtvrtý v Siguldě v roce 2018 s Jakubem Noskem na brzdě, maximem ve čtyřbobech je 5. místo ze Světového poháru v Igls roku 2019.\n\nV roce 2018 se mu podařilo společně s Jakubem Noskem, Jaroslavem Kopřivou a Janem Šindelářem kvalifikovat na Zimní olympijské hry v Pchjongčchangu, a tak napomohli k historicky první účasti čtyř českých posádek na ZOH (dvě na dvojbobu a dvě na čtyřbobu). Na dvojbobu obsadil 17. pozici, na čtyřbobu 21. místo.\n\nJako atlet se účastnil republikových šampionátů. Závodil v atletických vícebojích, skoku do dálky a na MČR 2014 zvítězil v běžecké stafetě 4×100 m.\n\n"}
{"id": "1293559", "url": "https://cs.wikipedia.org/wiki?curid=1293559", "title": "Národní park Banc d'Arguin", "text": "Národní park Banc d'Arguin\n\nNárodní park Banc d'Arguin (arabsky حوض أركين) je národní park ležící v zálivu Arguin v západní Africe na západním pobřeží Mauritánie mezi městy Nuakšott a Nuadhibú. Národní park byl vyhlášen v roce 1978. Oblast je od roku 1989 zapsána na seznam světového dědictví UNESCO. Je významným hníždištěm stěhovavých ptáků, včetně plameňáků, pelikánů nebo vzácného Jespáčka ploskozobého. Hnízdí převážně na písečných březích, často na ostrovech Tidra, Niroumi, Nair, Kijji a Arguin. Obrovské rozlehlé plochy parku poskytují každoročně domov pro více než dva miliony migrujících ptáků patnácti druhů ze severní Evropy, Sibiře a Grónska. Mírné klima v regionu a relativní vylidněnost (v parku trvale sídlí jen 500 Imraguenů) činí tento park jedním z nejdůležitějších míst na světě pro tyto druhy. Vody kolem parku jsou jedny z nejbohatších rybářských vod v západní Africe. V roce 2006 Mauretánie prodala rybářská práva v této oblasti Evropské unii, za odepsání části dluhu, což vyvolalo kritiku ochránců životního prostředí. Národní park Banc d'Arguin byl zřízen nejen za účelem ochrany ptáků a ryb, ale i geologických lokalit cenných vědecky i esteticky. Slouží také k rekreaci široké veřejnosti.\n"}
{"id": "1293563", "url": "https://cs.wikipedia.org/wiki?curid=1293563", "title": "Nazmi Avluca", "text": "Nazmi Avluca\n\nNazmi Avluca (* 14. listopadu 1976 Kargı, Turecko) je bývalý turecký zápasník klasik, bronzový olympijský medailista z roku 2008.\n\nZápasení se věnoval od útlého dětství. S klasickým stylem zápasení začínal ve 12 letech ve městě Bolu. Vrcholově se připravoval v hlavním městě Ankaře. V turecké seniorské reprezentaci se pohyboval od poloviny devadesátých let ve velterové váze do 76 (74) kg. V roce 1996 startoval na olympijských hrách v Atlantě a postoupil do třetího kola. V roce 2000 startoval na olympijských hrách v Sydney a nepostoupil ze základní skupiny přes Korejce Kim Čin-sua. Se změny váhových limitů od roku 2002 přešel do vyšší střední váhy do 84 kg, ve které byl první dva roky reprezentační dvojkou za Hamzou Yerlikayou a v roce 2004 nebyl nominován na olympijské hry v Athénách. V roce 2008 startoval na olympijských hrách v Pekingu a vybojoval bronzovou olympijskou medaili. V roce 2012 startoval na svých čtvrtých olympijských hrách v Londýně a nepřešel přes úvodní kolo.\n\n\n"}
{"id": "1293564", "url": "https://cs.wikipedia.org/wiki?curid=1293564", "title": "Billund", "text": "Billund\n\nBillund je malé město na jižní části Jutského poloostrova v Dánsku. V roce 2014 zde žilo 6 194 obyvatel. Pochází odtud Ole Kirk Christiansen, který zde založil první továrnu na lego. Dnes v Billundu sídlí firma The Lego Group, která tuto stavebnici produkuje. Toto město je však nejvíce známé Legolandem, který se zde nachází. Zdejší letiště je druhé nejrušnější v Dánsku.\n\nBillund byl založen v 17. století.\n\n\n"}
{"id": "1293566", "url": "https://cs.wikipedia.org/wiki?curid=1293566", "title": "Jiří Víška", "text": "Jiří Víška\n\nJiří Víška (3. prosince 1912 Olomouc – 26. února 1942 Mauthausen) byl český básník, esejista a překladatel z ruštiny, aktivní účastník protinacistického odboje. Zahynul v koncentračním táboře Mauthausen.\n\nNarodil se v Olomouci, v rodině strojního inženýra. Po smrti matky vyrůstal s mladší sestrou u své tety a děda ve Sněžníku; když se otec v roce 1922 znovu oženil, vrátil se k němu. Střední školu (gymnázium a po vyloučení pro nekázeň obchodní školu) studoval v Brně.\n\nV letech 1930-1933 pracoval v Brně jako knihkupecký příručí a současně se vyučil knihkupcem. Jako student trávil prázdniny v rodišti svého otce v Letovicích a seznámil se zde se svými vrstevníky Jiřím Tauferem a jeho bratrem Oldřichem. V roce 1934, kdy pobýval v Letovicích pracovně, zde poznal další moravské spisovatele, Františka Kožíka, Klementa Bochořáka či Oldřicha Zemka. Od roku 1934 do 1937 pracoval v Karlových Varech v cizojazyčném knihkupectví Dobroslava Krejzy, kde se naučil rusky. Poté se stal redaktorem časopisu \"Naše kniha\" v Neubertově nakladatelství.\n\nZ Neubertova nakladatelství přešel do knihkupectví Františka Topiče, kde pracoval jako příručí v oddělení německé literatury a přispíval do Topičova časopisu \"Tři týdny u Topičů\" (později \"Tři týdny v umění\". Na doporučení Josefa Hory a pod patronací Bohumila Mathesia začal překládat ruskou poezii.\n\nSvůj byt v Libni poskytl v roce 1941 členovi ilegálního komunistického odboje s falešnými dokumenty. Když ten byl zatčen, nestačil dokumenty s adresou zničit a gestapo ponechalo Víška v domnění, že se tak stalo. Proto následně poskytl svůj byt asi na dva měsíce dvěma dívkám, též hledaným. 22. prosince 1941 byl zatčen a v lednu 1942 byl transportován do koncentračního tábora Mauthausen. Zde byl 26. února 1942 zastřelen. Byl esesáky zahnán do zakázaného pásma, ve kterém byl zastřelen.)\n\nPodle Bohumila Mathesia byl základním principem Víškova překladu rytmus. Jan Zábrana ocenil jeho překlady takto:\n\n\nOd roku 1930 do roku 1941 se příspěvky Jiřího Víšky objevovaly v denících (Lidové noviny) a časopisech (Tři týdny u Topičů, Hej rup atd.) Přispíval např. pod šiframi -jv-, J.V.\n"}
{"id": "1293569", "url": "https://cs.wikipedia.org/wiki?curid=1293569", "title": "První vláda Édouarda Philippa", "text": "První vláda Édouarda Philippa\n\nPrvní vláda Édouarda Philippa byla krátkodobě úřadující francouzská vláda v čele s premiérem Édouardem Philippem, jmenovaná francouzským prezidentem Emmanuelem Macronem dne 15. května 2017. Po parlamentních volbách, ve kterých získala prezidentova strana V pochod! většinu mandátů, podal Philippe dne 19. června 2017 demisi a byla vytvořena jeho druhá vláda.\n"}
{"id": "1293572", "url": "https://cs.wikipedia.org/wiki?curid=1293572", "title": "¿A qué venimos sino a caer?", "text": "¿A qué venimos sino a caer?\n\n¿A qué venimos sino a caer? je studiové album amerického hudebníka Jonathana Richmana. Vydáno bylo 9. prosince roku 2008 společností Munster Records. Richman převážnou část písní z desky nazpíval ve španělštině, jsou zde však i písně s texty v angličtině, francouzštině a italštině. Vydáno bylo jak na kompaktním disku, tak i na dlouhohrající gramofonové desce. Kromě dříve nevydaných písní obsahuje deska také písně s textem přeloženým do jiného jazyka, než v němž byla uvedena poprvé (například „Vampiresa mujer“ je španělsky zpívaná verze písně „Woman Vampire“).\n\n\n"}
{"id": "1293573", "url": "https://cs.wikipedia.org/wiki?curid=1293573", "title": "Polský výbor národního osvobození", "text": "Polský výbor národního osvobození\n\nPolský výbor národního osvobození (polsky Polski Komitet Wyzwolenia Narodowego, zkr PKWN) byl politický orgán, představující dočasnou vládou na území Polska v období osvobození země od nacismu v roce 1945. Oficiálně byl podřízen Státní národní radě. Financoval a podporoval jej Sovětský svaz. Ustanoven byl 22. června 1944 v Lublinu. Výbor také vydával vlastní deník \"Rzeczpospolita\". V čele výboru stál Edward Osóbka-Morawski; další jeho členové měli působnost v podobě odpovídající jednotlivým vládním resortům.\n\nManifest Polského výboru národního osvobození byl publikován dne 22. července 1944 v Moskvě a o jeho přijetí informovalo Rádio Moskva. Následně byl i v Moskvě vytištěn, ačkoliv oficiálně dle historiků z dob existence Polské lidové republiky byl přijat v Chełmu.\n\nVýbor během své existence vydal několik dekretů, včetně právních norem. Rovněž nařídil odzbrojení ozbrojených formací, které nebyly loajální promoskevskému vedení a zřídil jednotky milice.\n"}
{"id": "1293574", "url": "https://cs.wikipedia.org/wiki?curid=1293574", "title": "Hodina „W“", "text": "Hodina „W“\n\nHodina „W“ ( \"Godzina „W”\") je kryptonym dne a hodiny vypuknutí Akce Bouře ve Varšavě (tedy Varšavského povstání), tj. 17:00 hod. v úterý 1. srpna 1944.\nPísmeno \"W\" v názvu kryptonymu odkazuje na slova \"Walka\" (boj), \"Wybuch\" (vypuknutí) nebo \"Wystąpienie\" (vystoupení).\nRozkaz k zahájení Akce Bouře 1. srpna v 17.00 vydal velitel Zemské armády Tadeusz „Bór“ Komorowski dne 31. července okolo 17.45 hod.\n\n"}
{"id": "1293582", "url": "https://cs.wikipedia.org/wiki?curid=1293582", "title": "Státní národní rada (Polsko)", "text": "Státní národní rada (Polsko)\n\nStátní národní rada (polsky Krajowa Rada Narodowa) byl politický orgán, který vznikl během druhé světové války z iniciativy Polské dělnické strany. Státní národní rada se sama definovala jako \"faktická reprezentace polského národa, pověřená k vystupování ve jménu národa a jeho správy do doby osvobzení od okupace.\" Byla orgánem potřebným pro vznik komunistického režimu v Polsku.\n\nPrvním představitelem Státní národní rady se stal Bolesław Bierut.\n\nManifest Státní národní rady předpokládal návrat dočasné vlády ze SSSR do Polska po osvobození země a vybudování rad na všech úrovních fungování státu podle vzoru Sovětského svazu. Lokální rady se měly zabývat správou na jednotlivých místech země, zatímco Státní rada se měla zabývat otázkami celostátního charakteru.\n\nStátní národní rada vznikla z iniciativy Władysława Gomułky bez souhlasu s politickým vedením v Moskvě. Později však Sověti akceptovali vznik Státní národní rady jako samostatného orgánu, který měl dle Gomułky být alternativou k exilové vládě v Londýně a Polskému podzemnímu státu. Státní národní rada zastupovala zájmy především Polské dělnické strany a dalších organizací, které jí byly ideově blízké.\n"}
{"id": "1293583", "url": "https://cs.wikipedia.org/wiki?curid=1293583", "title": "Live (album, Blind Guardian)", "text": "Live (album, Blind Guardian)\n\n\n\n"}
{"id": "1293585", "url": "https://cs.wikipedia.org/wiki?curid=1293585", "title": "Wacław Felczak", "text": "Wacław Felczak\n\nWacław Felczak (29. května 1916 Golbice – 23. října 1993 Varšava) byl polský historik specializující se zvláště na uherské a maďarské dějiny a na dějiny jižních Slovanů. Za druhé světové války působil jako kurýr polské exilové vlády mezi Londýnem a okupovaným Polskem. V této činnosti pokračoval i po válce, až byl v roce 1948 zatčen na území tehdejšího Československa a předán polským úřadům. Byl odsouzen na doživotí, v roce 1956 byl z vězení propuštěn. Od roku 1958 působil jako historik na Jagellonské univerzitě v Krakově. V 70. a 80. letech se podílel na formování maďarské demokratické opozice.\n"}
{"id": "1293587", "url": "https://cs.wikipedia.org/wiki?curid=1293587", "title": "Teoforické jméno", "text": "Teoforické jméno\n\nTeoforické jméno (ze starořeckých – \"theos\" – bůh a – \"ferein\" – nosit) je takové vlastní jméno, které je odvozeno od označení boha. Taková jména jsou poměrně běžná napříč náboženstvími i jazyky.\n\nV češtině zdomácněla řada původně teoforických křestních jmen značně cizokrajných, u kterých není souvislost s bohy na první pohled patrná, ale i řada jmen slovanského původu, v kterých je slovo bůh přímo patrné v kořeni: Bohuslav a Bohuslava, Bohdan a Bohdana, Bohumil a Bohumila. \n\nVzhledem k hojnému rozšíření křesťanství jsou poměrně běžná původně teoforická jména z Bible a z doby začátků církve, u kterých je teoforický původ zřejmý v původní podobě. Například z hebrejštiny přišlo Daniel a Daniela, Gabriel a Gabriela, Samuel a Samuela, Eliáš, Michal a Michaela, Matouš, Matěj, Matyáš, Jan a Jana, Jáchym, Alžběta, Eliška. Ze starořečtiny je Timotej, Teodor a Teodora. Z latiny pochází například Dominik a Dominika a pak hned několik jmen odvozených původně ještě od starořímského Marta, boha války: Marek, Martin a Martina, Marcel a Marcela.\n\nJména původně přímo odvozená od bohů jsou běžná i v germánských jazycích, ať už dodnes přímo čitelná německá obecná typu Gottfried a Gottlieb, nebo odvozená od starých pohanských bohů: Thorstein, Thorkel a Thora od Thóra, Osvald po Ásech a Ingrid a Ingeborg od Freye.\n\nTeoforická jména se rovněž vyskytovala ve starověkém Egyptě, např. Thutmose a Ramses.\n\nVe světě používajícím arabštinu, ať už pro domluvu nebo jen jako jazyk koránu, posvátné knihy islámu, jsou běžná jména odvozená od Alláha, například Abd Alláh.\n\nKromě jmen osob se objevují i teoforická toponyma, například dánské Odense odkazuje k Ódinovi.\n"}
{"id": "1293588", "url": "https://cs.wikipedia.org/wiki?curid=1293588", "title": "Provincie Sud Sardegna", "text": "Provincie Sud Sardegna\n\nSud Sardegna (\"Provincia del Sud Sardegna\", česky „Jižní Sardinie“) je italská provincie v oblasti Sardinie. Sousedí na severu s provinciemi Nuoro a Oristano a na jihu obklopuje metropolitní město Cagliari. Vznikla v únoru 2016 v rámci územně-správní reorganizace Sardinie. Sestává ze 107 obcí, které před reorganizací byly součástí bývalých provincií Carbonia-Iglesias (23 obcí), Medio Campidano (28 obcí), Cagliari (54 obcí), popř. byly převedeny z Ogliastra (1 obec) a Oristano (1 obec).\n"}
{"id": "1293590", "url": "https://cs.wikipedia.org/wiki?curid=1293590", "title": "Seznam dílů seriálu Westworld", "text": "Seznam dílů seriálu Westworld\n\nToto je seznam dílů seriálu \"Westworld\". Americký dramatický seriál \"Westworld\" měl premiéru 2. října 2016 na stanici HBO. Od 22. dubna 2018 následovala druhá série a ještě v jejím průběhu, v květnu 2018, společnost HBO oznámila, že by seriál měl získat i třetí řadu.\n\n<onlyinclude></onlyinclude>\n\nBylo oznámeno, že seriál získá třetí řadu.\n\n"}
{"id": "1293594", "url": "https://cs.wikipedia.org/wiki?curid=1293594", "title": "Polský podzemní stát", "text": "Polský podzemní stát\n\nJako Polský podzemní stát (polsky \"Polskie Państwo Podziemne\") jsou označovány struktury a organizace loajální meziválečnému Polsku během druhé světové války. Uznávaly Polskou exilovou vládu v Londýně. Za začátek Polského podzemního státu je označován 27. září 1939 a zánik pak 1. červenec 1945. Polský podzemní stát působil na území jak okupovaném nacistickým Německem, tak i Sovětským svazem.\nOrganizace Polského podzemního státu byla trnem v oku Polské dělnické straně a všem dalším prosovětským skupinám, které proti němu aktivně bojovaly. Podporovaly jej politické strany meziválečného Polska, dále i s výjimkou Skupiny Szańce. Ozbrojenou formací Polského podzemního státu byla Armia Krajowa a Národní ozbrojené síly.\n\nPo skončení druhé světové války byla během Polské lidové republiky role Polského podzemního státu na odboji proti nacistům marginalizována; plné uznání se mu dostalo až po roce 1989.\n"}
{"id": "1293595", "url": "https://cs.wikipedia.org/wiki?curid=1293595", "title": "Hotel Černý kůň (Kukleny)", "text": "Hotel Černý kůň (Kukleny)\n\nHotel Černý kůň v Kuklenách (Pražská třída 88/77) – dům, který sloužil jako hotel, sídlo různých úřadů a byl využíván též k bydlení. Hotel stejného jména je v Hradci Králové též na Malém náměstí čp. 10-11.\n\nNa jeho místě dříve stávala zájezdní hospoda Gruliška se starým čp. 82, která byla postavena před rokem 1750 nejspíše Grulichem (jako Bláhovka Bláhou), protože již roku 1776 byla „od starodávna zvaná Gruliška“ a teprve později snad před renovací roku 1762 pojmenována Černý koníček. Již roku 1761 je záznam, že Jiří Krásný měl chalupu vedle Černého koníčka a roli u Temešvárského rybníka. Adam Gruber s manželkou Rosinou, roz. Grichbaumrovou, měli dle pozůstalosti z roku 1766 hospodu, od starodávna Grulišku, nyní Černý koníček nazvanou (se stodolou a zahradou), koupenou za 1 250 zl. a renovovanou nákladem 1 070 zl. Hospody se ujal syn Adam. Ten odporučil pozůstalost, která kvůli rovnému podělení přišla do dražby roku 1787: Jan Divišek vydražil 6 korců, Matěj Pešek 2 korce s volšinkou u Březhradu a Jan Dušek hospodu.\n\nRoku 1803 syn Josef Dušek s manželkou Annou prodali výsadní hospodu Grulišku s pozemky Josefu Petříčkovi. Josef Petříček ustanovil v kšaftě roku 1817, aby dědily jeho 4 nezletilé děti František, Anna, Marie, Josef a manželka Dorota, roz. Součková, hospodu měl zdědit František. Dle všeho zůstal kšaftující ještě několik let na živu a hospodu pak dědil nejmladší Josef. V roce 1825 zemřela matka Dorota bez kšaftu. Při pořádnosti podržel Josef Petříček hospodu a ze všeho třetinu. Při projednání jeho pozůstalosti roku 1831 bylo odevzdáno půl hospody synu Josefu Petříčkovi a ostatní poděleni pozemky. Josef Divišek ode všeho nápadu na pozůstalost své nebožky manželky Doroty, roz. Petříčkové, upustil. V roce 1838 odporučila Dorota Divišková jí náležející polovičku domu Josefu Petříčkovi, který měl čp. 81, 86, 88 a 92. Roku 1843 pronajal hospodu Grulišku Františkovi Hynkovi z Opatovic.\n\n14. listopadu 1844 vydražil Grulišku za 8 500 zl. Antonín Tobiš, vinárník z Hradce Králové a 1. dubna 1845 ji prodal Josefu a Františce Součkovým ze Svobodných Dvorů a dle smlouvy z 20. června 1880 byla připsána na Václava Součka. V roce 1869 Josef Souček přestavoval chlév s komůrkou a sýpkou. Roku 1883 byla přestavována zase stodola. O povolení bylo zažádáno 6. dubna téhož roku. 6. května 1885 Václav Souček zažádal o povolení na stavbu nových maštalí.\n\n7. března 1904 bylo Václavu Součkovi povoleno její zbourání a vystavění nového hotelu, který až na malé drobnosti vyhlíží zvenku stejně dodnes. 2. dubna 1912 týž zažádal o povolení přestavby lednice na byt a poštu.\n\nHotel měl i svoji stolovou společnost. Ta v roce 1907 věnovala k uctění památky dr. Eduarda Grégra na místě obvyklého věnce 13 K 13 h Ústřední Matici školské, jež tuto částku zaslala kuklenskému místnímu odboru. Byl i centrem kulturního a společenského života obce. Konaly se zde jak taneční a jiné zábavní podniky (18. ledna 1906 ples spolku absolventů zimní hospodářské školy kuklenské, 24. července 1926 věneček absolventů rolnické školy), tak schůze spolků a politických stran, např. živnostenské strany středostavovské (od roku 1919). Hrálo se zde též ochotnické divadlo. V domě konala cvičení i Pěvecká jednota Vlastimil, spolkovou místnost zde měl i místní Sokol. Právě zde se 24. srpna 1920 ustavilo Družstvo pro postavení Sokolovny. Později zde byly umístěny i obecní a poštovní prostory. 26. března 1931 byl poštovní úřad rozšířen o 1 místnost v 1. patře, kde se poté přijímaly a vydávaly peníze.\n\nDo roku 1984 se zde nacházela výkupna druhotných surovin, která byla přemístěna na Pražskou ulici čp. 292 (za kadeřnictvím). V roce 1989 sem byl umístěn klub důchodců. Dnes se v tomto domě, patřícím Ladě Kolářové z čp. 718, nachází rodinný penzion s restaurací Royal restaurant (od roku 2005 řízený Michalem Kolářem a o 10 let později mimo provoz).\n"}
{"id": "1293597", "url": "https://cs.wikipedia.org/wiki?curid=1293597", "title": "Svatokřižská brigáda", "text": "Svatokřižská brigáda\n\nSvatokřižská brigáda byla polská antifašistická a antikomunistická odbojová skupina, součást Národních ozbrojených sil. Působila v závěru druhé světové války i po ní. Patřila k nacionalistické části odboje, nepřipojila se k Zemské armádě. Na konci druhé světové války začala skupina pokládat odboj proti prohrávajícímu Německu za zbytečný (byla i proti Varšavskému povstání) a soustředila se na odboj proti Sovětům.\n\nSkupina během jara a léta 1945 provedla evakuaci z Polska, do kterého postupovala Rudá armáda, a přes tehdejší Protektorát Čechy a Morava prošla až na Šumavu. Odbojáři se snažili dostat k západním vojskům, které vnímali jako své spojence v odboji proti Sovětskému svazu. Jejich přesun k Američanům dokonce probíhal s vědomím a za souhlasu Wehrmachtu, čímž si po válce vysloužili pověst kolaborantů.\n\nNa sklonku války se podíleli na osvobození koncentračního tábora v Holýšově.\n\nV českém poválečném tisku byli označováni jako \"polští vojenští desperáti\" a \"tlupy fašistických vojáků\". Soužití odbojářů s obyvateli západočeských obcí, kde přebývali, nebylo dle pramenů kvůli rozdílné historické zkušenosti se Sověty (pro Čechy hrdinové, pro Poláky nepřátelé) vůbec jednoduché. Odbojáři navíc toužili po další válce (se Sovětským svazem), zatímco Češi toužili po míru.\n\nAmeričané nakonec Svatokřižskou brigádu přesunuli do Bavorska, kde se přeměnila na strážní oddíly.\n"}
{"id": "1293598", "url": "https://cs.wikipedia.org/wiki?curid=1293598", "title": "Sparks", "text": "Sparks\n\nSparks (anglicky „jiskry“) může být:\n\n\n\n\n"}
{"id": "1293605", "url": "https://cs.wikipedia.org/wiki?curid=1293605", "title": "Oľka (řeka)", "text": "Oľka (řeka)\n\nOľka je říčka na východním Slovensku, protéká územím okresů Medzilaborce, Humenné a Vranov nad Topľou. Je levostranným přítokem Ondavy, má délku 41 km a je tokem 5. řádu. \n\nPramení v Laborecké vrchovině na západním svahu vrchu Šušková (516,2 m) v nadmořské výšce cca 465 m n. m. Od pramene teče na jih, esovitě se stáčí a teče Repejovskou brázdou. Přibírá kratší přítoky z obou stran, protéká obcí Repejov (kterou dělí na dvě části – Repejov a Pravrovce), přibírá Boršovec zleva (249,3 m n. m.), dále teče obcí Oľka, pak zprava přibírá Oľšavku (204,5 m n. m.), pokračuje přes Ruskou Kajňu a koryto řeky se stáčí více na jihojihozápad. Protéká přes Pakostov (také dělí obec na dvě části – Pakostov a Petrovce), a zde přibírá Úvoz zleva.\n\nNásledně vtéká do Ondavské vrchoviny (180,3 m n. m.), u obce Nižná Sitnica do ní vtéká zleva Sitnička. Dále teče kolem obcí Jankovce a Košarovce, u obce Lukačovce přibírá zleva nejprve Hladnický potok (158,1) a potom Hatku, před obcí Girovce se vlévá pravostranný Žarnovec. Mezi obcemi Girovce a Polomou, poté vytváří Oľka dvojitý meandr, zprava přibírá vodný Ondalík (140,4 m n. m.) Výrazněji meandruje až k obci Žalobín, kde vtéká do Beskydského předhůří. Do Ondava se vlévá po překonání výrazného ohybu kilometr jihozápadně od obce Žalobín (133 m n. m.)\n\n"}
{"id": "1293606", "url": "https://cs.wikipedia.org/wiki?curid=1293606", "title": "Hvězdnice chlumní", "text": "Hvězdnice chlumní\n\nHvězdnice chlumní (\"Aster amellus\") je vytrvalá, středně vysoká květina, která se vyskytuje na loukách jako planě rostoucí rostlina, nebo se též co okrasná rostlina pěstuje v květinových zahradách a parcích. V české přírodě se vyskytuje velice dlouho, je zde původní druh, ale jak se z krajiny vytrácejí její vhodná stanoviště, tak s nimi mizí i tento ozdobný druh.\n\nPo rozdělení původního, rozsáhlého rodu hvězdnice (\"Aster\") do několika menších rodů, zůstala hvězdnice chlumní jedním z pouhých dvou druhů rodu hvězdnice, které v české přírodě rostou.\n\nJe rozšířena v západní, střední a jihovýchodní Evropy, včetně evropské části Ruska, na západní Sibiří i v oblastech okolo Kavkazu. V Česku se její stanoviště nacházejí roztroušeně v teplejších oblastech kolem Prahy, v Polabí, okolo Žatce, Teplic a na střední a jižní Moravě.\n\nVyskytuje se poměrně vzácně, nejčastěji na plně osluněných, výhřevných a sušších stanovištích na stráních, stepních nesečených loukách a mezích. Roste ve vápnitých půdách, které mohou být kamenité, nebo mají mělký půdní profil, v nížinách a pahorkatinách až do nadmořské výšky 700 m n. m. V zahradách a parcích se v mnoha kultivarech pěstuje na trvalkových záhonech, po okrajích nižších dřevin nebo ve skalkách v běžné, výživné půdě. Tvorba květů je závislá na délce dne, kvete od července do září, právě rozkvétající květy dobře poslouží i jako řezané květiny.\nVytrvalá bylina s přímou, jemně chlupatou lodyhou vysokou 20 až 40 cm, která vyrůstá z krátkého, chudě větveného, obvykle vícehlavého oddenku. Lodyha je pevná, ve spodní části červenavě naběhlá, v horní části větvená a porostlá střídavými, poněkud tuhými, sivozelenými listy. Jsou řapíkaté a mají čepele trojžilné, eliptické nebo podlouhle kopinaté, na bázi zúžené do řapíku, na konci špičaté, po obvodě celokrajné nebo slabě zubaté a zespod krátce chlupaté. Hořejší listy jsou přisedlé, užší a špičatější, spodní v době kvetení již usychají.\n\nNa konci lodyh se vyvíjejí květní úbory sestavené v počtu 5 až 15 do chocholičnaté laty. Slabě vonící úbory jsou 3 až 5 cm velké a mají bezplevé lůžko s dvěma druhy pětičetných kvítků. V terči bývá až 40 oboupohlavných kvítků se žlutými, trubkovitými korunami a po obvodě v jediné řadě až 20 samičích s úzce kopinatými až čárkovitými, jazykovitými, paprskujícími korunami modré až modrofialové (vzácně červené nebo bílé) barvy. Dvou či třířadý střechovitý zákrov se skládá z listenů okrouhle tupých, na špičkách načervenalých a mírně odstálých. Plody jsou obvejčité, z boku smáčknuté, řídce chlupaté, až 3 mm velké nažky s 5 mm dlouhým, nažloutlým chmýrem.\n\nDoporučuje se rostliny množit dělením trsů v březnu či srpnu nebo semeny, která klíčí na světle. Vyšlechtěné kultivary nutno pro zachování vlastností rozmnožovat výhradně vegetativně, oddělky kořenů, řízkováním nebo mikropropagací (in vitro). Pro bohatou násadu květů všeobecně platí, že je vhodné trsy rostlin rozdělit co čtyři až pět let a nesázet na zamokřená stanoviště.\n\nV České republice se druh vyskytuje ve dvou poddruzích, diploidní hvězdnice chlumní pravá (2n = 18) a hexaploidní hvězdnice chlumní velkoúborná (6n = 36). Rostliny obou poddruhů se z české krajiny postupně vytrácejí a proto jsou chráněné. Ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\" i v \"Červeném seznamu cévnatých rostlin České republiky z roku 2012\" jsou zařazené mezi ohrožené druhy (§3, C3).\n\n"}
{"id": "1293609", "url": "https://cs.wikipedia.org/wiki?curid=1293609", "title": "Ibrahim Sarić", "text": "Ibrahim Sarić\n\nIbrahim-efendija Sarić (1882 Sarajevo, Bosna a Hercegovina – 23. listopadu 1939 Sarajevo?, Království Jugoslávie) byl bosenskohercegovský islámský soudce a pedagog bosňáckého původu.\n\nZákladní a střední školu dokončil v rodném městě. V Sarajevu absolvoval též Šarí‘atskou soudní školu (absolvoval 1907). Nato pracoval jako justiční čekatel na šarí‘atského soudce.\n\nJiž od školy se podílel na spolkovém životě muslimské komunity. Zvláště aktivní byl v podpůrném spolku \"Gajret\" (Úsilí), kde mezi lety 1911 a 1914 vykonával post předsedy. Sám byl propagátorem muslimsko-srbské národní vzájemnosti, za což byl za první světové války perzekvován (během konfliktu byl internován v táboře ve městě Prozor).\n\nPo roce 1918, kdy vznikl společný jihoslovanský stát, zastával významné společenské a úřednické posty. Nejprve byl sarajevským místostarostou, pak byl členem Prozatímního národního zastupitelství Království Srbů, Chorvatů a Slovinců (\"Privremeno narodno predstavništvo Kraljevstva Srba, Hrvata i Slovenaca\"), mezi lety 1919 a 1920 parlamentu nového jihoslovanského státu, a nakonec přešel na Ministerstvo náboženství Království Srbů, Chorvatů a Slovinců v Bělehradě, kde působil jako vedoucí muslimské sekce. Opakovaně byl jmenován ředitelem Šarí‘atské soudní školy (22. listopadu 1923–10. října 1924 a 15. listopadu 1924–30. listopadu 1927). Za jeho působení byl do téo islámské školy vpuštěn srbský Sokol a srbský pěvecký spolek \"Sloga\" (Svornost), čímž se měl deklarovat příklon k srbské nacionální myšlence. Poté byl přidělen k Vrchnímu šarí‘atském soudu v Sarajevu, kde spolu s Abdullahem-efendijou Bušatlićem nahradil konzervativce Salih-efendiju Mutapčiće (?–1938) a Ali Riza-efendiju Prohiće (1867–1942, penzionován 1929).\n\nPo zavedení královské diktatury (1929) podporoval jednostranné kroky Alexandra I. Roku 1935 krátce zastával post sarajevského starosty. Téhož roku kandidoval v parlamentních volbách, ale bezúspěšně.\n"}
{"id": "1293611", "url": "https://cs.wikipedia.org/wiki?curid=1293611", "title": "Nicolas Beaudan", "text": "Nicolas Beaudan\n\nNicolas Beaudan (* 13. prosince 1980 Clermont-Ferrand, Francie) je bývalý francouzský sportovní šermíř, který se specializoval na šerm fleretem. Francii reprezentoval v prvním desetiletí jednadvacátého století. V roce 2005 obsadil třetí místo na mistrovství světa v soutěži jednotlivců. S francouzským družstvem fleretistů vybojoval v roce 2005, 2006 a 2007 titul mistrů světa.\n"}
{"id": "1293614", "url": "https://cs.wikipedia.org/wiki?curid=1293614", "title": "Jérôme Jault", "text": "Jérôme Jault\n\nJérôme Jault (* 20. května 1983) je bývalý francouzský sportovní šermíř, který se specializoval na šerm fleretem. Francii reprezentoval v prvním desetiletí jednadvacátého století. V roce 2005 obsadil třetí místo na mistrovství Evropy v soutěži jednotlivců. S francouzským družstvem fleretistů vybojoval v roce 2005 a 2008 třetí místo na mistrovství Evropy.\n"}
{"id": "1293615", "url": "https://cs.wikipedia.org/wiki?curid=1293615", "title": "Národní park Pohoří Tumucumaque", "text": "Národní park Pohoří Tumucumaque\n\nNárodní park Pohoří Tumucumaque, portugalsky \"Parque Nacional Montanhas do Tumucumaque\", je největší národní park na území Brazílie. Nachází se na severozápadě země, ve státě Amapá, na samých hranicích Brazílie s Francouzskou Guyanou a Surinamem. Park leží uprostřed Amazonského deštného pralesa. Byl brazilskou vládou vyhlášen 23. srpna 2002. Jeho rozloha je 38 800 kilometrů čtverečních, je tedy větší než kupříkladu Belgie. Jde o největší tropický národní park na světě. Z této pozice sesadil momentem svého vyhlášení konžský národní park Slonga. Území parku je zcela neobydleno lidmi. Je naopak domovem 350 druhů ptáků, osmi druhů primátů nebo 37 druhů ještěrek. Název \"Tumucumaque\" v jazyce původních apalačských a wayanských indiánů znamená „kámen na vrcholu hory“. \n"}
{"id": "1293616", "url": "https://cs.wikipedia.org/wiki?curid=1293616", "title": "SC Einheit Dresden", "text": "SC Einheit Dresden\n\nSC Einheit Dresden (celým názvem: Sportclub Einheit Dresden) byl východoněmecký sportovní klub, který sídlil v Drážďanech. Organizace sídlila v drážďanské městské části Mickten. Oficiální založení je datováno k 21. listopadu 1954, poté co došlo k přetransformování klubu BSG Rotation v SC Einheit. Zanikl v roce 1966 po vyčlenění fotbalové oddílu do nově založeného FSV Lokomotive Dresden. Své domácí zápasy odehrával na stadionu Sportplatz an der Pieschener Allee.\n\nEinheit má na svém kontě jedno vítězství ve východoněmeckém fotbalovém poháru. Mimo mužský fotbalový oddíl měl sportovní klub i jiné oddíly, mj. oddíl lehké atletiky, stolního tenisu, házené, plavání, šachů, ledního hokeje a gymnastiky.\n\nZdroj: \n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n"}
{"id": "1293617", "url": "https://cs.wikipedia.org/wiki?curid=1293617", "title": "Shields (album)", "text": "Shields (album)\n\nShields je čtvrté studiové album americké skupiny Grizzly Bear. Vydáno bylo 18. září roku 2012 společností Warp Records. Producentem alba byl jeden z členů kapely, baskytarista Chris Taylor. V hitparádě Billboard 200 se umístilo na sedmé příčce; v žebříčku nejlepších nezávislých alb téhož časopisu pak na čelní pozici.\n\n"}
{"id": "1293620", "url": "https://cs.wikipedia.org/wiki?curid=1293620", "title": "Jean-Noël Ferrari", "text": "Jean-Noël Ferrari\n\nJean-Noël Ferrari (* 7. září 1974 Nice, Francie) je bývalý francouzský sportovní šermíř, který se specializoval na šerm fleretem. Francii reprezentoval v devadesátých letech a v prvním desetiletí jednadvacátého století. Na olympijských hrách startoval v roce 2000 v soutěži jednotlivců a družstev a v roce 2004 v soutěži družstev. V soutěži jednotlivců postoupil na olympijských hrách 2000 do semifinále a obsadil čtvrté místo. V roce 1997 a 2003 obsadil třetí místo na mistrovství Evropy v soutěži jednotlivců. S francouzským družstvem fleretistů vybojoval na olympijských hrách 2000 zlatou olympijskou medaili. V roce 1999 a 2001 vybojoval s družstvem titul mistrů světa a v roce 2003 titul mistrů Evropy.\n"}
{"id": "1293622", "url": "https://cs.wikipedia.org/wiki?curid=1293622", "title": "Indestructible", "text": "Indestructible\n\nIndestructible může být:\n\n"}
{"id": "1293623", "url": "https://cs.wikipedia.org/wiki?curid=1293623", "title": "Žalobín", "text": "Žalobín\n\nŽalobín je obec na Slovensku v okrese Vranov nad Topľou.\n\nOľka a Ondava. Řeka Ondava, která teče katastru obce je v úseku Slovenská Kajňa – Hencovce celoročně splavná. Poskytuje vhodné podmínky pro vodní turistiku i pro úplné začátečníky. V blízkosti obce funguje i půjčovna lodí, která organizuje splavy na řekách Ondava, Laborec, Topľa a Latorica.\n\nDomaša- 8km\n\n"}
{"id": "1293627", "url": "https://cs.wikipedia.org/wiki?curid=1293627", "title": "No Me Quejo De Mi Estrella", "text": "No Me Quejo De Mi Estrella\n\nNo Me Quejo De Mi Estrella je kompilační album amerického hudebníka Jonathana Richmana. Vydáno bylo 10. února roku 2014 německým vydavatelstvím Munster Records. Kompilace se skládá z písní z Richmanových alb \"Her Mystery Not of High Heels and Eye Shadow\" (2001), \"Not So Much to Be Loved as to Love\" (2004) a \"Because Her Beauty Is Raw and Wild\" (2008) a obsahuje také písně, které vyšly pouze na singlech. Obsahuje jak písně zpívané v angličtině, tak i ve španělštině.\n\n"}
{"id": "1293628", "url": "https://cs.wikipedia.org/wiki?curid=1293628", "title": "Loïc Attely", "text": "Loïc Attely\n\nLoïc Attely (* 26. listopadu 1977 Cambrai, Francie) je bývalý francouzský sportovní šermíř, který se specializoval na šerm fleretem. Francii reprezentoval v prvním desetiletí jednadvacátého století. Na olympijských hrách startoval v roce 2004 v soutěži jednotlivců a družstev. V roce 2001 obsadil druhé místo na mistrovství světa v soutěži jednotlivců a v roce 2000 třetí místo na mistrovství Evropy. S francouzským družstvem fleretistů vybojoval v roce 2001 a 2006 titul mistrů světa.\n"}
{"id": "1293632", "url": "https://cs.wikipedia.org/wiki?curid=1293632", "title": "Franck Boidin", "text": "Franck Boidin\n\nFranck Boidin (* 28. srpna 1972 Hénin-Beaumont, Francie) je bývalý francouzský sportovní šermíř, který se specializoval na šerm fleretem. Francii reprezentoval v devadesátých letech a v prvním desetiletí jednadvacátého století. Na olympijských hrách startoval v roce 1996 v soutěži jednotlivců a získal bronzovou olympijskou medaili. V roce 2001 obsadil třetí místo na mistrovství světa v soutěži jednotlivců a v roce 1996 třetí místo na mistrovství Evropy. S francouzským družstvem fleretistů vybojoval v roce 1997 a 2001 titul mistrů světa.\n"}
{"id": "1293633", "url": "https://cs.wikipedia.org/wiki?curid=1293633", "title": "Tasnovice (hradiště)", "text": "Tasnovice (hradiště)\n\nTasnovice jsou raně středověké hradiště u stejnojmenné vesnice severozápadně od Horšovského Týna v okrese Domažlice. Nachází se na Svatovavřineckém vrchu západně od vesnice v okolí kostela svatého Vavřince. Spolu s ním je chráněno jako kulturní památka ČR.\n\nUvažuje se již o pravěkém osídlení lokality, ale konkrétní období nelze na základě dostupných nálezů přesněji určit. Skutečně prokázané je až raně středověké osídlení počínaje osmým stoletím. Výstavba hradiště souvisela s významnou Řezenskou stezkou, která spojovala Čechy s bavorským Řeznem. Pravděpodobně v průběhu dvanáctého století byl v areálu hradiště postaven tehdy nejspíše románský kostel svatého Vavřince.\n\nTrojdílné hradiště o rozloze asi třinácti hektarů stávalo na vrchu obtékaném ze dvou stran řekou Radbuzou. Nejvyšší část vrchu zaujala přibližně kruhová akropole, jejíž opevnění se v podobě valu dochovalo nejlépe. Ve východní části akropole stojí v jádru raně gotický kostel. Na přístupnější východní straně pak hradiště chránily další dvě hradby. Z vnější se dochovala pouze terénní hrana, zatímco z prostřední zůstal alespoň místy výrazný val. V místech se strmými svahy bylo hradiště nejspíše opevněno jen lehkým opevněním typu palisády. Celková délka všech hradeb dosahovala téměř tří kilometrů. Archeologický výzkum, který v letech 1984–1988 provedli Jaroslav Bašta a Dara Baštová v místech příkopu za druhým valem, odhalil, že hradba vznikla ve dvou fázích. Kromě toho při něm byla nalezena keramika z počátku devátého až druhé poloviny desátého století.\n\nProstor hradiště je volně přístupný po modře značené turistické trase z Tasnovic do Mířkova.\n\n\n"}
{"id": "1293635", "url": "https://cs.wikipedia.org/wiki?curid=1293635", "title": "Lionel Plumenail", "text": "Lionel Plumenail\n\nLionel Plumenail (* 22. ledna 1967 Bordeaux, Francie) je bývalý francouzský sportovní šermíř, který se specializoval na šerm fleretem. Francii reprezentoval v devadesátých letech. Na olympijských hrách startoval v roce 1996 v soutěži jednotlivců a v roce 2000 v soutěži jednotlivců a družstev. V soutěži jednotlivců získal na olympijských hrách 1996 stříbrnou olympijskou medaili. V roce 1997 obsadil třetí místo na mistrovství světa v soutěži jednotlivců a v roce 1996 získal titul mistra Evropy. S francouzským družstvem fleretistů vybojoval na olympijských hrách 2000 zlatou olympijskou medaili a v roce 1997 a 1999 vybojoval s družstvem titul mistrů světa.\n"}
{"id": "1293636", "url": "https://cs.wikipedia.org/wiki?curid=1293636", "title": "Akunnaaq", "text": "Akunnaaq\n\nAkunnaaq (zastarale: \"Akúnâk\") je osada v kraji Qeqertalik v západním Grónsku. V roce 2017 tu žilo 82 obyvatel. Akunnaaq se nachází na ostrově Akunnaap Nunnaa, asi 23 km východně od Aasiaatu. Osada byla založena v roce 1850.\n\nAir Greenland slouží obci jako součást vládní zakázky, s vrtulníky, které létají mezi heliportem Akunnaaq a letištěm Aasiaat. Lety v osadách kolem zálivu Disko jsou jedinečné v tom, že jsou v provozu pouze během zimy a na jaře.\n\nV létě a na podzim, když jsou vody v zálivu Disko sjízdné, komunikace mezi osadami je pouze na moři, obsluhovány lodní společností Diskoline. Akunnaaq je trajektově spojen s Aasiaatem, Ikamiutem a Qasigiannguitem.\n\nPočet obyvatel Akunnaaqu se snížil téměř o 40% od roku 1990, od roku 2000 je počet obyvatel stabilní.\n"}
{"id": "1293637", "url": "https://cs.wikipedia.org/wiki?curid=1293637", "title": "Iglesias", "text": "Iglesias\n\nIglesias je množné číslo španělského výrazu \"iglesia\", který znamená „kostel“ nebo „církev“. Má následující významy:\n\n\n"}
{"id": "1293638", "url": "https://cs.wikipedia.org/wiki?curid=1293638", "title": "Daniel Everett", "text": "Daniel Everett\n\nDaniel Leonard Everett (* 26. července 1951, Holtville, Kalifornie) je americký vysokoškolský pedagog a lingvista, zabývající se studiem indiánského jazyka Pirahã a generativní gramatikou Noama Chomského, jejímž je kritikem.\n\nHovořit tímto jazykem, o němž tvrdí, že nedisponuje z pohledu generativní gramatiky tzv. rekurzí, se naučil sám jako křesťanský misionář v Latinské Americe. Poprvé se s indiány kmene Pirahã setkal již v roce 1977, a to ve věku svých 26 let, když s manželkou a třemi dětmi odešel do brazilského deštného pralesa, aby přivedl Pirahy ke křesťanství. \n\nV roce 2012 byl o něm natočen dokumentární pořad, odvysílaný v České republice pod názvem \"Amazonský kód\". Tento dokumentární snímek obdržel ocenění za nejlepší světový populárně-vědecký film na Mezinárodního festivalu populárně-vědeckých filmů Academia film Olomouc (AFO) 2013.\n\n"}
{"id": "1293640", "url": "https://cs.wikipedia.org/wiki?curid=1293640", "title": "Ladislav Sluka", "text": "Ladislav Sluka\n\nLadislav Sluka (1979, Jablonec nad Nisou), jinak zvaný Kocour Pozdnický je restaurátor a truhlář, který vyrábí repliky gotického nábytku.\n\nNarodil se do truhlářské rodiny. Jeho životní styl, vizáž a obydlí je gotického rázu, obléká se pouze do historických šatů. Věnuje se také šermu a účastní se rekonstrukcí středověkých bitev. Jeho otec se nějakou dobu věnoval opravám a historii orchestrionů, vydal o nich knihu \"Orchestriony - aneb svět včerejška\".\n\nVystudoval soukromou střední průmyslovou školu nábytkářskou v Liberci, posléze Soukromou střední umělecko-průmyslovou školu v Písku (dnes VOŠ restaurátorská), obor konzervátor - restaurátor. Absolvoval také dvouleté dálkové studium na Ústavu památkové péče v Praze. Nějakou dobu se chtěl Sluka stát kastelánem, prováděl na hradě Valdštejn, avšak posléze si zvolil za práci restaurování. Od roku 2008 má povolení k restaurování nábytku, který je kulturní památkou.\n\nVěnuje se restaurování historického mobiliáře a výrobě replik gotického nábytku. Jako předloha mu slouží dochované kusy nábytku z celé Evropy, písemné prameny či vyobrazení v umění. Jeho výrobky mají značku Regionální produkt Jizerské hory. Sluka získal první místo v titulu \"Živnostník roku 2018 Libereckého kraje\" v rámci soutěže pořádané Českou spořitelnou. V roce 2019 vydal Sluka díky podpoře Libereckého kraje katalog \"Gotický nábytek\".\n\nVystavoval svůj gotický nábytek na výstavě Medieval Furniture v Brně roku 2009. Během 700. výročí narození Karla IV. v roce 2016 vystavoval v Regionálním muzeu v Jílovém u Prahy, Rožmberském paláci na Pražském hradě, Podhoráckém muzeu v Tišnovském klášteře a v Minoritském klášteře v Českém Krumlově.\n\n"}
{"id": "1293641", "url": "https://cs.wikipedia.org/wiki?curid=1293641", "title": "WannaCry", "text": "WannaCry\n\nWannaCry (syn. WannaCrypt, WanaCrypt0r 2.0, Wanna Decryptor) je Ransomware (vyděračský software) napadající počítače se systémem Microsoft Windows. Útok od 12. května 2017 do teď je považován za nejničivější a nejagresivnější útok svého druhu (předbíhá i virus ILoveU). Po nakažení počítače zašifruje data na pevném disku a žádá platbu ve velikosti 300 USD (7 186 korun) v Bitcoinech na odblokování souborů (po skončení konečného termínu se cena zvýší až do 2000 USD / 1800 EUR). Virus se šíří od pátku 12. května 2017. Virus dosud nakazil více než 250 000 počítačů ve více než 150 zemích světa. Nejrozšířenější je v Rusku, Ukrajině, Indii a Taiwanu.\n\nVětšina ransomwaru se do počítače dostane e-mailem, linky nebo reklamami. Nicméně není známa přesná metoda šíření viru WannaCry. Virus využívá \"EternalBlue exploit\" a \"DoublePulsar backdoor\", které vyvinula NSA. 14. května 2017 byla kvůli tomuto viru vydána aktualizace pro systémy Windows, dokonce i na nepodporované systémy jako například Windows XP.\n\nPo nainstalování WannaCry nejprve zkontroluje přítomnost \"kill switch\". Pokud není nalezen, ransomware zašifruje data na počítači a pokusí se vyslat instalační soubory po síti. Jako při každém ransomware, zobrazí se zpráva informující uživatele o nakažení a žádá výkupné v hodnotě 300 USD (7 186 korun) nebo 600 USD (14 367 korun) v internetové měně Bitcoin do tří nebo sedmi dní.\n\nPočítače, které si nenainstalovaly bezpečnostní update od Microsoftu jsou napadnutelné. Snáze pak napadnou Windows 7 než například Windows XP.\n\nÚtočník není zatím znám. Je potvrzeno, že útočník za 5 dní vydělal na malwaru přes 73 000 USD (64 870 EUR).\n\nEternalBlue, hlavní součást WannaCry, byla vydána hackerskou skupinou \"The Shadow Brokers\" dne 14. dubna 2017 spolu s dalšími hackerskými nástroji získaných z tzv. 'Equation Group' (sk. Rovnicová skupina), údajně pocházející z americké organizace NSA. EternalBlue využívá zranitelnost v protokolu SMB (Server Message Block), která byla opravená aktualizací MS17-010. Update byl vydán pro všechny verze Windows 14. března 2017. Údajně, EternalBlue není funkční v systému Windows 10.\n\nOd 21. dubna 2017 se šíří backdoor DoublePulsar, který již 4 dny na to nakazil více než 100 000 počítačů, přičemž počet infikovaných počítačů roste exponenciálně každý den. EternalBlue i DoublePulsar byly použity najednou v útoku WannaCry.\n\nMalware WannaCry měl i má obrovský dopad na nejen osobní počítače. WannaCry nakazil Národní zdravotnickou službu (NHS) v Spojeném království - musely být zrušeny mnohé naplánované operace. Virus způsobil i několik hodin dlouhou odstávku mobilní sítě O2 Telefónica v Španělsku, taktéž i problémy s dopravou, když byly napadeny železniční počítače Deutsche Bahn a aerolinky LATAM Airlines. Mezi další významné firmy napadeny virem WannaCry jsou Renault, FedEx nebo Sberbank.\n\nVirus byl zaznamenán i na Slovensku, kde zasáhl Fakultní nemocnici v Nitře.\n"}
{"id": "1293642", "url": "https://cs.wikipedia.org/wiki?curid=1293642", "title": "Český pavilon na Světové výstavě 2010", "text": "Český pavilon na Světové výstavě 2010\n\nČeský pavilon na Světové výstavě 2010 v čínské Šanghaji reprezentoval Česko třetího tisíciletí jako křižovatku, kam proudí myšlenky, kultury a technologie. Exteriér i interiér vycházel z tématu výstavy Lepší město, lepší život a zároveň z podtématu Plody civilizace, který si Česko vybralo. Po celou dobu výstavy tento pavilon navštívilo 7,8 milionů lidí, tedy každý osmý návštěvník Expa, byl to nejnavštěvovanější český pavilon v historii. Stál přibližně 185 milionů Kč, jeho užitná plocha byla 2000 m². Český národní den na této výstavě se uskutečnil 17. května.\n\nČeská pošta vydala na počest Expa 2010 také speciální známku na které je znázorněn český pavilon.\n\nSoutěž na návhr tohoto pavilonu se pořádala v roce 2009. Dodavatelem a stavitelem pavilonu byla firma Film Dekor, která měla stejný úkol na Expu 2005 v Nagoje/Aiči. Výstavba probíhala v letech 2009 až 2010. \n\nSamotný pavilon byl otevřený stejně jako celá výstava od 1. května do 31. října 2010, tedy 184 dní. Za první den výstavy ho navštívilo 35 855 tisíc lidí. Český národní den na této výstavě se uskutečnil 17. května. Podíleli se na něm stovky umělců, vystoupil například balet Národního divadla, Čechomor, Dan Bárta, Emil Viklický či Národní divadlo marionet. Programem provázeli Spejbl a Hurvínek.\n\nPo výstavě byl pavilon rozložen. Za 33 milionů českých korun byl poté prodán čínské společnosti Farma československo-čínského přátelství z provincie Che-pej. V roce 2010 měl tento konglomerát  kolem 180 000 zaměstnanců. Zavázal se, že ho znovu postaví a zpřístupní veřejnosti. Zájemců o koupi bylo víc, musela proběhnout dražba.\n\nPavilon byl velký bílý kvádr, jeho fasáda byla pojednána jednotným způsobem ze všech stran. Je na ní struktura historické Prahy, je zde vyzobrazeno například Staromětské náměstí, Malá Strana a Nové město. Strukturu pláště tvořily vystouplé hokejové gumové puky, které měly symbolizovat vztah Česka k lednímu hokeji. Podkladová plocha byla bílá, vyjadřovala tak protiklad proti městským blokům. Na čelní straně se nacházel vstup, který zdobila stuha. Ta zároveň vymezovala fronty návštěvníků a chránila je proti vlivům počasí.\n\nVnitřek pavilonu znázorňoval a byl tvořen plody, které nám civilizace a města přinesly, ty slouží k usnadnění lidského života. Plody byly zarámovány v lehkých kubusech, tak jako architektura rámuje svět. Uvnitř pavilonu byl zvlněný terén pokrytý umělou trávou či městskou dlažbou, po které se návštěvníci mohli procházet. To znázorňovalo kontrast urbanizované krajiny – města, kultivované krajiny a venkova. Návštěvníci se zde mohli pohybovat jak chtěli. Na stropě bylo město vystavené z vystouplých obrazců, prostor mezi nimi tvořily pravidelné ulice.\n\nExpozice představily jednotlivá civilizační témata. Expozice ho vtahovaly do sebe, většinou byly zavěšeny ze stropu, pět kubusů sahalo ale až k zemi. Byly spojeny se jmény umělců, tvůrci produktu a jednotlivými výrobními technologiemi či věděckými výzkumy. Bylo zde minimum různých popisů a dlouhých textů. Některé expozice byly interaktivní, například reagovaly na množství diváků\n\nNejsledovanějším exponátem byla Zlatá slza, což byla skleněná krychle, do které mohl jen každý pětistý návštěvník pavilonu. Jejím autorem byl českoargentinský umělec Federic Díaz. Původně měla být celá ze zlata, ČNB to ale odmítla, tak Zlatá slza byla pouze pozlacená.\n\nNacházela se zde také restaurace, v ní se podávaly česká jídla. Byl zde také obchod se suvenýry, prodával se zde například český křišťál.\n\n\"Zdroj archiweb.cz\"\n\n\n"}
{"id": "1293648", "url": "https://cs.wikipedia.org/wiki?curid=1293648", "title": "Biggles od velbloudích stíhaček", "text": "Biggles od velbloudích stíhaček\n\nBiggles od velbloudích stíhaček (v originále \"The Camels Are Coming\"), je dobrodružná kniha spisovatele W. E. Johnse, jež byla poprvé vydána v září roku 1932. Jde o první knihu o Bigglesovi. Dějově se jedná o 5. knihu.\n\nSedm povídek vyšlo nejprve od dubna do října 1932 na pokračování v časopise Popular Flying, všech 17 povídek pak během roku 1933 v časopise The Modern Boy.\nV češtině vyšla poprvé v roce 1938 v nakladatelství Toužimský & Moravec.\n\nV českém vydání byly poslední dvě povídky, kvůli chronologii děje, převedeny do knihy \"\" a nahrazeny prvními dvěma povídkami z této knihy. Důvodem byl nejspíše fakt, že se odehrávají na konci války a uzavírají tak celé období.\n\nKniha se skládá ze 17 povídek. Poprvé se zde vyskytne Algy, Bigglesův bratranec.\nVelbloudími stíhačkami jsou míněny letadla Sopwith Camel (camel je anglicky velbloud).\n\nDěj se odehrává na frontě ve Francii.\n\n"}
{"id": "1293650", "url": "https://cs.wikipedia.org/wiki?curid=1293650", "title": "Patrice Lhôtellier", "text": "Patrice Lhôtellier\n\nPatrice Lhôtellier (* 8. srpna 1966 Romilly-sur-Seine, Francie) je bývalý francouzský sportovní šermíř, který se specializoval na šerm fleretem. Francii reprezentoval v osmdesátých a devadesátých letech. Na olympijských hrách startoval v roce 1988, 1992 a 2000 v soutěži družstev a v roce 1992 i v soutěži jednotlivců. V roce 1994 obsadil třetí místo na mistrovství Evropy. S francouzským družstvem fleretistů vybojoval na olympijských hrách 2000 zlatou olympijskou medaili a v roce 1997 a 1999 vybojoval s družstvem titul mistrů světa.\n"}
{"id": "1293651", "url": "https://cs.wikipedia.org/wiki?curid=1293651", "title": "Mezinárodní letiště El-Aríš", "text": "Mezinárodní letiště El-Aríš\n\nMezinárodní letiště El-Aríš () (IATA: AAC, ICAO: HEAR) je letiště v blízkosti El-Aríše v Egyptě.\n\nLetiště je domovským pro Palestinian Airlines. V květnu 2012 společnost znovuzahájila provoz s dvěma lety týdně do Ammánu, lety do Džiddy v Saúdské Arábii brzy následovaly.\n\nJe to jedno z nejbližších letišť u Gazy; letiště El Gora je o něco blíže, ale nemá žádné pravidelné letecké spoje. Palestinské aerolinie se přestěhovaly na Mezinárodní letiště El-Aríš poté, co bylo Mezinárodní letiště Jásira Arafata uvedeno mimo provoz zničením přistávací dráhy izraelskou armádou v roce 2001. Letiště bylo používáno především pro palestinské poutníky, kteří cestují na mezinárodní letiště Krále Fahda u Džiddy v Saúdské Arábii v rámci poutě Hadždž.\n\nV roce 2011 letiště odbavilo 5.991 cestujících (-45 % oproti roku 2010).\n\nOd srpna 2016 už na letiště žádné komerční lety nelétají.\n"}
{"id": "1293652", "url": "https://cs.wikipedia.org/wiki?curid=1293652", "title": "Mezinárodní letiště Chang-čou Siao-šan", "text": "Mezinárodní letiště Chang-čou Siao-šan\n\nMezinárodní letiště Chang-čou Siao-šan (, anglicky Hangzhou Xiaoshan Airport, IATA: HGH, ICAO: ZSHC) je mezinárodní letiště u Chang-čou v provincii Če-ťiang v Čínské lidové republice. Leží přibližně 27 kilometrů východně od centra města na jižním břehu Čchien-tchangu v obvodě Siao-šan. Je uzlovým letištěm pro společnosti Loong Air a XiamenAir (2017). V provozu je od prosince 2000 a nahradilo starší letiště Chang-čou Ťien-čchiao, které leží sedm kilometrů severovýchodně od centra a od té doby slouží výhradně pro vojenské účely jako letecká základna Chang-čou Letectva Čínské lidové republiky.\n\nLetiště není napojeno na hromadnou kolejovou dopravu, ale autobusové linky vedou do řady měst v Če-ťiangu i v sousední provincii Ťiang-su.\n\n"}
{"id": "1293653", "url": "https://cs.wikipedia.org/wiki?curid=1293653", "title": "Youssef Hocine", "text": "Youssef Hocine\n\nYoussef Hocine (* 7. srpna 1965 Melun, Francie) je bývalý francouzský sportovní šermíř, který se specializoval na šerm fleretem. Francii reprezentoval v osmdesátých a devadesátých letech. Na olympijských hrách startoval v roce 1988 a 1992 soutěži družstev. V roce 1991 obsadil třetí místo na mistrovství světa. S francouzským družstvem fleretistů vybojoval v roce 1987 druhé a v roce 1999 třetí místo na mistrovství světa.\n"}
{"id": "1293654", "url": "https://cs.wikipedia.org/wiki?curid=1293654", "title": "Laurent Bel", "text": "Laurent Bel\n\nLaurent Bel (* 25. ledna 1966 Neuilly-sur-Seine, Francie) je bývalý francouzský sportovní šermíř, který se specializoval na šerm fleretem. Francii reprezentoval v osmdesátých a devadesátých letech. Na olympijských hrách startoval v roce 1988 v soutěži jednotlivců a družstev. V roce 1991 obsadil třetí místo na mistrovství světa v soutěži jednotlivců a v roce 1991 obsadil třetí místo na mistrovství Evropy. S francouzským družstvem fleretistů vybojoval v roce 1997 titul mistrů světa.\n"}
{"id": "1293655", "url": "https://cs.wikipedia.org/wiki?curid=1293655", "title": "Projekt 20360", "text": "Projekt 20360\n\nProjekt 20360 je třída muničních lodí ruského námořnictva. Celkem byla objednána stavba čtyř jednotek této třídy.\n\nObjednána byla stavba čtyř jednotek této třídy. Ruská loděnice Okskaya sudoverf ve městě Navašino v letech 2006–2007 rozestavěla dvě jednotky projektu 20360. První byla do služby přijata roku 2010, přičemž druhá byla dokončena roku 2016 jako experimentální loď pro zkoušky torpéd a námořních min projektu 20360OS. Loděnice Vympel v Rybinsku má postavit ještě dvě další plavidla vylepšeného modelu projekt 20360M.\n\nJednotky projektu 20360:\nPohonný systém tvoří tři diesel-generátory, každý o výkonu 318 kW a dva elektromotory Deutz F8M1015MC, každý o výkonu 600 hp, roztáčející dva lodní šrouby s pevnými lopatkami. Manévrovací schopnosti zlepšuje příďové dokormidlovací zařízení. Nejvyšší rychlost dosahuje 10,5 uzlu.\n\nPlavidlo je vybaveno čtyřmi torpédomety.\n"}
{"id": "1293657", "url": "https://cs.wikipedia.org/wiki?curid=1293657", "title": "Philippe Omnès", "text": "Philippe Omnès\n\nPhilippe Omnès (* 6. srpna 1960 Paříž, Francie) je bývalý francouzský sportovní šermíř, který se specializoval na šerm fleretem. Francii reprezentoval v osmdesátých a devadesátých letech. Na olympijských hrách startoval v roce 1984], 1988, 1992 a 1996 v soutěži jednotlivců a družstev. V soutěži jednotlivců získal na olympijských hrách 1992 zlatou olympijskou medaili. V roce 1990 získal titul mistra světa v soutěži jednotlivců a v roce 1989 skončil na druhém a v roce 1993 na třetím místě. S francouzským družstvem fleretistů vybojoval na olympijských hrách 1984 bronzovou olympijskou medaili a v roce 1982 a 1987 vybojoval s družstvem druhé místo na mistrovství světa.\n"}
{"id": "1293658", "url": "https://cs.wikipedia.org/wiki?curid=1293658", "title": "Železniční trať Lapovo–Kraljevo", "text": "Železniční trať Lapovo–Kraljevo\n\nŽelezniční trať Lapovo–Kraljevo (srbsky Железничка пруга Лапово–Краљево/Železnička pruga Lapovo–Kraljevo) se nachází v centrálním Srbsku. Zajišťuje napojení města Kraljevo a Kragujevac na páteřní trať Bělehrad–Niš. Dlouhá je 84,7 km. \n\nŽelezniční trať zajišťuje kromě přepravy cestujících i dopravu aut z továrny Zastava (dnes FIAT) na odbytiště v Evropě.\n\nNa trati se nachází jeden tunel v blízkosti vesnice Goločelo. Severní část trasy je vedena údolím řeky Lepenac. \n\nPrvní část trati v úseku Lapovo̠–Kragujevac o délce 29,2 km byla slavnostně otevřena dne 18. března 1887 jako v pořadí šestá otevřená železniční trať na území Srbska. \n\nRozhodnutí o výstavbě druhé části trati, která by spojila Kragujevac s Kraljevem, padlo na půdě národní skupštiny (parlamentu) v roce 1893. Následovalo trasování stavby. Financování pro trať, která pokračovala až do města Užice, bylo zajištěno za pomocí smíšené srbsko-francouzské společnosti v roce 1912 a výstavba zahájena roku 1914. Stavební práce však přerušila první světová válka. Nakonec byl provoz na celé trati zahájen až 22. prosince 1929.\n\nPo roce 1990 se vinou nedostatečných investic do infrastruktury zhoršil technický stav trati a cestovní rychlost byla snížena na 40 km/h.\n\nV roce 2015 padlo rozhodnutí o elektrifikaci jednokolejné trati. Dle územního plánu města Kragujevac má být navíc nádraží přesunuto mimo centrum města.\n\n"}
{"id": "1293659", "url": "https://cs.wikipedia.org/wiki?curid=1293659", "title": "Pascal Jolyot", "text": "Pascal Jolyot\n\nPascal Jolyot (* 26. července 1958 Fontainebleau, Francie) je bývalý francouzský sportovní šermíř, který se specializoval na šerm fleretem. Francii reprezentoval v sedmdesátých a osmdesátých letech. Na olympijských hrách startoval v roce 1980 a 1984 v soutěži jednotlivců a družstev. V soutěži jednotlivců získal na olympijských hrách 1980 stříbrnou olympijskou medaili. V roce 1979 obsadil druhé místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 1980 zlatou olympijskou medaili a na olympijských hrách 1984 bronzovou olympijskou medaili a v roce 1978 a 1982 vybojoval s družstvem druhé místo na mistrovství světa.\n"}
{"id": "1293663", "url": "https://cs.wikipedia.org/wiki?curid=1293663", "title": "Římskokatolická farnost Jalubí", "text": "Římskokatolická farnost Jalubí\n\nŘímskokatolická farnost Jalubí je územní společenství římských katolíků s farním kostelem svatého Jana Křtitele v děkanátu Uherské Hradiště.\n\nPrvní písemná zmínka o obci pochází z roku 1265. Jalubí náleželo panství velehradského kláštera a bylo tudíž úzce spjato s jeho osudem. První kostel byl postaven již ve 14. století Cisterciáky z Velehradu ve slohu gotickém. Kostel byl v lednu 1421 zničen moravskými husity. Po bouřích husitských opatové z nouze osady prodávali nebo je dávali do zástavy. Nový farní kostel, zasvěcený sv. Janu Křtiteli, byl dostavěn v roce 1763. Benedikován byl posledním opatem velehradským Filipem Martinem Zurym 9. října 1764.\n\nVelké opravy ve farním kostele byly prováděny v letech 1888 – 1890. V září 1888 strhla vichřice šindelovou střechu věže. Shnilá vazba byla nahrazena novou a střecha byla oplechována pozinkovaným plechem.\n\nPřehled duchovních správců je znám od roku 1711. Od července 2013 byl farářem R. D. Mgr. Vojtěch Daněk. Toho od července 2017 vystřídal jako administrátor R. D. Mgr. Pavel Jagoš.\nPravidelně se konají duchovní obnovy, setkání společenství, výuka náboženství, při bohoslužbách zpívá schola mládeže i chrámový sbor.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky v Jalubí 40 854 korun.\n\nV říjnu 2016 uděloval ve farnosti svátost biřmování arcibiskup Jan Graubner.\n\n"}
{"id": "1293665", "url": "https://cs.wikipedia.org/wiki?curid=1293665", "title": "Budj Bim", "text": "Budj Bim\n\nBudj Bim je název v jazyce gunditjmara pro vyhaslou sopku Mount Eccles a okolní krajinu v jihozápadní části Victorie v Austrálii. Název znamená \"„Velká hlava“\". Dne 6. července 2019 na zasedání v Baku bylo 9 935 hektarů tohoto území zapsáno na seznamu světového dědictví UNESCO. Jméno Budj Bim bylo uděleno dvěma oblastem na australském seznamu národního dědictví, vyhlášeném v roce 2004: \"Národní přírodní dědictví Budj Bim – oblast Tyrendarra\" a \"Národní přírodní památka Budj Bim – Mount Eccles, území jezera Condah\".\n\nPodle důkazů ze sedimentů ze dna kráteru Surprise Crater se odhaduje, že tato sopka vybuchla před 30 000 až 40 000 lety. Při erupci vznikl lávový proud Tyrendarra, který se pohyboval směrem na jih od sopky a zpřetrhal tehdejší říční systém odvodu vody z krajiny. Západně od ztuhlých lávových koryt vznikla mokřadní rovinatá krajina, kterou protéká vodní tok Darlot Creek. \n\nOblast Budj Bim byla zařazena do Seznamu dědictví z důvodu jejich významu v historii lidu Gunditjmary.\n\nZa několik tisíciletí před evropskou kolonizací si vyvinula společnost systém akvakultury, v níž byla voda říčky Darlot sváděna do sousedních nížinných oblastí, kde na řadě umělých jezů pak lidé lovili úhoře australského a další ryby. Díky tomuto vodohospodářskému systému si zajišťovali celoroční dodávky úhořů, které lovili pomocí tkaných pastí a poté chycené ryby často udili v dutinách blahovičníků (\"Eucalyptus viminalis\"), což umožnilo prvotní společnosti se rozvinout do ustálených komunit, které si budovaly trvalá kamenná obydlí.\n\nVysoce produktivní systém akvakultury poskytoval hospodářskou a sociální základnu společnosti Gunditjmara po dobu šesti tisíciletí. Kulturní krajina Budj Bim je výsledkem tvůrčího procesu, jejímž akterém je lid Gunditjmara, jako dlouhodobého příběhu s odkazem na myšlenku, že oblast obývali již od věků. Z archeologického hlediska je lokalita stará nejméně 32 000 let. Probíhající dynamický vztah mezi lidmi Gunditjmara a jejich zemí je dnes přenášen znalostmi udržovanými ústním přenosem a kontinuitou kulturní praxe.\n"}
{"id": "1293670", "url": "https://cs.wikipedia.org/wiki?curid=1293670", "title": "Kostel Nalezení svatého Kříže (Chvalatice)", "text": "Kostel Nalezení svatého Kříže (Chvalatice)\n\nKostel Nalezení svatého Kříže se nachází na severním okraji obce Chvalatice. Kostel je farním kostelem římskokatolické farnosti Chvalatice. Jde o jednolodní pozdně barokní stavbu vycházející z původní kaple, která se stala sakristií kostela. Kostel je chráněn jako kulturní památka České republiky.\n\nKostel byl postaven v roce 1750, kdy byla rozšířena původní kaple, která byla zachována jako sakristie kostela. Kostel byl rozšířen v roce 1770 o věž, posléze byl kostel upraven ještě v roce 1806. V roce 1835 byl pořízen oltářní obraz zjevení kříže svaté Heleně a v roce 1850 byl kostel rekonstruován na náklady náboženského fondu. V roce 1848 také obec žádala o povolení ke stavbě nového kostela, toto povolení získala, ale nový kostel postaven nebyl, farníci se nechtěli účastnit stavby finančně a ani svojí prací. Kostel v roce 2013 získal ocenění jako nejlépe opravená kulturní památka v Jihomoravském kraji, kdy k opravě a novému nalíčení fasády došlo v roce 2012.\n\nV roce 1785 byla v obci zřízena lokálie a o rok později byla postavena budova fary, která pak vyhořela v roce 1811. Opravena pak byla v roce 1815 a v roce 1825 byla postavena nová budova. \n\n\n"}
{"id": "1293672", "url": "https://cs.wikipedia.org/wiki?curid=1293672", "title": "KylieFever2002", "text": "KylieFever2002\n\nKylieFever2002 bylo sedmé koncertní turné australské popové zpěvačky Kylie Minogue, propagující její osmé studiové album \"Fever\". Celkem zahrnovalo 49 koncertů mezi dubnem a srpnem 2002 na evropském kontinentu a v Austrálii. \n\nZ manchesterského vystoupení konaného 4. května 2002 vznikla videonahrávka vydaná ve formě DVD pod názvem \"\" a doplněná bonusovým kompaktním diskem.\n\nTurné bylo podpořeno největší produkcí Kylie Minogue k danému datu její koncertní činnosti. Rozmanitost skladeb alba \"Fever\" umožnila sestavit barvitý program s řadou kostýmních převleků a jevištních choreografií. Vzhledem k vysoké prodejnosti alba a jeho singlů dosáhl rozpočet turné vyšší částky než u předchozích šňůr. Jevištní prvky se staly nákladnější a propracovanější. Pódium obsahovalo dvě schodiště a zapuštěné vyjížděcí plošiny. Pro zvýraznění tematicky odlišných částí bylo využito pěti velkoplošných obrazovek.\n\nKostýmy pro zpěvačku a její tým navrhl italský módní dům Dolce & Gabbana. Choreografem tour se stal Rafael Bonachela.\n\nJednalo se o první turné Minogue podpořené sponzory, jimiž se staly firmy Evian a Vodafone. Během britských vystoupení tak Evian během koncertů poskytl volně dostupná balení vod pojmenovaných „Kylie“.\n\nV měsících před turné se Minogue věnovala propagaci desky. Těsně před vydáním titulního singlu „Can't Get You Out of My Head“ v únoru 2002 na americké půdě zavítala na dva týdny do Spojených států. Tamní média spekulovala o zařazení amerických koncertů, kromě již plánované evropské a australské části. To však odmítl prezident labelu Capitol Records Andy Slater slovy, že takový plán nebyl dosud diskutován. Minogue svou zdrženlivost vůči americkému publiku zdůvodnila tím, že necítila entusiasmus ani náboj prorazit na americkém kontinentu, považovala se v dané části světa za neznámou, čímž by na koncertech „nezískala“ publikum, a Američané, podle jejího názoru, ani neznali její starší tvorbu, snad vyjma prostředí gay komunity. Spekulace se nepotvrdily, když se severoamerická túra neuskutečnila. Britiský týdeník \"Hello\" pak v závěru turné v srpnu 2002 napsal, že americká část koncertů byla zrušena, aby se zpěvačka mohla věnovat soukromému životu. Přesto se do Spojených států vydala v prosinci 2002, kdy se stala součástí každoročního koncertu Jingle Ball produkovaného rozhlasovou stanicí KIIS-FM, danou sezónu pořádaného v Anaheimu. Zavítala také do Houstonu, Miami, Filadelfie a New Yorku.\n\nŽivý přenos nahrávaného koncertu ze 4. května 2002 v manchesterské aréně byl pro fanoušky exkluzivně vysílán také na internetu službou MSN UK.\n\nKaždé koncertní vystoupení bylo rozděleno do sedmi tematických segmentů a zakončeno přídavkem. Seznam skladeb obsahoval dvacet dva písní. \n\nSegment \"Silvanemesis\" otevřel show instrumentací nazvanou „The Sound of Music“. Kylie vyjela na jeviště v kovem opláštěné výstroji „Kyborga“. Svrchní vrstva se začala odlupovat a zpod ní zpěvačka vystoupila ve stříbrné podprsence, minisukni a kovově sladěných kozačkách. Nejdříve zazpívala píseň „Come into My World“ a během zremixované verze „Shocked“ se k ní připojili tanečníci v kostýmech kyborgů. Po přivítání publika navázala hitem „Love at First Sight“. Interpretace titulní skladby „Fever“ zakončila úvodní část. \n\nSegment \"Droogie Nights\" byl zahájen intrumentací Beethovenovy symfonické věty „Ódy na radost“, která plynule přešla do nového remixu „Spinning Around“. V něm byla Kylie s tanečníky oděna do bílého oblečení s buřinkami připomínající postavy z románu \"Mechanický pomeranč\".\n\nSegment \"The Crying Game\" nejdříve představil mezihru v podobě písně „Where Is the Feeling?“, než se na levém osvětleném schodišti objevila Kylie v černé večerní róbě, aby přednesla variaci „The Crying Game“ na coververzi Boye George. Postupně došla na centrálně postavenou lávku zařezávající se do publika, kde uvedla směs tří vlastních skladeb: „Put Yourself in My Place“, „Finer Feelings“ a „Dangerous Game“. Bez předělu se pak vrátila k písni „The Crying Game“, v jejímž průběhu jí obličej krvavě zbarvil věnec snášejících se rudých reflektorů. \n\nSegment \"Streetstyle\" zahájila taneční vložka a videoprojekce k písni „“. Manchesterský tanečník (Terry Kvasnik) pak začal předvádět sprejování graffiti ve tvaru písměna „K“ na obrazovku, když zpoza druhé obrazovky vystoupila Kylie v policejní uniformě, aby jej za zpěvu „Confide in Me“ napravila a pomohla sdílet problémy. Další skladbou se stala „Cowboy Style“ s následným pozváním doprovodných zpěvaček ke společnému přednesu „Kids“.\n\nSegment \"Sex in Venice\" byl uvozen Kylie oděnou do korzetu a interpretací „On a Night Like This“, během níž na sofa klečící umělkyni doprovázeli polonazí tanečníci. Po skončení „přivítala diváky v klubu“ a ujala se nové verze „The Locomotion“ s navazujícím hitem „In Your Eyes“, jenž proložila směsí fragmentů z písní „In Your Eyes“, „Please Stay“ a „Rhythm of the Night“ v latinskoamerickém stylu.\n\nSegment \"Cybertronica\" jako šestý v pořadí roztančili stepující tanečníci v celokombinézových kostýmech a holemi odpalujícími létající míče na obrazovkách. Předpoklad přechodu v přepracovanou verzi „Never Too Late“ se nenaplnil, když se na pódiu objevila Kylie v růžovém topu a bílých kapsáčových kalhotech. Jako první zazpívala zremixovanou podobu skladby „Limbo“ následovanou nově namíchanými úpravami písní „Light Years“, „I Feel Love“ a závěrečné „I Should Be So Lucky“.\n\nSegment \"Voodoo Inferno\" byl koncipován jako první přídavek. Zahájily ho bubnující perkuse v brazilském stylu za doprovodu píšťalek. Kylie v robustní nařasené sukni pak vystoupala nad pódium, aby uvedla skladbu „Burning Up“. Po rozepnutí z červené sukně vystoupilo dvanáct tanečníků. Hlavní program večera byl završen písní „Better the Devil You Know“.\n\nPo opuštění jeviště kapelou následoval druhý přídavek. Do charakteristického popěvku \"la-la-la\" hitu „Can't Get You Out of My Head“, který vévodil řadě singlových hitparád, Kylie vyjela v rytmu hudby na lávku mezi diváky. V bílém klobouku, vestě i pytlových kalhotech pak odzpívala poslední šlágr večera.\n\n1. \"Silvanemesis\"\n\n2. \"Droogie Nights\"\n\n3. \"The Crying Game\"\n\n4. \"Street Style\"\n\n5. \"Sex in Venice\"\n\n6. \"Cybertronica\"\n\n7. \"Voodoo Inferno\"\n\nPřídavek\n\n"}
{"id": "1293673", "url": "https://cs.wikipedia.org/wiki?curid=1293673", "title": "Josune Bereziartu", "text": "Josune Bereziartu\n\nJosune Bereziartu Urruzola (* 19. ledna 1972 Lazkao) je španělská lezkyně, která několikrát po sobě posunula hranici ženského lezení ve skalách.\n\n\n\n\n\n\n\n\n\n"}
{"id": "1293678", "url": "https://cs.wikipedia.org/wiki?curid=1293678", "title": "Lípa v Podemládí", "text": "Lípa v Podemládí\n\nLípa v Podemládí je památný strom - lípa srdčitá nacházející se severně od obce Borek v okrese Jičín.\n\n\n\n"}
{"id": "1293679", "url": "https://cs.wikipedia.org/wiki?curid=1293679", "title": "Lípa srdčitá u Vidonic", "text": "Lípa srdčitá u Vidonic\n\nLípa srdčitá u Vidonic je památný strom - lípa srdčitá nacházející se v okrese Jičín, části obce Pecka - Vidonice. Od roku 2009 je u AOKP ČR veden jako silně poškozený.\n\nStav k 1.1.1995\n\nStav k 1.9.2009\n"}
{"id": "1293680", "url": "https://cs.wikipedia.org/wiki?curid=1293680", "title": "Honza Křížek", "text": "Honza Křížek\n\nJan „Honza“ Křížek (* 3. února 1974 Rychnov nad Kněžnou) je český hudebník. \n\nV roce 1992 založil skupinu Walk Choc Ice. V roce 2004 se stal členem kapely Blue Effect, s níž působil jako zpěvák a kytarista až do ukončení její činnosti v roce 2016. Také hrál ve skupině Kollerband a spolupracoval s mnoha dalšími hudebníky, mezi něž patří například Miroslav Žbirka, Anna K a skupina Support Lesbiens. Dlouhodobě spolupracoval též s Ivanem Králem. Byl také moderátorem na stanici Rockzone 105.9, kde měl vlastní pořad nazvaný \"Objednej si svůj song\". Je autorem hudby k představení \"Pohádky ze staré knihy\" divadla Matěje a Mirky Kopeckých, složil a nahrál hudbu pro celovečerní dokumentární filmy režiséra Adolfa Ziky \"Zlatý muž z Ria\" o Lukáši Krpálkovi a \"Robert Vano – Příběh člověka\" o Robertu Vanovi.\n\nV roce 2017 mu vyšla u společnosti Supraphon jeho první sólová deska nazvaná jednoduše \"Honza Křížek\". Z ní postupně představil videoklipy k písním „Padám vzhůru“, „Tsunami“ a „Runway“. V březnu 2018 získal ocenění Objev roku v anketě ŽEBŘÍK MUSIC AWARDS. Své první sólové album pokřtil spolu s hosty Davidem Kollerem, Lenkou Dusilovou a Michalem Pavlíčkem za asistence Pavla Anděla 12. března 2018 v pražském klubu Palác Akropolis. Od listopadu 2018 moderuje vlastní hudební pořad \"Garráž Honzy Křížka\" vydávaný na YouTube.\n\nJeho ženou je moderátorka České televize Petra Křížková, se kterou má syny Matyáše a Antonína.\n\n"}
{"id": "1293683", "url": "https://cs.wikipedia.org/wiki?curid=1293683", "title": "Armando Aste", "text": "Armando Aste\n\nArmando Aste (6. ledna 1926 – 1. září 2017) byl italský horolezec. Narodil se v severoitalském městě Rovereto. V roce 1962 vedl první italskou expedici severní stěnou na Eiger (dalšími účastníky byli Pierlorenzo Acquistapace, Gildo Airoldi, Andrea Mellano, Romano Perego a Franco Solina). Rovněž provedl prvovýstup na jižní věž souskalí Torres del Paine v Patagonii. Rovněž provedl řadu výstupů v domovských Dolomitech, kde po něm bylo pojmenováno několik lezeckých cest. Byl také autorem několika knih, například \"Cuore di Roccia\" (1988) a \"Pilastri del Cielo\" (2000).\n"}
{"id": "1293689", "url": "https://cs.wikipedia.org/wiki?curid=1293689", "title": "Stromka (horní usedlost)", "text": "Stromka (horní usedlost)\n\nHorní Stromka je zaniklá usedlost v Praze 3-Vinohradech, která stála mezi náměstím Jiřího z Lobkovic a ulicí Horní Stromky, přibližně 250 metrů severozápadně od Dolní Stromky.\nDvorec na Stromkách stál již v 16. století, obdělávané pozemky zde byly o 300 let dříve. Usedlost s poli, vinicemi a zahradami koupili roku 1723 manželé Svobodovi. Později k ní přikoupili další pozemky severním směrem až k Libni. Od roku 1751 majetek držela neteř paní Svobodové Marie Fritzová a panství se v té době říkalo Fritzův statek na Stromkách. Ten byl zcela zpustošen a pobořen roku 1757 za pruského obléhání a o devatenáct let později se dostal do exekuce. V tom roce bylo k usedlosti zapsáno „55 strychů pozemků pod jurisdikcí viničného úřadu, 58 strychů na libeňském panství a 33 strychů na vršovickém panství, celkem tedy 146 strychů půdy“.\n\nMajetek koupil pražský měšťan Jan Jiří Tichý, který rozprodal část polí (například pro rozšíření židovského hřbitova). Na počátku 19. století nový majitel Alois Pergler z Perglasu usedlost obnovil a zhodnotil. Roku 1833 ji majitelka Filipína z Mühlen propachtovala pražským velkoobchodníkům Josefu Eduardu Krugovi a Josefu Bärenreuterovi. Ti ve statku založili cukrovar, v hospodářských budovách měli skladiště a v obytné budově kanceláře. Cukrovar zanikl ještě v 1. polovině 19. století, vinohrad zde stále existoval.\n\nRoku 1895 koupila usedlost Vinohradská záložna, která část pozemků odprodala pro rozšíření Olšanských hřbitovů a stavbu Vinohradské nemocnice a část rozparcelovala jako stavební pozemky. Hospodářský dvůr chátral a byl zbořen po roce 1945.\n\n\n\n"}
{"id": "1293692", "url": "https://cs.wikipedia.org/wiki?curid=1293692", "title": "Musa Panti Filibus", "text": "Musa Panti Filibus\n\nMusa Panti Filibus (* 1960) je nigerijský luterský duchovní, od roku 2016 arcibiskup Luterské Kristovy církve v Nigérii (\"Lutheran Church of Christ in Nigeria\" – LCCN).\n\nOd roku 2017 zastává též úřad prezidenta Světové luterské federace.\n\n"}
{"id": "1293696", "url": "https://cs.wikipedia.org/wiki?curid=1293696", "title": "Mlýn Janderov", "text": "Mlýn Janderov\n\nAutomatický mlýn Janderov se nalézá v chrudimské místní části Presy na levém břehu řeky Chrudimky asi 2 km od centra.\n\nPrvní písemná zmínka o vodním mlýnu pochází z roku 1570. Po roce 1920 byl mlýn zmodernizován a předělán na pohon elektrickou energií částečně z vlastní malé vodní elektrárny, částečně z elektrické sítě. V letech 1963 – 1996 bylo ve mlýně zřízeno samostatné odborné učiliště pro obor mlynář. Mlýn provozuje firma Mlýn Janderov, spol. s r. o. Ve mlýně se na válcových stolicích mele pšenice a žito. Jelikož obě linky některé součásti sdílejí, mele se vždy v jednu chvíli buď pšenice nebo žito.\n\n"}
{"id": "1293698", "url": "https://cs.wikipedia.org/wiki?curid=1293698", "title": "Muslim Mukimovič Abdullin", "text": "Muslim Mukimovič Abdullin\n\nMuslim Mukimovič Abdullin, kazašsky Мүсілім Мүкімұлы Абдуллин, (14. března 1916, Öskemen - 7. prosince 1996, Almaty) byl sovětský a kazašský zpěvák (lyrický tenor). Národní umělec Kazašského SSR (1947). Dvojče pěvce Rišata Abdullina.\n\nOd roku 1933 do roku 1935 studoval na Almatské hudební škole. V roce 1936 vstoupil na kazašskou odnož moskevské konzervatoře a absolvoval na ní v roce 1939. Od roku 1939 do roku 1965 byl sólistou opery Kazašského divadla opery a baletu Abaj. Od roku 1955 člen Komunistické strany. Od roku 1965 byl uměleckým ředitelem Kazachkoncertu. \n\nZtělesnil na jevišti postavy lyrického charakteru: Tulegena, Kajrakbaja, Balpana, Arystana, Lenského, Serika (Biržan a Sára), Zilkary, Tujakbaja, Azima a další. Člen Dekády kazašské literatury a umění v Moskvě (1936). \n"}
{"id": "1293700", "url": "https://cs.wikipedia.org/wiki?curid=1293700", "title": "Seznam představitelů městské části Brno-Královo Pole", "text": "Seznam představitelů městské části Brno-Královo Pole\n\nSeznam představitelů městské části Brno-Královo Pole.\npřehled do roku 1920: \n"}
{"id": "1293707", "url": "https://cs.wikipedia.org/wiki?curid=1293707", "title": "Seznam představitelů městské části Brno-Bystrc", "text": "Seznam představitelů městské části Brno-Bystrc\n\nSeznam představitelů městské části Brno-Bystrc.\n\n"}
{"id": "1293724", "url": "https://cs.wikipedia.org/wiki?curid=1293724", "title": "Mustafa Fadilpašić", "text": "Mustafa Fadilpašić\n\nMustafa-beg nebo Mustaj-beg Hajruddin Fadilpašić (1835/1836 Sarajevo, osmanská říše – 6. prosince 1892 Sarajevo, Bosna a Hercegovina) byl sarajevský starosta bosňáckého původu. V dobových dokumentech je příjmení uváděno i jako Fadil Pašić.\n\nNarodil do vlivné a zámožné rodiny osmanského úředníka a velkostatkáře Fadil-paši Šerifoviće. Mustafa vyrůstal a vzdělával se v Cařihradu, kde jeho otec dlouhodobě pracoval. Jistý čas s rodinou pobýval v Egyptě. Krátce po návratu do Bosny (někdy před rokem 1870) se oženil s Nuri/Nurou Gradaščević, ve své době nejbohatším pozemkovým vlastníkem v celé Bosně i Hercegovině. Společně přivedli na svět syny Sadika a Fadila. Podruhé se oženil s Kjanou Sulejmanpašić z Bugojna.\n\nFadil-paša Šerifović se roku 1878 přišel poklonit přicházejícím rakousko-uherským okupačním jednotkám, nicméně kvůli nevybíravému jednání jejich velitele Josipa Filipoviće se rozhodl emigrovat do osmanské říše. Později 25. listopadu 1882 zemřel v Cařihradu. Mustafa-beg Fadilpašić byl v srpnu 1878, téměř okamžitě po vstupu habsburských vojsk do bosenské metropole, jmenován prvním starostou Sarajeva a jako loajální úředník ve funkci setrval až do své smrti. Mandát zastupitele obhájil roku 1884, 1887 a 1890. Současně byl od roku 1883 předsedou Vakufského pověřenectva, které spravovalo rozsáhlý majetek islámských nadací v Bosně a Hercegovině. Na počest svého otce používal příjmení Fadilpašić, stejně jako jeho bratr Mahmut-beg (1853/1854–1912, zvolen sarajevským zastupitelem 1887, 1890, 1893, 1896, 1899, 1902, 1905 a 1910, 1908 nebyl zvolen) a Omer-beg (1838/1839–1887, zvolen sarajevským zastupitelem 1884 a 1887).\n\nZa Fadilpašićova mandátu byla započata rozsáhlá přestavba Sarajeva. Velkou měrou tomu pomohl rozsáhlý požár, který poničil centrum města roku 1879. V Sarajevu byla rovněž zavedena tramvajová doprava, nejprve jako koňská dráha (1885).\n\nFadilpašić byl nositelem řady vyznamenání: roku 1879 obdržel řád železné koruny III. třídy (odznak na prsou), roku 1882 řád Františka Josefa II. třídy, komtur s hvězdou, a nakonec roku 1888 řád železné koruny II. třídy (odznak na krční stuze). \n\nMustafa-beg zemřel 6. prosince 1892 ve Vakuské nemocnici v Sarajevu, kam byl téhož převezen po záchvatu nevolnosti. Zádušní mše se uskutečnila druhého dne v sarajevské Carově mešitě. Tělesné ostatky byly uloženy ve dvoře Gazi Husrev-begovy mešity.\n"}
{"id": "1293732", "url": "https://cs.wikipedia.org/wiki?curid=1293732", "title": "Don's Plum", "text": "Don's Plum\n\nDon's Plum je americký hraný film, jehož režisérem byl R. D. Robb. Hrají v něm Leonardo DiCaprio, Kevin Connolly, Tobey Maguire, Scott Bloom, Jenny Lewis a další. Natočen byl v letech 1995 až 1996. Roku 1998 byli DiCaprio a Maguire zažalování producentem Davidem Stutmanem, neboť údajně „provedli podvodnou a donucovací kampaň k zabránění vydání filmu“. Následně bylo zakázáno uvedení snímku ve Spojených státech amerických a Kanadě. Roku 2001 měl snímek premiéru v Berlíně. Druhý producent Dale Wheatley později založil internetovou stránku freedonsplum.com, na níž snímek obhajuje. Původně zde byl i odkaz na video s filmem, který byl však po upozornění zástupců DiCapria a Maguirea roku 2016 odstraněn. Jde o černobílý film.\n\n"}
{"id": "1293733", "url": "https://cs.wikipedia.org/wiki?curid=1293733", "title": "Městys Blížkovice", "text": "Městys Blížkovice\n\nMěstys Blížkovice (německy \"\") je vesnice, součást městysu Blížkovice v okrese Znojmo. Tvoří jednu ze dvou základních sídelních jednotek obce, přičemž leží ve vlastním katastrálním území o rozloze 6,61 km².\n\nPrvní písemná zmínka o městečku je z roku 1349, kdy je zároveň zmiňována i sousední Ves Blížkovice. Obě sídla, ač stejně pojmenovaná a ležící těsně vedle sebe, byla po většinu své historie samostatná. Roku 1910 byla sloučena v jednu obec, tento stav ale trval pouhý rok. K definitivnímu sloučení Městysu Blížkovice a Vsi Blížkovice došlo v roce 1919, nová obec získala jméno Blížkovice.\n\nBývalé městečko tvoří tvoří severovýchodní část obce s náměstím, kostelem svatého Bartoloměje a zástavbou směrem k železniční zastávce.\n"}
{"id": "1293734", "url": "https://cs.wikipedia.org/wiki?curid=1293734", "title": "Ves Blížkovice", "text": "Ves Blížkovice\n\nVes Blížkovice (německy \"\") je vesnice, součást městysu Blížkovice v okrese Znojmo. Tvoří jednu ze dvou základních sídelních jednotek obce, přičemž leží ve vlastním katastrálním území o rozloze 14,20 km².\n\nPrvní písemná zmínka o vsi je z roku 1349, kdy je zároveň zmiňován i sousední Městys Blížkovice. Obě sídla, ač stejně pojmenovaná a ležící těsně vedle sebe, byla po většinu své historie samostatná. Roku 1910 byla sloučena v jednu obec, tento stav ale trval pouhý rok. K definitivnímu sloučení Vsi Blížkovice a Městysu Blížkovice došlo v roce 1919, nová obec získala jméno Blížkovice.\n\nBývalá obec tvoří jihozápadní část současné obce, její intravilán tvoří především zástavba kolem dvou rovnoběžných ulic po obou stranách Syrovického potoka.\n"}
{"id": "1293738", "url": "https://cs.wikipedia.org/wiki?curid=1293738", "title": "Daily Mail", "text": "Daily Mail\n\nDaily Mail je britský bulvární deník vydáváný v Londýně a vlastněný společností Daily Mail and General Trust. První vydání vyšlo v roce 1896 a bylo vydáno baronem Alfredem Harmsworthem, 1. viktomtem Northcliffovským, též známým jako baron Norhcliff nebo hrabě Northcliff. Tyto noviny stály na počátku masového rozšíření novin v Británii a tento pojem masifikace je znám jako Northcliffovská revoluce. Daily Mail jsou druhým nejprodávanějším deníkem v Británii po The Sun. Vychází ve formátu tabloid a vydává je DMG Media.\n\n"}
{"id": "1293741", "url": "https://cs.wikipedia.org/wiki?curid=1293741", "title": "Šternek", "text": "Šternek\n\nŠternek je zřícenina hradu, která leží u Bílčic nedaleko města Dvorce v okrese Bruntál nad údolím Moravice. Hrad byl zapsán do Ústředního seznamu kulturních památek ČR. \n\nDle názvu hradu se dá dedukovat, že zakladatelem hradu byl rod Šternberků. Předpokládá se, že hrad vznikl někdy před rokem 1308. Hrad měl kontrolovat cestu a brod, ale vymezovat se i proti biskupským državám za řekou (hrad Medlice). Tyto državy ovšem záhy přešly také na Šternberky. Hrad tak ztratil svůj význam. Roku 1397 je zmiňována vesnice Sternek, hrad byl tehdy možná následkem markraběcích válek v rozvalinách. Roku 1403 připadl hrad olomouckému biskupství jako léno. Toto léno získal Petr z Kravař, ten však hrad neužíval a roku 1410 ho snad spolu s obcí postoupil městu Dvorce. Hrad snad mohl sloužit ještě začátkem 15. století a jeho zánik mohl souviset s husitskými válkami či snad česko-uherskými válkami. Ještě roku 1561 se uvádí, ale už jako pustý. Později se hrad ani ves již nepřipomínají. \n\nZ hradu se téměř nic nedochovalo, prakticky jen místo, kde stál. Jádro hradu bylo od severozápadního k severovýchodnímu rohu chráněno 10 metrů širokým příkopemm, který je dnes již dosti plytký a byl částečně vysekán do skály. Příkop chránil ještě val. Val chránil hrad i ze severu. Místy se nachází na místě hradeb nesouvislé kamení. Hrad měl malé předhradí, rozměry asi 15 × 17 metru. Jádro hradu mělo rozměry asi 40 × 15 až 25 metrů a zřejmě na něm někde stál palác. Důvodem pro malou zachovalost hradu je to, že byl zřejmě v 70. letech 18. století rozebrán na stavbu silnice Olomouc-Opava. Zdá se, že byla odtěžena i část skály pod hradem.\n"}
{"id": "1293746", "url": "https://cs.wikipedia.org/wiki?curid=1293746", "title": "Michal Kosmál", "text": "Michal Kosmál\n\nMichal Kosmál (* 3. května 1974) je bývalý český fotbalový brankář. Po skončení aktivní kariéry působí jako trenér a kouč.\n\nV české lize hrál za SFC Opava. Nastoupil ve 2 ligových utkáních. V nižších soutěžích hrál i za FC SYNOT Staré Město, FC Vítkovice, SK Železárny Třinec, FK Kunovice a FC Hlučín.\n\n\n"}
{"id": "1293761", "url": "https://cs.wikipedia.org/wiki?curid=1293761", "title": "Josef Kandert", "text": "Josef Kandert\n\nJosef Kandert (* 22. červenec 1943 Praha) je český orientalista, religionista, etnolog, muzejník a vysokoškolský pedagog.\n\nPo maturitě vystudoval orientalistiku na filozofické fakultě Univerzity Karlovy v Praze. Nastoupil jako kurátor afrických sbírek do Náprstkova muzea a především se věnoval přednáškám a psaní odborných i populárních knih z orientalistiky a religionistiky. \nJako dlouholetý zaměstnanec Náprstkova muzea vícekrát cestoval do Afriky. Podílel na mnoha výstavách a publikacích muzea, společně s Věrou Šťovíčovou psal cestopisy a v době kdy byla chartistkou, dělal jejím publikacím svým jménem pokrývače. Překládá oborové publikace z angličtiny \n\nVyučuje na katedře sociologie Fakulty sociálních věd Univerzity Karlovy v Praze, obhájil kandidátskou disertační práci, habilitoval se a byl jmenován profesorem sociologie. Manželka Olga Kandertová (*1944) je amerikanistka.\n\nNapsal přes 90 publikací, nejcennější jsou jeho monografie o Africe, jejích obyvatelích a umění, o mytologii a náboženských systémech, také sociologické a etnologické studie o českých zemích a Slovensku ve 2. polovině 20. století.\n\n"}
{"id": "1293769", "url": "https://cs.wikipedia.org/wiki?curid=1293769", "title": "Seznam představitelů městské části Brno-Komín", "text": "Seznam představitelů městské části Brno-Komín\n\nSeznam představitelů městské části Brno-Komín.\n\nRoku 1849 se za 4060 zlatých, 26 krejcarů, vykoupili komínští z poddanosti. Jsou zvoleni první radní a starosta obce. \nA v roce 1919 spolu s dalšími předměstími je Komín připojen k Velkému Brnu.\n\n"}
{"id": "1293778", "url": "https://cs.wikipedia.org/wiki?curid=1293778", "title": "Moorhead", "text": "Moorhead\n\nMoorhead je město v americkém státě Minnesota ve Clay County, jehož je sídlem. Je největším městem na severozápadě státu. V roce 2015 zde žilo 42 005 obyvatel. Nachází se na východním břehu Severní Červené řeky naproti Fargu v Severní Dakotě.\n\nMěsto bylo založeno v roce 1871. Je pojmenováno po činovníku Severopacifiské železnice Williamu Garrowayi Moorheadovi (1811–1895).\n"}
{"id": "1293785", "url": "https://cs.wikipedia.org/wiki?curid=1293785", "title": "Hnutí BDS", "text": "Hnutí BDS\n\nBoycott, Divestment and Sanctions Movement (doslovně česky: Hnutí Bojkot, Stažení investic a Sankce) (také známé jako BDS a Hnutí BDS) je globální kampaň snažící se zvýšit ekonomický a politický tlak na Izrael, aby došlo k naplnění stanoveným cílům hnutí: konec izraelské okupace a kolonizace Palestinských území a Golanských Výšin, rovnoprávnost pro arabsko-palestinské občany Izraele a uznání práva na návrat palestinských uprchlíků.\n\nKampaň je organizována a koordinována Palestinským národním výborem BDS. Kampaň byla zahájena dne 9. července 2005 více než 170 palestinskými nevládními organizacemi s cílem prosazení podpory Palestiny bojkotem Izraele, stažením investic z Izraele a uplatněním mezinárodních sankcí proti Izraeli. S odvoláním na platné rezoluce OSN a na odkaz kampaní proti apartheidu v Jižní Africe, kampaň BDS volá po \"různých formách bojkotu Izraele, dokud nebudou splněny závazky vyplývající z mezinárodního práva\". Protesty a konference na podporu kampaně se konají v mnoha zemích po celém světě.\n\nPříznivci BDS porovnávají hnutí s Hnutím proti apartheidu ve 20. století a vidí své akce podobné bojkotům Jižní Afriky během apartheidu, situaci v Izraeli přirovnávají k apartheidu. Kritici BDS vehementně popírají obvinění, že Izrael je apartheidní stát, tvrdí mimo jiné, že v Izraeli (mimo Západní břeh) \"Židé a Arabové žijí volně ve společných sousedstvích...není vynucována segregace\", a že Arabové a Židé spolu přicházejí do styku v každém nákupním centru, restauraci, nebo v nemocnici v Izraeli.\n\nKritici dále tvrdí, že hnutí BDS odrazuje Palestinské vedení od současných jednání s Izraelem, je antisemitské, připomíná historické protižidovské bojkoty jako Nacistický bojkot židovských obchodů a že to je forma antisemitického Antisionismu, který podporuje delegitimizaci Izraele.\n\nRozsah, účinnosti a morální otázka hnutí BDS je předmětem četných diskusí.\n\nJedním z cílů stanovených při založení Arabské ligy v roce 1945 bylo \"postihnout další židovský rozvoj v Palestině pomocí bojkotu sionistického zboží\". Na podporu byla založena ústřední kancelář pro bojkot. Po vzniku Izraele v roce 1948 byl bojkot židovského vývozu z Palestiny změněn na bojkot izraelského zboží i služeb. Primárně byl bojkot zaměřen na přímý bojkot izraelského zboží, sekundárně byl vyvíjen tlak na státy a instituce neobchodovat s Izraelem, terciárně byl vyvíjen tlak na firmy z nezúčastněných třetích zemí, aby neobchodovaly s firmami se vztahy s Izraelem.\n\nMarc Greendorfer soudí, že Hnutí BDS má kořeny v bojkotu Izraele Arabskou ligou a sdílí s ním jméno, poslání, úkoly, metodiku i cíle.\n\nBěhem Druhé intifády začali Palestinci vzbuzovat mezinárodní solidaritu a vzniklá podpora mohla být využita k vývoji tlaku na Izrael nenásilným způsobem. V roce 2002, organizace v Evropě, v Austrálii, ve Spojených státech, a na Palestinských územích volají po bojkotu izraelských institucí, včetně akademických a kulturních. Palestinští akademici a intelektuálové volají také po bojkotu v říjnu 2003. V roce 2004 nabraly pokusy o koordinaci bojkotu na síle po zahájení stavby izraelské separační bariéry na Západním břehu. V dubnu 2004 byla založena Palestinská kampaň za akademický a kulturní bojkot Izraele (Palestinian Campaign for the Academic and Cultural Boycott of Israel; PACBI). Jedním ze zakladatelů byl Omar Barghouti.\n\nDne 9. července 2005, v den prvního výročí vydání poradního názoru Mezinárodním soudním dvorem (anglicky \"International Court of Justice - ICJ\") označující Separační bariéru na Západním břehu za porušení mezinárodního práva, velké množství organizací reprezentujících Palestince v Izraeli, Palestině a v zahraničí vyzvalo mezinárodní společenství k bojkotu, stažení investic a k sankcím proti Izraeli, dokud nebude jednat v souladu s mezinárodním právem a s Všeobecnou deklarací lidských práv. Na první palestinské BDS konferenci, pořádané v Ramalláhu v listopadu 2007, byl založen Palestinian BDS National Committee (BNC) jako orgán pro celosvětovou koordinaci kampaní Hnutí BDS. Hlavní příklad a zdroj inspirace hnutí je bojkot Jižní Afriky Hnutím proti apatheidu ve 20. století \n"}
{"id": "1293810", "url": "https://cs.wikipedia.org/wiki?curid=1293810", "title": "Rover 75", "text": "Rover 75\n\nRover 75 je osobní automobil vyšší střední třídy vyráběný v letech 1998 – 2000 společností Rover Group a od roku 2000 nástupnickou společností MG Rover Group. Rover 75 byl vyráběn ve verzi sedan nebo kombi s pohonem předních kol a v roce 2002 byla představena i verze V8 s osmiválcovým motorem Ford vpředu, pohonem zadních kol a zvětšeným rozvorem. V roce 2001 uvedla MG Rover také sportovní verzi pod značkou MG nazvanou MG ZT.\n\nRover 75 byl vyvinut automobilkou Rover Group v Cowley u Oxfordu během jediného roku. Poté, co BMW odprodali celou skupinu Rover Group, se výroba převedla na nově vzniklou společnost MG Rover Group, kterou založilo konsorcium Phoenix Venture Holdings okolo bývalého výkonného ředitele Roveru Johna Towerse. Výrobní kapacita byla poté přestěhována do posledního závodu ve vlastnictví Roveru v Longbridge v Birminghamu. V Cowley zůstala pouze výroba vozu Mini, kterou si BMW ponechali.\n\nRover 75 byl odhalen veřejnosti v roce 1998 na výstavě British International Motor Show v Birminghamu a první vyrobené kusy se začaly prodávat v únoru 1999. Výroba modelů Rover 75 a MG ZT skončila 8. dubna 2005, kdy byl na výrobce MG Rover Group vyhlášen konkurz.\n\nProjekt Roveru 75 začal jako součást tří nových návrhů pod vedením Richarda Woolleyho a to jako velký sedan s kódovým označením Flagship, menší vozidlo (s kódovým jménem Eric) a 75. Z nich se ujal pouze koncept 75. Původním cílem bylo znovu faceliftovat předchozí model Rover 600, ale po převzetí Rover Group automobilkou BMW bylo rychle rozhodnuto, že tato platforma nebude znovu použita, ale bude nahrazena zcela novým modelem.\n\nPráce na novém modelu s kódovým označením R40 pokračovaly s malými provozními zásahy ze strany BMW. Design byl přijat nadšenou reakcí ze strany vedení a obě společnosti věřily, že klasický vzhled bude pro Rover ideálním směrem. Byly přijaty nové, revoluční konstrukční postupy 3D simulace virtuální reality včetně technik simulace \"ebuild\", čímž se zajistilo, že vůz ve fázi sériové výroby dosáhne špičkové kvality.\n\nK pohonu nového vozu byla využita řada benzinových a vznětových motorů o objemu od 1,8 až po 2,5 litru. K dispozici byly čtyřválcové benzínové motory Rover řady K-Series objemu 1.8 litru a šestiválcové benzínové agregáty řady KV6 se čtyřmi vačkovými hřídeli nabízeným buď s objemem 2.0 litru s krátkým zdvihem nebo revidovaný o objemu 2,5 litru. Dvoulitrový šestiválec byl kvůli emisním limitům později nahrazován čtyřválcem K-Series o objemu 1,8 litru s turbodmychadlem. Jako vznětový motor byl použit BMW M47, který byl Roverem značně přepracován a dostal nové označení M47R.\n\nVšechny modely byly dále osazovány buď pětistupňovou manuální převodovkou Getrag 283 od stejnojmenné firmy, která byla dodávána z nového závodu Getrag ve městě Bari v Itálii nebo pětistupňovou automatickou převodovkou JATCO JF506E čímž se Rover 75 stal jedním z prvních automobilů s příčným uložením motoru, který byl touto převodovkou osazen.\n\nVůz byl vybaven kotoučovými brzdami doplněnými systémem Bosch 5.7 se čtyřkanálovým ABS a elektronickým rozložením brzdné síly. Ruční brzda byla ovládána lankem, které bylo spojeno s bubnem integrovaným uvnitř zadních kotoučů.\n\nPřední náprava typu MacPherson byla ukotvena litými spodními rameny ve tvaru L. Široké rozestupy montážních bodů, poddajné vymezovací vložky a obvodový podrám poskytly modelu komfortní jízdní vlastnosti s jemným a přesným řízením a to napříč modelovou řadou včetně sportovních derivátů jako je pozdější MG ZT. Jako zadní náprava byla nakonec zvolena po dlouhých úvahách osvědčená víceprvková koncepce BMW Z-Axle, která byla vyvinuta roku 1988 pro sportovní vůz BMW Z1.\n\nPočáteční prodeje modelu Rover 75 během roku 1999 nesplnila očekávání a oproti konkurenčním modelům stejné třídy, jako bylo BMW řady 3 nebo Audi A4 se v prodejních mapách britských automobilů příliš neprosadil. Důvodem bylo hlavně to, že při veřejném odhalení automobilu na autosalonu v Birminghamu byl bohužel plánován i projev šéfa společnosti BMW Bernda Pischetsrieder, který mediálně zcela zastínil odhalení nového automobilu. Tento projev totiž mimo jiného obsahoval kritiku přístupu britské vlády k finanční pomoci při sanaci továrny Rover v Longbridge (kde měly být vyráběny také nové modely Mini a R30). Média to interpretovala tak, že BMW není spokojeno s pokračujícími finančními ztrátami a zamýšlí tedy ukončit výrobu vozů Rover a továrnu uzavřít. To nepochybně vyděsilo mnoho potenciálních kupujících a to i přes velmi pozitivní reakce na samotný vůz. Tyto reakce dokonce předčili očekávání oproti konkurenčnímu modelu Jaguar S-Type, který byl odhalen ve stejný den jen o pár stánků dál na totožné výstavě.\nTržby se nakonec v průběhu roku 2000 výrazně zvýšily a Rover 75 se tak v dubnu toho roku stal pátým nejpopulárnějším automobilem v Británii. V době bankrotu MG Rover Group v dubnu 2005 se vůz stále poměrně dobře prodával a dokonce několik neprodaných vozů bylo na skladě ještě na počátku roku 2007, kdy se čínská společnost Nanjing Automobile, která skoupila práva na tento model chystala znovu otevřít továrnu v Longbridge.\n\nNa základě kombinace bezpečnosti, výkonu a nákladů na údržbu byl Rover 75 v roce 2011 ve Spojeném království považován za auto s nejmenšími náklady na provoz včetně pojištění napříč věkovými skupinami a u dieslových variant byl na základě spotřeby a výše daní Rover 75 považován za nejúčinnější naftový vůz ve své třídě.\n\nVozy jsou i přes své stáří stále oblíbené a jsou aktivně podporovány kluby vlastníků, které se rozrůstají. \n\nElektronický systém Rover 75, který byl částečně převzat z BMW byl navržen jako celistvý kompletní systém pro automobily (zabudovaný audiosystém, navigace, televizní a telekomunikační systémy) a je založen na velmi flexibilním automobilovém počítačovém systému BMW, který byl pro potřeby Roveru jednoduše upraven. Výsledkem tohoto kroku je, že model Rover 75 lze snadno upgradovat pomocí nejnovějších technologií BMW, včetně systému Bluetooth, navigačního systému na bázi DVD a širokoúhlých displejů stejně jako CD přehrávačů s možnostmi přehrávání i formátu MP3.\n\nRover 75 (včetně jeho sportovní verze MG ZT) byly poháněny kombinací vlastních benzínových motorů řady K-series (včetně KV6), osmiválcového motoru Ford Modular V8 a motorů na LPG. Verze se vznětovým motorem používala motory BMW M47. Ten byl označen jako M47R, jelikož se od originálního modelu odlišoval a měl vylepšené vlastnosti, které byly pro Rover jedinečné. Původní motor BMW M47 byl podélný, kdežto M47R, vytvořený speciálně pro Rovery ve spolupráci s rakouskou firmou Steyr, byl uložen příčně. Dále byl vybaven technologií Common rail, větším turbodmychadlem a sofistikovaným systémem řízení a měření teploty agregátu. Nicméně jádro motoru i hlava zůstali shodné s původním modelem od BMW. \n\n\n"}
{"id": "1293817", "url": "https://cs.wikipedia.org/wiki?curid=1293817", "title": "Národní fotbalová asociace Bruneje", "text": "Národní fotbalová asociace Bruneje\n\nNárodní fotbalová asociace Bruneje (malajsky: Persatuan Bolasepak Kebangsaan Negara Brunej Darussalam) je řídícím orgánem fotbalu v Bruneji, který spravuje národní fotbalový tým Bruneje. Asociace je nástupnickou organizací fotbalového svazu Brunej Darussalam (FABD), založeného roku 1959, který byl v roce 2008 zakázán mezinárodním fotbalovým svazem (FIFA) a asijským fotbalovým svazem (AFC) za neoprávněné vládní zásahy.\nZákaz pro Brunejskou fotbalovou asociaci byl zrušen v roce 2011.\n"}
{"id": "1293818", "url": "https://cs.wikipedia.org/wiki?curid=1293818", "title": "Adalbert Josef Karl Hiller", "text": "Adalbert Josef Karl Hiller\n\nAdalbert Josef Karl Hiller (19. května 1863 Brno–19. listopadu 1923 Brno) byl podnikatel ve slévárenství a poslanec moravského zemského sněmu. Čestný občan Brna v roce 1913. V letech 1904–1917 byl členem brněnského obecního výboru.\n\nTaké Adalbert Hiller mladší, byl synem brněnského zvonaře Adalberta Gottfrieda Hillera (1832–1866). Vystudoval německou techniku pravděpodobně v Brně. Po první světové válce využil situaci nedostatku po rekvírovaných zvonech. V době nezletilostí dětí vedla firmu (od roku 1866) jeho matka Anna Hillerová (1831–1919). Do firmy vstoupil v roce 1893 a se svým bratrem Richardem Adalbertem Franzem Hillerem vedl firmu \"Adalbert Hiller’s Witwe und Sohn\". Od roku 1923 byl jediným vlastníkem. Po jeho smrti manželka Irena pokračovala ve vedení firmy a od roku 1933 pokračoval adoptovaný syn Ing. Richard Herman Hiller (15. srpna 1905-?). V roce 1937 byla dílna v konkurzu a zanikla.\n\nOženil se v roce 1900 s Irenne (1874– po 1945), rozenou Hellmann, dcerou úředníka Úvěrového ústavu v Brně. Z jejich svazku vzešly děti:\n\nZ jeho produkce byla značná část zvonů rekvírovaná jak v období první tak druhé světové války. Seznam míst kde jsou zavěšeny zvony jak z dílny \"Adalbert Hiller’s Witwe und Sohn\", tak i vlastní produkce (zdroj není-li uvedeno jinak).\n\n"}
{"id": "1293821", "url": "https://cs.wikipedia.org/wiki?curid=1293821", "title": "LKP", "text": "LKP\n\nZkratka LKP má více významů:\n\n"}
{"id": "1293822", "url": "https://cs.wikipedia.org/wiki?curid=1293822", "title": "Štola Mořic", "text": "Štola Mořic\n\nPřírodní památka Štola Mořic je chráněné území nalézající se na katastrálním území Bořkovic, které jsou součástí obce Zvěstov v okrese Benešov. Přírodní památka je v péči Krajského úřadu Středočeského kraje. Přírodní památka byla vyhlášena v roce 2014, avšak již od roku 2005 je štola Mořic chráněna jako evropsky významný lokalita.\n\nŠtola Mořic sloužila jako odvodňovací štola zlatodolu Roudný. Jedná se o 300 m dlouhou přímou chodbu s dvěma krátkými odbočkami, která je stabilně zatopená do výšky kolem 1 m. Štola vyúsťuje na břehu Bořkovického potoka. Průměrná světlost štoly je 1,6 x 2 m.\n\nDůvodem ochrany je významné zimoviště pěti druhů netopýrů – netopýra velkého \"(Myotis myotis)\", netopýra vodního \"(Myotis daubentonii)\", netopýra ušatého \"(Plecotus auritus)\", netopýra řasnatého \"(Myotis nattereri)\" a netopýra dlouhouchého \"(Plecotus austriacus)\".\n\nŠtola, která bývala součástí Dolu Roudný, se nachází v dosti odlehlé poloze stranou návštěvnických tras, navíc přední část štoly je zatopená. V roce 2002 byl vstup do štoly opatřen uzamykatelnými dveřmi s vletovými otvory o rozměrech 40x 15 cm. Vchod byl částečně vyzděn a v podezdívce byl ponechán malý otvor, který by měl umožnit výtok vody ze štoly. V následujících letech byl zaznamenán pokles počtu zimujících netopýrů. Příčinou tohoto poklesu mohla být skutečnost, že došlo ke změně vzhledu a světlosti vstupu a chodby štoly. V důsledku stavebních úprav se také změnilo mikroklima ve štole, neboť byl omezen odtok vody. Další ohrožení představuje nestabilita skalního portálu a svahu nad vstupem do štoly, které hrozí zřícením.\n\n"}
{"id": "1293824", "url": "https://cs.wikipedia.org/wiki?curid=1293824", "title": "Vlčkovice - Dubský rybník", "text": "Vlčkovice - Dubský rybník\n\nPřírodní památka Vlčkovice - Dubský rybník je chráněné území nalézající se nedaleko obce Broumovice v okrese Benešov. Důvodem ochrany je ochrana populace kuňky obecné \"(Bombina bombina)\".\n"}
{"id": "1293825", "url": "https://cs.wikipedia.org/wiki?curid=1293825", "title": "Dynastie Konbaung", "text": "Dynastie Konbaung\n\nDynastie Konbaung byla královská dynastie, která vládla Barmě v letech 1752-1885. Vytvořila druhou největší říši v barmské historii, někdy zvanou Třetí barmská říše. Připojila či vlivově ovládla Manípur, Arakanský stát, Království Ahom, Bago a Království Ajutthaja. Provedla též řadu reforem, které položily základ modernímu barmskému státu, nicméně nepodařilo se jí nakonec uhájit nezávislost na Britech, s nimiž prohrála ve všech třech Anglo-barmských válkách (v letech 1824–1885). Zakladatelem dynastie byl Alaungpaja, po něm je někdy dynastie též nazývána Alaungpajova. Alaungpaja byl původně lokálním vůdcem, roku 1752 však ovládl království Hanthawaddy, z něhož vyhnal Francouze a Brity. Zemi pak v letech 1752–1760 vládl jako absolutní monarcha, stejně jako všichni jeho následovníci. Těch bylo deset: Naungdawgyi (1760-1763), Hsinbyushin (1763-1776), Singu (1776-1781), Phaungka (1782), Bodawpaya (1782-1819), Bagyidaw (1819-1837), Tharrawaddy (1837-1846), Pagan (1846-1853), Mindon (1853-1878), Thibaw (1878-1885). Dynastie několikrát změnila hlavní město svého království, posledním bylo Mandalaj (1859–1885). \n"}
{"id": "1293827", "url": "https://cs.wikipedia.org/wiki?curid=1293827", "title": "Vysoký Újezd – kostel", "text": "Vysoký Újezd – kostel\n\nPřírodní památka Vysoký Újezd – kostel je chráněné území nalézající se v obci Vysoký Újezd v okrese Benešov. Bylo zřízeno kvůli ochraně letní kolonie netopýra velkého (\"Myotis myotis\") na půdě kostela Narození Panny Marie.\n"}
{"id": "1293836", "url": "https://cs.wikipedia.org/wiki?curid=1293836", "title": "Worrals", "text": "Worrals\n\nJoan Worralson známější jako \"Worrals\", je fiktivní hrdinka autora W. E. Johnse.\n\nWorrals byla příslušnicí ženských pomocných leteckých sborů (WAAF) britského letectva za druhé světové války.\nSpolu se svou kamarádkou Betty \"Frecks\" Lovellovou se vyskytuje v 11 knihách, z nichž 5 vyšlo i česky.\n\nJohns napsal knihy na zakázku v letech 1940–51 právě pro WAAF.\n\nDále se jedna povídka o Worrals nacházela v knize \"Comrades in Arms\" (česky \"Biggles – Bouře nad Německem\")\n"}
{"id": "1293898", "url": "https://cs.wikipedia.org/wiki?curid=1293898", "title": "Vladimír Guth", "text": "Vladimír Guth\n\nVladimír Guth (3. února 1905 Vrchlabí – 24. června 1980 Praha) byl český astronom. Zabýval se především sledováním komet a meteorických rojů. Byl také ředitelem astronomické observatoře na Skalnatém plese na Slovensku.\n\nVladimír Guth se narodil ve Vrchlabí. Vystudoval astronomii na Přírodovědecké fakultě Univerzity Karlovy v Praze, kde získal titul doktora přírodních věd (1929), na své alma mater se i habilitoval (1949). V letech 1928 – 1950 působil na Státní hvězdárně v Praze a na observatoři Ondřejov. V roce 1951 vystřídal Antonína Bečváře jako ředitel astronomické observatoře na Skalnatém plese. Během působení Vladimíra Gutha byla observatoř dobudována a byla začleněna do systému akademických pracovišť jako Astronomický ústav slovenské akademie věd, přičemž Vladimír Guth se stal jeho prvním ředitelem. V této době Guth pravidelně přednášel na Univerzitě Komenského v Bratislavě. Vyškolil první slovenské aspiranty. \n\nV roce 1956 se vrátil do Astronomického ústavu Akademie věd v Ondřejově. Zde byl vedoucím oddělení meziplanetární hmoty a vedoucím observatoře. Ve stejném roce obhájil titul DrSc. Od roku 1961 externě přednášel astronomii na Univerzitě Karlově v Praze, kde byl v roce 1966 jmenován řádným profesorem. Byl zvolen členem korespondentem Slovenské akademie věd (1953) a později Československé akademie věd (1962). Zemřel 24. června 1980 v Praze.\n\nHlavní oblastí vědecké činnosti Vladimíra Gutha byl výzkum meziplanetární hmoty, zejména dynamika komet a meteorických rojů. Stal se světovou kapacitou v oblasti metodiky a interpretace vizuálních pozorování meteorů. Byl zakladatelem československé meteorické školy, která se v celosvětovém měřítku získala mnoho prvenství. Věnoval se ale také dalším astronomickým problémům: od výpočtu dráhy komet přes dynamiku umělých družic až k výzkumu atmosférické extinkce. Vedl dvě expedice do SSSR za zatměním Slunce (v letech 1936 a v roce 1954). Měl zásluhu na úspěšné účasti Československa na velkých mezinárodních projektech, jako byl Mezinárodní geofyzikální rok (1957/1958) nebo program Interkosmos. Byl spoluautorem známé dvousvazkové knihy \"Astronomie\" (1954) a celkem 37 vydání \"Hvězdářské ročenky\".\n\nJe autorem řady původních vědeckých prací z meteorické astronomie, astrometrie a nebeské mechaniky. V letech 1959 – 1962 byl prvním prezidentem Slovenské astronomické společnosti při Slovenské akademii věd a od roku 1966 viceprezidentem Československé komise Interkosmos. Výrazem mezinárodního uznání jeho výsledků bylo jeho zvolení za předsedu komise pro meteory a meteority Mezinárodní astronomické unie (1952 – 1958), čím se stal prvním československým astronomem, který byl předsedou jednoho z výborů této společnosti.\n"}
{"id": "1293903", "url": "https://cs.wikipedia.org/wiki?curid=1293903", "title": "Bohumil Šternberk", "text": "Bohumil Šternberk\n\nBohumil Šternberk (21. ledna 1897, Chrudim – 24. března, 1983) byl český astronom, pedagog a první ředitel Astronomického ústavu v Ondřejově. Zabýval se měřením času a fotometrií planetek a komet.\n\nŠternberk studoval pod Paulem Guthnickem v Berlíně, kde byl jedním z nejtalentovanějších studentů. Od roku 1953 vedl Laboratoř pro měření času Československé akademie věd (ČSAV) v Praze. O rok později, po jejím sloučení s Astrofyzikální observatoří ČSAV, která spravovala hvězdárnu v Ondřejově, se stal prvním ředitelem nově vzniklého Astronomického ústav ČSAV a byl jím až do roku 1968. Od roku 1928 byl členem Mezinárodní astronomické unie, mezi roky 1958 a 1964 působil také jako jeden z jejích viceprezidentů.\n\nPod podnikavým ředitelem Šternberkem byla Ondřejovská hvězdárna několikrát rozšířena a stala se jednou z nejdůležitějších astronomických výzkumných lokalit ve východním bloku. V roce 1957 začal Bohumil Šternberk s vysoce přesnými satelitními pozorováními prvních ruských Sputniků a později i mnoha dalších družic. Od roku 1967 je na observatoři umístěn dvoumetrový zrcadlový dalekohled, který je největším dalekohledem v České republice. Počátkem 80. let byla uvedena do provozu budova kosmické laboratoře.\n\n"}
{"id": "1293905", "url": "https://cs.wikipedia.org/wiki?curid=1293905", "title": "Vláda Édouarda Philippea", "text": "Vláda Édouarda Philippea\n\nÉdouard Philippe byl či je premiérem dvou francouzských vlád:\n\n"}
{"id": "1293909", "url": "https://cs.wikipedia.org/wiki?curid=1293909", "title": "Šumvald (rozcestník)", "text": "Šumvald (rozcestník)\n\nŠumvald (německy \"Schönwald\") může být dřívější i současné označení několika moravských a českých sídel:\n\n\n"}
{"id": "1293911", "url": "https://cs.wikipedia.org/wiki?curid=1293911", "title": "Tony Kaye (režisér)", "text": "Tony Kaye (režisér)\n\nTony Kaye (* 8. července 1952 Londýn) je anglický režisér. Pochází z ortodoxní židovské rodiny. Natočil několik videoklipů, například k písním „Dani California“ od kapely Red Hot Chili Peppers či „What God Wants“ hudebníka Rogera Waterse. V roce 1998 natočil svůj debutový celovečerní film \"Kult hákového kříže\". Roku 2006 uvedl dokumentární snímek \"Lake of Fire\". Později natočil svůj druhý celovečerní hraný film \"Black Water Transit\", který se však nedočkal oficiálního uvedení (produkční společnost během vzniku filmu zbankrotovala). Roku 2011 měl premiéru jeho třetí (druhý vydaný) celovečerní hraný film \"Oddělen\".\n"}
{"id": "1293912", "url": "https://cs.wikipedia.org/wiki?curid=1293912", "title": "Petr Hurník", "text": "Petr Hurník\n\nPetr Hurník (22. března 1960 Ostrava – 27. dubna 2016 Brno) byl architekt a urbanista. Absolvoval Fakultu architektury VUT v Brně, kde pak řadu let vyučoval a následně učil na katedře architektury Fakulty stavební VŠB-TU v Ostravě, byl mimo jiné členem brněnské městské komise pro územní a strategické plánování.\n\nV květnu 2014 v rámci Týdne města se architekt Hurník zúčastnil v Kavárně Trojce Masarykovy debaty na téma Ve městech by mělo být co nejméně zeleně. Téma bylo současně tvrzením, které architekt Hurník obhajoval společně s architektem Petrem Slezákem. V opozici byli Antonín Buček a Michal Krištof. Zajímavostí je, že se vítězem debaty stala strana odpůrců zeleně, tedy týmu, ve kterém seděl architekt Hurník, neboť se jim podařilo přesvědčit ke změně názoru 7 % diváků.\n\nV dubnu 2016 ve svých 56 letech tragicky zahynul při dopravní nehodě, když jel na kole po Pekařské ulici v Brně a na úrovni domu č. 68 při objíždění stojícího vozidla jeho řidič otevřel dveře a Hurník do nich narazil. V bezvědomí byl odvezen do nemocnice, kde následně zemřel. Za dva týdny po nehodě se v jejím místě uskutečnila pietní akce Ghost bike, jejíž organizátoři umístili ke sloupu veřejného osvětlení bíle natřené kolo jako impromizovaný památník. Autorem kola byl architekt Igor Serenčko. Po pražském pomníku Jana Bouchala se stal dalším českým případem takto pojatých pomníků tragicky zesnulým cyklistům. Hurníkovi přátelé také navrhovali pojmenovat po něm ulici či některé místo v Kamenné kolonii, kde s manželkou Kamilou bydlel. Bílé kolo na Pekařské ulici bylo následně odstraněno, ale v květnu následujícího roku zastupitel Michal Doležel na Facebooku informoval o záměru městské části Brno-střed instalovat na tomto místě trvalý pomník v podobě kola umístěného ve výšce na sloupu veřejného osvětlení, které by současně tvarem připomínalo typické Hurníkovy brýle.\n\n"}
{"id": "1293913", "url": "https://cs.wikipedia.org/wiki?curid=1293913", "title": "Indonéská národní revoluce", "text": "Indonéská národní revoluce\n\nIndonéská revoluce či Indonéská válka o nezávislost (indonésky \"Perang Kemerdekaan Indonesia\"), byl boj indonéských nacionalistů o nezávislost na nizozemském kolonialismu, který probíhal v letech 1945–1949. Po kapitulaci Japonska v roce 1945, nacionalistický vůdce Sukarno vyhlásil nezávislou Indonésii (\"Proklamasi Kemerdekaan Indonesia\"). Nizozemci se však pokusili indonéské ostrovy, které patřily do nizozemské koloniální říše před druhou světovou válkou, znovu ovládnout. Národní strana Indonésie vedená Sukarnem se jim však postavila na odpor a zahájila ozbrojený boj. Koncem roku 1945 Britové zprostředkovali mír a byly vytvořeny Spojené státy indonéské, s omezeným nizozemským vlivem. Nizozemci se s ním však nespokojili a roku 1947 provedli tzv. „policejní razii“, kterou chtěli zemi znovu ovládnout. Pod tlakem OSN bylo v prosinci 1947 uzavřeno příměří. V roce 1948 v zemi vypuklo komunistické povstání. Sukarno se ho rozhodl potlačit, avšak Nizozemci situace přesto využili k nové intervenci. Dobyli Jakartu a uvěznili Sukarnovu vládu. To však vyvolalo silnou kritiku ze světa, která Nizozemce přinutila k jednání na haagské konferenci. Tam byla v roce 1949 dosažena dohoda a Indonésie získala nezávislost. V čele nového státu stanul Sukarno. Tím zanikla Nizozemská východní Indie. Nizozemci udrželi moc jen v části ostrovů, která byla zvána Nizozemská Nová Guinea, avšak jen do roku 1962. V roce 1963 byla i tato oblast připojena k Indonésii.\n\n"}
{"id": "1293914", "url": "https://cs.wikipedia.org/wiki?curid=1293914", "title": "Naucalpan", "text": "Naucalpan\n\nNauclapan, oficiální název Naucalpan de Juárez (také San Bartolomé Naucalpan nebo San Bartolo Naucalpan) je třetí největší město spolkového státu México po Ecatepecu de Morelos a Nezahualcóyotlu. Je součástí Metropolitní oblasti Valle de México v Mexiku. Kromě stejnojmenné obce zasahuje i na území obce Huixquilucan. V roce 2010 ve městě žilo 913 681 obyvatel.\n"}
{"id": "1293923", "url": "https://cs.wikipedia.org/wiki?curid=1293923", "title": "Hurník", "text": "Hurník\n\nPříjmení Hurník nese více osob:\n\n\n"}
{"id": "1293927", "url": "https://cs.wikipedia.org/wiki?curid=1293927", "title": "Džabal Oda", "text": "Džabal Oda\n\nDžabal Oda (2260 m n. m.) je hora v severovýchodní části Súdánu, v provincii Rudé moře, asi 57 km západně od pobřeží Rudého moře a 100 km severozápadně od Port Sudanu, hlavního města súdánské provincie Rudé moře. \n\nDžabal Oda je nejvyšší horou Rudomořských hor a zároveň nejvyšší vrchol severovýchodní části Súdánu při pobřeží Rudého moře.\n\n\n"}
{"id": "1293929", "url": "https://cs.wikipedia.org/wiki?curid=1293929", "title": "Mary E. Pearson", "text": "Mary E. Pearson\n\nMary E. Pearson (* 14. srpna 1955 Jižní Karolína, USA) je americká spisovatelka literatury pro mládež.\n\nJejí kniha \"A Room on Lorelei\" zvítězila roku 2006 v kategorii beletrie ceny Golden Kite. Kniha \"The Adoration of Jenna Fox\" se dostala v roce 2009 do finále ocenění Andre Norton.\n\n\n\n\n\n"}
{"id": "1293936", "url": "https://cs.wikipedia.org/wiki?curid=1293936", "title": "Dumfries", "text": "Dumfries\n\nDumfries () je město ve Skotsku. Administrativně náleží do správní oblasti Dumfries a Galloway. Leží na řece Nith nedaleko jejího ústí do Solway Firth. V roce 2011 mělo 32 914 obyvatel, což z něj činilo největší město ve Dumfries a Galloway a dvacáté třetí největší ve Skotsku.\n"}
{"id": "1293944", "url": "https://cs.wikipedia.org/wiki?curid=1293944", "title": "Gornji Mihaljevec", "text": "Gornji Mihaljevec\n\nGornji Mihaljevec je vesnice a opčina v Chorvatsku, v Mezimuřské župě. V roce 2011 měla 1 917 obyvatel. Opčinu tvoří jediné sídlo – Gornji Mihaljevec.\n"}
{"id": "1293945", "url": "https://cs.wikipedia.org/wiki?curid=1293945", "title": "Acció Catalana", "text": "Acció Catalana\n\nAcció Catalana (Katalánská akce) bylo katalánské hnutí činné v dvacátých a na začátku třicátých let 20. století. Hnutí vzniklo roku 1922 a spojovalo prvky Joventut Nacionalista, regionálních svazů a bývalé členy Federal Unió Republicana Nacionalista a nezáislých mladých intelektuálů. První ústřední výbor tvořili Jaume Bofill i Mates, Lluis Nicolau d'Olwer, Antoni Rovira i Virgili, Carlos Jordán, Ramon d'Abadal i Vinyals a Leandre Cervera.\n\nV roce 1923 uzavřela strana s baskickými a galickými nacionalisty pakt nazývaný „Trojitá aliance“. V roce 1927 opustila hnutí silně levicová skupina vedena Antoniem Roviraem i Virgilem a založila stranu Acció Republicana de Catalunya.\n\nV roce 1930 po skončení režimu Prima de Rivery podepsal zástupce strany Manuel Carrasco Formiguera tzv. San Sebastiánský pakt. Lluís Nicolau d'Olwer se na začátku druhé španělské republiky za stranu dostal do Provizorního španělského parlamentu. V březnu roku 1931 se strana sloučila se stranou Acció Republicana de Catalunya a dohromady vytvořily stranu Accio Catalana Republicana.\n\n"}
{"id": "1293946", "url": "https://cs.wikipedia.org/wiki?curid=1293946", "title": "Jüan-čou", "text": "Jüan-čou\n\nJüan-čou může být:\n\n"}
{"id": "1293948", "url": "https://cs.wikipedia.org/wiki?curid=1293948", "title": "Jüan-čou (Ťiang-si)", "text": "Jüan-čou (Ťiang-si)\n\nJüan-čou () je městský obvod v městské prefektuře I-čchun v provincii Ťiang-si Čínské lidové republiky. Leží na východě provincie. Má 2532 km², k roku 2006 mělo 1 009 600 obyvatel.\n"}
{"id": "1293950", "url": "https://cs.wikipedia.org/wiki?curid=1293950", "title": "Miroslav Mleziva", "text": "Miroslav Mleziva\n\nMiroslav Mleziva (21. března 1929, Plzeň – 6. května 1990, Praha) byl český logik a překladatel.\n\nDoc. PhDr. Miroslav Mleziva, DrSc., se narodil 21. března 1929 v Plzni. Vyrůstal v rodině poštovního úředníka. Po ukončení studia filozofie na FF UK v r. 1954 působil jako asistent na katedře dialektického a historického materialismu téže fakulty. V r. 1956 přešel do aspirantury z logiky a po obhajobě kandidátské dizertace v r. 1958 se stal odborným asistentem na katedře logiky. Na tomto pracovišti setrval přes různé administrativní změny, jimiž katedra logiky prošla, až do své smrti. V r. 1964 se habilitoval a byl ustanoven docentem. V r. 1970 mu byl udělen vědecký titul doktora věd.\n\n\n\n"}
{"id": "1293955", "url": "https://cs.wikipedia.org/wiki?curid=1293955", "title": "Kao-an", "text": "Kao-an\n\nKao-an () je městský okres ležící na východě centrální části městské prefektury I-čchun na východě provincie Ťiang-si Čínské lidové republiky. Rozloha městského okresu je 2439 km², má 830 000 obyvatel.\n\nNa místě Kao-anu a několika sousedních okresů vznikl roku 201 př. n. l. okres Ťien-čcheng (建成), s růstem osídlení byly části jeho území vydělovány do samostatných okresů. Kvůli shodě se jménem korunního prince Li Ťien-čchenga byl roku 622 okres přejmenován na Kao-an. Od roku 624 okres podléhal kraji Jün-čou, roku 1225 přejmenovanému na Žuej-čou.\n\nRoku 1993 byl reorganizován na městský okres.\n"}
{"id": "1293959", "url": "https://cs.wikipedia.org/wiki?curid=1293959", "title": "Vývoj telefonizace v Hradci Králové", "text": "Vývoj telefonizace v Hradci Králové\n\nVývoj telefonizace v Hradci Králové má za úkol stručně vystihnout historii zavádění telefonních přístrojů na území tohoto města, rozvoj zdejší telefonní sítě i zavádění novinek v tomto oboru, a to až do současné doby.\n\nPostupem času se vedle klasických poštovních služeb a telegrafu stal významným také telefon. První telefonní přístroj se zrodil již v roce 1876, ale do Čech se tento vynález dostal až o mnoho let později. Nejstarší telefonní instalace, pocházející z roku 1882, je ta pražská. V roce 1883 byl zřízen telefon v Plzni a Liberci a roku 1887 v Úštěku. Nato vzrůstal počet následovně: v roce 1888 zřízeno telefonní spojení ve 4 městech, roku 1889 v 8, v roce 1890 v 7, roku 1891 ve 3, v roce 1892 v 7, roku 1893 ve 3, v roce 1894 v 11, roku 1895 ve 12 a v roce 1896 v 6 městech.\n\nV roce 1894 byl zřízen telefon mezi závodem Jindřicha Jelínka v Hradci Králové a jeho mydlárnou v Malšovicích. Na zřízení místní telefonické sítě s ústřední stanicí se začalo pomýšlet teprve počátkem roku 1895. Ratibor z 20. dubna 1895 o tom tehdy napsal:\n\n\"„Telefon v Hradci Králové. Městské radě zdejší bylo ředitelstvím pošt a telegrafů pro Čechy oznámeno, že dle výnosu ministerstva obchodu ze dne 19. března 1895 pomýšlí se během tohoto roku na zřízení místní sítě telefonické s ústřední stanicí v Hradci Králové. Zřízení meziměstské linie Králové Hradec-Pardubice-Kolín, dotyčně Praha, ponechává se pro nedostatek finančních prostředků na dobu pozdější. Z návěští v příčině té vydaného vyjímáme následující: Tímto spojením telefonickým mají se dle nařízení ze dne 7. října 1887 spojiti správní úřadovny, závody tovární, obchodní místnosti všeho druhu, pak nádraží, hotely, divadla apod., konečně jednotlivé byty s c. k. poštovním a telegrafním úřadem v Hradci Králové a mají se přenechati tato spojení dotyčným účastníkům za určité poplatky k užívání. Roční poplatek staniční a přeřadný obnáší 30 zl. resp. 20 zl. za stanici abonnentní. Za abonnentní stanice na nádražích, v hotelích, divadlech apod., kterýchžto užívati má se dovoliti cestujícím, hostům nebo navštěvovatelům divadla atd., zapraviti jest poplatky staniční a přeřadné v obnosu dvojnásobném. Za stejný zvýšený poplatek může se i spolkům, jiným korporacím neb uzavřeným společnostem uděliti povolení, aby dovolily svých stanic abonnentních členům svým upotřebiti. Staniční a přeřadný poplatek sníží se při spojeních telefonických pro státní ústavy a úřady až na polovici. Ostatně si vyžaduje vysoké ministerstvo obchodu, aby stejné snížení připustilo na dotyčné zakročení i pro jiné veřejné úřady (zemské nebo obecní) a pro všeužitečné podniky. Ústřední stanice telefonická (u c. k. poštovního a telegrafního úřadu) jest veřejná hovorna a lze jí tudíž každému upotřebiti k hovoru telefonickému. Hovorné za místní rozmluvy až do doby tří minut obnáší 10 kr. Řečená spojení telefonická, zařízená pro účastníky, slouží k telefonickému podávání a dodávání telegramů a fonogramů, k telefonickému rozhoru mezi jednotlivými účastníky místní sítě a bude možno svého času jich též použíti k telefonické rozmluvě na meziměstských liniích. Upotřebení zařízení telefonického obmezeno jest na dobu služebních hodin ústřední stanice telefonické (poštovní a telegrafní úřad). Upotřebení telefonického spojení lze v každé době s obou stran půlročně od 1. ledna a 1. července vypověděti. Správa pošt a telegrafů ponechává si právo, aby hledíc ku státním anebo jinakým veřejným zájmům, dále pro zneužívání anebo nesplnění závazků platebních zastavila anebo úplně zrušila upotřebení telefonického zařízení i bez výpovědi. Telefonická spojení, jež se mají zaříditi, jsou pokračováním státní sítě telegrafické a majetkem státu. Za zřízení telefonických spojení, které státní správa na své útraty má provésti, platí účastníci jednou pro vždy příspěvek (stavební poplatek) a to: za trati až do 500 metrů 50 zl., za každých dalších 100 metrů 10 zl. a sice až do délky 15 km., nad to jest třeba zvláštní úmluvy. Přihlášky přistupujících účastníků státního spojení telefonického v Hradci Králové mohou písemnými, kolkem 50 kr. opatřenými podáními, ve kterých prohlásiti jest, že se dotyční účastníci podrobují veškerým oněm ustanovením, která co do právního poměru mezi c. k. správou pošt a telegrafů a účastníky té které doby platnost mají, u c. k. poštovního a telegrafního úřadu v Hradci Králové nejdéle do 1. května 1895 býti učiněny. Formuláře takových podání lze u c. k. poštovního a telegrafního úřadu v Hradci Králové bezplatně obdržeti. Až dosud přihlásili se tito abonenti: Obec Hradec Králové, p. JUDr. Frant. Ulrich, advokát a purkmistr, právovarečné měšťanstvo, Záložní úvěrní ústav, Filiálka rakouskouherské banky, Spořitelna, Záložna, firma V. F. Červený a synové, továrna hudeb. Nástrojů, firma Maerky, Bromovský a Šulc, strojírna, p. Viktor Weinhengst, architekt, p. Jan Hutla, velkozávod uzenářský, p. Ad. Bařtipán, hotelier u „černého koně“, p. Jos. Dudek, majitel hotelu „u beránka“, Agencie uhelen a koksáren v Gottesbergu (J. V. Fiala v Hradci Král.), Obchodní gremium vesměs v Hradci Králové a Společný rolnický cukrovar v Předměřicích.- Lze očekávati, že se počet tento ještě rozmnoží.“\"\n\nAnabáze kolem jejího zřízení však byla zbytečně složitá a pozvolná, ba přímo až bezdůvodně dlouhá. Proběhla řada místních šetření, ale stále se nic nedělo. Místní tisk si dokonce posteskl, že v září téhož roku Pardubice ukončily stavbu státního telefonu a ve městě se stále nic nedělo. Teprve v listopadu se začala montovat ústřední stanice a byly napjaty dráty, které měly spojovat jednotlivé telefonní stanice. Až 11. prosince 1895 mohl Ratibor napsat:\n\n\"„Telefon v Hradci Králové. Naše městská stanice státního telefonu jest od minulé soboty v plné práci a jest v příhodné místnosti, již pro ni správce pošty naší pan Ryšánek opatřil, stále dosti živo a má sl. Patočkova plné ruce práce, aby přáním abonentů telefonu vyhověla. Mluví se na počátek až příliš mnoho a pracují aparáty telefonické tak přesně, že jest každé slovo i ze vzdálenosti sebe větší jasně srozumitelné. Doposud mají telefon následující firmy a pánové: Collino Viktor, Červený a synové, obchodník J. V. Fiala na Pražském Předměstí, filialka rakousko-uherské banky, hotel „u černého koně“, hotel „u zlatého beránka“, Jan Hutla, Purkmistrovský úřad, měst. lesní úřad na Novém Hradci Králové, obchodní gremium, měšťanský pivovar, policejní strážnice, záložní úvěrní ústav a jeho skladiště u nádraží, Karel Schulz a firma Märky, Bromovský a Schulz v Kuklenách, Viktor Weinhengst a jeho skladiště na Pražském Předměstí, městská spořitelna a občanská záložna. Také cukrovar v Předměřicích jest připojen k naší ústřední stanici a co nejdříve bude provedeno spojení cukrovarů ve Smiřicích a v Černožicích. Spojení poštovního úřadu v Novém Hradci Králové se stanicí zdejší jest již poštovním ředitelstvem schváleno a bude, jakmile pohoda dovolí, uskutečněno. Velikou výhodou pro obecenstvo širší, které není k síti telefonní připojeno, jest současné otevření veřejné hovorny při stanici naší, již může každý k rozmluvě s abonenty použíti. Poplatek činí za tři minuty pouze 10 kr.-Přesné a rychlé zařízení zdejší stanice dálo se za řízení inženýra p. Čermáka z Prahy.“\"\n\nNově vytvořená síť tehdy sestávala ze 21 stanic a v období mezi 9. a 31. prosincem 1895 bylo provedeno 1 075 telefonních hovorů, přičemž následujícího roku jich bylo již 10 820. V červenci 1896 byla se svolením ministerstva obchodu zřízena při nádražním poštovním úřadě telefonní stanice. 23. října 1896 bylo zavedeno meziměstské telefonní spojení mezi Hradcem Králové, Pardubicemi a Prahou, 3. prosince téhož roku následovalo spojení mezi Trutnovem, Hradcem Králové a Pardubicemi a 1. května následujícího roku bylo meziměstské spojení z Hradce Králové rozšířeno na Jihlavu a Brno. Poplatky za tříminutovou rozmluvu mezi jednotlivými stanicemi činily: se Dvorem Králové a Pardubicemi 30 krejcarů; s Kolínem a Trutnovem 50 krejcarů; s Německým Brodem, Prahou a Roztokami 80 krejcarů; s Berounem, Brandýsem nad Labem, Frýdlantem, Jabloncem, Kladnem, Kralupami, Libercem, Mladou Boleslaví, Plzní, Slaným, Smržovkou a Tanvaldem-Šumberkem 1 zlatý; s Vídní 1 zlatý 50 krejcarů. Ratibor z 5. prosince 1896 napsal o zavedení meziměstského telefonního spojení toto:\n\n\"„Otevření interurbanního státního telefonu v Hradci Králové. Dne 3. prosince 1896 bylo otevřeno interurbanní spojení mezi sítěmi státního telefonu v Hradci Králové, Dvoře Králové a Trutnově a sítěmi státního telefonu níže uvedenými. Tímto dnem počínajíc lze tudíž po telefonu hovořiti za poplatek vždy v závorce připojený: 1. z veřejné hovorny a ze státních stanic abonentních v Hradci Králové na vzájem a s veřejnými hovornami a abonentními stanicemi v Berouně (zl. 1), Brandýse n. L. (zl. 1), Dvoře Králové (30 kr.), Frýdlandě (zl. 1), Jablonci (zl. 1), Kladně (zl. 1), Kolíně (50 kr.), Kralupech (zl. 1), Liberci (zl. 1), Mladé Boleslavi (zl. 1), Německém Brodě (80 kr.), Pardubicích (30 kr.), Plzni (zl. 1), Praze (80 kr.), Roztokách (80 kr.), Slaném (zl. 1), Smržovce (zl. 1), Tannwaldu-Šumburku (zl. 1), Trutnově (50 kr.), Vídni (zl. 1,50) a naopak; 2. z veřejné hovorny a ze státních stanic abonentních ve Dvoře Králové na vzájem a s veřejnými hovornami a abonentními stanicemi v Berouně (zl. 1), Brandýse n. L. (zl. 1), Frýdlandu (zl. 1), Hradci Králové (30 kr.), Jablonci (zl. 1), Kladně (zl. 1), Kolíně (50 kr.), Kralupech (zl. 1), Liberci (zl. 1), Mladé Boleslavi (zl. 1), Německém Brodě (zl. 1), Pardubicích (50 kr.), Plzni (zl. 1), Praze (zl. 1), Roztokách (zl. 1), Slaném (zl. 1), Smržovce (zl. 1), Tannwaldu-Šumburku (zl. 1), Trutnově (30 kr.), Vídni (zl. 1,50) a rovněž naopak. Jakožto jednotka časová k hovoru jsou ustanoveny tři minuty, do kterých však se nepočítá doba k manipulaci potřebná. Mezi všemi těmito relacemi jsou též připuštěny hovory nutné, za něž se zapravuje poplatek trojnásobný a které požívají přednosti před obyčejnými hovory. Hovorné zapravuje volající. Zavolaný, jakož i pozvaný hovoří zdarma. Hovor trvá pouze tři minuty a smí se jen tehdy na šest minut prodloužiti, bylo-li to napřed ohlášeno a hovorné předem zapraveno. Déle než šest minut hovořiti smí táž osoba jen tehdy, není-li přihlášen žádný jiný hovor. Hovorné zapravuje, kdo veřejné hovorny používá, zvláštními známkami, jež v příslušných centrálách obdržeti lze a přilepením poštovních známek v patřičném obnosu. Účastníci jednotlivých sítí telefonových, kteří chtějí jako volající k interurbannímu spojení připojiti, složí u své centrály peněžitou zálohu, z níž si táž poplatky každého měsíce vzešlé uhradí. Abonenti stát. telefonu mohou býti bez zvláštního opovědění k rozmluvám interurbanním pozváni.“\"\n\nOd 1. května 1898 bylo zavedeno telefonní spojení Hradce Králové a Trutnova s Jihlavou. Město také získalo spojení s Brnem, Znojmem a Ústím nad Labem. Telefonní síť se stále rozšiřovala, což nám potvrzuje Ratibor z 22. dubna 1899:\n\n\"„Rozšířování telefonu v Hradci Králové. Poštovská a telegrafní správa počala tento týden se stavbou telefonů do kanceláře městského fysika, pana MUDr. Klumpara, Eliščino nábřeží čís. 310. a do filiální policejní strážnice, která v pětidomech čís. 286. umístěna jest. Zdejší účastníci státních telefoních stanic domovních vedou rozhovor s místními abonenty bezplatně, kdykoliv centrálku o případné číslo požádají, jež je k tomu účelu spojí. K ústřední telefonické stanici v Hradci Králové jsou připojeny následující účastníci: Banka rak.-uh., filiálka, 150. Berger a Munk, Velké nám. 150. Collino Viktor, Cukrovar předměřický, Červený a synové, Fiala F. V., Pražské předm. 15. Fränkl Josef, Ganz S., Gremium obchodní, „Hotel Grand“ (okresní výbor), Hutla Jan, Hutla Jan, továrna na zboží uzenářské, Ippen Moric a syn, Lesní úřad v Novém Hradci Králové, Malburg Ed. Ad. A syn, Märky, Bromovský, Schulz, na Kuklenách 1. Obecní úřad, Obchodní vyšší škola, Pilnáček Josef, Pivovar právovarečného měšťanstva, Policejní strážnice, Spořitelna městská, Stein Gustav, Stein Gustav, Úvěrní ústav, Úvěrní ústav, Pražské předm., Weinhengst Viktor, Weinhengst Viktor, Pražské předm. 13., Záložna. Mimo to jest ústřední stanice, kdež se též veřejná hovorna nalézá, s veřejnou hovornou v poštovním a telegrafním úřadě na nádraží v Hradci Králové a s veřejnou hovornou v poštovním a telegrafním úřadě v Novém Hradci Králové spojena. Za používání telefonu v místním obvodu z veřejné hovorny platí se za rozmluvu do tří minut 10 kr. Hradec Králové je též meziměstsky (interurbaně) spojen dvojím telefonickým vedením přes Pardubice a Kolín s Prahou a přes Králové Dvůr n. L. s Trutnovem a možno odtud se všemi místy, kde státní telefon a meziměstské vedení zařízeno jest, mluviti. Výhody, jaké telefonická spojení poskytují jsou značné, zvláště při hospodářství, továrnictví, živnostnictví, obchodu, pro účely hasičské, bezpečnostní, spolkové, úřední, vojenské a j. v. neboť jednání a výkon podporují, zabezpečují a urychlují, tak že upravování telefonických vedení stále se vzmáhá, telefonické sítě se rozmnožují a abonentů značnou měrou přibývá. Během t. r. provedou se z Hradce Králové další připojení, mezi jinými s cukrovarem v Černožicích a s cukrovarem a rafinerií ve Skřivanech u Nového Bydžova přes Nechanice. Kdo by se o telefon zajímal, neb účastníkem státního telefonu státi se chtěl, tomu podá v c. k. poštovním a telegrafním úřadě, správa telefonu, c. k. poštovní oficiál Imlauf v Hradci Králové případná zevrubnější vysvětlení a s ochotou poslouží s přibližnými rozpočty.“\"\n\nDalší článek Ratibora, který se zabýval telefonem v Hradci Králové, vyšel 2. prosince 1899:\n\n\"„Telefon v Hradci Králové. Za účastníky státního telefonu s připojením k telefonové stanici ústřední v Hradci Králové přihlásili se: Akcionářský cukrovar v Kuklenách, obecní jatky a pan Josef Baum, velké náměstí čís. 144 každý s jednou, dále pan K. V. Skuherský se dvěma stanicemi, čís. 87 sv. Janské náměstí a čís. 303. v Jiříkově třídě v Hradci Králové. Příspěvek k nákladům na vedení a na potřebné práce předběžné a zařizovací obnáší: Pro cukrovar v Kuklenách 290 zl., pro obecní jatky 90 zl., pro pana Bauma 50 zl., pro pana Skuherského 60 zl. Tento týden započalo se se stavbou, takže tyto nové stanice v nejbližším čase k používání předány budou. Přeje-li si kdo účastníkem státního telefonu se státi, jest třeba by se za včas přihlásil, neb ač se na nejrychlejší provedení ohled béře, není možno se zaručiti, že přání v určitý čas vyhověno bude, poněvadž nejsou vždy potřebné stroje a hmoty pohotově, dále zřízenci po ruce nebývají a v pádu nepříznivého počasí stavba zdržeti se může.-V Novém Bydžově a v Chlumci n. C. zařizují se právě telefonní centrálky, které během tohoto roku meziměstské připojení, prozatím s Kolínem, obdrží, odkudž se spojení pro rozmluvy s ostatními stanicemi státního telefonu sprostředkuje.“\"\n\nZnovu o něm napsal 19. května 1900:\n\n\"„Telefonická síť v Hradci Král. rozšířena byla v poslední době připojením c. k. krajského soudu, c. k. státního návladnictví a věznice c. k. krajského soudu, kdež po jedné stanici zřízeno bylo. Dále se připojil co účastník státního telefonu pan A. Bařtipán, hotel u „černého koně“, s jednou a pan Lad. Knypl se dvěma stanicemi za sebou, na společném vedení, jednu stanici ve svém skladě nábytku a druhou v nově postavené továrně v Pospíšilově tř., také pan H. Richter, spediteur a majitel pohřebního ústavu, přistoupil co účastník s jednou stanicí, která se v jeho kanceláři u pražského mostu zřizuje a továrna na kůže A. & J. Nejedlý bude též v brzku se zdejší ústřední stanicí spojena. Příští týden počne se po přihlášce městského úřadu se stavbou telefonu z vodárny při Labi do vodárny pro pitnou vodu v Plotišti. Při zařizování státního telefonu v Hradci Králové v roce 1895 bylo vedle 3 veřejných hovoren, 19 stanic. Od té doby se počet veřejných hovoren nezměnil avšak počet stanic vzrostl do konce roku 1899 na 36. V krátké době zařaděno jich bude 46, slušný to dozajista počet, který svědčí o tom, jak tento moderní, praktický dorozumívající prostředek svojí důležitostí a velkými výhodami v našem úzce sevřeném městě cestu si klestí, a lze očekávati, že v dozírné době od nejširších kruhů našeho průmyslnictva a obchodnictva i privátníků atd. používán bude. Tištěné přihlášky pro ty, kteří účastníky státního telefonu býti si přejí, vydá c. k. poštovní a telegrafní správa nebo správa telefonická v Hradci Králové a tamtéž se podá i bližší vysvětlení a s ochotou přibližnými rozpočty se poslouží.“\"\n\nRoku 1904 byl ve městě zaveden požární telegraf, při jehož uvedení do provozu zde působil vrchní telegrafista Pražského sboru hasičského. 16. září 1912 městská rada rozhodla na žádost župy obchodních grémií kraje Královéhradeckého, že se pokusí učinit takové kroky, aby byla na nádraží zřízena veřejná automatická telefonní hovorna. První skutečně přímá telefonická linka Hradec Králové-Praha, na níž bylo možno telefonovat bez jakéhokoliv přepínání, byla otevřena až v roce 1913.\n\nV roce 1922 byla zahájena podzemní kabelizace telefonního a telegrafního spojení v Zálabí a Hradci Králové II. V červnu téhož roku bylo zřízeno 30 nových telefonních stanic a o nové byly podány přihlášky, takže ústředna obsluhovala 250 účastníků. Následujícího roku byly tyto práce plně dokončeny a kabelizace vtrhla do vnitřního města. Ministerstvo pošt a telegrafů schválilo na tyto práce 1 000 000 Kč. Z nových meziměstských spojení byly provedeny linky Hradec Králové-Kostelec nad Orlicí a Hradec Králové-Opatovice nad Labem. Od 1. ledna 1924 byl městu povolen telefonní styk s Maďarskem. Počínaje 1. únorem téhož roku se začalo prozatímně úřadovat při telegrafu a telefonu u poštovního a telegrafního úřadu 1. v Hradci Králové nepřetržité od 7 do 24 hodin. Roku 1925 byla prodloužena telefonní služba v místní centrále až do 24. hod. noční. Noční telefonní služby bylo využito k dalším meziměstským spojením, např. se stanicí čís. 4 v Hořicích (policejní strážnice), stanicí čís. 49 ve Dvoře Králové nad Labem (policejní úřad), stanicí čís. 32 v Jaroměři atd. Do této doby šlo nejen telefonovat, ale i podávat telegramy. V roce 1926 bylo ve městě hlavních telefonních stanic 422, vedlejších 244 a u vedlejších ústředen 69. V březnu 1927 bylo v ústředně v Hradci Králové odevzdáno zvláštní přepojovací zařízení ke zrychlení telefonního provozu, a tak se stávalo, že některá žádaná čísla musel volající dvakrát opakovat. O rok později byly konány přípravy k automatizaci telefonní sítě v Hradci Králové a za vzor byla vybrána Praha. Od 1. ledna 1929 byl Hradec Králové zařazen do vyšší III. síťové skupiny telefonního předplatného, platné pro umístění sítě s počtem účastníků přes 500. V srpnu 1930 bylo v obvodu starého města odstraněno vrchní telefonní vedení, až na několik drátů dálkového vedení, a do země byly položeny kabely. Od 15. října 1932 do 15. ledna 1933 bylo zřízeno v Hradci Králové 57 nových telefonních stanic. V polovině 30. let 20. století bylo provedena celá řada propagačních telefonních akcí. V jedné z nich se ve městě přihlásilo nových 32 abonentů (5 %). Tehdy byly na ústřednu v Hradci Králové zapojené vedlejší ústředny Černilov, Kukleny, Libčany, Nový Hradec Králové, Plotiště nad Labem, Pouchov, Praskačka, Předměřice nad Labem, Slezské Předměstí, Stěžery, Svobodné Dvory a Všestary.\n\nV tomtéž období také přestal vyhovovat dosavadní způsob telefonování kvůli značnému počtu abonentů, a proto se začalo vyjednávat o automatizaci. Za účelem chystané automatizace telefonní ústředny byla roku 1930 oslovena i Obchodní, živnostenská a průmyslová ústředna v Hradci Králové. Téhož roku byl zaveden telefonní styk mezi Hradcem Králové a Římem a Hradcem Králové a Vatikánem, vždy přes Curych. Ve 30. letech dochází k renovaci místní meziměstské telefonní ústředny. Zároveň byla od 15. června 1932 zavedena celonoční služba u telegrafního a telefonního úřadu v Hradci Králové. Telefonní účastníci ústředen Hradec Králové, Kukleny a Pouchov i ostatní zájemci tak mohli podávat telegramy i konat hovory po celou noc. V roce 1939 jednání o automatizaci úspěšně skončilo, neboť i ministerstvo pošt dalo souhlas k zavedení automatických telefonů a umístění ústředny v Národním klubu v Jiříkově třídě. Potřebné místnosti byly pronajaty a s jejich úpravou se mělo začít v květnu 1940. Rovněž byla zadána dodávka strojů, přičemž do konce října mělo být na automatický telefon připojeno kolem 1 200 abonentů.\n\nRoku 1941 měl Velký Hradec Králové 1003 soukromých telefonních hovoren, rozdělených do 7 místních telefonních ústředen, z nichž největší byla v Hradci Králové, která měla 872 účastníků.\n\nV letech 1946-1948 byla na třídě Čs. armády postavena nová budova automatické telefonní ústředny, a to podle projektu Jana Rejchla. Dosavadní manuální ústředna tak nebyla již potřeba. Roku 1963 se spoje osamostatnily pod hlavičkou Ústřední správy spojů, jejíž reprezentanty na území města byla okresní a krajská správa spojů.\n\nNastává éra různých úspor. Důkazem může být článek Rudého práva z 1. dubna 1959:\n\n\"„ŠETŘÍ MATERIÁLEM i lidskou energií.\n\nJeště do nedávna natahovali pracovníci telekomunikačního obvodu správy spojů v Hradci Králové telefonní dráty na dřevěné sloupy. Co s tím měli vždycky práce, neboť na kilometr vedení bylo třeba vztyčit asi 24 dřevěných sloupů. Dnes tuto práci za ně vykonává stroj tažený traktorem - zaorávač kabelů. Právě v těchto dnech je pokládán tímto způsobem telefonní kabel, opatřený pláštěm z umělé hmoty, na novobydžovském okrese. Náklady na trať jsou značně nižší, protože kabel je možno vést i přes pole, kde se zaorává do značné hloubky. Zaměstnanci tohoto obvodu se mohou právem pochlubit pěknými úspěchy, například opravou vyřazených telefonních ústředen umožnili dalším 222 účastníkům nepřetržité spojení. Přitom kapacitu rozšířili natolik, že bylo možno propojit přístroje dalších 139 osob. Úspory takto dosažené jdou do desetitisícových částek.“\"\n\nV polovině 60. let 20. století se rozjíždí kabelizace telefonní sítě v okrajových čtvrtích města a byla vyzkoušena a uvedena do provozu nová ústředna. 16. dubna 1966 tak začal po zkušebním provozu přímý telefonní automatický styk mezi Hradcem Králové a Pardubicemi. Účastníkům obou měst stačilo vytočit směrové číslo 91 a hned mohli volit číslo volaného. Počínaje 10. červnem 1968 byla všechna účastnická čísla rozšířena o další – páté číslo.\n\nNová tranzitní telefonní ústředna (technickoprovozní budova, technologický objekt a kabelovod), kde bylo pro meziměstské automatické telefonní spojení využito maďarského systému ARM 201/4, byla uváděna do zkušebního provozu 29.-31. března 1985 a předána do trvalého provozu ministrem spojů ČSSR V. Chalupou 23. dubna téhož roku a v následujících letech byly na ni připojovány obce nejen z okolí, ale i z ostatních okresů. Na novou ústřednu bylo zprvu připojeno 13 uzlových telefonních obvodů na Hradecku.\n\nÚstředna tehdy zabezpečovala automatizovaný telefonní styk více než 62 000 telefonním účastníkům severní části Východočeského kraje s více než 1,1 miliónu telefonních účastníků v celé ČSSR a do 34 států světa, včetně 7 mimoevropských. Od 1. října 1985 byl navíc umožněn přímý telefonní styk s jednotlivými pracovišti Východočeského KNV a od 30. června 1986 s pracovišti krajského a okresního soudu, státního notářství, krajské a okresní prokuratury.\n\nNástupcem státního podniku Správa pošt a telekomunikací Praha se 1. ledna 1993 stal státní podnik SPT Telecom, který byl o rok později přeměněn na akciovou společnost, k 1. lednu 2000 přejmenován na Český Telecom, a. s. a k 1. červenci 2006 sloučen s Eurotelem Praha s. r. o., čímž došlo k vytvoření společnosti Telefónica O2 Czech Republic, a. s.\n\nV současné době je na území města v provozu jedna tranzitní telefonní ústředna (postavena v letech 1977–1982 podle projektu architekta Jindřicha Malátka, adaptována v roce 1996 architekty Václavem Aulickým a Jiřím Eisenreichem a digitalizována roku 1998) a pět místních telefonních ústředen. V letech 1993–2002 byla realizována kompletní kabelizace na cca 75 % území města. Kromě toho je celé území města pokryto signálem všech mobilních operátorů (T-Mobile, O2, Vodafone) a v Hradci Králové se nachází i call-centrum firmy T-Mobile.\n\nNásledně došlo i na přeměnu bývalé tranzitní telefonní ústředny na hostingové datové centrum O2 se 3 sály, které bylo otevřeno v dubnu 2008. Při návrhu a následné výstavbě nového hostingového centra byl kladen veliký důraz na splnění požadovaných technických parametrů, dodržení všech platných norem a předpisů a zakomponování standardů společnosti Telefónica O2 prověřených několikaletým úspěšným provozem stávajícího datového centra a interních systémů. Celková plocha centra je 900 m, dispozičně se jedná o tři samostatné sály o velikosti 300 m. Konektivita s okolním světem je zajištěna přímým redundantním napojením do páteřní sítě společnosti Telefónica O2 o rychlosti 2 × 10 Gbit. Pro zabezpečení vysoké dostupnosti v oblasti napájení bylo vybudováno plně redundantní energocentrum se samostatnou přípojkou včetně trafostanice, ve které jsou umístěny transformátory o celkovém výkonu 4 MVA. Nedílnou součástí energocentra jsou také záložní diesel generátory a zdroje záložního bezvýpadkového napájení (UPS) motor generátory pro překlenutí případných výpadků rozvodné sítě. Každý z datových sálů je připojen na energocentrum dvěma nezávislými přívody o celkovém příkonu 640 kVA odděleně. Z důvodu dodržení garantovaného prostředí pro umístění technologií ICT je každý sál vybaven systémem klimatizace, který je složen ze dvou nezávislých okruhů. Každý okruh obsahuje čtyři samostatné klimatizační jednotky. Celkový chladicí výkon jednoho sálu je 400 kW. Velká pozornost byla věnována i oblasti bezpečnosti, a to jak fyzické, tak i objektové. Celé hostingové centrum je vybaveno systémem průmyslové televize s 24hodinovým záznamem, systémem kontroly a řízení vstupů, elektronickým zabezpečovacím a protipožárním systémem, včetně samostatného automatického systému zhášení. Samozřejmostí je i nepřetržitá fyzická ostraha.\n\nJednou z posledních významných událostí v této oblasti se stalo spuštění mobilní sítě třetí generace (3G), umožňující vysokorychlostní přenos dat a nové multimediální funkce. K 1. srpnu 2009 tak učinila Télefónica O2 (pilotní provoz od 16. července téhož roku), k 28. červenci 2010 T-Mobile a k 26. srpnu téhož roku se k nim připojil i Vodafone. Pavel Kos, viceprezident pro technologie Vodafonu, hovoří o výstavbě: „Nejnáročnější byla zřejmě instalace technologií na kostele sv. Antonína na Svatováclavském náměstí, kde jsou vysílače umístěny v těsné věžičce.“\n\nTato síť byla následně zdokonalována, např. Vodafone nainstaloval v roce 2012 na vysílače 3G technologii HSPA+ Dual Carrier 42Mbit/s. Zatímco dosavadní technologie umožňovala dosahovat teoretických rychlostí až 21 megabitů za sekundu, nová generace byla dvojnásobně rychlejší. Službu datového připojení v této kvalitě mohli využívat zákazníci této firmy od 5. října 2012. V květnu následujícího roku si mohli obyvatelé Hradce Králové vyzkoušet rychlý internet pomocí technologie HSPA+ 42 od T-Mobile.\n\nZdokonalování služeb a modernizace zařízení si však často vyžádaly také různé výpadky sítě, např. 24. srpna 2010 T-Mobile. Některé však byly zaviněny jinými zásahy, např. překopnutými optickými kabely (26. září 2007 O2 a T-Mobile).\n\nPostupem času také mizí veřejné telefonní automaty, jejichž provozovatelem je nadále O2 a na území města se jich v současnosti nachází více než stovka. V provozu jsou 3 druhy: na mince, na karty a kombinované. V roce 2011 bylo v celém okrese Hradec Králové provozováno 325 těchto zařízení. Tehdy vyšlo volání do pevné sítě 5 korun za minutu, volání do mobilní sítě 15 korun za minutu, volání po Evropě, do Kanady, Izraele, Austrálie, Japonska, Koreje, USA a Číny 24 korun za minutu, volání do Turecka, Ukrajiny, Ruska a do zbytku světa 50 korun za minutu, odeslání SMS po Česku 5 korun a do zahraničí 10 korun, odeslání e-mailu 5 korun. Otázkou také je, jak se projeví změna majitele O2, kterým se v roce 2013 stala společnost PPF. Ta získala 65,9 % akcií za 63,6 miliardy korun.\n\nJako houby po dešti vyrůstají také noví virtuální operátoři. Operátor 99mobile, jenž je na mobilním trhu od 30. května 2013, část činností zákaznické péče outsourcuje ve specializovaném call centru v Hradci Králové. COOP Mobil, který vstoupil na mobilní trh 1. listopadu 2013, má své zákaznické centrum ve Škroupově ulici čp. 441. Někteří operátoři mají své stánky v obchodních centrech (LAMA mobile) nebo je nalezneme v kamenných pobočkách mateřských firem (RWE Mobil, Mobil od ČEZ).\n\nChybou by bylo nezmínit společnost Magnalink, která přišla s vizí Hradce Králové propojeného nejmodernějšími optickými vlákny, která umožní téměř neomezenou komunikaci občanů, firem a institucí mezi sebou i s celým světem. Vize vznikla v roce 2006 v Tepelném hospodářství Hradec Králové, kde byla 2 roky prověřována a rozvíjena. K její realizaci spojily síly tři významné společnosti: KonekTel, a. s. – přední evropský distributor telekomunikačních technologií Motorola; EDERA Group a. s. – významný poskytovatel telekomunikačních služeb v Pardubickém kraji; Tepelné hospodářství Hradec Králové, a. s. – nejvýznamnější dodavatel tepla a teplé vody na území města Hradec Králové.\n\nOptická síť v rozsahu, v jakém byla v letech 2009–2013 vybudována, nemá mezi městy v České republice obdoby, přesto je její pokrytí zatím nedostatečné.\n"}
{"id": "1293960", "url": "https://cs.wikipedia.org/wiki?curid=1293960", "title": "Risen 3: Titan Lords", "text": "Risen 3: Titan Lords\n\nRisen 3: Titan Lords je pokračování hry , kterou vydalo studio Piranha Bytes v roce 2012. Hra vyšla v roce 2014 na platformách Microsoft Windows, Xbox 360 a PlayStation 3 a o rok později také na PlayStation 4. S verzí pro PlayStation 4 zároveň vyšla pro počítače vylepšená verze s lepší grafikou a efekty. Ta se automaticky zdarma aktualizovala majitelům hry přes platformu Steam.\n\n"}
{"id": "1293961", "url": "https://cs.wikipedia.org/wiki?curid=1293961", "title": "Kivitoo", "text": "Kivitoo\n\nKivitoo je opuštěná osada a bývalá velrybářská stanice na severovýchodním pobřeží Baffinova ostrova v Nunavutu v Kanadě. Inuité se z Kivitooa přestěhovali v roce 1926 do asi 55 km jižně vzdáleného Qikiqtarjuaqu.\n\nNa počátku 20. století obchodní společnost Sabellum založila Kivitoo jako město pro velrybáře, kteří se tam měli usídlit, aby lovili velryby. Kivitoo bylo opuštěno v roce 1926.\n\n"}
{"id": "1293962", "url": "https://cs.wikipedia.org/wiki?curid=1293962", "title": "Seznam dílů seriálu Anatomie lži", "text": "Seznam dílů seriálu Anatomie lži\n\nToto je seznam dílů seriálu \"Anatomie lži\".\n\n<onlyinclude>\n</onlyinclude>\n\n"}
{"id": "1293966", "url": "https://cs.wikipedia.org/wiki?curid=1293966", "title": "Rybáře (Hodonín)", "text": "Rybáře (Hodonín)\n\nRybáře jsou městská část Hodonína. Nacházejí se v jihovýchodní části města nedaleko slovenské hranice, od centra je odděluje slepé rameno Moravy.\n\nRybáře vznikly jako samostatná ves na moravním ostrově, název dostaly podle toho, že se obyvatelé živili převážně rybolovem. Provozovali také přívoz přes Moravu až do roku 1751, kdy byl postaven most. K Hodonínu byly připojeny v 16. století, v roce 1690 bylo předměstí vážně poškozeno povodní. Na sousedním ostrově stál hodonínský hrad. Ve dvacátých letech 20. století proběhla regulace, která oba ostrovy propojila s pevninou.\n\nRybáře jsou obytnou čtvrtí, tvořenou ulicemi Rybářská, Zelničky, Nábřeží, Štěpnice, U Lavoru, Moravní, K Lávce a Koupelní. Nachází se zde rybník Lavor, sokolský stadion, městské koupaliště a přístaviště U Jezu. Místní zajímavostí je rodinný dům podle projektu postmoderního architekta Zdeňka Fránka.\n\n\n"}
{"id": "1293967", "url": "https://cs.wikipedia.org/wiki?curid=1293967", "title": "Lounín (přírodní památka)", "text": "Lounín (přírodní památka)\n\nPřírodní památka Lounín je chráněné území nalézající se severně od obce Lounín v okrese Beroun. Důvodem ochrany jsou hercynské dubohabřinyn a suché širokolisté trávníky s výskytem řady chráněných druhů rostlin a živočichů.\n"}
{"id": "1293969", "url": "https://cs.wikipedia.org/wiki?curid=1293969", "title": "Laura Flesselová-Colovicová", "text": "Laura Flesselová-Colovicová\n\nLaura Flesselová-Colovicová (nepřechýleně Laura Flessel-Colovic, * 6. listopadu 1971 Pointe-à-Pitre) je francouzská šermířka a politička. Je nejúspěšnější francouzskou sportovkyní s pěti olympijskými medailemi.\n\nNarodila se v Pointe-à-Pitre na Guadeloupu. Nejprve se zajímala o tanec, ale brzy převážil šerm.\n\nOd šesti let se začala věnovat šermu, v dospělosti se specializovala na šerm kordem. V roce 1990 opustila Guadeloupe a stala se členkou klubu Racing Club de France.\n\nJako rodačka z Guadeloupu mohla startovat na panamerických šampionátech a v letech 1991, 1992 a 1994 je vyhrála.\n\nV 18 letech zazářila na Letních olympijských hrách 1996 v Atlantě. Ve finále soutěže jednotlivkyň porazila svou krajanku Valerie Barloisovou a společně vyhrály týmovou soutěž. Bylo to poprvé, co byl kord zařazen na olympijské hry i jako disciplína pro ženy.\n\nV roce 2002 byla Flesselová potrestána zákazem startu na tři měsíce po pozitivním dopingovém testu, v jejím vzorku byla nalezena zakázaná látka niketamid. Vinu sváděla na lékaře, že jí podali přípravek, který je běžně dostupný v francouzských lékárnách.\n\nHbitým a útočným stylem a zejména schopností bodat své soupeře do nohou si vysloužila přezdívku \"vosa\" ().\n\nBěhem tří olympijských účastí (1996, 2000 a 2004) vybojovala pět olympijských medailí, což z ní udělalo nejúspěšnější francouzskou ženu v historii olympiád.\n\nZúčastnila se pak ještě dalších dvou olympiád (2008 a 2012). Byla vlajkonoškou Francie na zahájení Letních olympijských her 2012 v Londýně. To byla její pátá a poslední účast na hrách. Následně v 41 letech ukončila kariéru.\n\nŠestkrát vyhrála mistrovství světa.\n\nZúčastnila se třetí řady francouzské verze soutěže Danse avec les stars, obdoby české StarDance. Při Letních olympijských hrách 2016 v Riu komentovala pro televizi Canal+, a to jak šermířské soutěže, tak slavnostní zahájení a zakončení.\n\nZaložila společnost Flessel & Co. a také spolek Ti'Colibri, který se stará o podporu šermířských klubů na francouzské periferii.\n\nV roce 2012 byla předsedkyní výboru pro uspořádání Gay Games v Paříži. V roce 2013 byla jmenována členkou Národní rady pro sport.\n\nJe členkou organizačního výboru kandidatury Paříže na uspořádání Letních olympijských her 2024.\n\nV květnu 2017 podpořila s dalšími sportovci před druhým kolem prezidentských voleb Emmanuela Macrona proti Marine Le Penové. 17. května 2017 byla jmenována ministryní sportu ve vládě Édouarda Philippa. Funkci zastávala až do 4. září 2018, kdy rezignovala.\n\nOd roku 1996 je vdaná za novináře Denise Colovika, spolu mají dceru Lelou (*2001).\n\nZa svou sportovní dráhu byla oceněna vysokými státními vyznamenáními:\n"}
{"id": "1293972", "url": "https://cs.wikipedia.org/wiki?curid=1293972", "title": "Filipínská revoluce", "text": "Filipínská revoluce\n\nFilipínská národní revoluce byl konflikt mezi filipínskými nacionalisty a španělskou koloniální mocí. \nRevoluce začala roku 1896, kdy se otevřeně projevilo tajné (v zásadě zednářské) protikoloniální hnutí Katipunan, jež existovalo od roku 1892, a jež navazovalo, ovšem mnohem radikálnějšími prostředky, na rozprášené hnutí La Liga Filipina spisovatele José Rizala. Katipunan vedl Andrés Bonifacio, který v srpnu 1896 vydal pokyn k povstaleckému útoku na Manilu. Ten byl neúspěšný, ale útok vyvolal povstání v provinciích kolem Manily. V něm se vyznamenali vojenští vůdci Mariano Alvarez a Emilio Aguinaldo. Boje o moc uvnitř revolučního hnutí stály v roce 1897 Bonifacia život. Hlavní vliv získal Aguinaldo. Ve stejném roce podepsali povstalci a Španělé dohodu v Biak-na-Bato, která omezila boje, byť ty zcela neustaly. Aguinaldo se svými věrnými odešel do exilu v Hongkongu. Roku 1898 do situace vstoupily Spojené státy americké, které v tu doby vedly se Španěly válku o Kubu. V jejím rámci zaútočilo americké námořnictvo na španělské lodě v Manilské zátoce u Filipín (operaci vedl George Dewey) a ovládlo Manilu. 19. května Aguinaldo uzavřel dohodu s Američany, vrátil se na Filipíny a zahájil nové protišpanělské povstání. V červnu 1898 již ovládal celé Filipíny, s výjimkou Manily, kterou drželi Američané. Aguinaldo váhal, zda o Manilu vést boj, nakonec se tomu obezřetně vyhnul a i bez vlády nad hlavním městem 12. června vyhlásil filipínskou nezávislost a republiku (tzv. První filipínská republika), jejímž prezidentem byl záhy zvolen. Španělé ani Američané ji neuznali (problém to reálně byl jen v případě Američanů). Na Pařížské mírové konferenci, která ukončovala Španělsko-americkou válku, se Španělsko vzdalo nároku na Filipíny, a to ve prospěch USA (viz Pařížská mírová smlouva (1898)). Aguinaldo dlouho váhal, zda do konfliktu s Američany jít a označoval je za své spojence v boji proti Španělům. Nakonec však 4. února 1899 dosavadní drobné šarvátky v okolí Manily přerostly v regulérní válku. Aguinaldo ji oficiálně Američanům vyhlásil v červnu 1899 (tzv. Filipínsko-americká válka). 23. března 1901 Američané Aguinalda zatkli. Ten jim nakonec odpřisáhl věrnost a akceptoval jejich vliv v zemi. Zato zůstal v pozici prezidenta. Skutečné nezávislosti se Filipíny dočkaly až roku 1946.\n\n"}
{"id": "1293973", "url": "https://cs.wikipedia.org/wiki?curid=1293973", "title": "Skalka (tvrz, okres Cheb)", "text": "Skalka (tvrz, okres Cheb)\n\nSkalka (též Stein) je zaniklá tvrz, která stávala na levém břehu Ohře, na jih od Skalky, místní části Chebu. Patrně se jednalo o nástupce hradu Skalka. Dnes se místo nachází pod hladinou vodní nádrže Skalka.\n\nProblémem trojice panských sídel v okolí Skalky je skutečnost, že historické prameny je od sebe nijak nerozlišují. Po vypálení hradu Chebany v roce 1451 si majitelé Skalky, Frankengrünerové, postavili asi 700 metrů na jihovýchod od něj, při mlýnu, nové panské sídlo. V majetku rodu zůstala tvrz do roku 1540, kdy ji odkoupilo město Cheb. Tvrz tak ztratila na významu a došlo k její přeměně na sušárnu papírny. Cheb držel obec až do 19. století, ale majitelé mlýna a papírny se zde často střídali. Jako součást papírny zůstala tvrz do poloviny 20. století. V roce 1960 při budování VN Skalka došlo k její demolici.\n\nJediné popisy tvrze přináší různé dobové kresby, přičemž jako patrně nejhodnotnější se jeví kresba K. Liebschera z roku 1896. Ta zobrazuje tvrz jako vysokou obdélnou patrovou budovu s pavlačí, vystupující nad řeku Ohři, zakončenou sedlovou střechou.\n\n"}
{"id": "1293974", "url": "https://cs.wikipedia.org/wiki?curid=1293974", "title": "Castle Peak", "text": "Castle Peak\n\nCastle Peak je nejvyšší hora pohoří Elk Mountains. Současně je také devátou nejvyšší horou Skalnatých hor a devátou nejvyšší horou státu Colorado. Castle Peak leží ve střední části Colorada, na hranicích okresu Gunnison County a Pitkin County, v Jižních Skalnatých horách, ve Spojených státech amerických.\nHora leží přibližně 10 km jihovýchodně od Maroon Bells a 40 km jihozápadně od nejvyšší hory Skalnatých hor Mount Elberta. Název hory je odvozen od tvaru vrcholu, který připomíná hradby, respektive cimbuří.\n"}
{"id": "1293975", "url": "https://cs.wikipedia.org/wiki?curid=1293975", "title": "Jaroslav Lorman", "text": "Jaroslav Lorman\n\nJaroslav Lorman (* 18. ledna 1973 Praha) je český morální teolog, jáhen, vysokoškolský pedagog a překladatel.\n\nV sedmnácti letech se připojil k evangelikálům. Protože se evangelikálové vymezovali vůči katolické teologii, začal ji studovat a oslovila jej do té míry, že konvertoval ke katolické církvi.\n\nVystudoval latinu a germanistiku na Filozofické fakultě Univerzity Karlovy. Státní závěrečné zkoušky vykonal v letech 1996 (germanistika), 1997 (psychologie a pedagogika) a 1999 (latina). Tématem jeho diplomové práce bylo \"Paulus Orosius – křesťanský interpret dějin\". Dále studoval v letech 2000–2006 na Katolické teologické fakultě UK. Studia zakončil diplomovou prací \"Milovat život je pravá bohoslužba – analýza vybraných morálně-teologických josefinských traktátů\". Ve stejném roce mu byla udělena rektorem Univerzity Karlovy cena Josefa Dobrovského pro nejlepší absolventy teologických oborů.\n\nTitul Th.Lic. získal v roce 2008 na základě obhajoby rigorózní práce \"Láska je pramenem vší ctnosti – Ověření konceptu autonomní morálky v díle Augustina Zippeho\".\n\nDoktorandský titul Th.D. získal na základě disertační práce \"Etika mezi rozumem a zjevením – Analýza morálně-teologického konceptu Augustina Zippeho (1746/7 – 1816)\". Získal jáhenské svěcení.\n\nV roce 2015 zprostředkoval vystoupení americké řeholnice Jeannie Gramick v rámci akce Prague Pride 2015. Její přednáška \"O šikaně v církvi a mimo ni\" měla proběhnout v pražské Akademické farnosti. Arcibiskup Dominik Duka přednášku zakázal. Přednáška poté proběhla na půdě Filosofické fakulty Univerziry Karlovy.\n\nJe zastáncem obnovení jáhenství pro ženy.\n\nByl ženatý, je otcem čtyř dětí. V roce 2015 zveřejnil svou homosexuální orientaci. Rozvedl se a začal se věnovat aktivismu. V září 2015 mu byl odňat souhlas s výukou na KTF UK a snížen pracovní úvazek „pro otevřenou oponenturu katolickému učení a neuspořádaný osobní život“.\n\n\n\n"}
{"id": "1293977", "url": "https://cs.wikipedia.org/wiki?curid=1293977", "title": "Vývoj poštovnictví na Pražském Předměstí (Hradec Králové)", "text": "Vývoj poštovnictví na Pražském Předměstí (Hradec Králové)\n\nVývoj poštovnictví v Pražském Předměstí u Hradce Králové prezentuje historii a vývoj poštovních služeb v této obci, dnes součásti Hradce Králové.\n\nPražské Předměstí původně patřilo stejně jako jiné obce pod poštu v Hradci Králové. Poté, když bylo součástí Kuklen, spadalo pod zdejší poštovní úřad. Samostatný poštovní a telegrafní úřad s označením Hradec Králové II. byl otevřen 20. února 1895 ve staré nádražní budově (postavené v roce 1894), který navazoval na poštu Königgrätz Bahnhof, fungující od roku 1858. Tehdy dopisy a zásilky jen přijímal, ale nevydával je. V následujícím roce byla při nádražním poštovním úřadě na Pražském Předměstí zřízena telefonní stanice. Ratibor z 23. února 1895 napsal o zdejší poště následující:\n\n\"„Pošta na nádraží kralohradeckém byla, jak jsme již oznámili, ve středu dne 20. t. m. otevřena a zahájila téhož dne činnosť svoji, kteráž však se pouze na přijímání dopisů a zásylek obmezovati bude, kdežto vydávání jichž, jako dosud, ponecháno bude poště v městě. Jakkoli vítáme zřízení pošty na nádraží, čímž dostane se Pražskému Předměstí velice potřebného toho úřadu, nesmíme se tajiti podivením, pročže zřizuje se pošta jenom poloviční a nehoví se potřebám obecenstva úplně. Dnešní stav neuspokojí asi nikoho, nebo což platno, že bude moci obecenstvo dopisy a zásylky na nádraží odevzdávat, když si bude musit pro ně do města docházet. Jest tudíž nezbytně potřeba, aby se pošta na nádraží co nejrychleji doplnila, tak aby byla tím, čím vlastně býti má a byla obecenstvu ku prospěchu. Dále bude dojista zapotřebí změnit dnes při úřadě tom platné hodiny úřední. Nestačiť na nádraží našem úřadovati od 8 do 12 hodin dopol. a od 2 do 6 hodin večer a to z té jednoduché příčiny, že jest na nádraží tom nejživěji mezi 12 hodinou polední a 2 hod. odpolední a právě na toto obecenstvo musí se bráti zřetel a nesmí se mu bráti možnost, aby pošty, která přece v první řadě pro ně zřízena byla, používati mohlo. Přáli bychom si, aby v zájmu veřejném a všeobecném pokynů těchto na patřičném místě povšimnuto si bylo a aby stalo se, co musí se státi, má-li pošta na nádraží našem vyhovovati účelu, za jakým tam zřízena byla.“\"\n\nČinnost poštovního úřadu byla v jeho počátcích pod neustálou kritikou. Citujme z Ratibora, který vyšel 10. února 1900:\n\n\"„Pošta na Pražském Předměstí. Píše se nám: Jest dojista jen v Čechách možno, aby obec čítající více jak 2000 obyvatelů a mající velice čilé spojení se světem, nemohla se doprosit řádné samostatné pošty. Výminku tu, dojista pro rakouské poštovnictví málo čestnou, činí obec Pražské Předměstí, kteráž, ač značně přispívá do kapsy poštovního eráru, přec jen pro pány v Praze neexistuje. Máme sice poštu na nádraží, ta ale psaní a zásilky jen přijímá, úřad vydavací jest v městě a tak musíme pro každý lístek na poštu do Hradce, anebo důkladně za donešení poslem platit, ač prý od Nového roku nikde se za dodávání psaní a novin neplatí. Všechny stížnosti a žádosti naše zůstávají nepovšimnuty - každý krčí jen rameny a jeden se vymlouvá na druhého, ale obecenstvo tím trpí. Praví se nám, že hlavní příčinou této, pro nás velice trapné kalamity, jest neochota dráhy severozápadní, která nechce a nechce postoupit poště jedinou místnost, již nezbytně potřebí, aby se mohl poštovní úřad na nádraží rozšířit a doplnit. Správa dráhy cítí potřebu toho dobře, vždyť musí sobě pro dopisy a jiné zásilky do města posílat, ač má poštu na nádraží; měla by tedy již z ohledů k sobě k odstranění tohoto přímo nezbytného zařízení přispět, ale marné doufání. Nemáme místa, zní stále odpověď, ale celé nádraží ví, že kdyby bylo jen trochu dobré vůle, dalo by se vše urovnat a všeobecné potřebě vyhovět. Obracíme se přímo na pana přednostu stanice a očekáváme určitě, že přispěje, pokud na něm, k urovnání přímo neslýchaných poměrů na naší poště nádražní – jen chtít a půjde to hravě. Ovšem, že i poštovní erár není prost viny. Kdyby mu opravdu šlo o prospěch obecenstva, našel by již cestu, aby justament dráhy zlomil, ale - páni chtějí patrně tu naší poštu vystavit na Pařížské výstavě, proto nepospíchají. Smutné, velmi smutné, ale pravdivé!“\"\n\nNa činnost zdejšího poštovního úřadu měly vliv i česko-německé jazykové půtky. Od svého zřízení měla pošta uvedena na prvním místě nápisy v německém jazyce a teprve poté ty české. Počátkem roku 1898 bylo toto pořadí prohozeno, což bylo kvitováno veškerým místním obyvatelstvem.\n\nZ předchozích řádků vidíme, že největší problém pražskopředměstské pošty byl v nedostatku místa a tato situace se začala řešit až o několik let později. Dosvědčuje to tentýž týdeník, který 28. července 1900 napsal:\n\n\"„Pošta na Pražském Předměstí. Dosavadní přednosta c. k. pošty na nádraží kontrolor p. Jos. Rosa jmenován byl správcem této pošty. - S upravením místností pro poštu v najatém domě p. Steindlera proti hotelu Hutla bylo již započato a bude zde úřadování průběhem měsíce srpna zahájeno. Dostane se tedy konečně Pražskému Předměstí samostatné celé pošty, což dojista všeobecně s povděkem přijato bude. Roznášení psaní a j. obstarávati budou dva erární listonoši. Ve Svobodných Dvorech zřízena bude pošta přespolní, která bude udržovati dvakrát denně spojení s poštou na Pražském Předměstí.“\"\n\nPráce se však prodlužovaly, protože v Ratiboru z 8. září 1900 čteme:\n\n\"„Pošta na Pražském Předměstí. Úpravné práce v domě najatém pro poštu na Pražském Předměstí jsou vykonány a bude se s neděle konati kolaudační komise. Jak věci dnes stojí, zahájí asi nová pošta činnost svoji v druhé polovici měsíce září.“\"\n\nA teprve 22. prosince 1900 se v Ratiboru objevila tato krátká zpráva:\n\n\"„Pošta na Pražském Předměstí. Samostatná pošta erární byla právě otevřena na Pražském Předměstí a sice proti nádraží poblíž hotelu Hutla. Poště jest věnován celý jednopatrový dům a bude dle potřeby zřízena.“\"\n\n1. listopadu 1909 proběhla změna doručování ve svátečních mimonedělních dnech, kdy bylo zredukováno na 1 denně, přičemž noviny, jež byly dováženy dopoledními vlaky, byly na vyžádání vydávány až v úředních hodinách. Roku 1910 byl rozšířen počet poštovních schránek. Jedna byla umístěna na domě čp. 427 v Hradci Králové a druhá na hotelu Holub na Pražském Předměstí. Zároveň došlo k úpravě doručování, když při první obchůzce, začínající v 8.00 hod., byli 2 dosavadní doručovatelé posíleni dalším kolegou. Roku 1911 byla prodlouženo nepřetržité telefonní a telegrafní úřadování až do 21.00 hod., a to výnosem ze 13. ledna 1911 č. 53.775. V roce 1912 bylo k pražskopředměstské poště navíc přiděleno 21 domů a 4 továrny, jež se nacházely na katastru Hradce Králové. Novinkou bylo také zavedení elektrického osvětlení, jež bylo zadáno elektrotechnickému závodu J. Ježka v Hradci Králové. Došlo také k redukci úředních hodin o nedělích a ve svátcích. Ty byly nově mezi 8.00 a 10.00 hod., pražský denní tisk zůstal nadále vydáván mezi 11.00 a 11.30 hod. a od 10.00 hod. bylo možno použít telefon na poště.\n\nRoku 1920 byl správce Václav Imlauf jmenován ředitelem poštovního úřadu. Jeho náměstkem byl Václav Křtěn. V roce 1923 úřad zaměstnával 18 úředníků skupiny C, 17 úředníků skupiny D, 15 podúředníků (z toho 6 doručovatelů), 12 zřízenců, 16 výpomocných zřízenců pro nádražní a jiné služby a 7 osob, které zajišťovaly autobusové spojení. V roce 1929 se na Pražském Předměstí nacházely tři schránky: 1. na domě čp. 4 v Husově třídě, 2. na domě čp. 43 v téže ulici a 3. na budově poštovního úřadu II. Později došlo též k prodloužení úředních hodin pro jednání s klienty. Od 1. srpna 1934 začala pošta přijímat mimo úředních hodin zmeškalé poštovní zásilky všeho druhu. Roku 1936 bylo rozšířeno vybírání schránek o 1 termín – v 10.45 hod.\n\nPoštovní úřad zažil i řadu afér. 21. října 1919 bylo u hotelu Slavie na Pražském Předměstí nalezeno plno pohozených a vykradených poštovních zásilek. 31. ledna 1920 bylo na nádražním poštovním úřadě odcizeno 220 000 Kč. Krádež způsobil zdejší praktikant.\n\nNádražní budova časem přestávala postačovat, a tak v červenci 1932 začala stavba nové budovy (návrh a stavba ing. Františka Komárka ze Svobodných Dvorů), v níž byl zahájen provoz 9. července 1934, přičemž slouží dodnes. Poslední její rekonstrukce proběhla v roce 2017, kdy došlo bez přerušení jejího provozu k propojení přepážek s dosud nevětratelnou halou v kombinaci se vzduchotechnikou a klimatizací. Zároveň byl pořízen nový vyvolávací systém a přibyly též další novinky, např. Postshop s doplňkovým sortimentem. Po této rekonstrukci funguje na poště 12 přepážek a spolu se satelitními poštami na ní v současnosti pracuje 47 zaměstnanců.\n\nV roce 1965 byla navíc otevřena pošta Hradec Králové 5. Ta se později ocitla v havarijním stavu, neboť byla narušena její statika. Proto byla po celé léto 2004 uzavřena. Oprava nezměnila nic na jejím vzhledu, došlo jen k dílčí úpravě vnitřních prostor.\n"}
{"id": "1293979", "url": "https://cs.wikipedia.org/wiki?curid=1293979", "title": "Škoda Karoq", "text": "Škoda Karoq\n\nŠkoda Auto si název zaregistrovala na Úřadu průmyslového vlastnictví v květnu 2017. Ten zapadá do záměru značky vytvořit jednotnou koncepci jmen pro svá nová SUV, která budou končit písmenem Q.\n\nJméno Karoq pochází stejně jako jméno Kodiaq od Aleutů, původních obyvatel jihoaljašského ostrova Kodiak. Jméno \"KAROQ\" vzniklo kombinací aleutských slov \"KAA‘RAQ\" a \"RUQ\", tedy auto a šíp, který je motivem loga automobilky.\n\nVůz je odvozen z koncernového dvojčete Seatu Ateca. Byl vyvíjen v mladoboleslavském vývojovém centru Škoda po dobu 4 let. Během té doby najely testovací vozy 2 miliony kilometrů.\n\nAuto je postavené na koncernové modulární platformě MQB společné také pro vozy Superb, Octavia nebo Kodiaq. Auto dostane benzinové a turbodieslové motory a možnost pohonu všech kol 4x4.\n\nKaroq nabízí dva naftové a tři benzínové motory, základem je motor 1.0 TSI s 85 kW, který je možné spojit s automatickou převodovkou, nikoliv však pohonem všech kol. Stejně tomu tak je se základní naftovou motorizací 1.6 TDI také s 85 kW. Pro pohon 4x4 je nutné zvolit buď benzínovou variantu s motorem 2.0 TSI s 140kW nebo naftovou 2.0 TDI, dostupnou ve výkonových variantách 110 kW a 140kW (od modelového roku 2020 výhradně s automatickou převodovkou). \n\nDesign modelu zapadá do kubistického stylingu značky Škoda, který vytvořil pro Škodu designér Jozef Kabaň, působící ve firmě v letech 2008 až 2017. Přídi vévodí velká maska chladiče. Designový jazyk odpovídá dříve uvedenému modelu Kodiaq.\n\nVnitřek je na první pohled prostornější než ve Škodě Yeti, děti mohou kvůli vysokým bokům působit „utopeným“ dojmem.\n\nOproti svému předchůdci Škodě Yeti je vůz výrazně větší, což je i jedním z důvodů, proč o něm nemluví Škoda jako o druhé generaci. Oproti Yeti je o 160 mm delší, o 35 mm širší a o 40 mm nižší. Rozvor náprav je delší o 60 mm. Vůz je technicky srovnatelný se Seatem Ateca, který je koncernovým dvojčetem vozu. Od něj se ho snažili tvůrci maximálně designově odlišit, zvolili odlišné, komfortnější ladění podvozku a jiná je většina viditelných dílů.\n\nŠkoda chce modelem zacílit více na ženy a vytvořit konkurenci vozům Hyundai Tucson, Kia Sportage, Nissan Qashqai, BMW X1, Opel Mokka nebo Renault Kadjar.\n\nVůz byl oficiálně veřejnosti představen při speciální akci 18. května 2017 v 19:00 ve Švédsku. Auto se začalo vyrábět v 30. týdnu roku 2017 na přelomu června a července v Kvasinách na stejné lince jako Seat Ateca. Prodávat se začalo na podzim roku 2017.\n\n"}
{"id": "1293983", "url": "https://cs.wikipedia.org/wiki?curid=1293983", "title": "Kargat (město)", "text": "Kargat (město)\n\nKargat () je město v Novosibirské oblasti v Ruské federaci. Při sčítání lidu v roce 2010 měl zhruba deset tisíc obyvatel.\n\nKargat leží v jihovýchodní části Západosibiřské roviny na řece Kargatu, pravém přítoku Čulymi. Od Novosibirsku, správního střediska celé oblasti, je vzdálen přibližně 180 kilometrů západně.\n\nKargat vznikl jako vojenská stanice v polovině 18. století. Městem je od roku 1965.\n"}
{"id": "1293984", "url": "https://cs.wikipedia.org/wiki?curid=1293984", "title": "Mezinárodní letiště Dauhá", "text": "Mezinárodní letiště Dauhá\n\nMezinárodní letiště Dauhá (ICAO: OTBD) (arabsky: مطار الدوحة الدولي‎‎) bylo mezinárodní letiště v katarském Dauhá. Sloužilo jako domovské pro společnost Qatar Airways, než bylo 24. května 2014 otevřeno o pár kilometrů dál větší a modernější Mezinárodní letiště Hamad. Od této doby toto letiště neslouží jako komerční, dráhy jsou ale využívány katarskou vládní letkou. V posledním celém roce komerčního provozu (2013) toto letiště odbavilo 23,2 milionů cestujících.\n\n"}
{"id": "1293985", "url": "https://cs.wikipedia.org/wiki?curid=1293985", "title": "Bürgles", "text": "Bürgles\n\nBürgles (též Skalka či Rollenburg) je označení pro zaniklý opevněný objekt, snad tvrz, který stával na nevýrazném pahorku v bažinách a slepých ramenech Ohře, asi půl kilometru od Skalky. Na nedaleké vyšší ostrožně byl později vybudován hrad Skalka, zřejmě nástupce tohoto objektu. Pro svůj kruhový tvar, který bylo údajně možné vidět ještě ve 20. století, bývá také nazýván jako \"Rollenburg\". Dnes je místo pod hladinou vodní nádrže Skalka.\n\nHistorie tohoto objektu je plná domněnek, jelikož je těžké rozlišit, které prameny se vztahují ke kterému panskému sídlu u Skalky. Zde navíc neznáme ani původní jméno. Objekt bývá často považován za nejstarší z panských sídel Skalky, kterou na konci 13. století vlastnil \"Jindřich Paulsdorfer\". To je také jediná informace, kterou můžeme k objektu bezpečně přiřadit. Podle L. Schreinera objekt sloužil jako sídlo loupeživých rytířů a zanikl po útoku Chebanů někdy okolo roku 1300.\n\n"}
{"id": "1293986", "url": "https://cs.wikipedia.org/wiki?curid=1293986", "title": "Pietro Guerra", "text": "Pietro Guerra\n\nPietro Guerra (* 28. června 1943 San Pietro di Morubio) je bývalý italský cyklista. S italským družstvem vyhrál amatérskou časovku na 100 km na mistrovství světa v silniční cyklistice 1964 a 1965, v roce 1966 skončil na třetím místě. Na olympiádě 1964 získal v časovce družstev stříbrnou medaili. Zúčastnil se Závodu míru 1966, kde vyhrál dvě etapy, tři dny jel ve žlutém trikotu vedoucího závodníka a celkově obsadil páté místo.\n\nV roce 1966 se stal profesionálem, startoval pětkrát na Giro d'Italia (nejlépe skončil na 32. místě v roce 1967) a pětkrát na Tour de France (nejlépe na 68. místě v roce 1971), vyhrál jednu etapu na Giru a jednu na Vuelta a España, v roce 1972 zvítězil v celkové klasifikaci Giro di Romagna. Také se stal mistrem Itálie v dráhovém stíhacím závodě jednotlivců 1971 a 1972, na mistrovství světa v dráhové cyklistice skončil čtvrtý v letech 1968 a 1972. \n\n"}
{"id": "1293987", "url": "https://cs.wikipedia.org/wiki?curid=1293987", "title": "Miroslav Jauris", "text": "Miroslav Jauris\n\nMiroslav Jauris (* 28. července 1928 Výlok) je český logik.\n\nMiroslav Jauris se narodil 28. července 1928 ve Vyloku na Podkarpatské Rusi (tehdy součást Československa, nyní na Ukrajině). Působil jako odborný asistent na katedře filozofie Filozofické fakulty a v roce 1970 byl ustanoven vedoucím oddělení logiky. V roce 1990 se z někdejšího oddělení logiky katedry marxisticko-leninské filozofie stala samostatná katedra logiky a docent Miroslav Jauris na ni přešel jako její vedoucí.\n\n\n\n"}
{"id": "1293994", "url": "https://cs.wikipedia.org/wiki?curid=1293994", "title": "Bora! Bora! Bora!", "text": "Bora! Bora! Bora!\n\nBora! Bora! Bora! \"(Nejlepší! Nejlepší! Nejlepší!)\" je skladba německé hudební skupiny Scooter. Jako singl vyšla 26. května 2017 (59. singl kapely). Je prvním singlem z alba Scooter Forever. Singl byl vydán po delší době i na CD. Refrén skladby vychází z písně The United Vibe z roku 2007, která se nachází na albu The Ultimate Aural Orgasm.\n\nNa přední obálce singlu je velký bíločervený nápis na černobílém pozadí. Na zadní obálce je vidět pruhovaný motiv zebry.\n\nVideoklip je po dlouhé době v tanečním stylu jumpstyle. Celý je natočen ve studiu, jakoby ve velké bílé krabici. Kromě záběrů na členy skupiny, tanečníky a tanečnice je tam několik scének i s tančícím psem. Dynamičnost klipu je zajištěna rychlými švenky kamerou.\n\n"}
{"id": "1293998", "url": "https://cs.wikipedia.org/wiki?curid=1293998", "title": "Antilopa Sharpeova", "text": "Antilopa Sharpeova\n\nAntilopa Sharpeova (\"Raphicerus sharpei\") je menší, velmi plachá, poměrně hojná, ale málo známá jihoafrická antilopa žijící na jih od rovníku. Vyskytuje se od jihozápadu Tanzanie přes jihovýchod Demokratické republiky Kongo, Zambii, Malawi, Mosambik, Botswanu a Zimbabwe až do severních oblastí Jihoafrické republiky a Svazijska.\n\nZvířata mají srst se základní barvou červenohnědou s bílými skvrnami, které ji dávají našedlý vzhled. Obličej, čelo, tlama a vnější části končetin jsou žlutohnědé barvy. Čenich a ohraničení očí jsou černé, uši, břicho, spodní strana krku a vnitřní oblasti končetin špinavě bílé. Jsou poměrně malá, váží 6 až 11 kg a v kohoutku měří asi 50 cm, ocas mívají dlouhý 4 až 8 cm. Samci mají tlusté růžky o délce 6 až 10 cm a jsou celkově o málo menší než samice. Zubní vzorec obou pohlaví je 0/3, 0/1, 3/3, 3/3.\n\nJsou to zvířata mimořádně plachá, žijí samotářsky a skrytě, v páru jsou vidět jen v období říje nebo je to samice s malým potomkem, kterého vodí na pastvu. Přes den většinou leží v husté trávě a křovinách a za potravou vycházejí až za soumraku. Jsou velmi ostražitá a při první známce nebezpečí se stáhnou do úkrytu, před dravcem málokdy utíkají, spíše se přikrčí a snaží se splynout s okolím. Často se schovávají i do prázdných nor vyhloubených hrabáči. Většinou žijí v blízkosti vody, kde bývá dostatek čerstvých rostlin. Spásají trávu, která tvoří asi 30 % stravy, okusují čerstvé větvičky, žerou ovoce a pomoci kopýtek vyhrabávají hlízy i kořínky rostlin.\n\nAntilopy Sharpeovy jsou teritoriální, samci i samice brání svá území označovaná trusem a sekretem žláz. Samčí obvod obsahuje území asi čtyř samic. Boje samců nejsou jen rituální, ale s hlavou sehnutou až ke kolenům se bodají krátkým růžkami.\n\nJsou polygamní a po březosti dlouhé asi šest měsíců (tolerance 168 až 210 dnů) se rodí většinou jedno mládě. Po dobu do tří měsíců je samicí kojeno a žije velmi skrytě. Samci se o kojence nestarají, samice může zabřeznout každoročně. Pohlavní dospělosti dosahují potomci ve věku nad šest měsíců, to již jsou na matce nezávislí. Bylo vypozorováno, že přicházejí na svět v průběhu celého roku, převážná většina však v listopadu a prosinci, na počátku období dešťů.\n\nK jejich predátorům patří gepardi, hyeny, šakali a draví ptáci, největší hrozbu ale představují domorodí lidé lovící je pro maso a vypalující porosty ve kterých žijí. Ve volné přírodě se, pokud se nestanou kořistí, obvykle dožívají věku 6 až 10 let.\n\nPodle IUCN je antilopa Sharpeova hodnocena jako stabilní, málo dotčený druh (LC) o celkovém počtu asi 95 000 jedinců. Ti přibližně z jedné třetiny žijí na před lovem chráněných územích v rezervacích. Jsou to hlavně Selousova rezervace (Selous Game Reserve) v Tanzanii, Upemba National Park v Demokratické republice Kongo, Kafue National Park a Luangwa Valley v Zambii, Lengwe National Park v Malawi, Banhine National Park v Mosambiku, Hwange National Park a Gonarezhou National Park v Zimbabwe a Krugerův národní park (Kruger National Park) v Jihoafrické republice.\n\n"}
{"id": "1294001", "url": "https://cs.wikipedia.org/wiki?curid=1294001", "title": "Alfred Harmsworth", "text": "Alfred Harmsworth\n\nAlfred Harmsworth, první vikomt z Northcliffe (15. července 1865 Dublin – 14. srpna 1922 Londýn) byl britský novinář a vydavatelský magnát, vlastník deníků Daily Mail a Daily Mirror.\n\nByl průkopníkem pop a bulvární žurnalistiky. Jeho masové rozšíření tiskovin mezi publikum se nazývá Northcliffovská revoluce. Za jeho úspěchem stály mnohé ekonomické a politické změny. Byl zakladatelem nyní již zaniklého Amalgamated Press, nakladatelství, které vydávalo noviny, časopisy a knihy.\n\nV devadesátých letech 19. století skupoval upadající noviny a vytvořil z nich výrazně profitující skupinu. Započal v roce 1894 s novinami The Evening News. V témže roce skoupil sloučil dvoje edinburské noviny do jedněch a nazval je Edingburgh Daily Record. V Londýně začal 4. května 1896 vydávat noviny Daily Mail. Ty měly dva slogany:\n\n\nHarmsworth následně přeměnil nedělní noviny Weekly Dispatch na Sunday Dispatch, ze kterých se staly nejprodávanější britské nedělní noviny. Též založil noviny pojmenované po sobě \"Harmsworth Magazine\", které následně přejmenoval mezi lety 1898–1915 na London Magazine. V roce 1903 založil The Daily Mirror a následně v letech 1905 a 1908 zachránil finančně slabé noviny Observer a v roce 1908 The Times. V roce 1908 koupil The Sunday Times.\n\nDo svého mediálního impéria přivedl i své bratry Leicestera a Hildebranda. Nakladatelství Amalgamated Press vydalo Alfredovi dvě encyklopedie: \"The Children's Encyclopædia\" a \"Harmsworth's Universal Encyclopaedia\".\n\n"}
{"id": "1294005", "url": "https://cs.wikipedia.org/wiki?curid=1294005", "title": "Mezinárodní letiště Dauhá Hamad", "text": "Mezinárodní letiště Dauhá Hamad\n\nMezinárodní letiště Dauhá Hamad (IATA: DOH, ICAO: OTHH) (arabsky مطار حمد الدولي‎‎, anglicky Hamad International Airport) je mezinárodní letiště obsluhující město Dauhá v Kataru. V roce 2014 nahradilo Mezinárodní letiště Dauhá, to nevyhovovalo kapacitou. Má jeden terminál a dvě paralelní ranveje, nachází se u moře v nadmořské výšce 4 metry. Je jediným funkčním komerčním letištěm celé zemi.\n\nVýstavba začala v roce 2005. Letiště Hamad mělo být původně otevřeno v roce 2009, ale po sérii prodražených zpoždění bylo otevřeno až 30. dubna 2014. Svou základnu sem v květnu 2014 přemístila katarská vlajková letecká společnost Qatar Airways.\n\n"}
{"id": "1294006", "url": "https://cs.wikipedia.org/wiki?curid=1294006", "title": "Helcmanovce", "text": "Helcmanovce\n\nHelcmanovce jsou obec na Slovensku v okrese Gelnica.\n\nHelcmanovce leží v údolí tvořeném Volovskými vrchy. Jedním z krásných zákoutí je řeckokatolický chrám (cerkev) ze 16. stol. zasvěcený sv. Michalovi. Chrám je po vnitřní rekonstrukci. Jedním z dalších krásných míst je hasičská zbrojnice dobrovolného hasičského sboru, budova obecního úřadu a místního kulturního domu.\n\nObcí vede od 26. července 1936 železniční trať Červená Skala - Margecany.\n"}
{"id": "1294012", "url": "https://cs.wikipedia.org/wiki?curid=1294012", "title": "Zemletrjasenije", "text": "Zemletrjasenije\n\nZemletrjasenije (arménsky Երկրաշարժ) je rusko-arménský katastrofický film z roku 2016, který režíroval Sarik Andreasyan. Snímek byl natočen podle skutečné události z 7. prosince 1988, kdy Arménskou SSR postihlo zemětřesení, které stálo životy nejméně dvacet pět tisíc lidí. Film měl premiéru v Arménii 13. září 2016, v Rusku se konala dne 1. prosince.\n\nSlogan zní filmu „Tragédie, která sjednotila svět“ (Трагедия, объединившая мир). Dne 5. září 2016 jej Národní filmová akademie arménského filmu nominovala snímek do kategorie „Nejlepší cizojazyčný film“ na Oskarech 2017, ale později jej Akademie filmového umění a věd vyloučila z listiny kandidátů, neboť nesplňovala požadavky.\n\nFilm je založen na skutečných událostech, kdy 7. prosince 1988 Arménskou SSR zastihlo ničivé zemětřesení o magnitudě 6,8 (podle jiných zdrojů 7,2), které pocítila téměř polovina území sovětské republiky. Byla zničena města Spitak, Leninakan (dnes Gjumri), Kirovakan (dnes Vanadzor), Stepanavan a více než 300 osad. Celkem zemřelo 25 tisíc lidí, 19 000 se stalo invalidy, více než 500 tisíc lidí zůstalo bez domova. Film popisuje čtyři dny po velkém zemětřesení, konkrétně 7. až 10. prosinec v Leninakanu.\n"}
{"id": "1294013", "url": "https://cs.wikipedia.org/wiki?curid=1294013", "title": "Římskokatolická farnost Jankovice", "text": "Římskokatolická farnost Jankovice\n\nŘímskokatolická farnost Jankovice je územní společenství římských katolíků s farním kostelem Nanebevzetí Panny Marie v děkanátu Uherské Hradiště.\n\nObec založil 1. února 1648 majitel napajedelského panství hrabě Jan z Rottalu a po něm byla i pojmenována jako Janíkovice. Dnešní název dostala v roce 1715. Farní kostel Nanebevzetí Panny Marie byl postaven v letech 1839–1841.\n\nOd července 2013 je administrátorem excurrendo R. D. Mgr. Vojtěch Daněk. Toho od července 2017 vystřídal R. D. Mgr. Pavel Jagoš.\n\nPravidelně se konají duchovní obnovy, setkání společenství, výuka náboženství, při bohoslužbách zpívá schola mládeže i chrámový sbor.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky v Jankovicích 11 119 korun.\n\n"}
{"id": "1294016", "url": "https://cs.wikipedia.org/wiki?curid=1294016", "title": "Jume", "text": "Jume\n\nJume (* 24. dubna 2012) je fena ruského prezidenta Vladimira Putina plemene Akita Inu. Dostal ji v roce 2012 od guvernéra prefektury Akita Norichisy Satake jako výraz díků za pomoc při likvidaci následků ničivého zemětřesení a tsunami v Tóhoku. Putin řekl, že je to milý dárek a revanšoval se sibiřskou kočku pojmenovanou Mir, jejíž jméno vybral osobně.\n\nPsi Akita Inu jsou mezi Japonci vysoce ceněni. Podle tvrzení Wall Street Journal, jedinou cizinkou, která dostala darem plemeno Akita Inu, byla americká aktivistka Helen Kellerová, která jej dostala v roce 1937. Před Putinovou návštěvou v Japonsku v prosinci 2016 chtěli Japonci prezidentovi darovat psa, avšak dárek byl odmítnut. \n\nKromě Jume je znám ještě jeden Putinův pes – Baffi, kterého dostal od bulharského premiéra Bojko Borisova v roce 2010.\n"}
{"id": "1294017", "url": "https://cs.wikipedia.org/wiki?curid=1294017", "title": "LGBT práva v Nigérii", "text": "LGBT práva v Nigérii\n\nLesby, gayové, bisexuálové a translidé (LGBT) se v Nigérii setkávají s jistou právní i sociální diskriminací, s níž většinová společnost nemá zkušenosti. Země nerespektuje a neuznává LGBT práva formou antidiskriminační legislativy. Nigérie je vysoce konzervativní zemí s více než 170 miliony obyvatel muslimského vyznání na severu a křesťankého na jihu. Jenom velmi malá část LGBT Nigerijců se otevřeně hlásí ke svému zaměření a násilí vůči LGBT lidem je tu velmi rozšířené.\n\nMužská i ženská stejnopohlavní sexuální aktivita je v Nigérii nezákonná. Maximálním trestem je ve dvanácti severních státech, které přijaly právo šaría, smrt ukamenováním. Toto se týká všech muslimů a těch, kteří se z vlastní vůle rozhodli stát subjekty práva šaría. V jižní Nigérii a částech severní Nigérie se sekulárním trestním právem je za stejnopohlavní sexuální styk maximální trest 14 let vězení. Zákon proti stejnopohlavnímu manželství trestá veškeré formy homosexuálních svazků a homosexuálních svazků a sňatků napříč celou zemí.\n\nPodle průzkumu Pew Global Attitudes Project z roku 2007 považovalo 97 % Nigerijců homosexualitu za společensky neakceptovatelný životní styl, což byla z hlediska 45 zkoumaných zemí druhá největší míra despektu. Průzkum uskutečněný v roce 2015 organizací, kterou založil nigerijských homosexuální aktivista působící v Londýně aktivisty Bisi Alimi, uváděl, že toto procento kleslo na 87 %. Současně došel k závěru, že s rovnými příležitostmi ve vzdělávání, zdravotní péči a bydlení pro LGBT souhlasilo 30 % dotazovaných Nigerijců.\n\nNigérie je dlouhodobě kritizovaná občanskoprávními a lidskoprávními organizacemi v západních zemích, kde mají LGBT lidé mnohem lepší nebo i rovné postavení, jakož i Organizací spojených národů za porušování práv LGBT lidí a neochotu tuto situaci zlepšovat.\n\nPohlavní styky mezi mužů jsou podle trestního zákoníku platného pro jižní Nigérii nezákonné a lze za ně uložit maximální trest odnětí svobody v délce trvání 14 let. Pohlavní styky mezi ženami nejsou explicitně zmiňovány, nicméně lze na ně aplikovat genderově-neutrální termín \"osoba\" v sekci 214, do níž lze zahrnout i ženy. Kapitola 21 zákona říká v příslušné části následující:\n\nKdo -\n(a) vykoná s jinou osobou smilstvo proti přírodě; nebo\n(c) umožní muži vykonat s ním nebo s ní smilstvo proti přírodě,\nbude potrestán odnětím svobody v délce trvání 14 let.\n\nKdo se pokusí vykonat trestný čin uvedený v sekci 214, bude potrestán odnětím svobody v délce trvání 7 let. Pachatel nesmí být odsouzen bez předchozího rozhodnutí soudu.\n\nMuž, který se zúčastní či vykoná akt hrubé obscénnosti s jiným mužem na veřejnosti i v soukromí, nebo přiměje jiného muže k vykonání takového aktu, nebo mu dá souhlas k jeho vykonání, bude potrestán odnětím svobody v délce trvání tří let. Pachatel nesmí být odsouzen bez předchozího rozhodnutí soudu.\n\nSekce 284 federálního trestního zákoníku (severní státy), která je platná pro všechy státy severní Nigérie, říká:\nKdo vykoná pohlavní styk proti přírodě s jiným mužem, jinou ženou nebo se zvířetem, bude potrestán odnětím svobody v délce trvání 14 let nebo peněžitým trestem.\n\nSekce 405 říká, že muž, který se obléká nebo stylizuje do ženy na veřejných prostranstvích, nebo praktikuje sodomie, jíž se myslí životní styl nebo profese naplňující znaky vagabundů podle sekce 407, bude potrestán buď odnětím svobody v délce trvání jednoho roku, nebo peněžitým trestem, nebo obojím.\n\nSekce 405 pracuje také s termínem \"nenapravitelný vagabund\", jímž se myslí ti, kteří už byli jednou usvědčeni z tohoto trestného činu, a kteří se stali recidivisty, tedy spáchali jej znovu. Trest se pak v sekci 408 zvyšuje na odnětí svobody v délce trvání dvou let, peněžitý trest, nebo obojí.\n\nDvanáct severních států přijalo do svého trestního práva některé části šaríje: Bauchi, Borno, Gombe, Jigawa, Kaduna, Kano, Katsina, Kebbi, Niger (stát), Sokoto (stát), Yobe a Zamfara. Trestní právo podle šaríje lze aplikovat na muslimy a na ty, kteří se z projevu svobodné vůle rozhodli stát jeho subjektem.\n\nVe státech Kaduna a Yobe se za \"sodomity\" považují ti, kteří měli anální styk s jiným mužem.\n\nVe státech Kano a Katsina se za \"sodomity\" považují ti, kteří měli pohlavní styk proti přírodě s jiným mužem nebo jinou ženou prostřednictvím jeho nebo jejího rektálního otvoru.\n\nVe státech Bauchi, Gombe, Jigawa, Sokoto a Zamfara se za \"sodomity\" považují ti, kteří měli pohlavní styk proti přírodě s jiným mužem nebo jinou ženou.\n\nVe státech Gombe, Jigawa a Zamfara se osoby usvědčené ze sodomie trestají:\n(a) sto ranami rákoskou, nežijí-li v manželství, a někdy také odnětím svobody v délce trvání jednoho roku; nebo\n(b) smrtí ukamenováním, žijí-li v manželství.\n\nVe státě Kano se osoby usvědčené ze sodomie trestají:\n(a) sto ranami rákoskou, nežijí-li v manželství, a někdy také odnětím svobody v délce trvání jednoho roku; nebo\n(b) smrtí ukamenováním, pokud žijí nebo žily v manželství.\n\nVe státě Bauchi se osoby usvědčené ze sodomie trestají buď smrtí ukamenováním nebo jiným trestem dle uvážení příslušné autority.\n\nVe státech Kaduna, Katsina, Kebbi a Yobe se osoby usvědčené ze sodomie trestají smrtí ukamenováním.\n\nVe státě Sokoto se osoby usvědčené ze sodomie trestají:\n(a) smrtí ukamenováním;\n(b) v případě, že je sodomie vykonána mezi dítětem a dospělým, pak je dospělý potrestán 100 ranami bičem, a dítěti uložena ochranná výchova.\n\nV Sokotu se tělesným treste trestají veškeré delikty, u nichž není blíže specifikována trestní sazba.\n\nVe státech Bauchi, Gombe, Jigawa, Kaduna, Kano, Katsina, Kebbi, Sokoto, Yobe a Zamfara se za lesbismus považuje akt vykonaný ženou na jiné ženě, během kterého byl navázán vzájemný tělesný kontakt, nebo se obě navzájem sexuálně uspokojily. Bauchi, Jigawa, Katsina, Kebbi, Sokoto, Yobe a Zamfara si tento termín vysvětlují oficálně takto: \"Trestný čin nepřirozeného spojení ženských pohlavních orgánů a jejich zneužití k dosažení vzájemného sexuálního uspokojení.\n\nVe stáech Gombe, Jigawa, Kebbi, Sokoto, Yobe a Zamfara se osoby usvědčené z lesbismu trestají padesáti ranami rákoskou a odnětím svobody v délce trvání šesti měsíců.\n\nVe státě Bauchi se osoby usvědčené z lesbismu trestají padesáti ranami rákoskou a odnětím svobody v délce trvání pěti let.\n\nVe státě Kaduna se osoby usvědčené z lesbismu trestají ta'azirem, což znamená jakýkoli trest nezmiňovaný v haddu a qisasu. \"Hadd\" znamená trest, který je zafixován islámským právem. means \"punishment that is fixed by Islamic law\".\"Qisas\" zahrnuje tresty uložené pachatelům prostřednictvím odvety za způsobení zranění nebo smrti jiné osoby.\".\n\nVe státě Kano a Katsina se osoby usvědčené z lesbismu trestají smrtí ukamenováním.\n\n19. září 2006 se nigerijský velvyslanec v OSN Joseph Ayalogu vyjádřil takto: \"Představa, že za homosexualitu a lesbismus se trestá výhradně smrtí jsou mýtem založeným pouze na neobjektivním přístupu některých soudů. Dále je třeba vzít v potaz fakt, že to, co jiní považují za příliš vysoké sankce za tak závěžné trestné činy proti Bohu, jiní zase naopak považují za projev spravedlnosti.\"\n\n\n"}
{"id": "1294019", "url": "https://cs.wikipedia.org/wiki?curid=1294019", "title": "Roger Ailes", "text": "Roger Ailes\n\nRoger Eugene Ailes (15. května 1940 – 18. května 2017) byl americký televizní ředitel a mediální konzultant. Byl zakladatel a bývalý předseda a výkonný ředitel Fox News a Fox Television Stations Group, post, který vedl od založení až do července 2016.\n\nAiles byl mediálním konzultantem republikánských prezidentů Richarda Nixona, Ronalda Reagana a George H. W. Bushe. Už během Nixonovy administrativy nabyl a na přelomu 60. a 70. let formuloval svou myšlenku vytvoření „republikánské televize“.\n\nPo založení zpravodajské televizní stanice Fox News na podzim roku 1996 její majitel, Rupert Murdoch, svěřil vedení právě Ailesovi. Stanice byla několik let ztrátová, později se ale vyšvihla jak ve výnosech tak sledovanosti. Zároveň se ale profilovala jako stranící americkým republikánům. Při prezidentských volbách v roce 2000, před ukončením volby na Floridě, nechal Marvina Bushe, který ve Fox News pracoval, přiřknout vítězství svému bratranci, Georgi W. Bushovi, přestože v té době byly všechny průzkumy nerozhodné a vítězství G. W. Bushe nic nenapovídalo. Ostatní stanice, ve snaze nebýt poslední, tuto fámu začaly opakovat a toto nepravdivé konstatování ovlivnilo průběh hlasování. Ailes byl pověstný tím, že měl ve své kanceláři puštěné vysílání Fox News, ale s vypnutým zvukem. Ženy-moderátorky musely povinně nosit vysoké podpatky a krátké sukně a moderátorské stoly i pohledy kamer byly navrženy tak, aby ženám bylo vidět na odhalené nohy.\n\nBěhem prezidentských období Baracka Obamy byla Fox News mezi médii v čele jeho kritiky, někdy i za méně opodstatnělé jeho činy.\n\nV roce 2016 byl poradcem pro prezidentskou kampaň Donalda Trumpa, při které asistoval s přípravou debat.\n\nV červenci 2016 Ailese obvinila moderátorka Gretchen Carlson ze sexuálního obtěžování. Rupert Murdoch se nejdříve zastal Ailese, ale následně se přidaly další ženy. Celkem jich bylo více než dvě desítky (z prostředí této televizní stanice a byznysu, které se s Ailsem setkávaly) a obvinění byla: vydírání kariéry za sex a sexuální obtěžování. S dalšími a dalšími odhaleními a výpověďmi se ukázalo, že k nim docházelo často a v rozpětí několika desítek let. Ze sexuálního obtěžování žen bylo ve Fox News obviněno i několik dalších mužů.\n\nRoger Ailes zemřel tři dny po svých 77. narozeninách, 18. května 2017.\n"}
{"id": "1294023", "url": "https://cs.wikipedia.org/wiki?curid=1294023", "title": "Kupino", "text": "Kupino\n\nKupino () je město v Novosibirské oblasti v Ruské federaci. Při sčítání lidu v roce 2010 mělo bezmála patnáct tisíc obyvatel.\n\nKupino leží na jihovýchodě Západosibiřské roviny. Od Novosibirsku, správního střediska oblasti, je vzdáleno přibližně 580 kilometrů západojihozápadně, naopak kazašsko-ruská hranice leží jen několik desítek kilometrů západně od města.\n\nKupino vzniklo jako vesnička v roce 1886 a jméno získalo podle rodiny svých prvních obyvatel.\n\nMěstem je od roku 1944.\n"}
{"id": "1294027", "url": "https://cs.wikipedia.org/wiki?curid=1294027", "title": "Libor Sovadina", "text": "Libor Sovadina\n\nLibor Sovadina (* 2. listopadu 1964, Náchod, Československo) je bývalý československý házenkář, pravé křídlo nebo spojka. \n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil v 6 utkáních a dal 25 gólů. Reprezentoval na mistrovstvích světa 1986, 1990 a 1993. Na klubové úrovni hrál za TJ Náchod (1983–1984), Škodu Plzeň (1984–1986) a Duklu Praha (1986–1990). V letech 1990–1995 působil v německé bundeslize. V roce 1990 byl vyhlášen nejlepším házenkářem Československa. \n\n"}
{"id": "1294032", "url": "https://cs.wikipedia.org/wiki?curid=1294032", "title": "Arakain Dymytry Tour 2014 (DVD)", "text": "Arakain Dymytry Tour 2014 (DVD)\n\nArakain Dymytry Tour 2014 je Koncertní album ze společného turné kapel Arakain a Dymytry z roku 2014 vydané ve formátu DVD. Album bylo nahráno na konecrtech v Pardubicích (klub ABC) a v Hronově (Sál Karla Čapka) a vyšlo 25. listopadu 2014. Nahrávka obsahuje výběr několika písní od každé kapely (včetně jedné vypůjčené od druhé kapely) a jako bonus čtyři skladby zahrané společně (2 složené pro tour a jednu starší od každé z kapel). Křest alba proběhl 4.12.2014 v baru Slušnej kanál na Žižkově.\n\n Arakain \n Dymytry \n"}
{"id": "1294040", "url": "https://cs.wikipedia.org/wiki?curid=1294040", "title": "Autobusový záliv", "text": "Autobusový záliv\n\nAutobusový záliv je odstavná plocha na straně silnice, kde může autobus zastavit a neblokuje tak zbytek silničního provozu.\n\nČasová prodleva nutná k opuštění může být zakotvena v legislativě. V Česku jsou řidiči při jednopruhovém provozu povinni nechat autobus opustit zastávku, ale tato povinnost platí pouze v zastavěných oblastech (§ 25 odst. 6 zákona o provozu na pozemních komunikacích). V českých technických normách z 1970 a 1990 (ČSN 73 6425) se doporučuje stavět autobusové zálivy na všech třídách silnic, nová verze ČSN 73 6425-1 z roku 2007 dává přednost autobusovým zastávkám v jízdním pruhu v souladu s konceptem dopravního zklidňování. Na silnicích vyšších tříd jsou autobusové zálivy povinné.\n\nČSN uvádí podle umístění šířku zastávkového zálivu mezi 2,75 a 3,5 m, v zastavěné oblasti nejčastěji 3,0 m. Délka zálivu vychází z délky nástupní hrany (12-37 m), ke které se přidají zařazovací a vyřazovací klín. Zařazovací pruh bývá od 5 m ve stísněných podmínkách intravilánu až po 70 m na silnicích mimo zástavbu. Vyřazovací pruh je pak v rozmezí 10-50 m.\n\n"}
{"id": "1294043", "url": "https://cs.wikipedia.org/wiki?curid=1294043", "title": "Marta Černická-Bieliková", "text": "Marta Černická-Bieliková\n\nMarta Černická, provdaná Bieliková (19. května 1920, Hodruša (Horné Hámre) – 7. února 2002, Bratislava) byla slovenská herečka. Manželka Paľa Bielika.\n\nV roce 1940 absolvovala studium herectví na Hudební a dramatické akademii v Bratislavě. V letech 1939–1946 byla členkou Činohry Slovenského národního divadla. Do svého odchodu do důchodu v roce 1979 působila v činoherním souboru Nové scény v Bratislavě. V roce 1969 dostala titul zasloužilá umělkyně.\n\n"}
{"id": "1294047", "url": "https://cs.wikipedia.org/wiki?curid=1294047", "title": "Shauna Coxsey", "text": "Shauna Coxsey\n\nShauna Coxsey (* 27. ledna 1993 Runcorn, Cheshire) je britská reprezentantka ve sportovním lezení, vítězka mezinárodních boulderingových závodů Melloblocco a světového poháru v boulderingu, mistryně Velké Británie v lezení na obtížnost i v boulderingu.\n\n\n\n"}
{"id": "1294050", "url": "https://cs.wikipedia.org/wiki?curid=1294050", "title": "Hauské městské státy", "text": "Hauské městské státy\n\nHauské městské státy byly soustavou městských států založených africkým etnikem Hausů. Nacházely se mezi řekou Niger a Čadským jezerem, na severu dnešní Nigérie. Entita existovala zřejmě od starověku (počátky jsou nejasné) až do roku 1808.\nMytické začátky tohoto civilizačního centra jsou popsány v literární památce zvané \"Bayajidda\". Mytický hrdina Bayajidda měl mít syna Karbagariho, jehož sedm synů mělo být zakladatelem sedmi klíčových států oblasti. O hauských státech se prvně zmiňuje muslimský geograf a historik Ya'qubi v 9. století.\n\nRozhodujícími městy systému byly Daura, Kano, Katsina, Zaria (Zazzau), Gobir, Rano a Biram. Tato města spolupracovala a rozdělila si úkoly podle svých klimatických podmínek, přírodních zdrojů a polohy. Kano a Rano pěstovaly zejména bavlnu. V Biramu sídlila vláda. Zaria se soustředila na obchod s otroky. Katsina a Daura kontrolovaly obchodní cesty, zejména karavany, které přicházely přes poušť ze severu. Gobir bylo město vojáků, zodpovědné za ochranu celé oblasti, zvláště před sousední Ghanou a královstvím Songhaj. \n\nStáty se čas od času pokoušely o vytvoření centrální vlády a sjednocení do jednoho království (znám je případ zejména královny Aminy z 11. století), ale to se nikdy nepodařilo na dlouho. Od 14. století, v důsledku činnosti misionářů z Mali, postupně docházelo k islamizaci oblasti. V 16. století již byla dokončena. To však nezabránilo útoku fulanských džihádistů v letech 1804-1808. Ti triumfovali, státy ovládl Usman dan Fodio a začlenil je do svého Sokotského sultanátu.\nNicolas, Guy: \"Dynamique sociale et appréhension du monde au sein d'une société hausa\", Paris 1975.\n"}
{"id": "1294051", "url": "https://cs.wikipedia.org/wiki?curid=1294051", "title": "The Brave (seriál)", "text": "The Brave (seriál)\n\nThe Brave je americký dramatický televizní seriál. Americká stanice NBC objednala jeho pilotní díl 4. května 2017 společně se seriálem \"Rise\". Oba seriály objednala a zařadila do svého vysílacího programu 2017–2018. Pilotní díl měl premiéru 25. září 2017. Dne 11. května 2018 bylo oznámeno zrušení seriálu po odvysílání první řady.\n\n\n"}
{"id": "1294053", "url": "https://cs.wikipedia.org/wiki?curid=1294053", "title": "Seznam představitelů městské části Brno-Tuřany", "text": "Seznam představitelů městské části Brno-Tuřany\n\nSeznam představitelů městské části Brno-Tuřany.\n\n"}
{"id": "1294059", "url": "https://cs.wikipedia.org/wiki?curid=1294059", "title": "Tate Ellington", "text": "Tate Ellington\n\nJames Tate Ellington (* 1979, Madison, Mississippi, USA) je americký herec. Objevil se ve filmech jako \"The Elephant King\" (2006) a \"Nezapomeň na mě\" (2010) a v seriálech jako \"Dobrá manželka\", \"Mrcha od vedle\", \"Shameless\". V roce 2009 si zahrál v broadwayské produkci hry \"The Philanthropist\", po boku Matthewa Brodericka. Proslavil se rolí FBI rekruta Simona Ashera v thrillerovém seriálu stanice ABC \"Quantico\". Během let 2017–2018 hrál Noaha Morgenthaua v seriálu NBC \"The Brave\".\n\nNarodil se v Madisonu v Mississippi, je synem Deborah (rozené Cochran) a Jamese R. Ellingtona, kteří vlastní stavební společnost. Studoval střední soukromou školu Madison-Ridgeland Academy v Madisonu, kde odmaturoval v roce 1997. Na střední hrál tři roky ve fotbalovém týmu.\n\nPo maturitě se vydal studovat umění a divadlo na University of Mississippi, poté co odmítl stipendium na vysoké škole umění a designu Savannah College.\n\n20. května 2012 si vzal Chrissy Fiorilli v Shereveportu v Louisianě.\n"}
{"id": "1294061", "url": "https://cs.wikipedia.org/wiki?curid=1294061", "title": "Sofia Pernas", "text": "Sofia Pernas\n\nSofia Pernas (* 31. července 1989, Fes, Maroko) je americká-marocká herečka. Proslavila se rolí Marisy v telenovele \"Mladí a neklidní\" a rolí v seriálu \"Jane the Virgin\". Během let 2017 a 2018 hrála v seriálu \"The Brave\".\n"}
{"id": "1294065", "url": "https://cs.wikipedia.org/wiki?curid=1294065", "title": "Seznam představitelů městské části Brno-Líšeň", "text": "Seznam představitelů městské části Brno-Líšeň\n\nSeznam představitelů městské části Brno-Líšeň.\n"}
{"id": "1294086", "url": "https://cs.wikipedia.org/wiki?curid=1294086", "title": "Lužický motoráček", "text": "Lužický motoráček\n\nLužický motoráček je název historického motorového vlaku provozovaného Klubem železničních cestovatelů. Vlak jezdí na trase Kamenický Šenov – Liberec a zpět se zastávkami ve vybraných stanicích. Jezdí již od roku 2009 a v provozu je v letních měsících vždy v pátek, v roce 2017 pojede od 7.7. do 1.9. Na každý den jízdy jsou vypsány dva vlaky pod čísly Sp 1560 a 1561. V Liberci vlak zajíždí až na vlečku k zábavnímu centru Babylon a Dopravnímu podniku, kde je možné přestoupit na historickou tramvaj. Na trase je nasazován motorový vůz M262.0. V roce 2014 byl však nasazen po celou dobu motorový vůz 810 v retronátěru. Konkrétně se jednalo o model 810-535.\n\nCena jízdného se odvíjí od ujeté vzdálenosti a v roce 2017 se pohybuje v rozmezí 25 až 150 Kč pro dospělou osobu a 15 až 75 Kč pro osoby s nárokem na zlevněné jízdné. Nárok na zlevněné jízdné mají děti od 6 do 15 let, důchodci, držitelé průkazu ZTP. Děti mladší 6 let a držitelé průkazu ZTP/P se přepravují bezplatně. Ve vlaku je umožněna přeprava jízdních kol za poplatek 50 Kč, zavazadel a kol za 25 Kč.\n"}
{"id": "1294096", "url": "https://cs.wikipedia.org/wiki?curid=1294096", "title": "The Ship", "text": "The Ship\n\nThe Ship je studiové album anglického hudebníka Briana Ena. Vydáno bylo 29. dubna roku 2016 společností Warp Records. Spolu s Enem desku produkoval Peter Chilvers. Dále se na nahrávce podíleli další Enovi dlouholetí spolupracovníci Leo Abrahams, Nell Catchpole a Jon Hopkins. Do jedné skladby svým hlasem přispěl herec Peter Serafinowicz. V britské hitparádě UK Albums Chart se umístilo na 28. příčce. V americké Billboard 200 dosáhlo 175. Součástí skladby „Fickle Sun (III) I'm Set Free“ je coververze písně „I'm Set Free“ od americké kapely The Velvet Underground. Album bylo inspirováno havárií lodi Titanic.\n"}
{"id": "1294097", "url": "https://cs.wikipedia.org/wiki?curid=1294097", "title": "Jegla", "text": "Jegla\n\nJegla, přechýleně Jeglová, je moravské příjmení:\n\n\n"}
{"id": "1294098", "url": "https://cs.wikipedia.org/wiki?curid=1294098", "title": "Paranormal", "text": "Paranormal\n\nParanormal je sedmadvacáté studiové album amerického hudebníka Alice Coopera. Vydáno bylo 28. července roku 2017. Na albu se podílela řada hostů, například Larry Mullen ze skupiny U2, Roger Glover z Deep Purple či Billy Gibbons ze ZZ Top. Jeho producentem byl Bob Ezrin.\n\n\n\n\n"}
{"id": "1294101", "url": "https://cs.wikipedia.org/wiki?curid=1294101", "title": "První obléhání Albazinu", "text": "První obléhání Albazinu\n\nPrvní obléhání Albazinu v červnu 1685 bylo jednou z epizod boje o Poamuří mezi Ruskem a mandžuskou říší Čching v rámci rusko-čchingského konfliktu táhnoucího se od počátku 50. do konce 80. let 17. století. V Albazinském ostrohu, sídlu stejnojmenného vojevodství, byl oddíl ruských kozáků vedený vojevodou Alexejem Tolbuzinem s ruskými rolníky, lovci a řemeslníky obležen čchingskou armádou vojevůdce Langtana. Kvůli převaze nepřítele se Rusové po dvou týdnech vzdali. Dočasně tak padlo tak poslední ruské sídlo na Amuru. Po několika týdnech bylo Rusy obnoveno, Čchingové reagovali novým útokem, neúspěšným druhým obléháním Albazinu. Podle Něrčinské mírové smlouvy z roku 1689 region připadl Čchingům a Rusové Albazin vyklidili.\n\nMandžuská říše Čching ovládající od poloviny 17. století Čínu neuznala připojení Poamuří k Rusku, protože ho považovala za své panství. Začátkem 80. let 17. století začali Čchingové připravovat útok na Rusy na Amuru a v Zabajkalí. Nejsevernější čchingské opěrné body v té době byly Girin na Sungari, v němž od roku 1661 fungovaly státní loděnice a který roku 1676 převzal roli sídla mandžuské správy regionu od Ningguty, a Ninguta na řece Mu-tan-ťiang, jižním přítoku Sungari.\n\nMandžuové naplánovali útok na Albazino a v případě úspěchu počítali s postupem na Něrčinsk. Dva roky strávili přípravami – budováním základen a cest, stavbou lodí, shromažďovaním zásob, zpravodajskou činností. Vojenským akcím předcházel diplomatický tlak, tak v březnu 1681 mandžuští vyslanci v Albazinu protestovali proti výstavbě ruských ostrohů na Zeje, s tím, že jim tak Rusové brání ve výběru jasaku. Ruská delegace poslaná na Non do Pu-kchuej (; moderní Cicikar) reagovala odmítnutím s tím, že kmeny na Zeje jsou ruští poddaní a nejlepší hranice by byla na Amuru. V listopadu 1682 do Albazinu a Něrčinsku dorazili čchingští poslové s žádostí o rozhovory na Nonu, které nepřinesly výsledky. V prosinci 1682 se pak pod Albazinem nakrátko objevil tisícičlenný oddíl mandžuské jízdy pod záminkou žádosti o vydání dvou utečenců. ve skutečnosti měl zhodnotit opevnění města a stav komunikací v regionu. Čchingským silám velel Pengcun (), ale faktickým organizátorem řídícím vojenské operace byl Langtan ().\n\nNa jaře 1683 čchingská vojska začala přesun k Amuru. Mandžuové se usadili v ústí Zeji a vybudovali zde pevnost Ajgun, u ústí Kumary pevnost Kumara a ještě jednu mezi nimi. V červnu Mandžuové u ústí Zeji zajali většinu ruského oddílu vedeného Grigorijem Mylnikem, který plul z Albazinu vystřídat posádku zejských ostrohů. V ostrozích na Zeje bylo v té době ve třech oddílech 67 kozáků a v Albazinu něco přes stovku. V Něrčinsku měl tamní vojevoda 46 kozáků a dalších 150 rozptýlených po okolí. Velikost čchingské armády odhadli Rusové na 10 tisíc lidí na 300 lodích, se 300 velkými i malými děly. Ve druhé polovině roku čchingské oddíly o 400–500 mužích obsadily ruské ostrohy v povodí Zeji, poslední z nich, Verchnozejský, v únoru 1684.\n\nV říjnu 1683 do Albazinu dorazili dva ze zajatců z Mylnikova oddílu s dopisem čchingského císaře Kchang-siho s tradičními požadavky – vydat Gantimura, vyklidit Albazin a Poamuří, jinak hrozil válkou. V únoru 1684 císař Kchang-si vydal příkaz k další ofenzívě, ale do července Mandžuové neútočili. V květnu 1684 do Albazinu dorazil Tolbuzin a začal vysílat průzkumné hlídky do okolí. Od domorodců se Albazinští dozvěděli, že Mandžuové prosekali lesem cestu od vesnic na řece Non směrem na Něrčinsk. \n\nAž začátkem července 1684 čchingský jízdní oddíl obsadil ruskou ves Čulkovo a zajal část obyvatel, poté se ruští rolníci z okolí stáhli do města a lovci také nevyrazili za soboly. Celkem se ve městě shromáždilo 120 \"služilich ljuděj\" (vojáků a úředníků), 97 rolníků a 250 ostatních, především lovců. Čchingská armáda se však – přes císařovo zdůrazňování, jak je důležité zmocnit se sklizně – neobjevila a nakonec Rusové překonali obavy z Mandžuů a sklidili úrodu, i když opožděně – obilí již zpoloviny vypadalo z klasů. Kchang-si poté odvolal váhavého velitele čchingské armády Sabsua a v únoru 1685 vydal edikt ve kterém zopakoval obvinění Rusů z expanze, přikázal jejich zničení a nakázal svým vojevůdcům poslat do Albazinu ještě jedno poselstvo s výzvou stáhnout se z čchingského území do Jakutska, který měl podle císaře tvořit hranici.\n\nOd začátku roku 1685 se v Zabajkalí množily zprávy o připravovaném mongolském útoku. V březnu 1685 se třísetčlenný jezdecký oddíl Mandžuů objevil pod Albazinem, v blízkosti města zajal či zabil osazenstvo jednoho mlýnu a přítomné kozáky a odešel. Poté rolníci v okolí Albazinu zaseli.\n\nZatím na jaře 1684 Rusové v západní Sibiři nabrali početný oddíl vedený Afanasijem Bentonem určený k posílení albazinské posádky, ale jednotka postupovala na východ jen pomalu a do ledna 1685 Benton došel jen do Ilimska.\n\nPočátkem léta 1685 silná čchingská armáda vyplula z Ajgunu proti proudu Amuru. Do Albazinu Čchingové poslali napřed dva zajaté Rusy s trojjazyčným (v čínštině, ruštině a latině) císařským listem, v němž požadovali pod hrozbou smrti neprodlený odchod z Amuru. \n\nZačátkem června 1685 čchingská jízda odehnala albazinským koně a 10. června se hlavní síly vylodily u Albazinu. V následujících dvou dnech čchingské vojsko obklíčilo Albazin, stavělo pozice pro děla a od 12. června zahájilo obléhání. Rusové zprvu odhadovali sílu nepřítele na 10 tisíc, pak však získali zajatce, podle něhož po řece připlulo 4200 mužů včetně 1200 nevojáků, kteří měli 30 velkých a 15 malých děl, a navíc 1000 jezdců přišlo po břehu. Pouze stovka Mandžuů měla píšťaly, ukořistěné u Rusů. Obránců Albazinu bylo 450, se 3 děly a 300 píšťalami.\n\nV Něrčinsku se o obležení Albazinu tamní vojevoda Ivan Vlasov dozvěděl 22. června a mobilizací části ruských lovců zvýšil počet svých vojáků na 330. Už 14. června do Něrčinska přišla informace z Argunského ostrohu, že podle domorodců je na Nonu 8900 Mandžuů připravených k pochodu na Něrčinsk. Přesto 23. června vyslal 100 mužů se dvěma děly na pomoc Albazinu. \n\nNa pomoc Albazinu šel i oddíl Afanasije Bejtona ze západní Sibiře, ten ale uvázl ve srážkách s Mongoly v Zabajkalsku a do Něrčinska dorazil se 447 lidmi a třemi lehkými děly teprve 9. července. \n\nDne 15. června 45 Rusů, rolníků s rodinami ze vzdálenějších vesnic, připlouvalo po Amuru do Albazinu na vorech; poté, co se odmítli vzdát, je Čchingové rozstříleli z děl a většinu zabili či zajali, takže do Albazinu se dostalo jen několik lidí. Jiné skupiny vesničanů se stáhly do tajgy. Po deseti dnech obležení Albazinu Mandžuové zahájili všeobecný útok. Po zahájení palby se ukázalo, že opevnění Albazinu – dřevěná palisáda – je sice postačující k ochraně před lukostřelbou domorodců, ale dělostřelbu nevydrželo a v některých případech mandžuské desetikilogramové dělové koule prolétaly ostrohem skrz nakrz.\n\nDělostřelba ničila palisádu, od zápalných šípů shořely sýpky, část budov a kostel. Za den bojů zahynula více než stovka obránců a skoro 150 útočníků. Bylo také zničeno jedno ze tří ruských děl. Rusům se podařilo útok odrazit a nepustit nepřítele do ostrohu a k večeru Mandžuové ustoupili do svého tábora. Langtan rozkázal připravit nový útok – čchingští vojáci nakupili k palisádě dřevo a chrastí, takže se Rusové obávali, že je chtějí spálit i s městem. Bránit jim nemohli, protože střelcům došly zásoby střelného prachu i kulí.\n\nVojevoda Tolbuzin proto požádal Langtana o svolení k odchodu ruské posádky i obyvatel z Albazinu do Něrčinska a žádal tři dny na posouzení čchingských podmínek kapitulace. Čchingové zprvu požadovali odchod Rusů do Jakutska, s tím, že i Něrčinsk je na jejich území, nicméně Tolbuzin uhájil svůj původní návrh. Musel však se svými lidmi neprodleně opustit město. Mandžuové poté Rusům v rozporu s dohodou zabavili veškeré jmění, zbraně, potraviny a skot, 50 z nich přemluvili k přechodu na mandžuskou stranu a ostatní po 4 dnech propustili. Na západ tak Albazinci vyrazili 26. června, zpočátku, až k řece Arguň, sledováni Mandžuy. Kvůli nedostatku potravin Tolbuzin 120 lidí poslal do Jakutska a s ostatními odešel do Něrčinska, přičemž se k němu cestou připojili rozptýlení rolníci. Na Arguni nechal Tolbuzin hlídku, na Šilce se setkal s posilou vyslanou z Něrčinska, do kterého dorazil 10. nebo 12. července, celkem s 324 muži a 312 ženami a dětmi.\n\nPo dobytí Albazinu v Pekingu císař Kchang-si uspořádal slavnostní recepci na oslavu vyhnání Rusů z Poamuří po třiceti letech potíží s nimi. Poté se mandžuský oddíl objevil v povodí řeky Udy a čchingští poslové požadovali na posádce Udského ostrohu vyklidit řeku Udu a stáhnout se do Jakutska, který měl tvořit novou hranici.\n\nV polovině července z Něrčinska vyrazil průzkumný oddíl, který zjistil, že čchingská armáda opustila Albazin, na místě našli jen jednoho čínského dezertéra. Podle něho dostala armáda rozkaz urychleně se přesunout na Non a dál na jih, kvůli problémům Mandžuů v Číně; pouze v Ajgunu zanechali pětisetčlennou posádku. Čchingové odešli tak rychle, že nestačili zničit osetá pole v okolí. Sklizeň z polí v okolí Albazinu, které měly rozlohu přes tisíc \"děsjatin\" (asi 1000 ha), byla rozhodující pro udržení města, Něrčinsk sám byl zásobován z Albazina nebo až od Bajkalu, a proto dovoz potravin z Něrčinska do Albazina byl pro větší posádku nereálný.\n\nTolbuzin poté s podporou Vlasova neprodleně vyslal do Albazinu 200 jízdních kozáků pod velením Bejtona a za ním vyrazil Tolbuzin s větším třísetčlenným oddílem kozáků a lovci, řemeslníky a rolníky. Dne 27. srpna Tolbuzin dorazil k Albazinu a pokračoval v jeho obnově zahájené Bejtonovými lidmi. Do zimy bylo znova postaveno městečko, obnoveno několik vesnic a sklizena úroda z velké většiny polí. Na podzim měl Tolbuzin v Albazinu 514 kozáků a 155 rolníků a lovců, začátkem roku 1686 už 725 mužů, zatímco v Něrčinsku a okolních ostrozích zůstalo 340 kozáků a stovka lovců a jiných civilistů.\n\nV následujícím roce na obnovu Albazinu zareagovali Čchingové novým útokem, druhé obléhání Albazinu v letech 1686–1687 však trvalo mnohem déle a město tentokrát odolalo. Po podepsání Něrčinské mírové smlouvy roku 1689, podle které oblast připadla říši Čching, Rusové Albazin vyklidili.\n\n"}
{"id": "1294134", "url": "https://cs.wikipedia.org/wiki?curid=1294134", "title": "Main Point Karlin", "text": "Main Point Karlin\n\nMain Point Karlin je kancelářská budova na Rohanském ostrově v Praze 8 – Karlíně. Nachází se naproti přes ulici budovám Danube House a Nile House, které jsou součástí projektu River City Praha. Navrhla ji česká architektonická kancelář DaM architekti, výstavba probíhala mezi lety 2009 až 2011. Uvnitř pracuje přibližně 1 200 zaměstnanců Kooperativy a České podnikatelské pojišťovny. Tuto budovu vlastní a pronajímá česká společnost VIG ND, a.s. se sídlem v Praze. \n\nJedná se o třináctipodlažní budovu, 10 podlaží má nad zemí, 3 pod zemí. Má pronajímatelnou plochu 22 000 m² a celkovou užitnou plochu 36 000 m². Při navrhování byl kladen důraz na úspornost budovy a vliv na životní prostředí. Nejvýraznější architektonický prvek je samotný organický tvar budovy. Celá fasáda pravidelně střídá oranžovo-šedo-bílé fasádní pilíře, fungující i jako slunolamy, a francouzská okna. Budova je chlazena za pomoci říční vody, která protéká kanálem ve 2. suterénu. Pod objektem se nachází parkování s kapacitou cca 350 míst. Na střeše se nachází menší zahrada.\n\n\"Zdroj\"\n\nAutorem této stavby je studio DaM architekti. Konkrétně se na této stavbě podíleli architekti Jiří Hejda, Jiří Chlumský, Lenka Kadrmasová, Jindřich Ševčík ve spolupráci s Richardem Doležalem, Petrem Malinským a Robinem Müllerem.\n\nSoučástí budovy je \"Galerie Kooperativa\", bezplatně přístupná veřejnosti, která vystavuje výtvarná díla ze sbírek pojišťovny Kooperativa. Pravidelně se zde obměňují výstavy výtvarných děl českých umělců od baroka po současnost.\n\n"}
{"id": "1294137", "url": "https://cs.wikipedia.org/wiki?curid=1294137", "title": "Seznam představitelů městské části Brno-Vinohrady", "text": "Seznam představitelů městské části Brno-Vinohrady\n\nSeznam představitelů městské části Brno-Vinohrady.\n"}
{"id": "1294138", "url": "https://cs.wikipedia.org/wiki?curid=1294138", "title": "Pornografická filmová parodie", "text": "Pornografická filmová parodie\n\nPornografická filmová parodie je žánr pornografie založený na příběhu nebo zápletce, jež paroduje mainstreamový televizní pořad, hraný film, známou osobnost, počítačovou hru či literární dílo. \n\nWebové stránky \"PornParody.com\" věnované recenzím parodických pornofilmů zmiňují parodii televizního Batmana \"Bat Pussy\" z roku 1973 coby nejspíše nejstarší známý parodický pornofilm. O prvenství se rovněž uchází krátký německý animovaný film ze stejného roku \"Snow White and the Seven Perverts\". Žánr odstartoval v devadesátých letech dvacátého století a nárůst popularity zaznamenal na počátku 21. století.\n\n"}
{"id": "1294170", "url": "https://cs.wikipedia.org/wiki?curid=1294170", "title": "Arge Bám", "text": "Arge Bám\n\nArge Bám, persky: ارگ بم, je největší budova z nepálené hlíny na světě. Nachází se ve městě Bam, na jihovýchodě Íránu, v provincii Kerman. Je zapsána v seznamu světového dědictví UNESCO, v rámci položky \"Bam a jeho kulturní krajina\". \n\nPůvod této obrovské citadely lze vysledovat zpátky do Achaimenovské říše (6. až 4. století př. n. l.). Největší slávu citadela zažila v 7.-11. století, kdy ležela na Hedvábné stezce a byla známa pro výrobu hedvábných a bavlněných oděvů. Celá stavba zaujímá 180 000 metrů čtverečních. Je obklopena 6-7 metrovou zdí o délce 1,8 kilometru. Dne 26. prosince 2003 byla stavba téměř úplně zničena zemětřesením, spolu s mnoha dalšími stavbami v Bamu a jeho okolí. S významnou mezinárodní pomocí íránská vláda stavbu obnovila.\n"}
{"id": "1294171", "url": "https://cs.wikipedia.org/wiki?curid=1294171", "title": "Jan Frejek", "text": "Jan Frejek\n\nJan Frejek (prosinec 1925 – 25. října 2010 Otrokovice) byl český fotbalista a trenér. V pátek 20. března 2009 převzal ocenění za celoživotní přínos otrokovickému sportu.\n\nZa Jiskru Otrokovice nastupoval ve druhé nejvyšší soutěži od 40. do začátku 60. let.\n\nPo skončení hráčské kariéry se stal trenérem. S otrokovickou Jiskrou vyhrál B-skupinu II. ligy v ročníku 1963/64 a vedl ji také při její jediné účasti v nejvyšší soutěži v ročníku 1964/65.\n\n\n\n"}
{"id": "1294184", "url": "https://cs.wikipedia.org/wiki?curid=1294184", "title": "Hedvábí muga", "text": "Hedvábí muga\n\nMuga je hedvábí získávané ze sekretu housenky \"Atheraea assamensis\" pocházející z indického státu Ásám. Jméno znamená v ásámském dialektu \"nažloutle zlatý\". \nHousenka se živí listím rostlin som a soalu. Jsou to víceleté stromy, na jejichž listy se mohou dvakrát ročně klást housenky, které během cca 30 dní tvoří kokony se zvláknitelnou tekutinou. Kokony se namáčejí v horké vodě, vlákna z cca 8-10 kokonů se spojují dohromady a smotávají jako surová hedvábná příze obsahující asi 250metrové nepřetržité délky. \nNa 1 hektar kultivované plantáže se stromy som nebo soalu se dá získat asi 1 kg surového hedvábí. \n\nV roce 2014 dosáhly celkové dodávky mugy 158 tun. \n\nVlákno vyniká přirozenou zlatou barvou, leskem a odolností. Tloušťka je v rozsahu 4-6 dtex, pevnost cca 4 g/dtex. \nZačátek využívání vláken mugy není znám, nejstarší archivní doklady o jejich existence pocházejí ze 13. století. \nMuga se zpracovává především v Indii (s roční produkcí 100-150 tun) na ručně tkané tradiční sárí a čádory, v menším množství také na japonská kimona. Jako luxusní tkaniny např. na halenky, sukně nebo vesty se muga vyváží také do Evropy. Tkaniny jsou často zdobené výšivkami. \n\nNapř. na jedno ručně tkané sárí se spotřebuje asi 1 kg hedvábí, celkové zhotovení trvá cca 10 dní a výrobek se prodává za 150-2000 €. \n\nTři výrobky z hedvábí muga dostaly od ministerstva obchodu zemské vlády v indickém Chennai tzv. \"Geografickou identifikaci\", což je certifikát o jedinečnosti a jisté záruce jakosti. \n"}
{"id": "1294187", "url": "https://cs.wikipedia.org/wiki?curid=1294187", "title": "Není nám do pláče", "text": "Není nám do pláče\n\nNení nám do pláče je třinácté studiové album české poprockové hudební skupiny Chinaski. Vydáno bylo 5. května 2017 vydavatelstvím BrainZone. Produkoval ho britský producent Greg Haver, jenž s kapelou spolupracoval již na předchozí desce \"Rockfield\" (2014). Chinaski album nahrávali celkem ve čtyřech studiích v různých zemích; na Novém Zélandu, v USA, Austrálii a ve Spojeném království.\n\n\n"}
{"id": "1294192", "url": "https://cs.wikipedia.org/wiki?curid=1294192", "title": "SpaceX CRS-11", "text": "SpaceX CRS-11\n\nSpaceX CRS-11 (alternativně SpX-11, nebo jednoduše CRS-11) je jedenáctá a zároveň předposlední zásobovací mise kosmické lodi Dragon k Mezinárodní vesmírné stanici (ISS) podstoupená v rámci kontraktu Commercial Resupply Services uzavřeného s NASA. Celkově jde o třináctý let Dragonu do vesmíru (pokud počítáme i demo lety C1 a C2+). Je to poprvé, kdy je použita již jednou letěná kosmická loď Dragon.\n\nSpolečnosti SpaceX takové počínání umožní soustředit více výrobních kapacit na Dragon 2.\n\nSpaceX se své výrobní kapacity snaží přesměrovat na novou loď Dragon 2, takže let CRS-11 je první, při kterém byla znovupoužita kosmická loď Dragon, která byla už od začátku plánována jako znovupoužitelná. Pokud pomineme raketoplány, tak se jedná o první znovupoužití kosmické lodi v historii. Konkrétně jde o Dragon C106, který poprvé letěl při misi CRS-4 v roce 2014. Jisté je znovupoužití tlakové kabiny, nádrží a manévrovacích trysek Draco. Další systémy, jako část avioniky, baterie, tepelný štít a padáky byly vyměněny. Trunk lodi je samozřejmě také nový, protože ten při návratu z oběžné dráhy vždy shoří v atmosféře.\n\nNáklad tvořilo celkem 2800 kg vybavení. Z toho 1170 kg v hermetizované části a přibližně 1600 kg v nehermetizované. Součástí nákladu bylo 40 hlodavců pro studium možností zpomalení řídnutí kostí ve stavu mikrogravitace a experiment s octomilkami určený pro studium srdečních poruch. V nehermetizované části byly umístěny přístroje ROSA, MUSES a NICER.\nPřistroj NICER, neboli \"Neutron Star Interior Composition Explorer\" (\"průzkumník složení vnitřních vrstev neutronových hvězd\") je první vědecký přístroj určený ke studiu neutronových hvězd a v rentgenovém spektru má měřit změny jasnosti spojené s deformací způsobenou rotací hvězdy. Díky tomu bude možné určit průměr pulsaru, což je klíčová hodnota nutná pro plné pochopení vnitřní struktury. S jeho pomocí bude také možné přesněji určit kritické množství, při kterém se hvězda stane černou dírou. Hlavní součástí přístroje je 56 rentgenových teleskopů s rentgenovými koncentrátory.\n\nROSA, neboli \"Roll-Out Solar Array\" je demonstrátor nové technologie ohebných solárních panelů, které by mohly najít uplatnění u nových kosmických lodí, protože jsou lehčí, pevnější a kompaktnější, něž dosud používané panely. Design je označován jako RAPDAR (\"Roll Out and Passively Deployed Array\") a má velmi dobrou energetickou hustotu. Současné systémy mají výkon 20 kW při hustotě 50 W/kg, ale RAPDAR umožňuje až 250 W/kg při výkonech od 1 kW do 50 kW. Solární panel byl testován týden, kdy byl připojen ke staniční paži Canadarm2. Podle původního plánu měl být panel složen a uložen zpět do nehermetizované nástavby lodi Dragon, ale svinutí se nepodařilo, takže byl panel podle záložního plánu odhozen tak, aby při svém oběhu nekřížil dráhu stanice.\n\nMUSES, neboli \"Multi-User System for Earth Sensing\" je komerční platforma určená k připojení až čtyř různých senzorů. Připojené přístroje nemusí obsahovat systém orientace, protože ten je součástí platformy. Na platformě se už nachází německý hyperspektrální senzor DESIS, který je určen pro sledování Země v 235 částech spektra. Pokrývá viditelnou i blízkou infra-oblast (400 – 1000 nanometrů) při pozemním rozlišení 30 metrů.\n\nLoď zpět na Zemi dopravila 1860 kg nákladu.\n"}
{"id": "1294197", "url": "https://cs.wikipedia.org/wiki?curid=1294197", "title": "Obléhání Selenginského ostrohu", "text": "Obléhání Selenginského ostrohu\n\nObléhání Selenginského ostrohu v lednu až březnu 1688 bylo jednou z epizod boje Ruska a Mongolského chanátu o převahu v Zabajkalsku. Několikatisícové mongolské vojsko, které vedl Šidiširi bagatur-chuntajdži, bratr mongolského Očira Sain-chána, oblehlo Selenginský ostroh s posádkou asi 250 Rusů v čele s Fjodorem Golovinem. Po několikatýdenním obležení Rusům přišel z Udinska na pomoc 1500členné vojsko plukovníků Fjodora Skrypicyna,Pavla Grabova a Antona Smalenberga. Mongolové na ruské vojsko, posílené jízdou ze Selenginska, zaútočili, byli však rozdrceni a stáhli se do Mongolska.\n\nV reakci na čchingské útoky na ruské ostrohy v Poamuří ruská vláda v prosinci 1685 rozhodla o posílení vojsk v Zabajkalsku 500 střelci z Moskvy a 1400 ze Sibiře. Současně vyslala do Zabajkalska Fjodora Golovina a pověřila ho obranou a obnovou válkou poškozeného pohraničního území a vedením mírových rozhovorů s říší Čching.\n\nUsilovným pochodem v červenci 1687 Golovin dorazil s vojskem do Irkutska a v polovině září rozmístil své vojáky v Udinsku a okolí. V Udinsku se Golovin soustředil na dohodu s Mongoly. Ruská vláda totiž uvažovala o obranné dohodě s Mongoly proti Čchingům, která by posílila bezpečnost obou stran. Čchingové naopak přesvědčovali Mongoly k útoku na Rusy a snažili se proto odvrátit válku Mongolů s Džúngary a naopak je usmířit. Mongolský vládce Očir Sain-chán byl ochoten s Rusy válčit, naproti tomu jeho bratr Undur-gegen trval na zachování míru s Ruskem.\n\nRoku 1687 Čchingové přesvědčili Očiru Sain-chána k protiruskému spojenectví a na jaro 1688 naplánovali společný mandžusko-mongolský útok na Něrčinsk, zatím Mongolové prováděli menší nájezdy na ruské území, při nichž odháněli skot. Undur-gegen však byl proti a odmítl se války účastnit. Golovin záhy pochopil, že Očiru Sain-chána nepřemluví, a od léta 1687 přesvědčoval vybrané mongolské náčelníky (Cecen-nojona a další, včetně Undur-gegena) o přátelských úmyslech Rusů. Koncem října 1687 se Golovin přesunul z Udinska do Selenginska, blíž k hranicím. Většinu vojáků však ponechal v Udinsku.\n\nV lednu 1688 vytáhli Mongolové do pole, Očira Sain-chán se vydal proti Džúngarům vedeným Galdanem, jeho bratr Šidiširi bagatur-chuntajdži vytáhl proti Rusům. Kvůli sněhu nemohlo mongolské vojsko projít za Bajkal, proto se Šidiširi rozhodl zaútočit na Selenginsk a Udinsk. Podle plánu měla část jeho vojska zaútočit na Selenginsk a druhá zablokovat cestu na západ, k Bajkalu a do Irkutska. Podle různých odhadů současníků bylo Mongolů 4 až 12 tisíc a tentokrát disponovali děly a píšťalami zaslanými z Pekingu. Rusové měli v té době v Zabajkalsku kolem dvou tisíc vojáků: v Albazinu stovku, v Něrčinsku přes 400, v Selenginsku kolem 250, v Udinsku a okolních vsích něco přes 1000.\n\nV lednu 1688 Mongolové oblehli Golovina v Selenginsku a přišli k Udinsku. Iniciativu převzal velitel moskevských střelců plukovník Fjodor Skrypicyn, který s 500 střelci vytáhl z Iljinské slobody (severozápadně od Udinska), třikrát se srazil s Mongoly, obsadil jejich tábor a v třídenním boji se ubránil třem tisícům útočících Mongolů. Mongolové se poté vzdali plánu na postup k Bajkalu a na Irkutsk a stáhli se. Moskvané měli 17 mrtvých a 241 zraněných, neodvážili se však zaútočit na Mongoly obléhající Selenginsk a požádali v Irkutsku o posily. Do bojů se poté zapojili i proruští Burjati a Tungusové, jejichž nájezdy do Mongolska museli ruští velitelé mírnit, aby se nezkomplikovaly vztahy s mongolskými náčelníky neúčastnícími se útoku.\n\nV polovině března Skrypicyn a plukovníci Pavel Grabov a Anton Smalenberg v Udinsku shromáždili 1500 mužů a vytáhli k Selenginsku obleženému již 11 týdnů. Mongolští náčelníci váhali, ale Šidiširi je přiměl vyrazit proti příchozím Rusům, na které 20. března zaútočil ve stepi 20 verst od města, u Husího jezera. Golovin využil příležitost a z města do boje vyslal svou jízdu. V bitvě trvající od oběda do večera byli Mongolové rozdrceni a ustoupili do Mongolska.\n\nPo mongolské porážce Čchingové odložili útok na Něrčinsk, připravovaný na duben 1688, a navrhli Golovinovi jednání v Selenginsku.\n\nMezitím válka mezi Džúngary vedenými Galdanem a chalchskými Mongoly v čele s Očirem Sain-chánem probíhala pro Mongoly neúspěšně. Galdan totiž na jaře 1688 porazil Očiru Sain-chána a postupoval na východ, kde vyplenil mongolské kraje. Čchingové s odvoláním na válku Džúngarů s Mongoly Golovinovi oznámili, že mírová jednání odkládají; Golovin odvětil požadavkem na stažení čchingských oddílů z ruských území.\n"}
{"id": "1294198", "url": "https://cs.wikipedia.org/wiki?curid=1294198", "title": "Seznam dílů seriálu Into the Badlands", "text": "Seznam dílů seriálu Into the Badlands\n\nToto je seznam dílů seriálu \"Into the Badlands\". Americký dramatický televizní seriál \"Into the Badlands\" měl premiéru 15. listopadu 2015 na stanici AMC.\n\n<onlyinclude></onlyinclude>\n\n"}
{"id": "1294200", "url": "https://cs.wikipedia.org/wiki?curid=1294200", "title": "Metropolitní město Cagliari", "text": "Metropolitní město Cagliari\n\nMetropolitní město Cagliari (\"Città metropolitana di Cagliari\") je italský správní celek druhé úrovně v regionu Sardinie. Byla ustanovena v roce 2016 vyčleněním 17 obcí z rušeného provincie Provincie Cagliari. Nachází se na jižním pobřeží ostrova okolo města Cagliari. Jedná se o jediné tzv. metropolitní město v Itálii, které nevzniklo pouhou transformací totožné provincie, ale jako nově utvořená metropolitní oblast okolo významného města.\n\nÚzemí metropolitního města sestává ze 17 obcí.\n"}
{"id": "1294204", "url": "https://cs.wikipedia.org/wiki?curid=1294204", "title": "Mistrovství světa v ledním hokeji 2021", "text": "Mistrovství světa v ledním hokeji 2021\n\n85. mistrovství světa v ledním hokeji se uskuteční v roce 2021. Pořadatelem bude Bělorusko a Lotyšsko a hrát se bude v hlavních městech Minsk a Riga. Rozhodnuto o jeho pořádání bylo učiněno v průběhu Mistrovství světa v ledním hokeji 2017 v Německu během kongresu Mezinárodní hokejové federace, který se konal 19. května 2017. V Minsku bude odehrána jedna základní skupina, dvě čtvrtfinále, semifinále a medailová utkání. V Rize bude odehrána druhá základní skupina a dvě čtvrtfinále.\n\nO pořádání 85. ročníku Mistrovství světa v ledním hokeji v Bělorusku a Lotyšsku bylo rozhodnuto na základě hlasování kongresu Mezinárodní hokejové federace (IIHF) 19. května 2017 v Kolíně nad Rýnem. Dalším kandidátem bylo Finsko, s pořadatelskými městy Helsinky a Tampere.\n\n"}
{"id": "1294208", "url": "https://cs.wikipedia.org/wiki?curid=1294208", "title": "Seznam dílů seriálu Knihovníci", "text": "Seznam dílů seriálu Knihovníci\n\nToto je seznam dílů seriálu \"Knihovníci\". Americký dobrodružný televizní seriál \"Knihovníci\" měl premiéru 7. prosince 2014 na stanici TNT.\n\n<onlyinclude></onlyinclude>\n\n"}
{"id": "1294211", "url": "https://cs.wikipedia.org/wiki?curid=1294211", "title": "Mistrovství světa v ledním hokeji 2022", "text": "Mistrovství světa v ledním hokeji 2022\n\n86. mistrovství světa v ledním hokeji se uskuteční v roce 2022. Pořadatelem bude Finsko, hrát se bude v hlavním městě Helsinkách a třetím největším městě Tampere. Rozhodnutí o jeho pořádání bylo učiněno v průběhu Mistrovství světa v ledním hokeji 2017 v Německu během kongresu Mezinárodní hokejové federace, který se konal 19. května 2017. Semifinále a finále se bude hrát v Tampere.\n\nO pořádání 86. ročníku Mistrovství světa v ledním hokeji ve Finsku bylo rozhodnuto na základě hlasování kongresu Mezinárodní hokejové federace (IIHF) 19. května 2017 v Kolíně nad Rýnem. Finsko bylo jediným kandidátem na pořádání 86. ročníku MS v ledním hokeji. Finsko podalo kandidaturu již na pořádání Mistrovství světa v ledním hokeji v roce 2021, ale tehdy prohrálo s Běloruskem a Lotyšskem.\n\n"}
{"id": "1294213", "url": "https://cs.wikipedia.org/wiki?curid=1294213", "title": "My-Lai", "text": "My-Lai\n\nSlovo My-Lai má více významů:\n\n"}
{"id": "1294218", "url": "https://cs.wikipedia.org/wiki?curid=1294218", "title": "Tábor – Zahrádka", "text": "Tábor – Zahrádka\n\nTábor – Zahrádka je přírodní památka v okrese Tábor na katastrálním území táborské městské části Klokoty. Předmětem ochrany je území, kde žije kuňka ohnivá.\n\nUž v roce 2007 se oblast stala evropsky významnou lokalitou, oficiálně vyhlášena jako přírodní památka byla 19. prosince 2013 s platností od 15. ledna 2014.\n\nLokalita se nachází nadmořské výšce 468–483 m na katastrálním území Klokoty na místě bývalého vojenského cvičiště.\n\nJde se o regionálně významnou lokalitu výskytu kuňky obecné (ohnivé), a to především v hospodářsky nevyužíváném Studeném rybníku, kde dochází k jejímu rozmnožování. Předmětem ochrany je také listonoh letní, druh uvedený v červeném seznamu jako kriticky ohrožený. V oblasti se nachází ekosystém extenzivně využívaných rybníků (např. Pochytil Studený, Zahrádecký), periodických vodních ploch a podmáčených ploch s výskytem chráněných a ohrožených živočišných, například již zmínění kuňka obecná a listonoh letní, dáleškeble rybničná, čolek obecný, čolek horský, čolek velký, skokan krátkonosý, skokan zelený, rosnička zelená, ještěrka obecná, ještěrka živorodá, slepýš křehký, slavík modráček středoevropský, skokan ostronosý, ropucha obecná, užovka obojková a potápka malá, a rostlinných druhů.\n\nRybníky lemují porost rákosin a vysokých ostřic, Studený rybník je jimi zarostlý téměř celý. Od břehů se rozrůstají porosty mokřadních vrbin, u hrází některých z rybníků jsou mokřadní olšiny. Dále zde roste mezofilní až mokřadní vegetace. Mezí místní významnější rostlinné druhy patří starček přímětník, zdravínek jarní, chrastavec rolní, řepík lékařský, zeměžluč okolíkatá, hvozdík kropenatý, jetel rolní, jetel pochybný či svízel syřišťový. Na některých místech se vytváří mělké, periodické a vysýchající tůně s výskytem bahničky mokřadní, orobince širokolistého, kalužníku šruchového a žabníku jitrocelového.\n\nNa dvou východních rybnících s bohatými litorálními porosty, Studeném a Zahrádeckém, hnízdí řada vodních a mokřadních ptáků, jako je kupříkladu čírka modrá, moták pochop nebo potápka malá a slavík modráček středoevropský. Na otevřených a místy podmáčených plochách kolem rybníků pak hnízda budují bekasina otavní a bramborníček černohlavý, v křovinných porostech je pozorován slavík obecný.\n\n"}
{"id": "1294225", "url": "https://cs.wikipedia.org/wiki?curid=1294225", "title": "Henrietta Hydeová, hraběnka z Rochesteru", "text": "Henrietta Hydeová, hraběnka z Rochesteru\n\nHenrietta Hydeová, hraběnka z Rochesteru (\"rozená\" Boyleová; 1646 – 12. dubna 1687) byla anglickou šlechtičnou a jednou z Windsor Beauties od Petera Lelyho.\n\nNarodila se ve Wiltshire v Anglii jako dcera Richarda Boylea, 2. hraběte z Cork a jeho manželky Elizabeth Boyleové, hraběnky z Cork. V roce 1665 se Henrietta provdala za Laurence Hydea, 1. hraběte z Rochesteru, syna Edwarda Hydea, 1. hraběte z Clarendonu a Frances Hydeové. Henrietta měla s Laurencem čtyři děti.\n\nStejně jako většina členů Boyleovské dynastie, která se během dvou generací stala téměř nejsilnější na jihu Irska, byla Henrietta rozhodná a mohla by být bezohledná při prosazování svých práv. Během dvou posledních let života, kdy byl její manžel hlavním ministrem svého švagra krále Jakuba II., využila Henrietta svou moc plně k prosazení všemožných privilegií. Urputně se srážela s manželovou neteří, budoucí královnou Annou. Anna, která by se mohla stát jejím hrozivým protivníkem, si trpce stěžovala na její \"otupělost\".\n\n\nHenriettiny dcery Anna a mladší Henrietta byly obě známé svým důvtipem a šarmem. Annina brzká smrt po potratu byla velkou ránou pro rodiče, jejího manžela i přátele. Její sestra Lady z Dalkeithu si navzdory mnohým osobním tragédiím zachovala dobrou povahu a kouzlo až do svých padesáti let.\n"}
{"id": "1294230", "url": "https://cs.wikipedia.org/wiki?curid=1294230", "title": "Didier Flament", "text": "Didier Flament\n\nDidier Flament (* 4. ledna 1951 Tourcoing, Francie) je bývalý francouzský sportovní šermíř, který se specializoval na šerm fleretem. Francii reprezentoval v sedmdesátých a osmdesátých letech. Na olympijských hrách startoval v roce 1976 a 1980 v soutěži jednotlivců a družstev. V roce 1978 získal titul mistra světa v soutěži jednotlivců. S francouzským družstvem fleretistů vybojoval na olympijských hrách 1980 zlatou olympijskou medaili a na olympijských hrách 1976 bronzovou olympijskou medaili a v roce 1978 a 1982 vybojoval s družstvem druhé místo na mistrovství světa.\n"}
{"id": "1294231", "url": "https://cs.wikipedia.org/wiki?curid=1294231", "title": "Bernard Talvard", "text": "Bernard Talvard\n\nBernard Talvard (* 8. října 1947 Melun, Francie) je bývalý francouzský sportovní šermíř, který se specializoval na šerm fleretem. Francii reprezentoval v sedmdesátých letech. Na olympijských hrách startoval v roce 1972 a 1976 v soutěži jednotlivců a družstev. V soutěži jednotlivců získal na olympijských hrách 1976 bronzovou olympijskou medaili. V roce 1975 obsadil druhé a v roce 1967 třetí místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 1972 a 1976 bronzovou olympijskou medaili a v roce 1971 a 1975 vybojoval s družstvem titul mistrů světa.\n"}
{"id": "1294232", "url": "https://cs.wikipedia.org/wiki?curid=1294232", "title": "Frédéric Pietruszka", "text": "Frédéric Pietruszka\n\nFrédéric Pietruszka (* 13. května 1954 Villecresnes, Francie) je bývalý francouzský sportovní šermíř, který se specializoval na šerm fleretem. Francii reprezentoval v sedmdesátých a osmdesátých letech. Na olympijských hrách startoval v roce 1976, 1980 a 1984 v soutěži jednotlivců a družstev. V soutěži jednotlivců obsadil na olympijských hrách 1984 čtvrté místo. V roce 1974 obsadil třetí místo na mistrovství světa v soutěži jednotlivců. S francouzským družstvem fleretistů vybojoval a na olympijských hrách 1980 zlatou olympijskou medaili na olympijských hrách 1976 a 1984 bronzovou olympijskou medaili. V roce 1975 vybojoval s družstvem titul mistrů světa.\n"}
{"id": "1294235", "url": "https://cs.wikipedia.org/wiki?curid=1294235", "title": "Christian Noël", "text": "Christian Noël\n\nChristian Noël (* 13. březen 1945 Agen, Francie) je bývalý francouzský sportovní šermíř, který se specializoval na šerm fleretem. Francii reprezentoval v šedesátých a sedmdesátých letech. Na olympijských hrách startoval v roce 1964, 1968, 1972 a 1976 v soutěži jednotlivců a družstev. V soutěži jednotlivců získal na olympijských hrách 1972 bronzovou olympijskou medaili. V roce 1973 a 1975 získal titul mistra světa v soutěži jednotlivců. S francouzským družstvem fleretistů vybojoval na olympijských hrách 1968 zlatou olympijskou medaili a na olympijských hrách 1964, 1972 a 1976 bronzovou olympijskou medaili. V roce 1971 a 1975 vybojoval s družstvem titul mistrů světa.\n"}
{"id": "1294236", "url": "https://cs.wikipedia.org/wiki?curid=1294236", "title": "Hradec Králové-Kukleny (železniční zastávka)", "text": "Hradec Králové-Kukleny (železniční zastávka)\n\nHradec Králové-Kukleny je železniční zastávka na trati 020 v Hradci Králové, v níž zastavují vlaky od roku 1919. Bývalá staniční budova se nachází u Kudrnovy ulice a má adresu Pardubická 386/4.\n\nHistorie jejího vzniku je poměrně dlouhá, neboť o zřízení výkladky pro Kukleny bylo zažádáno již 11. září 1901. 25. září téhož roku žádal obecní úřad o zřízení rampy při strážném domku č. 16 v kuklenském katastru, ale ředitelství severozápadní dráhy 6. prosince 1901 žádosti nevyhovělo. 7. prosince 1910 se obecní zástupci při komisi stran přejezdu dráhy na erární kuklenské silnici postavili proti zřízení viaduktu a žádali o zřízení rampy u strážního domku na cestě od Seyfriedových do Temešváru. 6. listopadu 1912 byla z Kuklen vyslána deputace k poslancovi Srdínkovi ohledně osobní zastávky a výkladní stanice. 30. dubna 1913 obecní zastupitelstvo schválilo návrh městské rady, aby byla podána žádost na výkladní rampu, eventuálně zastávku za Seyfriedovou továrnou prostřednictvím „Ústředny“, a aby investice s tím spojené byly hrazeny obcí. V listopadu téhož roku bylo intervenováno i na ministerstvu železnic ve Vídni.\n\n1. března 1914 provozní inspektorát severozápadní dráhy oznámil, že k postavení železniční stanice v Kuklenách byly dráhou vypracovány 2 projekty - projekt pro osobní dopravu a vagonové zásilky o nákladu 40 200 K a projekt pro osobní dopravu i veškerou nákladní dopravu s rozpočtem 91 200 K. Obecním zastupitelstvem byl přijat plán druhý. Zájemci zaručili tyto příspěvky: Nejedlý 500 K, Fuchs 2 000 K, Havlík 1 500 K, Seyfried 1 000 K, Čejka 100 K, Voženílek 200 K, řemeslnicko-živnostenské společenstvo 600 K, obchodní grémium 300 K, úhrnem 6 200 K. Obec se zavázala přispět 20 % rozpočtového nákladu a zmocnila městskou radu, že může obec zavázat až k 30 % příspěvku. 21. března téhož roku se konala komise, kde obec přistoupila na podmínky dráhy. O 3 dny později podali kuklenští občané protest proti 20 % příspěvku na zřízení stanice v Kuklenách a o 2 dny později podali druhý protest. 28. března se k nim přidal továrník Seyfried, který podotkl, že v případě nezřízení nákladní stanice odvolá příspěvek a pozemek již tak lacino nepostoupí. Další porady a jednání následovaly. 21. července 1916 obecní úřad zažádal okresní výbor o schválení usnesení obecního zastupitelstva, aby byla v Kuklenách zřízena osobní zastávka a nákladiště pro dopravu zboží. Ke schválení došlo 5. srpna téhož roku. 9. srpna 1917 byly obecním úřadem přijaty podmínky kladené od ředitelství drah. 22. září 1917 odbor pro udržování tratě v Hradci Králové zaslal pozemkový výkupní plán pro zřízení zastávky a nákladiště v Kuklenách a sdělil, že se stavbou může být započato hned po předání potřebných pozemků. 14. listopadu 1917 zaslal obecní úřad nové prohlášení stran, že dovolují na svých pozemcích stavbu zastávky. Manželům Štrossovým bylo za 300 m zaplaceno 400 K, městu Hradci Králové za 73 m 81 K, Karlu Šrajberovi za 1 090 m 1 212 K, dědicům Šrajbrovým za 1 450 m 1 613 K, Marii Voženílkové za 2 584 m 2 874 K, celkem za 5 557 m 6 180 K. 21. prosince 1917 se zájemci uvolili uhradit náklad na zřízení příjezdu k zastávce, aby nemuselo být zavedeno konkursní řízení: severozápadní dráha 1 860 K, Nejedlý 500 K, Seyfried 500 K, Voženílková 300 K, Hanuš 200 K, Čejka 200 K a Havlík 260 K. 4. června 1918 byla předložena k podpisu trhová smlouva ohledně koupě pozemků ke zřízení zastávky v Kuklenách. Cena těchto pozemků byla 4 576 K.\n\n22. června 1918 byla obec ochotna provést na svůj náklad přístavbu 1. poschodí nádražní budovy. 11. července 1918 povolilo obecní zastupitelstvo 2 000 K na vybudování bytových místností pro staničního úředníka postavením 1. poschodí. Stavby se ujal stavitel Václav Rejchl starší z Hradce Králové. Ten 7. října 1918 žádal o poukázání 10 000 K za přístavbu 1. patra na budově nádraží, jak bylo v červnu ujednáno. 22. března 1919 se konala komise ohledně stavby vlečky do továrny A. a J. Nejedlý. Krátce poté byli místní podnikatelé osloveni, zda by nepřispěli na elektrické osvětlení nádraží, k jehož zřízení se uvolila obec a jehož rozpočet činil 10 391,60 Kč. V železniční zastávce Kukleny začaly zastavovat vlaky teprve od 1. července 1919.\n\nV roce 1923 městys Kukleny zadal veřejnou soutěží provedení stavby nádražní silnice v Kuklenách v délce asi 250 m a úprav s tím spojených. 11. srpna 1932 byla vyhlášena veřejná soutěž na dlažbu a úpravu příjezdové silnice k nádraží v Kuklenách, i když s výhradou schválení městského zastupitelstva a nadřízených úřadů. Následujícího roku bylo oznámeno, že odjezdy vlaků z nádraží nejsou označovány zatroubením ani pískáním, ale signální tabulkou neb světelným signálem.\n\nDo 50. let 20. století byly Kukleny nákladiště, měly manipulační kolej a malou točnu (zbytky jsou dosud viditelné). Počátkem 21. století byla budova nádraží prodána a nedaleko něj postavena prefabrikovaná čekárna, která stojí v km 26,296 mezi stanicemi Hradec Králové hlavní nádraží-Praskačka, a jejíž nástupiště měří 150 m. V roce 2011 byl zbourán strážní domek nedaleko nádražní budovy.\n"}
{"id": "1294237", "url": "https://cs.wikipedia.org/wiki?curid=1294237", "title": "FSV Lokomotive Dresden", "text": "FSV Lokomotive Dresden\n\nFSV Lokomotive Dresden (celým názvem: Fußballspielvereinigung Lokomotive Dresden) byl východoněmecký fotbalový klub, který sídlil v Drážďanech. Organizace sídlila v drážďanské městské části Mickten. Klubové barvy byly černá a bílá.\n\nZaložen byl 12. ledna 1966 po vyčlenění fotbalového oddílu ze sportovního klubu SC Einheit Dresden a následnému vytvoření FSV Lokomotive. Největším úspěchem je první místo v DDR-Lize (2. nejvyšší soutěž) ze sezóny 1977/78. Po znovusjednocení Německa se klub dostal na pokraj krachu a byl nucen hledat jinou formu své existence. V roce 1990 se tak sloučil se znovu založeným sportovním klubem Dresdner SC.\n\nSvé domácí zápasy odehrával na stadionu Sportplatz an der Pieschener Allee.\n\nZdroj: \n\n\n\nZdroj: \n\n\n\nZdroj: \n"}
{"id": "1294238", "url": "https://cs.wikipedia.org/wiki?curid=1294238", "title": "Daniel Revenu", "text": "Daniel Revenu\n\nDaniel Revenu (* 5. prosince 1942 Issoudun, Francie) je bývalý francouzský sportovní šermíř, který se specializoval na šerm fleretem. Francii reprezentoval v šedesátých a sedmdesátých letech. Na olympijských hrách startoval v roce 1964, 1968, 1972 a 1976 v soutěži jednotlivců a družstev. V soutěži jednotlivců získal na olympijských hrách 1964 a 1968 bronzovou olympijskou medaili. V roce 1965 obsadil druhé místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 1968 zlatou olympijskou medaili a na olympijských hrách 1964, 1972 a 1976 bronzovou olympijskou medaili. V roce 1971 a 1975 vybojoval s družstvem titul mistrů světa.\n"}
{"id": "1294240", "url": "https://cs.wikipedia.org/wiki?curid=1294240", "title": "Jean-Claude Magnan", "text": "Jean-Claude Magnan\n\nJean-Claude Magnan (* 4. června 1941 Aubagne, Francie) je bývalý francouzský sportovní šermíř, který se specializoval na šerm fleretem. Synovec Jean Galfione reprezentoval Francii ve skoku o tyči. Francii reprezentoval v šedesátých a sedmdesátých letech. Na olympijských hrách startoval v roce 1964, 1968 a 1972 v soutěži jednotlivců a družstev. V soutěži jednotlivců získal na olympijských hrách 1964 stříbrnou olympijskou medaili. V roce 1963 a 1965 získal titul mistra světa v soutěži jednotlivců. S francouzským družstvem fleretistů vybojoval na olympijských hrách 1968 zlatou olympijskou medaili a na olympijských hrách 1964, 1972 bronzovou olympijskou medaili. V roce 1971 vybojoval s družstvem titul mistrů světa.\n"}
{"id": "1294241", "url": "https://cs.wikipedia.org/wiki?curid=1294241", "title": "Římskokatolická farnost Kostelany nad Moravou", "text": "Římskokatolická farnost Kostelany nad Moravou\n\nŘímskokatolická farnost Kostelany nad Moravou je územní společenství římských katolíků s farním kostelem svatého Floriána v děkanátu Uherské Hradiště.\n\nPrvní písemná zmínka o obci pochází z roku 1131.\n\nOd července 2009 je administrátorem excurrendo R. D. ICLic. Mgr. Josef Rýznar.\nPravidelně se konají duchovní obnovy, setkání společenství, výuka náboženství, při bohoslužbách zpívá schola.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky 25 927 korun.\n\n"}
{"id": "1294242", "url": "https://cs.wikipedia.org/wiki?curid=1294242", "title": "Anna Carrová, hraběnka z Bedfordu", "text": "Anna Carrová, hraběnka z Bedfordu\n\nAnna Carrová, hraběnka z Bedfordu (9. prosince 1615 – 10. května 1684) byla bohatou anglickou šlechtičnou a manželkou Williama Russella, 5. hraběte z Bedfordu, peera a vojáka za Anglické občanské války, který se po její smrti stal vévodou z Bedfordu. Její matkou byla proslulá Frances Howardová, která byla komplicem ve vraždě. V roce 1638 byla Anna předmětem nejméně dvou portrétů vlámského malíře Anthonise van Dycka.\n\nLady Anna se narodila 9. prosince 1615 v Toweru jako jediný potomek a dědic Roberta Carra, 1. hraběte ze Somersetu, a jeho manželky Frances Howardové. Anna byla pokřtěna 16. prosince 1615 v kostele sv. Martina v Ludgate. V době jejího narození byli její rodiče na základě obvinění z účasti na smrtelné otravě sira Thomase Overburyho v roce 1613 uvězněni. Oba byli odsouzeni k smrti, ale poprava se nekonala. Matka se přiznala ke své účasti na trestném činu, ale otec prohlašoval, že je nevinný. Rodina zůstala v Toweru do ledna 1622, když král Jakub I. Stuart hraběte a hraběnku ze Somersetu omilostnil.\n\nAnna byla popisována jako ctnostná a jedna ze tří nejkrásnějších dívek královského dvora. Svou krásou padla do oka Williamu Russellovi, synu a dědici Francise Russella, 4. hraběte z Bedfordu a Catherine Brydgesové. Kvůli vzpomínce na notoricky známý skandál způsobený Anninými rodiči; zejména na neslavnou pověst její matky, stejně jako ignorování jejího vlastního narození v Toweru během věznění Somersetů, vzdoroval Williamův otec synovu výběru a varoval ho, aby se \"chránil proti nebezpečné kráse Anny Carrové\". Mezi Williamem a Annou vzrostla vášnivá oddanost a William se rozhodl v této záležitosti uposlechnout otcovo přání. Karel I. Stuart, který byl sňatku nakloněn, nakonec přesvědčil hraběte, aby dal dvojici souhlas; a tak se 11. července 1637 William Russell a Anna Carrová vzali. Anna přinesla do manželství jmění ve výši £12 000 a londýnský majetek.\n\nV roce 1638 namaloval slavný malíř Anthony van Dyck nejméně dva Anniny portréty.\n\nKdyž se stal William po otcově smrti 9. května 1641 5. hrabětem z Bedfordu, stala se Anna hraběnkou. Vévodkyní se nikdy nestala, protože William se stal vévodou až po její smrti.\n\nPár sídlil ve Woburn Abbey v Bedfordshire a jejich manželství bylo šťastné. Měli spolu několik dětí:\n\n\nAnna zemřela 10. května 1684 v Woburn Abbey, rok po svém synovi Williamovi, který se stal jednám ze spiklenců \"Rye House Plot\"; 20. července 1683 byl zajat a sťat za zradu krále a vévody z Yorku. Věřilo se, že Annina smrt byla způsobena šokem při Williamově popravě; její zdraví se po tomto zážitku zhoršilo a nikdy se už plně nezotavila. Pohřbena byla ve farním kostele Bedford v Chenies, Buckinghamshire 16. května.\n\nNa západní zídce kaple stojí nádherný bílý mramorový pomník Anny a jejího manžela.\n\n"}
{"id": "1294244", "url": "https://cs.wikipedia.org/wiki?curid=1294244", "title": "Bernard Baudoux", "text": "Bernard Baudoux\n\nBernard Baudoux (* 31. května 1928 Soissons, Francie) je bývalý francouzský sportovní šermíř, který se specializoval na šerm fleretem. Francii reprezentoval v padesátých letech. Na olympijských hrách startoval v roce 1956 v soutěži družstev. V roce 1958 obsadil třetí místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 1956 stříbrnou olympijskou medaili a v roce 1958 vybojoval s družstvem titul mistrů světa.\n"}
{"id": "1294245", "url": "https://cs.wikipedia.org/wiki?curid=1294245", "title": "Claude Netter", "text": "Claude Netter\n\nClaude Netter (* 23. října 1924 Paříž – 13. června 2007 Neuilly-sur-Seine, Francie) byl francouzský sportovní šermíř, který se specializoval na šerm fleretem. Francii reprezentoval v padesátých letech. Na olympijských hrách startoval v roce 1952 a 1956 v soutěži jednotlivců a družstev. V roce 1959 obsadil druhé místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 1952 zlatou olympijskou medaili a na olympijských hrách 1956 stříbrnou olympijskou medaili. V roce 1951, 1953 a 1958 vybojoval s družstvem titul mistrů světa.\n"}
{"id": "1294246", "url": "https://cs.wikipedia.org/wiki?curid=1294246", "title": "Jacques Lataste", "text": "Jacques Lataste\n\nJacques Lataste (* 7. června 1922 La Grand-Combe – 11. listopadu 2011) byl francouzský sportovní šermíř, který se specializoval na šerm fleretem. Francii reprezentoval ve čtyřicátých a padesátých letech. Na olympijských hrách startoval v roce 1948, 1952 a 1956 v soutěži jednotlivců a družstev. V roce 1950 a 1955 obsadil třetí místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 1948 a 1952 zlatou olympijskou medaili a na olympijských hrách 1956 stříbrnou olympijskou medaili. V roce 1951 a 1953 vybojoval s družstvem titul mistrů světa.\n"}
{"id": "1294247", "url": "https://cs.wikipedia.org/wiki?curid=1294247", "title": "Sám se sebou", "text": "Sám se sebou\n\nSám se sebou je studiové album českého skladatele Michala Hrůzy, které vyšlo v květnu 2017. Obsahuje deset skladeb, přičemž tři z nich jsou písně složené k filmům \"Padesátka\", \"Pohádky pro Emu\" a \"Špunti na vodě\". Po duetech s Lenkou Dusilovu, Anetou Langerovou, Katkou Knechtovou a Klárou Vytiskovou byla oslovena také Olga Königová z kapely Ille, se kterou byla nazpívána píseň „Na rozcestí“. Kmotrem alba je herec Jiří Dvořák, který byl také spoluautorem textu písně „První a poslední“.\n\n„Sám se sebou je stav, který je dobré někdy zažít. Často jsme v kolotoči, že kolikrát ani nevíme, co je správně a co ne. Toto album je o tom, co člověk může prožívat, když je sám se sebou a má čas věci promyslet a vycítit“ řekl o albu Hrůza.\n\nAlbum vyšlo 20. října 2017 i na LP.\n\n\n"}
{"id": "1294249", "url": "https://cs.wikipedia.org/wiki?curid=1294249", "title": "Rezidence Kavčí hory", "text": "Rezidence Kavčí hory\n\nRezidence Kavčí hory je rezidenční projekt v Praze 4 na rozhraní Pankrácké pláně a svahu na úpatí Kavčích hor, poblíž sídla České televize. Byl postaven mezi lety 2008 až 2010. Autorem návrhu je architektonický ateliér ADNS. Hlavní budová je vysoká 41 metrů.\n\nJe tvořen dvěma budovami, budova A má 12 podlaží a uvnitř je 65 bytových jednotek. Mezi třetím a osmým podlaží je umístěn otvor přibližně v jedné třetině půdorysu. V šestipodlažní budově B je 23 bytových jednotek. Ve společném suterénu je 117 parkovacích stání.\n"}
{"id": "1294250", "url": "https://cs.wikipedia.org/wiki?curid=1294250", "title": "Jéhan Buhan", "text": "Jéhan Buhan\n\nHenri Jéhan Éric Joseph Marie de Buhan (* 5. dubna 1912 – 14. září 1999 Bordeaux, Francie) byl francouzský sportovní šermíř, který se specializoval na šerm fleretem. Francii reprezentoval ve třicátých, čtyřicátých a padesátých letech. Na olympijských hrách startoval v roce 1948 a 1952 v soutěži jednotlivců a družstev. V soutěži jednotlivců získal na olympijských hrách 1948 zlatou olympijskou medaili. V roce 1950 obsadil druhé a v roce 1951 třetí místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 1948 a 1952 zlatou olympijskou medaili. V roce 1947 a 1951 vybojoval s družstvem titul mistrů světa.\n"}
{"id": "1294252", "url": "https://cs.wikipedia.org/wiki?curid=1294252", "title": "František Havlena", "text": "František Havlena\n\nFrantišek Havlena (29. září 1883 Příbram, Rakousko-Uhersko - neznámé) byl český inženýr, stavitel a architekt činný ve dvacátých a třicátých letech 20. století.\n\nStavitelskou koncesi získal 16. září 1908. Jeho realizace ale pocházejí až z dvacátých let 20. století.\n\n\n\n"}
{"id": "1294255", "url": "https://cs.wikipedia.org/wiki?curid=1294255", "title": "Édward Gardère", "text": "Édward Gardère\n\nÉdward Gardère (* 25. února 1909 Gérardmer, Francie – 24. července 1997 Buenos Aires, Argentina) byl francouzský sportovní šermíř, který kombinoval šerm fleretem a šavlí. Bratr André Gardère reprezentoval Francii v sportovním šermu. Francii reprezentoval ve třicátých letech. Na olympijských hrách startoval v roce 1932 a 1936 v soutěži jednotlivců a družstev v šermu fleretem a šavlí. V soutěži jednotlivců získal na olympijských hrách 1936 stříbrnou olympijskou medaili v šermu fleretem. V roce 1937 obsadil druhé místo na mistrovství světa v soutěži jednotlivců v šermu fleretem. S francouzským družstvem fleretistů vybojoval na olympijských hrách 1932 zlatou olympijskou medaili a na olympijských hrách 1936 stříbrnou olympijskou medaili. V roce 1937 vybojoval s družstvem fleretistů druhé místo na mistrovství světa a v roce 1938 vybojoval druhé místo na mistrovství světa s družstvem fleretistů a šavlistů.\n"}
{"id": "1294256", "url": "https://cs.wikipedia.org/wiki?curid=1294256", "title": "André Gardère", "text": "André Gardère\n\nAndré Gardère (* 8. května 1913 Gérardmer – 16. února 1977 Paříž, Francie) byl francouzský sportovní šermíř, který kombinoval šerm fleretem a šavlí. Bratr Édward Gardère reprezentoval Francii v sportovním šermu. Francii reprezentoval ve třicátých letech. Na olympijských hrách startoval v roce 1936 v soutěži jednotlivců a družstev v šermu fleretem a šavlí. V roce 1938 obsadil třetí místo na mistrovství světa v soutěži jednotlivců v šermu fleretem. S francouzským družstvem fleretistů vybojoval na olympijských hrách 1936 stříbrnou olympijskou medaili. V roce 1937 vybojoval s družstvem fleretistů druhé místo na mistrovství světa a v roce 1938 vybojoval druhé místo na mistrovství světa s družstvem fleretistů a šavlistů.\n"}
{"id": "1294258", "url": "https://cs.wikipedia.org/wiki?curid=1294258", "title": "René Lemoine", "text": "René Lemoine\n\nRené Lemoine (29. prosince 1905 Nancy – 19. prosince 1995 Paříž, Francie) byl francouzský sportovní šermíř, který kombinoval na šerm fleretem a kordem. Francii reprezentoval ve třicátých letech. Na olympijských hrách startoval v roce 1932 a 1936 v soutěži jednotlivců a družstev. V roce 1937 obsadil třetí místo na mistrovství světa v soutěži jednotlivců. S francouzským družstvem fleretistů vybojoval na olympijských hrách 1932 zlatou olympijskou medaili a na olympijských hrách 1936 stříbrnou olympijskou medaili. V roce 1937 vybojoval s družstvem fleretistů druhé místo na mistrovství světa.\n"}
{"id": "1294259", "url": "https://cs.wikipedia.org/wiki?curid=1294259", "title": "Mary Villiersová, hraběnka z Buckinghamu", "text": "Mary Villiersová, hraběnka z Buckinghamu\n\nMary Villiersová, hraběnka z Buckinghamu (\"rozená\" Beaumontová; c. 1570 – 19. dubna 1632) byla matkou králova favorita George Villierse, 1. vévody z Buckinghamu. Narodila se jako dcera Anthonyho Beaumonta.\n\n1. května 1587 se stala druhou manželkou sira George Villierse, se kterým měla čtyři děti:\n\n\nPo manželově smrti byla v roce 1618 jmenována suo jure hraběnkou z Buckhinghamu. Na počátku 20. let 17. století konvertovala pod vlivem jezuity Johna Percho ke katolictví.\n"}
{"id": "1294260", "url": "https://cs.wikipedia.org/wiki?curid=1294260", "title": "Seznam dílů seriálu Od soumraku do úsvitu", "text": "Seznam dílů seriálu Od soumraku do úsvitu\n\nToto je seznam dílů seriálu \"Od soumraku do úsvitu\". Americký hororové drama \"Od soumraku do úsvitu\" mělo premiéru na stanici El Rey Network.\n\n<onlyinclude></onlyinclude>\n\n"}
{"id": "1294261", "url": "https://cs.wikipedia.org/wiki?curid=1294261", "title": "Vladislav Deulin", "text": "Vladislav Deulin\n\nVladislav Deulin (, * 1994) je ruský reprezentant ve sportovním lezení. Vítěz Rock Masteru a světového poháru v lezení na rychlost.\n\n\n\n"}
{"id": "1294263", "url": "https://cs.wikipedia.org/wiki?curid=1294263", "title": "Giulio Gaudini", "text": "Giulio Gaudini\n\nGiulio Gaudini (* 28. září 1904 – 6. ledna 1948 Řím, Itálie) byl italský sportovní šermíř, který kombinoval šerm fleretem a šavlí. Itálii reprezentoval ve dvacátých a třicátých letech. Na olympijských hrách startoval v roce 1924, 1928, 1932 a 1936 v soutěži jednotlivců a družstev v šermu fleretem a šavlí. V soutěži jednotlivců získal na olympijských hrách v šermu fleretem jednu zlatou (1936) a dvě bronzové (1928, 1932) olympijské medaile a v šermu šavlí jednu stříbrnou (1932) olympijskou medaili. S italským družstvem fleretistů vybojoval dvě zlaté (1928, 1936) a jednu stříbrnou (1932) olympijskou medaili a s družstvem šavlistů vybojoval dvě stříbrné (1932, 1936) olympijské medaile. V roce 1938 vybojoval s družstvem šavlistů titul mistrů světa.\n"}
{"id": "1294264", "url": "https://cs.wikipedia.org/wiki?curid=1294264", "title": "Tomáš Rylek", "text": "Tomáš Rylek\n\nTomáš Rylek (* 26. července 1971) známý pod přezdívkou T. R. C. je programátor. Je autorem obrazovkových monitorů strojového pro Sinclair ZX Spectrum Mikromon, Milimon, Pikomon a VAST a assembleru Pikasm. Programování her se příliš nevěnoval. V roce 1985 se podílel na vývoji hry Space Saving Mission. V roce 1987 vydal hry Star Fly a Star Swallow. Společně s Knopsoftem rovněž v roce 1987 vytvořili loader pro textovou hru Karla Papíka Bad Night.\n\nSpolečně s Miroslavem Fídlerem (Cybexlab) a Františkem Fukou (Fuxoft) tvořili programátorskou skupinu Golden Triangle. V rámci Golden Triangle nejprve všichni tři programovali své vlastní hry, později ale na programování her začali spolupracovat, Tomáš Rylek dodělal poslední úrovně do hry Tetris 2 Františka Fuky a po revoluci předělal hru Belegost na další platformy. Po roce 1989 z Golden Triangle zůstal známým pouze František Fuka, Miroslav Fídler s Tomášem Rylkem zmizeli z veřejného života.\n\nStředoškolské vzdělání získal na Gymnáziu Wilhelma Piecka (zaměření matematika), vystudoval obor výpočetní technika na Fakultě elektrotechnické ČVUT, studium dokončil 17. října 1995.\n\nV roce 2017 byl Tomáš Rylek společně s Františkem Fukou a Miroslavem Fídlerem v rámci České hry roku 2016 uveden do Síně slávy českých her.\n\n"}
{"id": "1294266", "url": "https://cs.wikipedia.org/wiki?curid=1294266", "title": "Cuyo", "text": "Cuyo\n\nCuyo je hornatý region v západní části Argentiny, tvořený provinciemi Mendoza, San Juan a San Luis. Má rozlohu okolo 300 000 km² a žije v něm dva a půl milionu obyvatel. Největším městem je Mendoza, kde sídlí vysoká škola Universidad Nacional de Cuyo a regionální muzeum. Cuyo patřilo k Incké říši, pro Španěly je získal roku 1551 Francisco de Villagra a od roku 1564 bylo provincií generálního kapitanátu Chile. Oblast se vyznačuje svérázným dialektem, v němž se používá hláska ř.\n\nNázev oblasti pochází z výrazu \"Cuyùm puùlli\", který v jazyce domorodého kmene Huarpe znamená „země písku“. Klima je subtropické, charakteristickým místním jevem je teplý vítr zonda, častá jsou zemětřesení. Srážky jsou velmi nízké, zemědělství je závislé na síti zavlažovacích kanálů, napájených tajícím sněhem z hor. Cuyo patří k nejvýznamnějším vinařským regionům světa, pěstuje se také olivovník, brambory a ovoce. Značný ekonomický význam má také těžba ropy, mědi a uranu. Hlavní řekou je Desaguadero. V Cuyu se nachází nejvyšší hora amerického kontinentu Aconcagua a středisko zimních sportů Las Leñas. Turistickou atrakcí jsou také chráněná území Ischigualasto a Ñacuñan. Přes území Cuya vede trasa Rallye Dakar.\n\nV roce 1988 byla uzavřena dohoda o vytvoření ekonomického regionu \"Nové Cuyo\", zahrnujícího historické území Cuya a provincii La Rioja.\n\n"}
{"id": "1294273", "url": "https://cs.wikipedia.org/wiki?curid=1294273", "title": "Gustavo Marzi", "text": "Gustavo Marzi\n\nGustavo Marzi (* 25. listopadu 1908 Livorno – 14. listopadu 1966 Terst, Itálie) byl italský sportovní šermíř, který kombinoval šerm šavlí a fleretem. Itálii reprezentoval ve dvacátých a třicátých letech. Na olympijských hrách startoval v roce 1928, 1932 a 1936 v soutěži jednotlivců a družstev v šermu šavlí a fleretem. V soutěži jednotlivců získal na olympijských hrách v šermu fleretem jednu zlatou (1932) a v šermu šavlí jednu stříbrnou (1936) olympijskou medaili. V roce 1937 získal titul mistra světa v soutěži jednotlivců v šermu fleretem. S italským družstvem fleretistů vybojoval zlatou (1936) a stříbrnou (1932) olympijskou medaili a s družstvem šavlistů vybojoval tři stříbrné (1928, 1932, 1936) olympijské medaile. S družstvem fleretistů vybojoval dva tituly (1937, 1938) mistrů světa a s družstvem šavlistů jeden titul (1938) a jedno druhé místo (1938) na mistrovství světa.\n"}
{"id": "1294275", "url": "https://cs.wikipedia.org/wiki?curid=1294275", "title": "Giorgio Bocchino", "text": "Giorgio Bocchino\n\nGiorgio Bocchino (14. července 1913 – 4. prosince 1995 Florencie, Itálie) byl italský sportovní šermíř, který se specializoval na šerm fleretem. Itálii reprezentoval v třicátých letech. Na olympijských hrách startoval v roce 1936 v soutěži jednotlivců a družstev. V soutěži jednotlivců získal na olympijských hrách bronzovou olympijskou medaili. V roce 1938 obsadil druhé místo na mistrovství světa v soutěži jednotlivců. S italským družstvem fleretistů vybojoval na olympijských hrách 1936 zlatou olympijskou medaili a s družstvem vybojoval dva tituly (1937, 1938) mistrů světa.\n"}
{"id": "1294277", "url": "https://cs.wikipedia.org/wiki?curid=1294277", "title": "Kopretina irkutská", "text": "Kopretina irkutská\n\nKopretina irkutská (\"Leucanthemum ircutianum\") je v české přírodě nejrozšířenější ze všech tří druhů rodu kopretina. Jsou to druhy vzhledově si velmi podobné a vytvářejí tzv. \"skupinu druhů z okruhu kopretiny bílé (\"Leucanthemum vulgare\" agg.)\". Společně tvoří polyploidní komplex, diploidním druhem je teplomilná a ve Střední Evropě ne příliš častá kopretina bílá. Tetraploidní je kopretina irkutská, která je nejhojnější a hexaploidní pak kopretina panonská, která je z nich nejvzácnější. Původně byly tyto tři druhy souhrnně uváděny jako kopretina bílá (\"Chrysanthemum vulgare\").\n\nAreál kopretiny irkutské je velmi rozlehlý, na severu začíná na Islandu a přes Britské ostrovy se dále rozkládá přes celou Evropu až na Sibiř, do Střední Asie a dále až na východoasijský Dálný východ. Druhotně se dostala do Severní a Jižní Ameriky, Austrálie i na Nový Zéland.\n\nV české přírodě je poměrně hojná, roste na loukách, pastvinách, v lesních lemech i na lidmi pozměněných stanovištích, v příkopech, okolo silnic nebo na skládkách. Dává přednost středně vlhkým, popř. mírně vysychajícím stanovištím, obvykle se vyskytuje na slunném místě, postačí ji běžná půda s malým množstvím živin. Na loukách snáší i dvojí sečení, více ji vadí sešlapávání při pastvě.\n\nKopretina irkutská je vytrvalá, 30 až 80 cm vysoká bylina s jednoduchou, nebo vzácně v horní části větvenou lodyhou s odstálými chlupy. Vyrůstá z krátce plazivého oddenku se silnými adventivními kořeny. Lodyha je porostlá střídavými listy, přízemní s dlouhými řapíky jsou růžicovitě shloučené a jejich čepele jsou obkopinaté a po obvodě rovnoměrně zoubkované. Výše postavené listy jsou přisedlé, víceméně obdélníkovité, po obvodě mělce pilovité až zubaté, dlouhé 4 až 6 a široké 1 až 1,5 cm.\n\nNa konci lodyhy vyrůstají jednotlivě nebo v řídkém chocholíku úbory velké od 3 do 5 cm. V úboru je v terči 120 až 200 žlutých, trubkovitých kvítků, které jsou oboupohlavné. Po obvodě terče bývá 10 až 30 kvítků samičích s 1,5 až 2,5 cm dlouhými, bílými ligulami. Široce miskovitý, 3 až 4řadý zákrov má střechovitě uspořádané kopinaté listeny vroubené úzkým blanitým, bezbarvým až hnědočerným lemem. Rostliny začínají kvést v květnu a končí v září, květy obsahují jen málo nektaru, opylovány jsou hmyzem.\nPlody jsou protáhlé nažky velké 1,5 až 2,5 mm, které jsou bez chmýru a pouze nažky z jazykovitých kvítků mají nepravidelný blanitý lem. V půdě si podržují klíčivost nejméně šest let. V létě u kopretin převažuje vegetativní rozmnožování pomoci oddenků.\n\nNa mezofilních loukách kopretina irkutská často vytváří rozsáhlé porosty a její výskyt má mnohdy až plevelný charakter. V Severní Americe jsou evropské druhy kopretin označené jako invazní rostliny, rychle se tam šíří a působí ekonomické škody. Rostliny obsahují četné flavonové glykosidy a anthokyanový glykosid chrysanthemin které způsobují, že skot se kopretinám přímo vyhýbá, koním a ovcím nevadí a kozy je naopak přímo vyhledávají. Mají nízkou výživnou hodnotu a proto jsou v čerstvé i sušené píci přímo nežádoucí. Jejích kořeny jsou schopné dlouhodobě žít v symbióze s endofytními houbami, které po odstranění kopretin setrvávají v půdě a poškozují následně pěstované rostliny z čeledi lilkovitých, jež jsou vůči houbovým chorobám málo odolné.\n\nKopretiny irkutské se někdy pěstují jako okrasné rostliny. Mimo nich bývají v zahradách vysazovány také velkokvěté nebo plnokvěté kopretiny vzniklé křížením s dalšími druhy původem z jihozápadní Evropy. V lidovém léčitelství slouží pro výrobu sirupů proti dávivému kašli a astma. Svými nápadnými úbory se spolupodílejí na idealizovaném charakteristickém vzhledu českého venkova.\n\n"}
{"id": "1294279", "url": "https://cs.wikipedia.org/wiki?curid=1294279", "title": "Gioacchino Guaragna", "text": "Gioacchino Guaragna\n\nGioacchino Guaragna (* 14. června 1908 – 19. dubna 1971 Milán, Itálie) byl italský sportovní šermíř, který se specializoval na šerm fleretem. Itálii reprezentoval ve dvacátých a třicátých letech. Na olympijských hrách startoval v roce 1928, 1932 a 1936 v soutěži jednotlivců a družstev. V soutěži jednotlivců obsadil na olympijských hrách 1932 čtvrté místo. V roce 1938 získal titul mistra světa v soutěži jednotlivců. S italským družstvem fleretistů vybojoval na olympijských hrách dvě zlaté (1928, 1936) a jednu stříbrnou (1932) olympijskou medaili a s družstvem vybojoval v roce 1938 titul mistrů světa.\n"}
{"id": "1294283", "url": "https://cs.wikipedia.org/wiki?curid=1294283", "title": "Anna Staffordová, hraběnka z Huntingdonu", "text": "Anna Staffordová, hraběnka z Huntingdonu\n\nAnna Staffordová, hraběnka z Huntingdonu (\"po svatbě Hastingsová\"; 1483 – 1544) se narodila jako dcera Henryho Stafforda, 2. vévody z Buckinghamu a Kateřiny Woodvillové. Byla manželkou sira Waltera Herberta a George Hastingse, 11. hraběte z Huntingdonu a sloužila v domácnosti dcery Jindřicha VIII., princezny Marie, budoucí královny Marie I.\n\nAnna se narodila kolem roku 1483 jako dcera Henryho Stafforda, 2. vévody z Buckinghamu a Kateřinay Woodvillové.\n\nAnna měla dva bratry, Edwarda Stafforda, 3. vévodu z Buckinghamu a Henryho Stafforda, 1. hraběte z Wiltshire; a sestru Elizabeth, hraběnku ze Sussexu.\n\nV roce 1483 popravil Richard III. Annina otce Henryho Stafforda za zradu. Matka se znovu vdala za Jaspera Tudora. V roce 1503 se Anna provdala za Waltera Herbeta.\n\nKdyž Herbert v roce 1507 zemřel, dala Anna své statky, zahrnující hrad Raglan ve Walesu, ke správě bratru Edwardovi. Anna žila v bratrově domácnosti v Thornbury do své druhé svatby s Georgem Hastingsem v roce 1509.\n\nV roce 1510 se Anna stala objektem sexuálního skandálu. Její bratr zaslechl fámu, že má Anna aféru se sirem Williamem Comptonem. Při jedné příležitosti objevil Stafford Comptona u Anny v pokoji. Compton byl nucen přijmout svátost, aby dokázal, že nespáchal cizoložství. Hastings poslal Annu, aby žila v klášteře vzdáleném 60 km od královského dvora. Neexistují žádné důkazy o tom, že Anna a Compton spáchali cizoložství. V roce 1523 však Compton odkázal své statky Anně.\n\nI přes tento skandál k sobě měli Anna s Hastingsem blízký a milující vztah.\n\nAnna Staffordová se poprvé provdala v roce 1503 za sira Waltera Herberta, nemanželského syna Williama Herberta, 1. hraběte z Pembroke. Manželství bylo bezdětné.\n\nPodruhé se provdala v prosinci 1509 George Hastingse, 1. hraběte z Huntingdonu. Spolu měli několik dětí:\n\n\n"}
{"id": "1294284", "url": "https://cs.wikipedia.org/wiki?curid=1294284", "title": "Manlio Di Rosa", "text": "Manlio Di Rosa\n\nManlio Di Rosa (* 14. září 1914 – 15. března 1989 Livorno, Itálie) byl italský sportovní šermíř, který se specializoval na šerm fleretem. Itálii reprezentoval v třicátých, čtyřicátých a padesátých letech. Na olympijských hrách startoval v roce 1936, 1948, 1952 a 1956 v soutěži jednotlivců a družstev. V soutěži jednotlivců získal na olympijských hrách 1952 bronzovou olympijskou medaili. V roce 1951 získal titul mistra světa v soutěži jednotlivců. S italským družstvem fleretistů vybojoval na olympijských hrách dvě zlaté (1936, 1956) a dvě stříbrné (1948, 1952) olympijské medaile. S družstvem získal celkem pět titulů mistrů světa v roce 1937, 1949, 1950, 1954 a 1955.\n"}
{"id": "1294285", "url": "https://cs.wikipedia.org/wiki?curid=1294285", "title": "Průrazuvzdornost", "text": "Průrazuvzdornost\n\nPrůrazuvzdornost je schopnost materiálu odolat nárazu zahroceného tělesa předepsaného tvaru. Také se nazývá vrubová houževnatost.\n\nPokud je dostatečně vysoká, tak jde i o neprůstřelnost. Udává se v joulech (J). Někdy i v J.mm. \n\nU tuhých (nelámavých) materiálů se podobně jako u tvrdosti měří hloubka průniku, namísto síly se však používá předepsaná práce (kinetická energie). U lámavých materiálů (např. litina) se udává ještě prahová kinetická energie, při které se testovaný kousek zlomí.\n"}
{"id": "1294286", "url": "https://cs.wikipedia.org/wiki?curid=1294286", "title": "Thom Artway", "text": "Thom Artway\n\nThom Artway (* 27. června 1993 Vlachovice), vlastním jménem Tomáš Maček, je český zpěvák, písničkář a pouliční umělec, tvořící skladby v anglickém jazyce. Na české hudební scéně se objevil roku 2013, kdy jeho písnička \"Towards The Sun\" byla vybrána do filmu Křídla vánoc. Do širšího povědomí veřejnosti se dostal o 2 roky později se svým prvním singlem \"I Have No Inspiration,\" který mu vynesl nominaci na udílení cen Český slavík Mattoni 2016 v kategorii Objev roku. V anketě Anděl za rok 2016 obdržel dvě sošky – objev a zpěvák roku.\n\nTomáš pochází z moravských Vlachovic, kde začínal s hudbou v prvních kapelách. Po vychození technického lycea odešel do Prahy a jako nadšenec pouličního umění se v místních ulicích a zejména na Kampě trénoval ve zpěvu, hraní na kytaru a projevu v angličtině pouličním hraním.\n\nNásledovala cesta do Irska za prací na farmu v roce 2013, kde kromě farmaření začal skládat instrumentální kompozice, které měl v úmyslu dokončit až doma. Po návratu z Irska začal rozjíždět svou hudební kariéru a vydal několik svých prvních skladeb. Na to se v roce 2015 rozhodl spojit zálibu v hraní a cestování a vyrazil na 5 měsíců do Austrálie a na Nový Zéland hrát po ulicích, kam už jednou předtím vyrazil.\n\nPo návratu z Irska se Tomáš rozhodl pro samostatnou uměleckou dráhu, na níž vyrazil pod pseudonymem Thom Artway. Jak přišel ke svému pseudonymu, vysvětluje v jednom ze svých rozhovorů: \"„Thom jako Tomáš a Artway má spojitost s tím, že jsem byl rozhodnut vydat se ve svém životě uměleckou cestou, tedy artway.“\"\n\nPoprvé na sebe Tomáš upozornil písničkou \"Towards The Sun\", která se stala součástí filmového soundtracku k filmu Křídla Vánoc (2013, režie Karin Babinská). Koncem roku 2013 vydal své první debutové EP album Still Standing In The Unknown. První velký úspěch Thomovi vynesl až jeho singl \"I Have No Inspiration\" (2015), se kterým bodoval nejen v českých rádiích a na YouTube, ale také v anketě Žebřík 2015 v kategorii Objev roku, v níž se mu zmíněná skladba vynesla vítězství. V následujícím roce vypustil další úspěšnou skladbu s názvem \"Blind Men\" (2016). Obě skladby se pak současně po boku dalších ocitly na nově vydané desce Hedgehog v září 2016.\n\nV současné době podniká Thom se svou kapelou turné po českých a moravských městech a příležitostných akcích. Vidět je ho také možné příležitostně zejména na pražské Kampě u Lennonovy zdi, kam si rád odskakuje si „zabuskovat“.\n\n"}
{"id": "1294287", "url": "https://cs.wikipedia.org/wiki?curid=1294287", "title": "Giuliano Nostini", "text": "Giuliano Nostini\n\nGiuliano Nostini (3. října 1912 Řím – 16. srpna 1983 Brixen, Itálie) byl italský sportovní šermíř, který se specializoval na šerm fleretem. Bratr Renzo Nostini reprezentoval Itálii ve sportovním šermu. Itálii reprezentoval v třicátých a čtyřicátých letech. Na olympijských hrách startoval v roce 1948 v soutěži jednotlivců a družstev. V roce 1949 obsadil třetí místo na mistrovství světa v soutěži jednotlivců. S italským družstvem fleretistů vybojoval na olympijských hrách 1948 stříbrnou olympijskou medaili a v roce 1937, 1938 a 1949 vybojoval s družstvem titul mistrů světa.\n"}
{"id": "1294289", "url": "https://cs.wikipedia.org/wiki?curid=1294289", "title": "Mount Hayes", "text": "Mount Hayes\n\nMount Hayes je nejvyšší hora východní části Aljašských hor. Mount Hayes je také šestou horou s nejvyšší prominencí ve Spojených státech amerických. Hora leží na Aljašce, v Southeast Fairbanks County, přibližně 140 km jihovýchodně od města Fairbanks.\n"}
{"id": "1294290", "url": "https://cs.wikipedia.org/wiki?curid=1294290", "title": "Secret Sphere", "text": "Secret Sphere\n\nSecret Sphere je italská symfonic powermetalová hudební skupina založená kytaristou Aldo Lonobilim v roce 1997 ve městě Piemont. Debutové album \"Mistress of the Shadowlight\" vydali v roce 1999 pod vydavatelstvím Elevate Records a dále následovalo sedm studiových alb, přičemž poslední z nich vyšlo v roce 2017 pod názvem \"The Nature of Time\".\n\nSama skupina svůj styl popisuje jako „symfonický power metal s chytlavými refrény, velkolepými aranžmá a s množstvím vlivů z dalším hudebních žánrů (od hard rocku k progresivnímu metalu)“.\n\n\n\n\n\n"}
{"id": "1294293", "url": "https://cs.wikipedia.org/wiki?curid=1294293", "title": "Antonio Spallino", "text": "Antonio Spallino\n\nAntonio Spallino (* 1. dubna 1925 Como, Itálie – 27. září 2017 Como, Itálie) byl bývalý italský sportovní šermíř, který se specializoval na šerm fleretem. Itálii reprezentoval ve čtyřicátých a padesátých letech. Na olympijských hrách startoval v roce 1952 a 1956 v soutěži jednotlivců a družstev. V soutěži jednotlivců získal na olympijských hrách 1956 bronzovou olympijskou medaili. S italským družstvem fleretistů vybojoval na olympijských hrách zlatou (1956) a stříbrnou (1952) olympijskou medaili. S družstvem získal celkem tři tituly mistrů světa v roce 1949, 1954 a 1955.\n"}
{"id": "1294296", "url": "https://cs.wikipedia.org/wiki?curid=1294296", "title": "Obadele Thompson", "text": "Obadele Thompson\n\nObadele Thompson (* 30. března 1976 Bridgetown) je bývalý barbadoský atlet, specialista na sprinty. Vystudoval ekonomii na Texaské univerzitě v El Paso. V roce 1994 vytvořil nejlepší světový juniorský výkon roku na 100 metrů a byl na této trati čtvrtý na mistrovství světa juniorů v atletice 1994. V roce 1995 byl mistrem Střední Ameriky a Karibiku na stovce i dvoustovce a získal stříbro na Univerziádě na 100 m. V dubnu 1996 zaběhl v El Pasu stovku v nejrychlejším čase všech dob 9,69 sekund, který však pro nedovolenou podporu větru nemohl být uznán jako světový rekord. Na olympiádě 1996 skončil ve finále dvoustovky na čtvrtém místě. Na mistrovství světa v atletice 1997 obsadil na 200 m šesté místo a skončil druhý ve finále Grand Prix IAAF 1997. V roce 1998 vyhrál Středoamerické a karibské hry na 100 metrů, na stejné trati vyhrál Kontinentální pohár v atletice ve svém osobním rekordu 9,87 s a získal bronz na Hrách Commonwealthu. Na halovém MS 1999 byl druhý, v tomto roce také vyhrál mistrovství Střední Ameriky a Karibiku na stovce i ve štafetě 4×100 m a byl čtvrtý na mistrovství světa v atletice 1999 na stovce i dvoustovce. Na olympiádě 2000 byl třetí na 100 metrů a vybojoval tak historicky první olympijskou medaili pro Barbados, na dvojnásobné trati skončil čtvrtý. Jeho poslední účastí ve finále velké soutěže bylo sedmé místo na olympiádě 2004, s mezinárodními závody se rozloučil na mistrovství světa v atletice 2005, kde v nejkratším sprintu vypadl ve čtvrtfinále. Jeho manželkou je bývalá americká sprinterka Marion Jonesová, mají dvě děti.\n\n"}
{"id": "1294297", "url": "https://cs.wikipedia.org/wiki?curid=1294297", "title": "Giancarlo Bergamini", "text": "Giancarlo Bergamini\n\nGiancarlo Bergamini (2. srpna 1926 Milán, Itálie – 7. února 2020) byl italský sportovní šermíř, který se specializoval na šerm fleretem. Itálii reprezentoval ve čtyřicátých a padesátých letech. Na olympijských hrách startoval v roce 1952 a 1956 v soutěži jednotlivců a družstev. V soutěži jednotlivců získal na olympijských hrách 1956 stříbrnou olympijskou medaili. V roce 1958 získal titul mistra světa v soutěži jednotlivců. S italským družstvem fleretistů vybojoval na olympijských hrách zlatou (1956) a stříbrnou (1952) olympijskou medaili. S družstvem získal dva tituly mistrů světa v letech 1954 a 1955.\n"}
{"id": "1294298", "url": "https://cs.wikipedia.org/wiki?curid=1294298", "title": "Kostel Zvěstování Panny Marie (Budeč)", "text": "Kostel Zvěstování Panny Marie (Budeč)\n\nKostel Zvěstování Panny Marie se nachází na návsi obce Budeč u zámku Budeč. Kostel je farním kostelem římskokatolické farnosti Budeč. Jde o jednolodní vrcholně gotickou stavbu s polygonálním presbytářem, sedlovou střechou a hranolovou věží. Kostel je chráněn jako kulturní památka České republiky.\n\nKostel pochází zřejmě z konce 14. století, první písemná zmínka o kostele pochází z roku 1346, v tu dobu byl zřejmě postaven gotický presbytář, později byl kostel upraven barokně. Barokní jsou dva oltáře a kazatelna, v kapli jsou pak zbytky barokního oltáře. V roce 1771 byl kostel po požáru v obci výrazně upraven a opraven. V renesanci pak byly kostelu upraveny sgrafita na venkovní omítce. Od roku 1789 je poblíž kostela hřbitov a v roce 1922 byl při kostele postaven památník obětem první světové války.\n\n\n"}
{"id": "1294302", "url": "https://cs.wikipedia.org/wiki?curid=1294302", "title": "Carlo Montano", "text": "Carlo Montano\n\nCarlo Montano (* 25. září 1952 Livorno, Itálie) je bývalý italský sportovní šermíř, který se specializoval na šerm fleretem. Pochází ze šermířské rodiny. Bratr Mario Tullio Montano, strýc Aldo Montano, bratranec Mario Aldo Montano a synovec Aldo Montano reprezentovali Itálii v šermu šavlí. Itálii reprezentoval v sedmdesátých a osmdesátých letech. Na olympijských hrách startoval v roce 1972 v soutěži družstev a v roce 1976 v soutěži jednotlivců a družstev. V roce 1980 přišel o olympijské hry kvůli bojkotu některých italských složek vrcholového sportu. V roce 1974 obsadil druhé a v roce 1977 třetí místo na mistrovství světa v soutěži jednotlivců. S italským družstvem fleretistů vybojoval na olympijských hrách 1976 stříbrnou olympijskou medaili. S družstvem vybojoval třikrát druhé (1977, 1979, 1981) a dvakrát třetí (1975, 1982) místo na mistrovství světa.\n"}
{"id": "1294304", "url": "https://cs.wikipedia.org/wiki?curid=1294304", "title": "Fabio Dal Zotto", "text": "Fabio Dal Zotto\n\nFabio Dal Zotto (* 17. července 1957 Vicenza, Itálie) je bývalý italský sportovní šermíř, který se specializoval na šerm fleretem. Bratranec Andrea Borella reprezentoval Itálii v šermu fleretem. Itálii reprezentoval v sedmdesátých a osmdesátých letech. Na olympijských hrách startoval v roce 1976 v soutěži jednotlivců a družstev. V soutěži jednotlivců získal na olympijských hrách zlatou olympijskou medaili. V roce 1980 přišel o olympijské hry kvůli bojkotu některých italských složek vrcholového sportu. V roce 1979 obsadil třetí místo na mistrovství světa v soutěži jednotlivců. S italským družstvem fleretistů vybojoval na olympijských hrách 1976 stříbrnou olympijskou medaili. S družstvem vybojoval třikrát druhé (1977, 1979, 1981) místo na mistrovství světa.\n"}
{"id": "1294305", "url": "https://cs.wikipedia.org/wiki?curid=1294305", "title": "Vysoký smrk v Nancy", "text": "Vysoký smrk v Nancy\n\nVysoký smrk v Nancy je památný strom - smrk ztepilý (\"Picea abies\"), který roste v kamenitém pravém břehu Stříbrného potoka, místně nazývaného jako \"Rájecký potok\", vpravo od silnice ze Stříbrné do Přebuze v okrese Sokolov v Karlovarském kraji. Jen několik metrů proti proudu potoka roste další památný smrk Nový Nancin smrk. Do roku 1972 zde rostl proslulý \"Nancin smrk\". Oba smrky jsou výjimečného vzrůstu, nejvyšší známé stromy Karlovarského kraje a reprezentují poslední zbytky starých smrčin v Krušných horách. Zdravotní stav stromu je dobrý.\nHustá koruna kuželovitého tvaru s dlouhými větvemi sahá do výšky 49 m. Obvod přímého válcovitého kmene měří 367 cm (měření 2013). Strom je chráněn od roku 2016 pro svůj výrazný růst a stáří.\n\n"}
{"id": "1294306", "url": "https://cs.wikipedia.org/wiki?curid=1294306", "title": "Nový Nancin smrk", "text": "Nový Nancin smrk\n\nNový Nancin smrk je památný strom – smrk ztepilý (\"Picea abies\"), který roste v kamenitém levém břehu Stříbrného potoka, místně nazývaného jako \"Rájecký potok\", vpravo od silnice ze Stříbrné do Přebuze v okrese Sokolov v Karlovarském kraji. Jen několik metrů po proudu potoka roste další památný smrk Vysoký smrk v Nancy. Oba smrky jsou výjimečného vzrůstu, nejvyšší známé stromy Karlovarského kraje a reprezentují poslední zbytky starých smrčin v Krušných horách. Do roku 1972 zde rostl proslulý \"Nancin smrk\". Zdravotní stav stromu je dobrý až mírně zhoršený.\nÚtlá a ve spodní části silně prořídlá koruna sahá do výšky 48 m. Obvod kmene měří 326 cm (měření 2013). Strom je chráněn od roku 2016 pro svůj výrazný růst a stáří.\n\n"}
{"id": "1294308", "url": "https://cs.wikipedia.org/wiki?curid=1294308", "title": "Jasan ztepilý u Čistěvsi", "text": "Jasan ztepilý u Čistěvsi\n\nJasan ztepilý u Čistěvsi je památný strom – jasan ztepilý nacházející se vedle silnice vedoucí z obce Čistěves do Máslojed v okrese Hradec Králové.\n\n"}
{"id": "1294309", "url": "https://cs.wikipedia.org/wiki?curid=1294309", "title": "Lípa srdčitá v Hořiněvsi (Lípa ze Šporkovy aleje)", "text": "Lípa srdčitá v Hořiněvsi (Lípa ze Šporkovy aleje)\n\nLípa srdčitá v Hořiněvsi (Lípa ze Šporkovy aleje) je památný strom – lípa srdčitá nacházející se v obci Hořiněvěs podél komunikace, součást tzv. Šporkovy aleje v okrese Hradec Králové.\n\n"}
{"id": "1294310", "url": "https://cs.wikipedia.org/wiki?curid=1294310", "title": "Lípa srdčitá v Hořiněvsi (Lípa u Barbory)", "text": "Lípa srdčitá v Hořiněvsi (Lípa u Barbory)\n\nLípa srdčitá v Hořiněvsi (Lípa u Barbory) je památný strom – lípa srdčitá nacházející se v obci Hořiněvěs na hrázi rybníka Barbora, součást tzv. Šporkovy aleje v okrese Hradec Králové.\n\n"}
{"id": "1294313", "url": "https://cs.wikipedia.org/wiki?curid=1294313", "title": "Having a Party with Jonathan Richman", "text": "Having a Party with Jonathan Richman\n\nHaving a Party with Jonathan Richman je třetí sólové studiové album amerického hudebníka Jonathana Richmana. Vydáno bylo v roce 1991 společností Rounder Records a jeho producentem byl Brennan Totten. Autorem fotografie na obalu alba je Hank Meals, zatímco celkový design vytvořila Jean Wilcox.\n\nAutorem všech skladeb je Jonathan Richman.\n\n"}
{"id": "1294315", "url": "https://cs.wikipedia.org/wiki?curid=1294315", "title": "Červený Dvůr (Hradec Králové)", "text": "Červený Dvůr (Hradec Králové)\n\nNa místě dnešního Červeného dvora stával dříve les Farářství a v jeho blízkosti stejnojmenný rybník, který patřil k faře kostela sv. Anny. Té patřila i část lesa při sousední městské bažantnici. Později tyto pozemky přešly pod správu minoritského kláštera a kostela sv. Anny v Kuklenách. Roku 1789 byl tamní klášter zrušen a jeho majetky postupně rozprodávány.\n\nV následujícím roce byl les Farářství o výměře 39 jiter 1261 čtverečních sáhů prodán Josefu Vostiniovi, a to za 1800 zl. Zároveň směl s povolením města vyhubit všechny zde se nalézající bažanty. Většina lesa byla následně vykácena a na jeho části byl vybudován v barokním slohu selský dvůr, který nesl čp. 1., dříve byl též nazýván Šostenským dvorem. Název \"Šostenský dvůr\" vznikl z pojmu \"šosovní dvůr\".\n\nPo krátké době všechny tyto majetky změnily majitele, neboť je zakoupil Ferdinand Scherer. V roce 1813 byl majitelem Červeného dvora František Uhlíř a o 23 let později je jako jeho vlastník zmiňován Wilhelm Freiherr von Pierse. Rozdělením dvora vznikly později Přední a Zadní Šosteny. Po bitvě na Chlumu kolem dvora ustupovali saští i rakouští vojáci, z nichž někteří se ve dvoře občerstvili.\n\nPostupem času se majitelé dvora začali rychle střídat. V roce 1870 nechal Václav Píša postavit novou sýpku, přičemž jeho žádost je datována 19. března téhož roku. Ve 20. letech 20. století byla majitelkou nemovitosti Matylda Eiseltová, vdova po univerzitním profesorovi chirurgie a patologie MUDr. Bohumilu Janu Eiseltovi, která zemřela v roce 1926. Svého času tu pobýval též obecní antoušek. Výhodou častých vlastnických změn bylo to, že byl celý objekt zachován v původním stavu, i když nezájem o jeho údržbu se na něm projevil. Dne 29. září 2016 byl spolu s chlévy, výměnkem a obilnou sýpkou prohlášen kulturní památkou.\n\nK objektu se váže řada pověstí a pohádek, jež byly sepsány např. F. L. Sálem a J. V. Tolmanem.\n\nStylově pozdně barokní a klasicistní objekty původně ze čtyř stran obestavěného dvora, z nichž výměnek má mansardovou střechu. Doklad typu osídlení typického pro předpolí královéhradecké pevnosti. Budovy byly mnoho let na okraji zájmu. V poslední době zde často přebývali bezdomovci, kteří stavebně-technický stav areálu ještě zhoršili.\n"}
{"id": "1294316", "url": "https://cs.wikipedia.org/wiki?curid=1294316", "title": "Jonathan Goes Country", "text": "Jonathan Goes Country\n\nJonathan Goes Country je studiové album amerického hudebníka Jonathana Richmana. Vydáno bylo v roce 1990 společností Rounder Records a jeho producenty byli D. Clinton Thompson a Lou Whitney, členové kapely The Morells. Kromě autorských písní se na desce nachází také několik coververzí. Také se zde nachází nové verze písní z Richmanova alba \"Jonathan Sings!\" (1983). Album bylo nahráno ve městě Springfield v Missouri.\n\n\n"}
{"id": "1294317", "url": "https://cs.wikipedia.org/wiki?curid=1294317", "title": "Ob (město)", "text": "Ob (město)\n\nOb () je město v Novosibirské oblasti v Ruské federaci. Při sčítání lidu v roce 2010 měl přes pětadvacet tisíc obyvatel.\n\nOb leží na jihovýchodě Západosibiřské roviny. Od Novosibirsku, správního střediska oblasti, je vzdálen přibližně patnáct kilometrů západně. Neleží na řece Ob, podle které je pojmenován.\n\nOb původně vznikl v roce 1850 jako stanice \"Tolmačjovo\" na Transsibiřské magistrále – jméno bylo shodné s nedalekou vesnicí Tolmačjovo. V roce 1934 byl přejmenován na Ob, v roce 1967 se stal sídlem městského typu a v roce 1969 městem.\n"}
{"id": "1294318", "url": "https://cs.wikipedia.org/wiki?curid=1294318", "title": "Mauro Numa", "text": "Mauro Numa\n\nMauro Numa (* 8. listopadu 1961 Mestre, Itálie) je bývalý italský sportovní šermíř, který se specializoval na šerm fleretem. Itálii reprezentoval v sedmdesátých, osmdesátých a devadesátých letech. Na olympijských hrách startoval v roce 1984, 1988 a 1992 v soutěži jednotlivců a družstev. V soutěži jednotlivců získal na olympijských hrách 1984 zlatou olympijskou medaili. V roce 1980 přišel o olympijské hry kvůli bojkotu některých italských složek vrcholového sportu. V roce 1985 získal titul mistra světa v soutěži jednotlivců a v roce 1982 získal titul mistra Evropy. S italským družstvem fleretistů vybojoval na olympijských hrách 1984 zlatou olympijskou medaili a s družstvem vybojoval třikrát titul mistra světa v letech 1985, 1986, 1990.\n"}
{"id": "1294320", "url": "https://cs.wikipedia.org/wiki?curid=1294320", "title": "Stefano Cerioni", "text": "Stefano Cerioni\n\nStefano Cerioni (* 24. ledna 1964 Madrid, Španělsko) je bývalý italský sportovní šermíř, který se specializoval na šerm fleretem, později trenér ruské reprezentace.\n\nItálii reprezentoval v osmdesátých a devadesátých letech. Na olympijských hrách startoval v roce 1984, 1988, 1992 a 1996 v soutěži jednotlivců a družstev. V soutěži jednotlivců získal na olympijských hrách 1988 zlatou olympijskou medaili a na olympijských hrách 1984 bronzovou olympijskou medaili. S italským družstvem fleretistů vybojoval na olympijských hrách 1984 zlatou olympijskou medaili a v roce 1994 vybojoval s družstvem titul mistrů světa.\n\nV roce 2014 vedl jako trenér ruské šermíře na mistrovství Evropy ve Štrasburku.\n\n"}
{"id": "1294321", "url": "https://cs.wikipedia.org/wiki?curid=1294321", "title": "Back in Your Life", "text": "Back in Your Life\n\nBack in Your Life je třetí studiové album americké skupiny Jonathan Richman & the Modern Lovers. Vydáno bylo v roce 1979 společností Beserkley Records a jeho producenty byli Glen Kolotkin, Kenny Laguna a Matthew King Kaufman. Původně vyšlo na dlouhohrající gramofonové desce, později rovněž na audiokazetě a kompaktním disku.\n\n\n"}
{"id": "1294322", "url": "https://cs.wikipedia.org/wiki?curid=1294322", "title": "Angelo Scuri", "text": "Angelo Scuri\n\nAngelo Scuri (* 24. prosince 1959 Florencie, Itálie) je bývalý italský sportovní šermíř, který se specializoval na šerm fleretem. Itálii reprezentoval v osmdesátých letech. Na olympijských hrách startoval v roce 1984 v soutěži družstev. V roce 1980 přišel o olympijské hry kvůli bojkotu některých italských složek vrcholového sportu. V roce 1981 obsadil třetí místo na mistrovství světa v soutěži jednotlivců a ve stejném roce obsadil druhé místo na mistrovství Evropy. S italským družstvem fleretistů vybojoval na olympijských hrách 1984 zlatou olympijskou medaili a s družstvem vybojoval dvakrát titul mistrů světa v letech 1985 a 1986.\n"}
{"id": "1294323", "url": "https://cs.wikipedia.org/wiki?curid=1294323", "title": "Rhodri Morgan", "text": "Rhodri Morgan\n\nRhodri Morgan (29. září 1939 Cardiff – 17. května 2017 Wenvoe) byl velšský politik. Jeho otcem byl pedagog T. J. Morgan a starším bratrem historik Prys Morgan. Studoval na oxfordské St John's College a následně na Harvardově univerzitě. V roce 1967 se jeho manželkou stala Julie Edwards, která byla později rovněž političkou. V letech 1999 až 2011 byl členem Velšského národního shromáždění. Roku 2000 se stal Prvním ministrem Walesu – v této funkci zůstal až do roku 2009, kdy jej nahradil Carwyn Jones. Zemřel roku 2017 ve věku 77 let.\n\n"}
{"id": "1294325", "url": "https://cs.wikipedia.org/wiki?curid=1294325", "title": "Federico Cervi", "text": "Federico Cervi\n\nFederico Cervi (* 9. července 1961 Brescia, Itálie) je bývalý italský sportovní šermíř, který se specializoval na šerm fleretem. Itálii reprezentoval v osmdesátých a devadesátých letech. Na olympijských hrách startoval v roce 1980 jako jediný italský fleretista a v roce 1988 v soutěži družstev. V roce 1982 a 1987 obsadil třetí místo na mistrovství světa v soutěži jednotlivců. S italským družstvem fleretistů vybojoval třikrát titul mistrů světa v letech 1985, 1986, 1990.\n"}
{"id": "1294327", "url": "https://cs.wikipedia.org/wiki?curid=1294327", "title": "Velká mešita v Djenné", "text": "Velká mešita v Djenné\n\nVelká mešita v Djenné je budova z nepálených cihel, která se nachází v africkém Mali, ve městě Djenné. Vrcholná stavba sudánsko-sahelského stylu. Její současná podoba pochází z roku 1907. Od roku 1988 je zapsána na seznamu světového dědictví UNESCO, v rámci položky Staré město Djenné. \nPrvní mešita na tomto místě byla postavena již ve 13. století, první písemná zmínka o ní pochází ze 17. století, z knihy Abd al-Sadiho \"Tarikh al-Sudan\". Al-Sadi ve svém díle psal, že mešitu nechal postavit muslimský sultán Kunburu. \n\nPrvním Evropanem, který o mešitě podal zprávu, byl francouzský cestovatel René Caillié, v roce 1828. Deset let před jeho návštěvou město dobyl fulbský džihádista Seku Amadu. Nejspíše se mu existující mešita nelíbila a nechal ji chátrat. Mezi lety 1834-1836 nechal postavit na východ od stávající mešity mešitu novou, na místě bývalého paláce. Nová mešita byla velká, nízká budova bez věží. V dubnu 1893 Djenné dobyly francouzské síly vedené Louisem Archinardem. Brzy poté francouzský novinář Félix Dubois navštívil město a popsal, že z původní mešity zbyly jen ruiny, a že vnitřek zničené mešity je používán jako hřbitov. Ve své knize \"Tombouctou la Mystérieuse\" z roku 1897 publikoval i kresbu, na níž vyjádřil svou představu, jak původní mešita asi vypadala. \n\nV roce 1906 francouzská správa rozhodla, že stará mešita bude zrekonstruována a v mešitě, kterou vystavěl Seku Amadu, bude zřízena škola. Roku 1907 byla budova postavena. Částečně zřejmě respektovala půdorys a charakter původní stavby, částečně se uplatnil asi i evropský architektonický styl. Takový dojem měl alespoň Dubois, který místo navštívil roku 1910 a byl zhnusen. Podrobil stavbu ostré kritice a označil ji za \"barokní\". Mnozí jiní ji naopak považují za stavbu bytostně afrického stylu. \nV roce 1996 časopis \"Vogue\" uspořádal v mešitě focení modelek, což pobouřilo místní muslimy a od té doby mají nemuslimové do mešity zákaz vstupu. \n\nMešita se objevuje i ve filmu \"Sahara\" z roku 2005. \n\nKaždoročně se u mešity koná velký festival, jehož hlavním cílem je opravit poškození, jež na mešitě během roku zanechaly déšť a eroze. U mešity se vykopou jámy, které se naplní vodou a hlínou, takže vznikne mazlavé bláto, jenž se v minulosti běžně užívalo jako omítka. Jeho dostatečného promíchání je dosahováno tím, že se v blátě nechají cachtat malí chlapci, což je oblíbenou dětskou atrakcí. Poté se kolem mešity postaví lešení z palmového dřeva a dobrovolníci blátem ohazují stěny budovy. Vše probíhá formou soutěží a závodů. \n\nV roce 1930 byla v městečku Fréjus v jižní Francii postavena replika mešity. Sloužila pro senegalské příslušníky francouzské koloniální armády.\nBourgeois, Jean-Louis (1987), The history of the great mosques of Djenné, \"Africa Arts\", UCLA James S. Coleman African Studies Center, 20 (3): 54–92\n"}
{"id": "1294328", "url": "https://cs.wikipedia.org/wiki?curid=1294328", "title": "Andrea Cipressa", "text": "Andrea Cipressa\n\nAndrea Cipressa (* 14. prosince 1963 Benátky, Itálie) je bývalý italský sportovní šermíř, který se specializoval na šerm fleretem. Itálii reprezentoval v osmdesátých a devadesátých letech. Na olympijských hrách startoval v roce 1984 a 1988 v soutěži družstev. V roce 1985 obsadil druhé místo na mistrovství světa v soutěži jednotlivců. S italským družstvem fleretistů vybojoval na olympijských hrách 1984 zlatou olympijskou medaili a s družstvem vybojoval třikrát titul mistra světa v letech 1985, 1986, 1990.\n"}
{"id": "1294329", "url": "https://cs.wikipedia.org/wiki?curid=1294329", "title": "Andrea Borella", "text": "Andrea Borella\n\nAndrea Borella (* 23. června 1961 Mestre, Itálie) je bývalý italský sportovní šermíř, který se specializoval na šerm fleretem. Bratranec Fabio Dal Zotto reprezentoval Itálii v šermu fleretem. Itálii reprezentoval v sedmdesátých, osmdesátých a devadesátých letech. Na olympijských hrách startoval v roce 1984, 1988 a 1992 v soutěži jednotlivců a družstev. V soutěži jednotlivců obsadil na olympijských hrách 1984 a 1992 páté místo. V roce 1980 přišel o olympijské hry kvůli bojkotu některých italských složek vrcholového sportu. V roce 1986 získal titul mistra světa v soutěži jednotlivců a v roce 1981 a 1983 titul mistra Evropy. S italským družstvem fleretistů vybojoval na olympijských hrách 1984 zlatou olympijskou medaili a s družstvem vybojoval čtyřikrát titul mistra světa v letech 1985, 1986, 1990 a 1994.\n"}
{"id": "1294331", "url": "https://cs.wikipedia.org/wiki?curid=1294331", "title": "Alessandro Puccini", "text": "Alessandro Puccini\n\nAlessandro Puccini (* 28. srpna 1968 Cascina, Itálie) je bývalý italský sportovní šermíř, který se specializoval na šerm fleretem. Itálii reprezentoval v devadesátých letech. Na olympijských hrách startoval v roce 1992 v soutěži družstev a v roce 1996 v soutěži jednotlivců a družstev. V soutěži jednotlivců získal na olympijských hrách 1996 zlatou olympijskou medaili. V roce 1994 obsadil druhé místo na mistrovství světa v soutěži jednotlivců. S italským družstvem fleretistů vybojoval v roce 1990 a 1994 titul mistrů světa a v roce 1999 titul mistrů Evropy.\n"}
{"id": "1294333", "url": "https://cs.wikipedia.org/wiki?curid=1294333", "title": "Kostkova vinopalna v Kuklenách", "text": "Kostkova vinopalna v Kuklenách\n\nKostkova vinopalna (Pražská třída čp. 16) – dům v Kuklenách, který sloužil nejprve jako selský dvůr, později jako výrobna a nálevna kořalky.\n\nPřízemní cihlový dům s pozůstatkem uličního štítu, valbovou střechou a 9 okny v uliční části.\n\nTento dům měl staré čp. 13. Roku 1783 se jako jeho majitel jmenuje Jan Forbelský, který spolu s manželkou Annou dům postoupil vnučce Anně Hejblové. Dalšími majiteli jsou Anna a František Hejcmanovi, kteří roku 1796 měli 2 světnice, klenutou předsíň, kuchyň, stodolu a studni, zahrada byla 1 ¼ korce veliká. Dům zdědila dcera Marie.\n\nRoku 1802 prodala Anna Hejcmanová Tomáši Kaiserovi čp. 13, které 24. února 1806 koupili v dražbě spolu s vedlejšími stavbami, přilehlou zahradou a polem 1 ¾ korce hradecký hospodářský správce František Lernet a jeho manželka Marie, a to za 3 000 zl.\n\n10. října 1808 manželé Lernetovští prodali za 4 000 zl. Janu Kostkovi domovní příbytek čp. 13 spolu s koňskou a kravskou maštalí, 2 kůlnami, sklepem a stodolou, též s vozní zahradou o 1 korci a 2 věrtelích. Ten v roce 1834 popustil své manželce Anně Kostkové čp. 16 se zařízenou vinopalnou, zahradu a pozemky za 30 218 zl. Roku 1868 vydražil čp. 16 dr. František Plakvic s manželkou Marií za 15 020 zl. 29. prosince téhož roku Marie Plakvicová žádala o povolení kořalečního obchodu v čp. 16. Představenstvo podalo vyjádření, že takového obchodu není v Kuklenách zapotřebí, neboť v obci je něco přes 140 čísel popisných a je tam 9 hospod, kde všude kořalku prodávají. Mimo to má Adolf Felfel továrnu na likéry, kde též kořalku všeho druhu ve velkém i v malém prodávají. Poněvadž se však v tomto domě takový obchod již po mnoho let provozoval, proti povolení se ničeho nenamítá, když osobní právo na místo Adolfa Kostky na Marii Plakvicovou se přenese. Výnosem z 29. prosince 1868 č. 2514 jí bylo povolení uděleno.\n\nDům několikrát vyhořel (21. a 22. listopadu 1879, 9. března 1885 stodola, 27. listopadu 1897, 22. ledna 1904 stodola, chlévy, řezárna a přístavek na sever a východ), až čp. 15 a 16 koupila za 13 000 zl. paní Fuchsová, jejíž manžel obchodoval s kůžemi, vydlužil si peníze a ujel do Ameriky.\n"}
{"id": "1294335", "url": "https://cs.wikipedia.org/wiki?curid=1294335", "title": "Salvatore Sanzo", "text": "Salvatore Sanzo\n\nSalvatore Sanzo (* 26. listopadu 1975 Pisa, Itálie) je bývalý italský sportovní šermíř, který se specializoval na šerm fleretem. Itálii reprezentoval v devadesátých letech a v prvním desetiletí jednadvacátého století. Na olympijských hrách startoval v roce 2000, 2004 a 2008 v soutěži jednotlivců a družstev. V soutěži jednotlivců získal na olympijských hrách stříbrnou (2004) a bronzovou (2008) olympijskou medaili. V roce 2001 a 2005 získal titul mistra světa v soutěži jednotlivců a v roce 1999 a 2000 získal titul mistra Evropy. S italským družstvem fleretistů vybojoval zlatou (2004) a bronzovou (2000) olympijskou medaili. V roce 2003 a 2008 vybojoval s družstvem titul mistrů světa a v roce 1999 a 2005 titul mistrů Evropy. V roce 2008 italské družstvo přišlo o prvenství na mistrovství Evropy kvůli pozitivnímu dopingovému nálezu krajana Andrea Baldiniho.\n"}
{"id": "1294336", "url": "https://cs.wikipedia.org/wiki?curid=1294336", "title": "Modely komunikace", "text": "Modely komunikace\n\nModely komunikace jsou definice komunikace v rámci mediálních studií, které se snaží popsat, popřípadě i graficky znázornit, jak vypadá masová komunikace, z čeho se skládá a jaké prvky v ní hrají jakou roli.\n\nPrvní definování komunikace učinil Harold D. Lasswell v roce 1948. Nešlo však o model jako takový, v definici byly popsány jednotlivé prvky komunikačního aktu. V témže roce se objevil první model od Clauda Shannona, který se nazývá Shannonův a Weaverův model komunikace, též známý jako lineární model.\n\nDenis McQuail ve své knize Úvod do teorie masových médií popisuje další čtyři modely komunikace, které překonávají původní lineární model od Shannona.\n"}
{"id": "1294337", "url": "https://cs.wikipedia.org/wiki?curid=1294337", "title": "Matteo Zennaro", "text": "Matteo Zennaro\n\nMatteo Zennaro (* 30. dubna 1976 Benátky, Itálie) je bývalý italský sportovní šermíř, který se specializoval na šerm fleretem. Itálii reprezentoval v devadesátých letech a v prvním desetiletí jednadvacátého století. Na olympijských hrách startoval v roce 2000 v soutěži jednotlivců a družstev a v roce 2004 jako náhradník družstva. V roce 1999 obsadil druhé místo na mistrovství světa v soutěži jednotlivců. S italským družstvem fleretistů vybojoval na olympijských hrách 2000 bronzovou olympijskou medaili. V roce 2004 na olympijských hrách jako náhradník do bojů nezasáhl a zlatou olympijskou medaili fyzicky nezískal. V roce 2002 vybojoval s družstvem titul mistrů Evropy.\n"}
{"id": "1294341", "url": "https://cs.wikipedia.org/wiki?curid=1294341", "title": "Simone Vanni", "text": "Simone Vanni\n\nSimone Vanni (* 16. února 1979 Pisa, Itálie) je bývalý italský sportovní šermíř, který se specializoval na šerm fleretem. Itálii reprezentoval v prvním desetiletí jednadvacátého století. Na olympijských hrách startoval v roce 2004 v soutěži jednotlivců a družstev. V roce 2002 získal titul mistra světa v soutěži jednotlivců a v roce 2001 získal titul mistra Evropy. S italským družstvem fleretistů vybojoval na olympijských hrách 2004 zlatou olympijskou medaili. V roce 2003 a 2009 vybojoval s družstvem titul mistrů světa a v roce 2002, 2005 a 2009 titul mistrů Evropy.\n"}
{"id": "1294343", "url": "https://cs.wikipedia.org/wiki?curid=1294343", "title": "Imaginations Through the Looking Glass", "text": "Imaginations Through the Looking Glass\n\n\n\n"}
{"id": "1294346", "url": "https://cs.wikipedia.org/wiki?curid=1294346", "title": "Důl Jindřich (Zbýšov)", "text": "Důl Jindřich (Zbýšov)\n\nDůl Jindřich ve Zbýšově byl černouhelný hlubinný důl v Rosicko-oslavanském revíru. Byl vyhlouben v letech 1854–1857, činnost ukončil v roce 1970.\n\nDůl \"Jindřich\", později \"Jindřich I\" byl zahlouben v roce 1854 na území nazývané Sička ve Zbýšově Těžířstvem Láska Boží – Antonín Rahn I. Do provozu byl uveden v roce 1857. V roce 1957 probíhala rekonstrukce jámy. V části dřevěné výztuže došlo k závalu, který byl odstraněn a jáma rekonstruována. Z důvodu velkých tlaků se jámový stvol deformoval a pro značné přítoky důlních vod bylo rozhodnuto vybudovat novou jámu Jindřich II. Po dostavbě nové jámy byla jáma Jindřich I zasypána. Zatápění dolů bylo zahájeno 20. dubna 1992 odstavením z provozu čerpadla na 11 patře dolu Jindřich, následně na 7. patře jámy Antonín, na 2. patře jámy Julius. Výtok vod byl směřován do Dědičné štoly v Oslavanech.\n\nJáma měla obdélníkový profil. Do hloubky 694 m byla výztuž dřevěná a pak byla výztuž cihelná v soudkovém profilu. Jáma byla prohloubena do hloubky 904 m. V roce 1938 byla zastavena těžba jámou Jindřich a převedena na sousední jámu Antonín. Jáma Jindřich se stala jámou pomocnou pro těžbu kamene a dopravu materiálu. Stav této jámy byl už od čtyřicátých 20. století let ve velmi špatném stavu. Působením důlních tlaků byl jámový stvol deformován a křiven. Údržba této jámy byla velmi složitá a nákladná. Na dole Antonín byla zase komplikovaná těžba. Těžba z 8/9. patra (1004 m) a 9. patra (1048 m) ve vozech směřovala na slepou jámu č. 100 na 7. patro (900 m), pak podzemní lanovkou na překopu v 7. patře k jámě Antonín a touto jámou bylo uhlí těženo na povrch. Proto bylo rozhodnuto jámu rekonstruovat nebo vyhloubit novou. V roce 1957 byl schválen projekt na rekonstrukci jámy, avšak v průběhu prací došlo k závalu. V roce 1960 ve vzdálenosti 100 m jihozápadně od jámy Jindřich byla zahloubena nová jáma Jindřich II. V roce 1969 byl ukončen provoz jámy Jindřich I a od roku 1970 byla jáma zasypána hlušinou. Povrchové objekty včetně těžní věže byly zbourány. V letech 2015–2016 byla provedena nová železobetonová krycí deska a zrekonstruováno zabezpečení jámy.\n\nTěžní věž byla zděná s instalovaným parním bubnovým těžním strojem. Průměr těžního bubnu byl 4 000 mm, šířka 800 mm, průměr parních válců 650 mm a zdvih 1 400 mm, ventilový rozvod Kraft-Lenz. Dvouetážové klece pro dva vozíky na etáži vedle sebe se pohybovaly rychlostí 10 m/s. V době druhé světové války (1942) starý parní stroj byl zlikvidován a byl instalován parní těžní stroj z roku 1902 firmy Breitfeld-Daněk z dolu Simson. Parní stroj měl průměr těžních bubnů 4000 mm, šířka 1200 mm, průměr parních válců 675 mm se zdvihem 1200 mm, ventilový rozvod Radovanič. Rychlost jízdy pro špatný stav parního stroje byla s mužstvem byla 2,5 m/s a těžba 4 m/s.\n\nV roce 1882 byla zahájena výstavba třídírny, která byla ukončena v roce 1887 s postavením sazečkového uhelného prádla typu Baum. Úpravna byla celá elektrifikována v roce 1909. Další modernizace třídírny a prádla byla provedena v letech 1928–1929. Bylo postaveno nové pneumatické prádlo systému Malécot – jediný systém na území tehdejší ČSR. V roce 1935 byla vybudována úpravna uhlí soustavy Mitschel-Malewt a důl Antonín byl propojen lanovou dráhou s třídírnou dolu Jindřich. Poslední modernizace třídírny uhlí proběhlo v letech 1955–1956. Byl zastaven provoz soustavy Malécot a provedena rekonstrukce třídírny (výkon 80 t/hod.) a oběhu vozů koncové stanice lanové dráhy.\n\nV roce 1901 byla postavena elektrická centrála, která zabezpečila napájení důlních čerpadel. Do této doby důlní čerpadla poháněla pára. Po výstavbě oslavanské elektrárny byla důlní elektrárna zrušena.\n\nV roce 1856 byl důl napojen železniční vlečkou na železniční trať Brno – Zastávka.\n\n\n\n"}
{"id": "1294347", "url": "https://cs.wikipedia.org/wiki?curid=1294347", "title": "A Twist in the Myth", "text": "A Twist in the Myth\n\n\n\n"}
{"id": "1294349", "url": "https://cs.wikipedia.org/wiki?curid=1294349", "title": "Shank", "text": "Shank\n\nShank je britský hraný film z roku 2009, který režíroval Simon Pearce. Film popisuje život příslušníka pouličního gangu, který je gay. \n\nCal bydlí v Bristolu. Je mu 18 let a jako člen gangu se jeho život točí kolem drog, sexu a pouličního násilí. Zároveň před ostatními tají svou homosexualitu. Přesto nedokáže zapomenout, že ho přitahuje jeho nejlepší kamarád Jonno. Dalším členem bandy je Nessa, která je de facto jejím vůdcem, a která je plná nenávisti od té doby, ve svých 14 letech přišla o své dítě. Manipuluje Jonnem ve snaze rozbít jeho přátelství s Calem. Trojice jednoho dne napadne francouzského studenta Oliviera. Cal zasáhne, aby uklidnil Jonna a Nessu a umožní tak Olivierovi, aby utekl. Následně se s ním setká a jde s ním domů. Olivier mu dovolí zůstat několik dní, než pomine Nessin hněv. Tím začne vztah mezi Calem a Oliviera. Oliviera však varuje Scott, který je jeho učitelem ve škole a pro jistotu mu dá své telefonní číslo. Nessa se rozhodne najít Cala, aby se pomstila. S pomocí Jonna a zbytku gangu unese Oliviera a oznámí to Calovi. Ten přijde, aby ho zachránil a postavil se Nesse. I on byl raněn ztrátou dítěte, jehož byl otcem. Díky Scottově zásahu se Olivierovi ani Calovi nic nestane. Oba posléze opouštějí Bristol.\n\n\n"}
{"id": "1294350", "url": "https://cs.wikipedia.org/wiki?curid=1294350", "title": "Hannah Midtbø", "text": "Hannah Midtbø\n\nHannah Midtbø (* 18. září 1990 Norsko) je norská reprezentantka ve sportovním lezení, v roce 2008 získala bronz na mistrovství Evropy v boulderingu, na Evropském poháru juniorů 2009 byla druhá v lezení na obtížnost.\n\n\n"}
{"id": "1294351", "url": "https://cs.wikipedia.org/wiki?curid=1294351", "title": "Andrea Cassarà", "text": "Andrea Cassarà\n\nAndrea Cassarà (* 3. ledna 1984 Passirano, Itálie) je italský sportovní šermíř, který se specializuje na šerm fleretem. Itálii reprezentuje od prvního desetiletí jednadvacátého století. Na olympijských hrách startoval v roce 2004, 2008, 2012 a 2016 v soutěži jednotlivců a družstev. V soutěži jednotlivců získal na olympijských hrách 2004 bronzovou olympijskou medaili. V roce 2011 získal titul mistra světa v soutěži jednotlivců a je čtyřnásobným mistrem Evropy z let 2002, 2005, 2008 a 2015. S italským družstvem fleretistů vybojoval na olympijských hrách 2004 a 2012 zlatou olympijskou medaili. S italským družstvem je pětinásobným (2003, 2008, 2009, 2013, 2015) mistrem světa a šestinásobným (2002, 2005, 2009, 2010, 2011, 2012) mistrem Evropy. V roce 2008 italské družstvo přišlo o prvenství na mistrovství Evropy kvůli pozitivnímu dopingovému nálezu krajana Andrea Baldiniho.\n"}
{"id": "1294354", "url": "https://cs.wikipedia.org/wiki?curid=1294354", "title": "Mlýn Temešvár", "text": "Mlýn Temešvár\n\nMlýn Temešvár (Honkova čp. 555) je areál několika budov v Kuklenách, který sloužil nejprve jako selský dvůr a mlýn. Ve druhé polovině 19. století šlo o osadu obce Kukleny, později byl rozdělen na dva díly a jeden z nich připadl Pražskému Předměstí.\n\nTemešvárský rybník nejspíše založili opatovičtí benediktýni kolem roku 1228 a podle svého tvaru byl nazýván \"Vlčím Hrdlem\". Přebytečná jarní voda byla odváděna odtokem u sádek do luk, kudy vedl později starý náhon, a pak uměle vyhloubeným příkopem k Šostenám do luk a do Labe.\nU Vlčího Hrdla stával v 15. století dvůr, jehož majitelem byl hradecký měšťan a v letech 1470–1489 konšel Petr Huneš. Ten si zde chtěl založit mlýn, a tak svedl od Stěžer strouhou vodu do místního rybníka, přičemž tato mnohdy rozvodněná strouha přidělávala obyvatelům Kuklen starosti, a tak ji roku 1867 svedli starou, tzv. bydžovskou, cestou do nového náhonu. Syn Petra Huneše odporučil roku 1506 jednu louku špitálu sv. Anny a druhou špitálu sv. Antonína. Od těchto dob byl zdejší rybník také nazýván Hunšovským.\n\nDalším majitelem byl Mikoláš Vražda, který byl roku 1513 hradeckým hofrychtéřem a ve válce s Turky jedním z vůdců českého vojska. Dle něho byl svého času místní rybník nazýván Vraždovským a roku 1599 ho od Vraždy koupili Hradečtí. V roce 1533 vystavěli Hradečtí starý náhon, který vedl od předměřického mlýna k březhradskému rybníku a Temešváru se vyhýbal.\n\nRoku 1547 zkonfiskoval císař Ferdinand I. Hradci mj. role nad Hunšovským dvorem, řečené Kukleny, a vrátil je až roku 1551. V 16. století odkázal Matěj Čeřovský synovi roli i s ohradou (zahradou) za Hunšovským dvorem. 13. října 1600 koupil Jan Duchoslav „ten všecken kus dědiny (pole) vorné“ za dvorem Hunšovským, který byl od starodávna zván Kuklenami. Roku 1620 zkonfiskoval císař Ferdinand II. Hradci také „dědiny nad Hunšovským dvorem, řečené Kukleny.“ V roce 1645 byl při švédském dobývání města zdejší dvůr vypálen, a kdy byl znovu vystavěn a kterak se dostal do soukromého majetku, není známo. Od té doby mizí také pojmenování \"Hunšovský dvůr\" a začíná se objevovat pojmenování Temešvár. Tímto jménem byly přejmenovány dvě osady v Čechách na počest vítězné bitvy rakousko-uherského vojska nad Turky u města Temešváru v Rumunsku. Bitva byla 1716.[13] \n\nV první polovině 18. století byl mlynářem v Temešváru jistý Capicar a po něm František Kumpricht. Ten roku 1747 koupil od Veroniky Zástěrové 24 korců polí, které spolu s mlýnem o dva roky později prodal Matěji a Marii Maršonovým. Roku 1772 Matěj Maršon umírá, kolem jeho závěti vznikají rozepře a mlýn nejspíše koupil smiřický mlynář František Skála a pozemky dostala vdova Lidmila se synem Janem Maršonem. Ve stejném roce je původní náhon nazýván již starým, což znamená, že nový náhon, který byl veden k temešvárskému mlýnu, byl postaven za výše zmíněného Matěje Maršona. Ve stejnou dobu je místní rybník postupně zmenšován, zavážen a jeho okraje slouží k pastvě dobytka.\nRoku 1788 zemřel mlynář Skála a mlýn odkázal synovi Janovi. Ten ho i s okolními polnostmi roku 1801 prodal Gotthardu a Terezii Píseckým, od nichž o rok později získal mlýn Václav Smejkal, který zemřel roku 1837. V roce 1818 byl vypuštěn a vysušen Temešvárský rybník. Roku 1841 byla pozůstalost po zemřelém mlynáři přiřknuta jeho synovi Františkovi, který o dva roky později koupil v dražbě od města Hradce Králové část vysušeného rybníka.\n\nV roce 1851 vznikla obec Kukleny, k níž byla připojena i osada Temešvár, která sestávala z mlýna, sádek, hořínku a pastoušky, přičemž dvě posledně jmenované budovy byly jako \"Temešvár 2. díl\" připojeny roku 1890 k Pražskému Předměstí, jež se osamostatnilo od Kuklen. Zbývající část jako \"Temešvár 1. díl\" zůstala osadou Kuklen. V polovině 20. století se Temešvár již jako evidenční část neuvádí.\n\n8. července 1861 František Šmejkal, mlynář v Temešváru, propachtoval stavbu zděného mostu přes náhon u Temešváru, pak stavbu kanálu na cestě do Březhradu, a to za 60 zl. Dne 7. února 1867 byla ve dražbě prodána za 505 zl. pastouška (č. 4), a to Josefu Helvichovi. Po Františku Smejkalovi připadl mlýn rodině Voženílků, která ho zakoupila v roce 1878. 16. července 1890 vyhořela sádka. Majitel mlynář Voženílek udával škodu 900 zl. 6. června 1893 žádal o povolení ke stavbě turbíny v Temešváru. 14. června 1894 se místodržitelství tázalo obce, zda pekařství ve mlýně V. Voženílka v Temešváru je dlužno považovat co podnik ku mlýnu náležející, nebo zdali je od mlýna místně oddělen a zdali při něm jsou zaměstnáni výlučně dělníci určení pro pekařství, tedy zda pekařství tvoří zvláštní podnik. 18. října 1903 okresní hejtmanství povolilo Em. Voženílkovi používání pekařské dílny a pece při č. 1 v Temešváru. 10. února 1905 vyhlásil krajský soud konkurs na jmění E. Voženílka a Bož. Voženílkové v Temešváru. 13. prosince téhož roku byl vydán dražební edikt na mlýn Temešvár i s pozemky na 16. leden 1906.\n26. září 1906 vydražila mlýn manželka mlynáře Marie Voženílková. 18. června mlynář Voženílek žádal o povolení, aby směl dosavadní Girardovu turbínu vyměnit za Francisovu s horizontálním hřídelem. Vodoprávní řízení se konalo 2. července téhož roku. 12. září 1917 se v mlýně při revizi našlo obilí, nekryté mlecími výkazy a patřící různým osobám. Obec dotčené osoby vyslechla, načež okresnímu hejtmanství o tom zaslala protokoly, ale u některého obilí se nedopátrala majitele. 20. září téhož roku okresní hejtmanství udělilo mlynáři Voženílkovi pokutu 500 K a mlýn mu uzavřelo. Také stárek byl pokutován, a to 100 K. Dne 23. října 1917 byla v Temešváru povolena nová turbína. 15. listopadu téhož roku okresní hejtmanství zrušilo uzavření mlýna z 18. září 1917 a dovolilo Emanuelu Voženílkovi provozovat mlynářskou živnost. V době uzavírky tak měl alespoň možnost postavit novou turbínu.\n\nV roce 1935 šel mlýn znovu do dražby a místní tisk se ptal, zdali přijde obec ke svým 20 000 Kč, jež Voženílek dlužil za elektrický proud. Přesto mlýn zůstal v rukou rodiny až do roku 1948, a to díky předměřickému podnikateli Josefu Voženílkovi, který se zde narodil, ve svých 24 letech zakoupil mlýn Budín a o tři roky později starý dřevěný mlýn, vedle kterého vybudoval zcela nový moderní objekt – mlýn Automat.\n\nZa německé okupace došlo k plánu odstranit spád mlýna. V období komunistického režimu bylo zase několikrát uvažováno o demolici areálu a na jeho místě i v okolí se stavbou nového sídliště. V letech 1990–1996 zde podnikala firma Voženílek. Dnes je majitelem budovy Josef Dostál a nachází se zde areál firmy FOMEI, ve kterém se nachází golfové Indoor centrum Fomei. Současného neutěšeného stavu celého okolí si všimli Marek Lehmann a Radovan Kovářík, kteří přišli s nápadem výstavby úplně nové městské čtvrti Temešvár. Jejich projekt získal odměnu v soutěži studentů VŠ o nejlepší urbanistický projekt pro rok 2000.\n\n13. Původ zeměpisných jmen, MF, 1976\n"}
{"id": "1294355", "url": "https://cs.wikipedia.org/wiki?curid=1294355", "title": "Seznam dílů seriálu Timeless", "text": "Seznam dílů seriálu Timeless\n\nToto je seznam dílů seriálu \"Timeless\". Americký dramatický seriál \"Timeless\" měl premiéru 3. října 2016 na stanici NBC. V České republice měl premiéru 20. ledna 2019 na AXN.\n\n<onlyinclude></onlyinclude>\n\n"}
{"id": "1294359", "url": "https://cs.wikipedia.org/wiki?curid=1294359", "title": "Andrea Baldini", "text": "Andrea Baldini\n\nAndrea Baldini (* 19. prosince 1985 Livorno, Itálie) je italský sportovní šermíř, který se specializuje na šerm fleretem. Itálii reprezentuje od prvního desetiletí jednadvacátého století. Na olympijských hrách startoval v roce 2012 v soutěži jednotlivců a družstev a v roce 2016 v soutěži družstev. V roce 2008 přišel o start na olympijských hrách kvůli pozastavené činnosti. V soutěži jednotlivců se na olympijských hrách 2012 probojoval do semifinále a obsadil čtvrté místo. V roce 2009 získal titul mistra světa v soutěži jednotlivců a je trojnásobným mistrem Evropy z let 2007, 2009 a 2010. S italským družstvem fleretistů vybojoval na olympijských hrách 2012 zlatou olympijskou medaili. S italským družstvem je čtyřnásobným (2008, 2009, 2013, 2015) mistrem světa a pětinásobným (2005, 2009, 2010, 2011, 2012) mistrem Evropy. V roce 2008 měl po mistrovství Evropy pozitivní dopingový nález na diuretikum furosemid a italské družstvo přišlo o titul mistrů Evropy.\n"}
{"id": "1294360", "url": "https://cs.wikipedia.org/wiki?curid=1294360", "title": "Seznam dílů seriálu The Arrangement", "text": "Seznam dílů seriálu The Arrangement\n\nToto je seznam dílů seriálu \"The Arrangement\". Americký dramatický seriál \"The Arrangement\" měl premiéru 5. března 2017 na stanici E!.\n\n<onlyinclude></onlyinclude>\n\n"}
{"id": "1294361", "url": "https://cs.wikipedia.org/wiki?curid=1294361", "title": "Dresden English Football Club", "text": "Dresden English Football Club\n\nDresden English FC (celým názvem: Dresden English Football Club) byl německý fotbalový klub, který sídlil v Drážďanech.\n\nDEFC byl založen v roce 1874. Jedná se tak o vůbec první fotbalový klub založený na území Německa a pravděpodobně i o první fotbalový klub na území kontinentální Evropy. Založen byl anglickými dělníky pracujícími v Drážďanech, kteří svůj volný čas trávili právě hraním fotbalu.\n\nZ let 1891 – 1894 je zdokumentováno pouze sedm zápasů, který drážďanští oficiálně odehráli. Vyhráli prvních šest s celkovým skóre 34:0 pro DEFC. První zaznamenaná porážka v historii klubu přišla až 10. března 1894, kdy s berlínským mužstvem Tor und Fußball Club Victoria 89 prohráli poměrem 0:2. DEFC zaniká v průběhu roku 1898. V témže roce jsou jeho bývalí členové zakládajícími členy Dresdner Sportclubu.\n\nSvé domácí zápasy odehrával na stadionu Güntzwiesen s kapacitou 5 000 diváků.\n\n"}
{"id": "1294365", "url": "https://cs.wikipedia.org/wiki?curid=1294365", "title": "Zuzana Malíková", "text": "Zuzana Malíková\n\nZuzana Malíková (* 2. srpna 1983, Nové Zámky) je slovenská atletka, která se zaměřuje na chůzi. Na Mistrovství Evropy v atletice 2006 ve švédském Göteborgu dosáhla nový národní rekord v chůzi na 20 km časem 1: 32,14. V uvedených závodech obsadila 13. místo. Její trenérem byl Jozef Malík. Aktivní kariéru ukončila v roce 2011 pro ztrátu motivace. Momentálně žije v Irsku. \n"}
{"id": "1294366", "url": "https://cs.wikipedia.org/wiki?curid=1294366", "title": "Josef Dřevikovský (fotbalista)", "text": "Josef Dřevikovský (fotbalista)\n\nJosef Dřevikovský (7. července 1930 Hřiměždice – ?), uváděný rovněž jako Josef Dřevíkovský, byl český fotbalový útočník.\n\nV československé lize hrál za Dynamo Slaviu Praha a Tankistu Praha, vstřelil jeden prvoligový gól.\n\n\n"}
{"id": "1294367", "url": "https://cs.wikipedia.org/wiki?curid=1294367", "title": "Valerio Aspromonte", "text": "Valerio Aspromonte\n\nValerio Aspromonte (* 16. března 1987 Řím, Itálie) je italský sportovní šermíř, který se specializuje na šerm fleretem. Itálii reprezentuje od druhého desetiletí jednadvacátého století. Na olympijských hrách startoval v roce 2012 v soutěži jednotlivců a družstev. V soutěži jednotlivců se na olympijských hrách probojoval do čtvrtfinále. V roce 2011 obsadil druhé a v roce 2013 třetí místo na mistrovství světa v soutěži jednotlivců a v roce 2010 obsadil druhé místo na mistrovství Evropy. S italským družstvem fleretistů vybojoval na olympijských hrách 2012 zlatou olympijskou medaili. V roce 2013 vybojoval s družstvem titul mistrů světa a v roce 2010, 2011 a 2012 titul mistrů Evropy. \n"}
{"id": "1294368", "url": "https://cs.wikipedia.org/wiki?curid=1294368", "title": "Giorgio Avola", "text": "Giorgio Avola\n\nGiorgio Avola (* 8. května 1989 Modica, Itálie) je italský sportovní šermíř, který se specializuje na šerm fleretem. Itálii reprezentuje od druhého desetiletí jednadvacátého století. Na olympijských hrách startoval v roce 2012 v soutěži družstev a v roce 2016 v soutěži jednotlivců a družstev. V soutěži jednotlivců se na olympijských hrách 2016 probojoval do čtvrtfinále. V roce 2011 obsadil třetí místo na mistrovství světa v soutěži jednotlivců a v roce 2011 získal titul mistra Evropy. S italským družstvem fleretistů vybojoval na olympijských hrách 2012 zlatou olympijskou medaili. V roce 2013 a 2015 vybojoval s družstvem titul mistrů světa a v roce 2010, 2011 a 2012 titul mistrů Evropy. \n"}
{"id": "1294371", "url": "https://cs.wikipedia.org/wiki?curid=1294371", "title": "Petra Mede", "text": "Petra Mede\n\nPetra Maria Mede (7. března 1970, Stockholm, Švédsko) je švédská komička, tanečnice, herečka a televizní reportérka. Narodila se ve Stockholmu a vyrůstala v Gothenburgu. Patří mezi nejznámější moderátorky Eurovize. Eurovizi moderovala celkem dvakrát a to v roce 2013 v Malmö díky vítězné písni \"Euphoria\" od Loreen. Podruhé moderovala společně s Månsem Zelmerlöwem vítězem Eurovize 2015 v Rakousku s písní \"Heroes\" ve Stockholmu. V roce 2009 moderovala Melodifestivalen.\n"}
{"id": "1294372", "url": "https://cs.wikipedia.org/wiki?curid=1294372", "title": "Dalibor Pečalka", "text": "Dalibor Pečalka\n\nDalibor Pečalka (10. března 1930 Žilina – 2. listopadu 2004 tamtéž) byl slovenský fotbalový útočník.\n\nV československé lize hrál za Slovenu Žilina, vstřelil jeden prvoligový gól.\n\n\n"}
{"id": "1294373", "url": "https://cs.wikipedia.org/wiki?curid=1294373", "title": "Daniele Garozzo", "text": "Daniele Garozzo\n\nDaniele Garozzo (* 4. srpna 1992 Acireale, Itálie) je italský sportovní šermíř, který se specializuje na šerm fleretem. Bratr Enrico Garozzo reprezentuje Itálii v šermu kordem. Itálii reprezentuje od druhého desetiletí jednadvacátého století. Na olympijských hrách startoval v roce 2016 v soutěži jednotlivců a družstev. V soutěži jednotlivců získal na olympijských hrách 2016 zlatou olympijskou medaili. V roce 2015 obsadil druhé místo na mistrovství Evropy v soutěži jednotlivců. S italským družstvem fleretistů vybojoval v roce 2015 titul mistrů světa a v roce 2016 vybojoval s družstvem druhé místo na mistrovství Evropy. \n"}
{"id": "1294376", "url": "https://cs.wikipedia.org/wiki?curid=1294376", "title": "Lester Flatt", "text": "Lester Flatt\n\nLester Raymond Flatt (19. června 1914 Overton County - 11. května 1979 Nashville) byl americký bluegrassový zpěvák, kytarista a mandolinista, známý především svým vystupováním s bendžistou Earlem Scruggsem (\"Flatt & Scruggs, with The Foggy Mountain Boys).\"\n\nVe 40. letech byli Flatt i Scruggs členy doprovodné skupiny \"Blue Grass Boys\" zpěváka Billa Monroea. V roce 1948 oba od Monroea odešli a založili spolu skupinu \"The Foggy Mountain Boys\". Jejich spolupráce trvala do roku 1969. Tato skupina za dobu své existence natočila 27 alb a řadu singlů. Po odchodu Scruggse založil Lester Flatt novou skupinu \"Nashville Grass\", do které přešla řada hudebníků z \"Foggy Mountain Boys\". S touto skupinou vystupoval a nahrával až do své smrti v roce 1979.\n\nLester Flatt byl v roce 1985, spolu se Scruggsem, posmrtně uveden do \"Country Music Hall of Fame\" (česky \"Síň slávy country hudby\").\n\n"}
{"id": "1294378", "url": "https://cs.wikipedia.org/wiki?curid=1294378", "title": "Mravčíkovití", "text": "Mravčíkovití\n\nMravčíkovití (Zodariidae) jsou čeledí pavouků. Dosahují malé až střední velikosti (obvykle 2 až 5 mm) a mají šest až osm očí. Žijí v tropických a mírných oblastech. Jejich morfologie je poměrně pestrá. Většinou žijí v blízkosti mravenišť a živí se mravenci. Dosud (2017) bylo popsáno 1126 druhů v 84 rodech.\n\nVzhledově jde o značně variabilní čeleď, což je dáno různými ekologickými strategiemi. Hlavohruď bývá klenutá, zadeček často velký až masivní (ne u všech druhů). Oči jsou uspořádány ve třech řadách (4+2+2). V očích je reflexní vrstva \"tapetum lucidum\". U kořene chelicer jsou lysé hrbolky. Chelicerové drápky jsou krátké. Makadla samic mají nápadný drápek. Na hřbetě zadečku bývá u některých druhů lesklé skutum (sklerotizovaná destička).\n\nVětšina mravčíkovitých napodobuje mravence a toto napodobování používá jako agresivní mimikry, neboť mravence díky tomu loví. Ačkoliv se některé druhy mravencům vzhledově podobají poměrně výrazně, většina z nich je podobná jen vzdáleně. Mravence však připomínají svým pohybem, předním párem nohou, který je vztyčený a imituje tykadla, a také kutikulou. Žijí poblíže hnízd mravenců a své mimikry využívají k průniku mezi ně a bezpečnému úniku. Svýma předníma nohama se dotýkají tykadel mravenců, jak to oni činí mezi sebou. Lov probíhá tak, že pavouk rychle zaútočí na svou oběť, kousne ji do nohy či tykadla, a pak se stáhne a vyčkává, až jeho jed mravence parylyzuje. Následně se vrátí a kořist si odnese stranou, kde ji zkonzumuje. Pokud cestou potká jiné mravence, používá uloveného jedince jako zástěrku. Ostatní mravenci pavouka a jeho oběť považují za člena kolonie vynášejícího mrtvého druha z hnízda, jak je jejich zvykem.\n\nSvými mimikry se rovněž chrání před predátory, neboť mnoho z nich považuje mravence za nevhodnou a nebezpečnou kořist a loví je v menší míře než pavouky (např. parazitické vosy).\n\nMravčíci si často zhotovují hnízda poslepovaná z kamínků, která připomínají iglú (rod \"Zodarion\"). Tato iglú pak přilepí na spodní stranu kamenů či jiných předmětů ležících na zemi. Samice do hnízd umísťují kokon a probíhá v nich i vývoj mláďat.\n\nWorld Spider Catalog uvádí tyto rody:\n\n"}
{"id": "1294379", "url": "https://cs.wikipedia.org/wiki?curid=1294379", "title": "Melodifestivalen", "text": "Melodifestivalen\n\nMelodifestivalen je švédská hudební soutěž, pořádána televizní stanicí Sveriges Television (SVT) a rozhlasovou stanicí Sveriges Radio (SR). Tato soutěž se koná od roku 1959 a vítěz reprezentuje Švédsko na Eurovision Song Contest. Od roku 2000 je to nejpopulárnější televizní soutěž. V roce 2012 sledovalo semifinále 3,3 miliónů diváků a finále skoro polovina švédské populace. Od roku 1999 lze hlasovat přes SMS zprávy. Nejznámější vítězové jsou například skupina ABBA, Loreen nebo Måns Zelmerlöw. Posledním vítězem se stal Benjamin Ingrosso s písní \"Dance You Off\" s kterou na Eurovision Song Contest 2018 skončil na sedmém místě.\n"}
{"id": "1294381", "url": "https://cs.wikipedia.org/wiki?curid=1294381", "title": "Josef Tichý (fotograf)", "text": "Josef Tichý (fotograf)\n\nJosef Tichý (9. března 1914 Brno – 18. září 1993 Brno) byl český fotograf.\n\nByl členem brněnské fotografické skupiny VOX, která byla založena v roce 1965.\nRoku 1970 získal titul Artiste Mezinárodní federace umělecké fotografie (FIAP). V letech 1971–1973 byl lektorem Školy výtvarné fotografie při ÚV Svazu českých fotografů. Jeho fotografie jsou ve sbírkách Muzea města Brna, Moravské galerie v Brně a Národní galerie v Praze.\n\n"}
{"id": "1294382", "url": "https://cs.wikipedia.org/wiki?curid=1294382", "title": "Stefano Barrera", "text": "Stefano Barrera\n\nStefano Barrera (* 12. ledna 1980 Syrakusy, Itálie) je bývalý italský sportovní šermíř, který se specializoval na šerm fleretem. Itálii reprezentoval v prvním desetiletí jednadvacátého století. V roce 2006 obsadil třetí místo na mistrovství světa v soutěži jendotlivců. S italským družstvem fleretistů vybojoval v roce 2008 a 2009 titul mistrů světa a v roce 2009 titul mistrů Evropy.\n"}
{"id": "1294384", "url": "https://cs.wikipedia.org/wiki?curid=1294384", "title": "Lorenzo Taddei", "text": "Lorenzo Taddei\n\nLorenzo Taddei (* 1975) je bývalý italský sportovní šermíř, který se specializoval na šerm fleretem. Itálii reprezentoval krátce v devadesátých letech. V roce 1995 obsadil druhé místo na mistrovství Evropy v soutěži jendotlivců.\n"}
{"id": "1294385", "url": "https://cs.wikipedia.org/wiki?curid=1294385", "title": "Edoardo Luperi", "text": "Edoardo Luperi\n\nEdoardo Luperi (* 11. září 1993 Livorno, Itálie) je italský sportovní šermíř, který se specializuje na šerm fleretem. Itálii reprezentuje od druhého desetiletí jednadvacátého století. V roce 2015 obsadil třetí místo na mistrovství Evropy v soutěži jednotlivců.\n"}
{"id": "1294391", "url": "https://cs.wikipedia.org/wiki?curid=1294391", "title": "Karol Kreibich", "text": "Karol Kreibich\n\nKarol Kreibich [karol krajbich] (1920 Nymburk – ?) byl slovenský fotbalový útočník. Začátkem roku 2004 se účastnil oslav stého výročí trenčínského fotbalu.\n\nV československé lize hrál za Manet Považská Bystrica, vstřelil jeden prvoligový gól. Hrál také za TTS Trenčín, kam přišel roku 1938 z rodného Nymburku.\n\n\n"}
{"id": "1294393", "url": "https://cs.wikipedia.org/wiki?curid=1294393", "title": "Lavočkin La-9", "text": "Lavočkin La-9\n\nLavočkin La-9 (v kódu NATO Fritz) byl sovětský jednomístný jednomotorový stíhací letoun vyráběný krátce po druhé světové válce a jeden z posledních sovětských stíhacích letounů s hvězdicovým motorem.\n\nLa-9 představoval další vývoj projektovaného prototypu \"Lavočkin La-126\". První prototyp označený La-130 (také Objekt 130) byl dokončen v závodu č. 21 v lednu 1946. Podobnost se slavným Lavočkinem La-7 byla pouze povrchní - nová stíhačka byla celokovové konstrukce s nosným potahem a laminárním profilem křídla. Úspora hmotnosti díky vyloučení dřeva z draku letounu umožnila výrazně zvýšit kapacitu paliva instalací pěti samosvorných nádrží o celkovém objemu 825 l do křídla a namontovat výzbroj čtyř synchronizovaných kanonů NS-23. Ocasní plochy byly zvětšeny, chladič oleje byl umístěn v nově navrženém podtrupovém tunelu. Kokpit byl prostornější, měl zlepšené odvětrávání a těsnil lépe než u La-7. Palubní deska byla osazena modernějšími přístroji a pilot měl k dispozici kyslíkovou lahev. Do náběžné hrany pravé poloviny křídla byl zabudován fotokulomet Fairchild typ 6.\n\nV únoru 1946 byl dokončený letoun přesunut do závodu č. 31, kde s ním A. A. Popov provedl do května třicet testovacích letů. Dne 9. června byly ve Vědecko-výzkumném institutu sovětského letectva pro letové zkoušky (NII VVS) zahájeny státní zkoušky, na kterých se podíleli piloti A. G. Kubiškin a V. I. Alexejenko. Za řízením se později vystřídalo dalších jedenáct testovacích a stíhacích pilotů. Pro odstranění nalezených nedostatků byl stroj 8. července vrácen do závodu č. 21, kde byly testy obnoveny 25. července. Do NII VVS se „130“ vrátil 10. října, kde již státní zkoušky zvládl uspokojivě.\nSimulovaný souboj ukázal, že La-130 byl vyrovnaný s La-7, ale v horizontálních rovinách horší než Jakovlev Jak-3. \n\nNová stíhačka, oficiálně označená jako La-9, vstoupila do výroby již v srpnu 1946. První čtyři exempláře letectvo převzalo v prosinci. Na začátku roku 1947 se první třicítka La-9 přemístila na letiště u Moskvy, kde probíhaly provozní zkoušky. Nalezené nedostatky byly odstraňovány v průběhu sériové produkce. Některé stroje z prvních výrobních sérií měly pouze tři kanóny NS-23, nebo NR-23, kdy byl spodní levý kanón vynechán, přičemž výstřelná štěrbina nebyla zakryta.\n\nVýroba byla v roce 1948 ukončena a bylo postaveno celkem 1 559 letadel. V roce 1946 bylo vyrobeno 15 kusů, v roce 1947 840 a poslední rok výroby 704 stroje.\n\nVe stejné době jako La-9 vznikla v OKB-301 i její dvoumístná varianta La-9V (někdy též La-9B). Za původní kabinu byla instalována další s druhým řízením a interkomunikačním systémem. Kryt kabiny byl prodloužen a kvůli zjednodušení výroby bylo ostruhové kolo pevné. Počet palivových nádrží byl zredukován na tři, výzbroj tvořil pouze jeden synchronizovaný kanón NS-23. Podtrupový chladič oleje byl z důvodu dodržení centráže přesunut pod příď. Prototyp La-9V přestavěný z La-9 v Gorkém absolvoval v lednu 1947 osm zkušebních letů. Dne 2. června byl přesunut do NII VVS, kde se s pilotem I. M. Dzjubou pod dohledem hlavního inženýra a pilota V. I. Alexejenka zúčastnil státních zkoušek. Následně byl v Konstrukční skupině 301 kanón nahrazen těžkým kulometem UBS ráže 12,7 mm a původní zaměřovač ASP-1N, vycházející z britského Mk.2d, byl vyměněn za novější ASP-3. Další úprava zahrnovala nová polohová světla a inovovaný čelní štítek. Takto upravený stroj stroj absolvoval státní zkoušky a úřady nařídily jeho sériovou výrobu pod novým označením La-9UTI.\n\nSériová výroba 265 kusů byla zahájena v dubnu 1948 v závodě č. 99 v Ulan Ude. Jejich výzbroj tvořil kanón NS-23, nebo kulomet UBS.\n\nV roce 1947 byly na La-9 testovány v podvěsu dva náporové motory VRD-430 konstruktéra M. M. Bondarjuka. Prototyp s označením La-138 dosáhl ve výšce 6400 m rychlosti 760 km/h. Pomocné motory zvýšily hmotnost stroje o 200 kg. Od 21. září do 13. ledna 1948 probíhaly testy prototypu La-9RD (sér. č. 48210509) s dvojicí pulzačních motorů RD-13 konstruktéra V. M. Čeloměje. Z letounu bylo sejmuto pancéřování, inovován palivový rozvod a zesílena konstrukce draku. Rychlost letounu vzrostla o 70 km/h oproti standardnímu La-9, avšak zkušební pilot Dzjuba si stěžoval na značné vibrace při chodu pulzačních motorů. Do podoby La-9RD bylo upraveno dalších 12 letounů, využívaných při zkouškách a během přehlídek, např. v létě 1947 v Tušinu.\n\nV květnu 1947 zalétal zkušební pilot A. G. Kočetkov verzi La-9M (také La-134), použitou jako prototyp pro nový program celokovové doprovodné stíhačky La-11.\n\nÚdaje platí pro La-9\n\n\n\n\n\n"}
{"id": "1294404", "url": "https://cs.wikipedia.org/wiki?curid=1294404", "title": "Ladislav Kaňak", "text": "Ladislav Kaňak\n\nLadislav Kaňak (* 4. ledna 1924 Vlčkovice), uváděný rovněž jako Ladislav Kaňák, je bývalý český fotbalový útočník.\n\nV československé lize hrál za Trojici Ostrava (dobový název Baníku), vstřelil dvě prvoligové branky.\n\n\n"}
{"id": "1294405", "url": "https://cs.wikipedia.org/wiki?curid=1294405", "title": "Kaňák", "text": "Kaňák\n\nPříjmení Kaňák, přechýleně Kaňáková, nosí více osobností:\n\n\n"}
{"id": "1294410", "url": "https://cs.wikipedia.org/wiki?curid=1294410", "title": "Vojska protivzdušné obrany SSSR", "text": "Vojska protivzdušné obrany SSSR\n\nVojska protivzdušné obrany SSSR (, \"Vojska protivovozdušnoj oborony SSSR\") nebo Vojska protivzdušné obrany Ozbrojených sil SSSR (, \"Vojska protivovozdušnoj oborony Vooružionnych Sil SSSR\") byla složkou ozbrojených sil SSSR odpovídající za protivzdušnou obranu. Po rozpadu Sovětského svazu pokračovala ve své činnosti jako součást Ozbrojených sil Ruska v letech 1991 až 1998. Na rozdíl od západních jednotek protivzdušné obrany byla Vojska protivzdušné obrany SSSR samostatnou složkou armády, oddělenou od sovětského letectva (VVS SSSR) a oddílů protivzdušné obrany pozemních sil. Během sovětské éry byla prioritně umísťována na třetí místo za strategickými raketovými silami a pozemními silami.\n\n"}
{"id": "1294415", "url": "https://cs.wikipedia.org/wiki?curid=1294415", "title": "Vlajka Sarawaku", "text": "Vlajka Sarawaku\n\nVlajka Sarawaku, plošně největšího ze třinácti federálních států Malajsie, ležícího v severozápadní části ostrova Borneo, se používá v současné podobě od 31. srpna 1988. Má podobu žlutého obdélníku o poměru stran 1:2 s diagonálním červeným a černým pruhem, uprostřed má devíticípou žlutou hvězdu.\n\nSarawak byl původně součástí Bruneje, v roce 1841 ho ovládl britský dobrodruh James Brooke, který zde založil dynastii bílých rádžů. Původně užíval anglickou vlajku se svatojiřským křížem, v roce 1848 byla přijata nová vlajka, na níž byl kříž vertikálně rozdělen na červenou a modrou polovinu a barva pozadí se změnila na žlutou po brunejském vzoru, doprostřed kříže Brooke přidal královskou korunu. V roce 1870 jeho nástupce Charles Brooke změnil modrou barvu na černou. V roce 1888 přijal Sarawak britský protektorát, za druhé světové války ho okupovali Japonci a po jejich vyhnání už království nebylo obnoveno. Sarawak se stal britskou korunní kolonií, jeho vlajka byla modrá s Union Jackem a štítem převzatým ze státního znaku.\n\nV roce 1963 se stal Sarawak součástí samostatné Malajsie a vrátil se k vlajce monarchie. Při oslavách desátého výročí malajské nezávislosti představil předseda sarawacké vlády Abdul Rahman Ya'kub novou vlajku, která měla červený a bílý pruh s modrým klínem, podobala se tak české vlajce. Nový symbol byl znám jako \"Trisakti\" (tři síly): modrá barva měla symbolizovat jednotu národa, červená odvahu a bílá ctnost a čistotu.\n\nV roce 1988, kdy si Sarawak připomínal pětadvacet let existence v rámci malajského státu, byly opět změněny státní symboly: heslo, hymna, znak i vlajka. Nová vlajka se vrátila k původní barevné kombinaci, ale křesťanský kříž byl nahrazen dvojicí šikmých pruhů, jaké jsou na brunejské vlajce, a místo koruny byla v centru umístěna hvězda, jejíchž devět cípů připomínalo počet původních provincií Sarawaku.\n\n"}
{"id": "1294419", "url": "https://cs.wikipedia.org/wiki?curid=1294419", "title": "Tipli", "text": "Tipli\n\nTipli s.r.o. je česká společnost provozující internetový cashback portál se sídlem v Praze.\n\nZakladatelem společnosti Tipli s.r.o. je investiční společnost Wasa Group, která vlastní 70% podíl společnosti. Druhým zakladatelem je se 30% podílem internetový podnikatel Michal Hardyn.\n\nSpolečnost působí na českém trhu na internetové adrese Tipli.cz od října 2016. Nahradila cashbackový portál Erabat, který na českém trhu působil od roku 2012.\n\nOd prosince 2016 působí také na slovenském trhu na adrese Tipli.sk. Slovenská verze stránky spolupracuje s více než 350 e-shopy. V červnu roku 2017 vstoupil portál Tipli do Polska.\n\nV roce 2017 proběhla akvizice portálu Moře financí, který svým uživatelům zajišťoval online správu osobních financí. O rok později portál Tipli koupil server PestryJidelnicek.cz, který nabízí sestavení jídelníčku a recepty na míru. Server PestryJidelnicek.cz měl v době prodeje ve své databázi kolem 1 milionu registrovaných uživatelů.\n\nFungování internetové stránky je podobně jako u jiných cashback portálů na základě spolupráce s eshopy ve formě provizního affiliate marketingu. Portál dostane od e-shopu odměnu za zákazníkův nákup a cashbacková služba se následně s kupujícím rozdělí o výdělek s kupujícím. Výhodou cashback řešení portálu je, že dokáže stimulovat návštěvnost eshopu a aktivně jej propagovat.\n\nObchodní model je možné přirovnat k alternativě za věrnostní program. Eshop prostřednictvím spolupráce s cashback portálem získá řešení pro odměňování svých zákazníků.\n\nProjekt spolupracuje na nabídce cashbacku s 600 obchody. Mezi obchody nabízející cashback na Tipli patří například ZOOT, Vivantis, Bonprix, Tchibo, Astratex a Kasa.cz. Mezi partnery cashback portálu patří také banky.\n\nV roce 2019 se cashback portál Tipli umístil v historicky prvním ročníku ankety Zonky Innovation Awards, která oceňuje moderní technologie, na 1. místě v kategorii Správce financí.\n\n"}
{"id": "1294420", "url": "https://cs.wikipedia.org/wiki?curid=1294420", "title": "Václav Švejda", "text": "Václav Švejda\n\nVáclav Švejda (9. srpna 1921 Kročehlavy – ?) byl český záložník a fotbalový útočník. V Archivu bezpečnostních složek České republiky je veden jako agent Státní bezpečnosti pod krycím jménem „Jelínek“.\n\nV československé lize hrál za Ocelárny/SONP Kladno, aniž by skóroval.\n\n"}
{"id": "1294423", "url": "https://cs.wikipedia.org/wiki?curid=1294423", "title": "Jiří Raclavský", "text": "Jiří Raclavský\n\nJiří Raclavský (3. února 1974, Brno) je český logik a filozof.\n\nJiří Raclavský se narodil 3. února 1974 v Brně. Vystudoval filozofii a hudební vědu na Filozofické fakultě MU v Brně a hudební kompozici na Hudební fakultě JAMU v Brně.\nV r. 2003 dokončil na katedře filozofie FF MU doktorské studium (Ph.D.), v r. 2007 získal titul PhDr. V r. 2010 se na FF MU habilitoval jako docent, v r. 2016 byl jmenován profesorem filozofie.\nOd r. 1999 působí na FF MU. Přednáší logiku, logickou sémantiku a analytickou filozofii. Patří k těm, kdož propagují a rozvíjejí dílo Pavla Tichého, Transparentní intenzionální logiku. Jako hudební teoretik se věnuje matematickým modelům hudební skladby.\n\n"}
{"id": "1294425", "url": "https://cs.wikipedia.org/wiki?curid=1294425", "title": "Švejda", "text": "Švejda\n\nPříjmení Švejda, přechýleně Švejdová, nosí více osobností:\n\n\n\n"}
{"id": "1294427", "url": "https://cs.wikipedia.org/wiki?curid=1294427", "title": "Seznam dílů seriálu Agentura Jasno", "text": "Seznam dílů seriálu Agentura Jasno\n\nToto je seznam dílů seriálu \"Agentura Jasno\".\n\n<onlyinclude>\n</onlyinclude>\n\n\"Psych: The Movie\" má oznámenou premiéru na prosinec roku 2017. Režie se ujmul Steve Franks a scénář napsali Steve Franks a James Roday.\n\n"}
{"id": "1294428", "url": "https://cs.wikipedia.org/wiki?curid=1294428", "title": "Proroctví slepého mládence", "text": "Proroctví slepého mládence\n\nProroctví slepého mládence je označení pro věštbu ze 14. století, která se týká budoucnosti Čech (a částečně Německa). Údajně ji pronesl prostý český pastýř. Tento námět zpracoval ve svých Starých pověstech českých Alois Jirásek.\n\n"}
{"id": "1294437", "url": "https://cs.wikipedia.org/wiki?curid=1294437", "title": "Spojené koželužské závody A. &amp; J. Nejedlý v Kuklenách", "text": "Spojené koželužské závody A. &amp; J. Nejedlý v Kuklenách\n\nSpojené koželužské závody A. & J. Nejedlý v Kuklenách, a. s. byly velkou koželužskou firmou, jež v Kuklenách existovala v letech 1910-1930 a zanikla jen díky velkému požáru, který přišel nevhod do období světové hospodářské krize, takže s obnovou závodu nemohlo být vůbec počítáno.\n\nPrvní továrna firmy A. & J. Nejedlý, společnost s r. o. byla založena 1. března 1884 a. Jejím zakladatelem byl Alois Nejedlý, dlouholetý osvědčený odborník a ředitel koželužské továrny firmy H. Bergmann a syn v Novém Bydžově. Od původní výroby tříslových svrškových koží přešla společnost postupem času k úspěšné výrobě svršků chromových, jako první v Rakousku-Uhersku, a v roce 1890 do firmy vstoupili bratři Ludvík a Alois Nejedlý.\n\nSpolečnost však nezažívala jen úspěchy, protože se našla i řada proher. 28. ledna 1902 vyhořela továrna čp. 184. Od svých počátků firma také zažila několik stávek, z nichž asi největší byla ta šestitýdenní z roku 1907, jež byla zakončena zvýšením mezd pracovníků o 15 % a vítězstvím národně socialistické odborové organizace nad tou sociálně demokratickou, která stávku 85 % pracovníků vyvolala, jelikož měla vůči zaměstnavateli své vlastní požadavky a ty, co byly vyjednány národními socialisty a vedením firmy schváleny, se jí nelíbily.\n\nTéhož roku si pronajal areál bývalého nového cukrovaru továrník Alois Nejedlý, který zde zřídil továrnu na úpravu kůží. Závod byl zařizován od roku 1909, zařizování bylo skončeno až v polovině roku 1910 a závod uveden do chodu. Koželužna se záhy stala akciovou společností a nesla jméno Spojené koželužské závody A. & J. Nejedlý v Kuklenách, a. s., přičemž patřila do průmyslového koncernu Záložního úvěrního ústavu v Hradci Králové.\n\nV září téhož roku vznikla v areálu nová přístavba a v cukrovaru byla povolena extrahárna (místnost na výrobu extraktů k vydělávání kůže). 7. prosince 1908 probíhalo komisionální řízení stran postavení kotle v bývalém cukrovaru.\n\n7. ledna 1909 okresní hejtmanství povolilo firmě A. & J. Nejedlý převedení elektrické sítě ze stávající továrny na kůže čp. 184 do nové tovární budovy čp. 154 (bývalého cukrovaru). 12. ledna bylo povoleno na tamním dvoře zřízení váhy. 20. ledna roku následujícího byla povolena stavba domku pro vrátného, 17. března téhož roku továrna žádala okresní hejtmanství o vodoprávní povolení k vypouštění továrních vod do náhona a 30. března se v areálu bývalého cukrovaru konalo komisionální ohledání.\n\nV zápisu za rok 1910 se o firmě v Pamětní knize obce Kuklen píše: \"„Firma A. & J. Nejedlý provozuje živnost od 1/4 1910 a zaměstnává 35 tovaryšů, 98 pomoc. dělníků, 3 učně, 6 úředníků a 1 praktikanta. Používá parního stroje o 300 P. H. Ročně zpracuje se materiálu za 5 600 000 K.“\" O 2 roky později se firma A. & J. Nejedlý, koželužská továrna v Kuklenách a královéhradecká továrna na kůže Alois Nejedlý v Kuklenách sloučily z důvodů, aby předešly konkurenci, kterou samy sobě navzájem činily, a aby na světovém trhu snadněji soutěži čelily, jsouce mohutnější svým sloučením a levnější výrobou díky zredukování režie v podobě soustředění agendy obou podniků. Obě firmy byly zapsány do obchodního rejstříku dle společenské smlouvy z 23. března 1912 pod názvem Spojené koželužské závody A. & J. Nejedlý v Kuklenách s. r. o. se sídlem v Hradci Králové. 28. září téhož roku vypukl požár v koželužně firmy S. Hanuš a syn, který se v krátké době značně rozšířil a zachvátil i skladiště firmy Nejedlý.\n\nRozvoj firmy zbrzdila také 1. světová válka. Nešlo jen o nedostatek pracovních sil, ale i o významné výdaje finanční, např. na IV. válečnou půjčku upsala firma 50 000 K. Značná výroba tříslového zboží, jehož dobrá jakost byla obecně známa, umožnila ve válečných letech příděl největšího kontingentu tříslového zboží pro výzbroj a vojenskou obuv v Čechách. Za rok 1915 docílil podnik hrubého zisku 1 024 197,98 K, z něhož po všech odečtech zůstalo 460 698,18 K. I v následujících válečných letech bylo docíleno velmi dobrých výsledků, a tudíž i rostoucího zisku. Podniky byly až do roku 1919 vedeny pod společností s ručením omezeným, načež byla změněna ve společnost akciovou.\n\nPoválečné změny poměrů zprvu nepřinesly nic dobrého, neboť 28. prosince 1918 vyhořela továrna čp. 184 (truhlárna a sušárna kůží). Hned 11. března následujícího roku firma žádá o povolení úpravy vyhořelého objektu. 22. března se konala komise ohledně vlečné dráhy do továrny. 24. května téhož roku byla firma spolu se Seyfriedovou požádána obcí o příspěvek na zavedení elektrického osvětlení na nádraží. 9. července okresní politická správa povolila rozšíření továrny Nejedlých stavbou sušárny nad chromárnou. 28. října byla povolena stavba železniční vlečky. 14. listopadu 1919 byla svolána ustavující valná hromada nově vzniklé akciové společnosti, jejíž základní kapitál obnášel 4 mil. Kč a byl rozložen na akcie po 200 Kč. První správní radu tvořili Ludvík a Alois Nejedlí, továrníci v Kuklenách, František Polický, velkoprůmyslník v Jaroměři, JUDr. Max. Záveský, náměstek ředitele Zemské banky v Praze a Stanislav Kolářský, vrchní ředitel Záložního úvěrního ústavu v Hradci Králové, kteří byli zvoleni na dobu 5 let.\n\nSpolečnost brala v úvahu i různé finanční potřeby státu a obce. Mnohými dary pomáhala i potřebným. V říjnu 1919 upsala firma na státní půjčku republiky 250 000 Kč. V listopadu téhož roku daroval továrník Nejedlý 2 000 Kč na vánoční nadílku. V květnu následujícího roku upsala u ZÚÚ 100 000 Kč na státní prémiovou půjčku.\n\n1. července 1920 přestala firma Alois Nejedlý provozovat tovární úpravu kůží v bývalém novém cukrovaru. Živnost tu převzala firma Dermalid v Kuklenách. Též zanikla továrna na automobily Oekonom, usídlená taktéž v novém cukrovaru, a byla přenesena do Pardubic. Téhož roku byl založen fond pro ztráty z poklesu cen koží, který způsobil velké problémy v celém kožedělném průmyslu.\n\n28. srpna 1920 byla položena vlečka z nádraží do továrny Nejedlých. 16. listopadu 1921 oznámily Spojené závody koželužské A. & J. Nejedlý, že dají obci do úschovy vkladní knížku Obchodní banky na 90 000 Kč pro zřízení dělnické opatrovny pro své dělnictvo jen proti potvrzení, že to je pro dělnictvo jejich závodu. Ale obec o 2 dny později odpověděla, že potvrzení vydat nemůže, jelikož obecní zastupitelstvo se 13. září usneslo, že firma onu částku pro zdejší opatrovnu složí, ale nejednalo se o zařízení pro dělnictvo firmy Nejedlých, nýbrž pro veškeré kuklenské. V roce 1920 bylo dosaženo čistého zisku 2 495 487,56 Kč, rok 1921 skončil pro společnost ziskem ve výši 1 340 158,02 Kč a následující jen 595 807,09 Kč. Na 1 akcii byla vyplácena dividenda 28 Kč. Zároveň bylo poskytnuto 20 000 Kč podpůrnému fondu pro úřednictvo a stejná částka podpůrnému fondu pro dělnictvo. Ve stejném roce dochází i k rozporům se Seyfriedovou firmou, a to ohledně stanovení hranic mezi jejich pozemky i přístupu na ně při čištění kanálu. Teprve 27. března 1922 došlo k rozhodnutí a 5. dubna si dala obec vložit do knih, že \"„má kdykoliv právo čistiti kanál, dvorem Seyfriedovým procházející, a za tím účelem též kdykoliv přístup na jeho pozemek.“\" V témže roce došlo také ke změně stanov společnosti.\n\nHlavním předmětem výroby se ve 20. letech 20. století staly známé značky „Perfekt“ jako: prvotřídní hovězí box, boxkips a telecí box, jakož i všechny druhy tříslového zboží, jak svrškového, tak i podešvového. Zájem a obliba tříslového zboží svrškového dala podnět ke koupi továrních objektů firmy Josef Seykora a synové v Kostelci nad Orlicí, ve kterých společnost hodlala vyrábět své známé výrobky tříslového zboží, a to svrškové i podešvové, kdežto v kuklenské továrně hodlala produkovat veškeré zboží chromové, přičemž kosteleckou koželužnu, moderní elektrárnu a pilu s přilehlými objekty získala v dražbě, jež se konala 30. září 1924.\n\n11. dubna 1924 schválila městská rada změnu regulačních čar před nádražím v Kuklenách, která se týkala směnné smlouvy mezi obcí a firmou a služebností vlečky. Firma se na oplátku zavázala, že odevzdá oněch 90 000 Kč na zřízení opatrovny. 13. listopadu 1924 zemřel spoluzakladatel firmy Ludvík Nejedlý, který na onen svět následoval jiného svého konkurenta – Josefa Seyfrieda, jenž zemřel 28. října téhož roku, což bylo první velkou ránou pro firmu. Druhou byly neustálé spory o náhon a odpadní vody do něho vypouštěné, a tak v říjnu 1925 firma obdržela podle výsledků komisního jednání ze 30. září povolení k výstavbě čisticího zařízení odpadních vod z koželužny.\n\nTovárna se dále rozvíjela a zisk byl používán k dalšímu vnitřnímu zesílení podniku. V roce 1928 zvýšila akciovou jistinu na 5 000 000 Kč, ale světová hospodářská krize ji dostávala postupně na dno. Vývoz vázl, a tak musel být omezován i provoz továren. Roku 1929 byl vykázán zisk jen 18 751 Kč a následující rok skončil ztrátou 1 901 812 Kč. V ní však také byla zahrnuta část škody, kterou společnost utrpěla při požáru 10. září 1930, jemuž padly za oběť mimo přední budovu, spojenou se skladištěm, a z větší části strojoven všechny zbývající budovy, jakož i obrovské zásoby koží všeho druhu. Škoda činila několik milionů, ale byla kryta pojištěním. Úspěchem hasičů a vojska byly zachráněny alespoň sousední budovy firmy Seyfried.\n\nZávody trpěly nadále neuspořádanými poměry na trhu usní a poklesem cen výrobků. Nicméně již v roce 1930 vykázaly přibližně stejný obrat jako roku 1928. Celá výroba byla ale přesunuta do Kostelce nad Orlicí. 28. prosince 1932 se v odbočce České průmyslové banky v Hradci Králové konala valná schůze, na níž byla schválena bilance za rok 1931. Dále bvlo usneseno, aby ztráta za rok 1931 spolu se ztrátami z dřívějších let se uhradila snížením akciového kapitálu z 5 mil. Kč na 1 mil. Kč.\n\n16. dubna 1934 začala firma Bratři Hamplové v Pražském Předměstí odstraňovat zbytky spáleniště továrny. Továrna tak úplně zanikla. Jeden ze dvou komínů byl rozbořen a větší objekt zdiva trčícího zbořeniště byl zbourán a rozprodán na materiál. Jen v kancelářích nadále pracovalo úřednictvo pro továrnu v Kostelci nad Orlicí. V srpnu téhož roku byla všechna skladiště pronajata družstvu obilního skladiště v Hradci Králové jako komisionáře obilního monopolu Čs. obilní společnosti. Rok 1936 skončil ziskem 8 528 Kč, jehož bylo použito ke sníženi bilanční ztráty z roku 1935 ve výši 62 283 Kč. Za rok 1938 firma skončila s čistým ziskem 20 161,55 Kč, který byl použit ke snížení ztráty převedené z roku 1937 28 363,80 Kč.\nKostelecká továrna fungovala po celé období německé okupace, ale v roce 1948 byla znárodněna. Nástupnickou továrnou se stala společnost Osinek, která vyráběla brzdové, třecí a těsnící materiály na bázi azbestu. Také ze staré budovy někdejší koželužny nezůstalo nic, protože po roce 1990 byla provedena její demolice.\n"}
{"id": "1294442", "url": "https://cs.wikipedia.org/wiki?curid=1294442", "title": "Skylar &amp; Plux: Adventure on Clover Island", "text": "Skylar &amp; Plux: Adventure on Clover Island\n\nSkylar & Plux: Adventure on Clover Island 3D plošinovka vydaná z roku 2017. Vytvořilo ji Švédské studio Right Nice Games ve spolupráci s českým Grip Games. Hra vyšla 19. května 2017 pro Windows, Playstation 4 an Xbox One. Skylar & Plux je inspirované hrami jako například Crash Bandicoot, Ratchet and Clank či Jak and Daxter.\n\nHra je klasickou 3D plošinovka. Hráč ovládá titulní hrdinkz Skylar. Mezi její schopnosti patří dvojskok, energetický hák či mechanická ruka, která dokáže rozbít bedny. Mechanická ruka je taktéž užitečná při soubojích s nepřáteli. Magnetický hák je užitečný k přitahování nedostupných plošin či přeskakování určité propasti. Hráč při průchodu levely sbírá oranžové krystaly, které lze využít k záchraně obyvatel ostrova, které lze nalézt, zavřené v klecích.\n\nHráč později narazí na nové vybavení. Napřed nalezne Jet-pack, který hráči umožní zdolat krátké vzdálenosti ve vzduchu. Později nalezne časový orb, který dokáže na krátkou dobu zpomalit čas kolem Skylar. Nakonec nalezne elektromagnetickou rukavici, která mu umožní pohybovat s těžkými kovovými předměty, včetně nepřátel, či raket, které jsou na hráče vystřeleny.\n\nCelá hra je zasazena na titulní Clover Island, který tvoří 4 části, z nichž každá se skládá ze 3 podúrovní trojúrovní. Prostředí zahrnují tropické pláže, vyprahlé pouště, vrcholky hor, i monstrózní továrnu CRT. Hráč se může po herním věte volně pohybovat.\n\nHra začíná tím, že zlodějka SKylar je dopadena zlým CRT, který jí nechá namontovat mechanickou ruku a plánuje z í udělat zbraň. Skylar však utíká dostává se na Clover Island, kde potkává sovu Pluxe, který jí začne doprovázet. Společně se rozhodnou pomoci místním domorodcům, kteří jsou unášenni nohsledy CRT a také zachránit svět, který je ničen negativním vlivem stanice patřící CRT.\n"}
{"id": "1294448", "url": "https://cs.wikipedia.org/wiki?curid=1294448", "title": "Franz Reichelt", "text": "Franz Reichelt\n\nFranz Karl Reichelt nebo také François Reichelt (16. října 1878 Štětí – 4. února 1912 Paříž) byl rakouskouherský průkopník parašutismu, který zahynul při testování záchranného obleku vlastní výroby skokem z Eiffelovy věže.\n\nNarodil se ve Štětí (německy \"Wegstädtl\") v německy hovořící rodině, vyučil se krejčím. Usadil se v Paříži a otevřel si módní salon v rue Gaillon ve 2. pařížském obvodu, v roce 1909 obdržel francouzské občanství. Dozvěděl se o finanční odměně, kterou Aéro-Club de France vypsal pro toho, kde sestrojí funkční padák, a pokusil se ušít plášť z pogumovaného hedvábí, který by se při pádu rozevřel a kladl takový odpor vzduchu, aby umožnil bezpečně přistát. Jeho první pokus vážil 70 kg a měl plochu šesti metrů čtverečních, později se rozhodl snížit váhu tím, že nosné tyče nahradil provazy. Při testování svého výtvoru utrpěl řadu zranění, ani pokusy s krejčovskými figurínami nedopadly přesvědčivě. Přesto dostal úřední povolení k předvedení padáku na Eiffelově věži, které provedl za přítomnosti novinářů v neděli 4. února 1912 v osm hodin ráno. Reichelt vyskočil z prvního patra umístěného ve výšce 57 metrů, jeho oblek se však rozevřel jen částečně, nedokázal let ztlumit a vynálezce byl na místě mrtev. Jeho pokus byl také zaznamenán na filmový pás.\n\nNa Reicheltovu myšlenku navázali ve třicátých letech američtí kaskadéři, za prvního úspěšného uživatele létajícího obleku je označován Rex Finney. Rozvoj syntetických materiálů umožnil v devadesátých letech vznik nového extrémního sportu, nazvaného wingsuiting.\n\n"}
{"id": "1294458", "url": "https://cs.wikipedia.org/wiki?curid=1294458", "title": "TSV Schwaben Augsburg", "text": "TSV Schwaben Augsburg\n\nTSV Schwaben Augsburg (celým názvem: Turn- und Sportverein 1847 Schwaben Augsburg e. V.) je německý sportovní klub, který sídlí v bavorském městě Augsburg. Založen byl v roce 1847 pod názvem Augsburger Freiwillige Feuerwehr. Fotbalový oddíl byl založen v roce 1907. Svůj současný název nese od roku 1941. Fotbalový oddíl od sezóny 2017/18 působí v Bayernlize Süd, páté německé nejvyšší fotbalové soutěži. Své domácí zápasy odehrává na Ernst-Lehner-Stadionu s kapacitou 5 000 diváků. Klubové barvy jsou liliová a bílá.\n\nMimo mužský fotbalový oddíl má sportovní klub i jiné oddíly, mj. oddíl badmintonu, basketbalu, boxu, krasobruslení, faustballu, šermu, pozemního hokeje, lehké atletiky, tenisu, stolního tenisu, gymnastiky a zimních sportů.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1294459", "url": "https://cs.wikipedia.org/wiki?curid=1294459", "title": "Liberalismus v Evropě", "text": "Liberalismus v Evropě\n\nLiberalismus v Evropě („Evropský liberalismus“) je politická ideologie, která podporuje širokou míru tradičních osobních svobod a ústavně omezenou a demokraticky odpovědnou vládu. To také zahrnuje přesvědčení, že vláda by měla pomáhat snižování chudoby a vypořádávat se s dalšími sociálními problémy, to však ale nikoli pomocí radikálních změn struktury společnosti. Příznivci klasického liberalismu jsou zastoupeni především v centristických politických stranách a hnutích. Příznivci ostatních forem liberalismu se však sdružují na obou stranách politického spektra.\n\nEvropští liberálové nacházející se v pravém středu politického spektra upřednostňují omezený zásah vlád do ekonomiky. Většina z nich jsou také příznivci konzervativního liberalismu či liberálního konzervatismu.\n\nStředo-levicoví evropští liberálové jsou zastoupeni hlavně v sociálně demokratických stranách, kteří jsou také většinou zároveň příznivci třetí cesty, liberálního socialismu nebo sociálního liberalismu. Mohou se dále dělit podle jejich přístupu k regulaci ekonomiky.\n\nEvropský liberalismus bývá někdy označován jako jakýsi oponent amerického liberalismu. Evropský liberalismus je však obecný název pro liberalismus praktikovaný politickými stranami v Evropě s mnoha různými variacemi, zatímco americký liberalismus má blízko k evropské sociální demokracii či sociálnímu liberalismu. Americký liberalismus je také jedna z hlavních ideologií Demokratické strany.\n\nEvropský liberalismus bývá také používán jako označení pro evropské politické strany, které jsou proevropské a prosazují nějaké formy liberalismu. Jsou to tedy hlavně středo-pravicová Evropská lidová strana, středo-levicová Strana evropských socialistů a centristická Aliance liberálů a demokratů pro Evropu.\n"}
{"id": "1294461", "url": "https://cs.wikipedia.org/wiki?curid=1294461", "title": "Vícekriteriální analýza variant", "text": "Vícekriteriální analýza variant\n\nJako vícekriteriální analýza variant či též vícekriteriální hodnocení variant, zkráceně VAV nebo VHV, se označuje subdisciplína vícekriteriálního rozhodování, kdy je množina posuzovaných variant popsána explicitně konkrétním výčtem všech prvků. Vedle vícekriteriálního programování tak jde o jednu ze dvou základních částí vícekriteriálního rozhodování. Jedná se o postupy podporující komplikovaná rozhodnutí, při kterých je potřeba posoudit varianty více hledisek. Jednotlivá hlediska jsou vyjadřována ve formě kritérií. Obvyklým cílem vícekriteriálního rozhodování je vybrat jednu z množiny posuzovaných variant, případně seřadit varianty podle výhodnosti dle daných preferencí.\n\nJedním ze základních pojmů vícekriteriální analýzy variant jsou informace. Ty můžeme dělit na:\n\nDalším pojmem jsou kritéria, to jsou hlediska použitá pro hodnocení. Podle jejich kvantifikovatelnosti je lze rozdělit na:\n\nKritéria lze dále rozdělit podle jejich povahy na:\nPřed hodnocením je potřeba kritéria převést na jeden typ. Obvykle se používá maximalizační. V dalším textu se bude předpokládat, že všechna kriteria jsou použita jako maximalizační. \n\nPro vícekriteriální analýzu variant se pokoušíme vyjádřit důležitost jednotlivých kriterií vůči ostatním kriteriím. Kvantifikace preferencí kriterií se nazývá váha kritérií. V případě že máme k dispozici kardinální informace o kriteriích, můžeme stanovit váhy kriterií relativně jednoduše. V případě, že máme jen ordinální informace, použijeme některou z metod stanovení vah kritérií.\n\nPro hodnocení variant jsou definovány pojmy popisující vztahy mez variantami nebo konkrétní variantu.\n\nPodle dominance varianty rozeznáváme:\nDominovaná varianta je ta, která je ve všech kritériích rovna nebo horší než varianta dominující.\n\nPřevod minimalizačního kritéria na maximalizační je možno udělat například tak, že zvolíme nejvyšší hodnotu jako základ a ostatní hodnoty od ní odečteme. Příklad převodu minimalizačního kritéria na maximalizační na spotřebě auta:\n\nTak je dosaženo toho, že spotřeba je převedena na maximalizační kritérium.\n\nPro stanovení vah kritérií se používají metoda pořadí, metoda bodování a různé metody párového porovnání.\n\nMetoda pořadí: Stanovíme pořadí kritérií a tím přidělíme kritériím body. Součet bodů nám dá hodnotu, kterou použijeme jako jmenovatel. Pro čtyři kritéria máme pořadí 1; 2; 3 a 4. Tedy 4 body, 3 body, 2 body a 1 bod, celkem 10 bodů. První kritérium má potom váhu 4/10, druhé 3/10, třetí 2/10 a poslední 1/10 (ve zlomcích ⅖; 3/10; ⅕ a 1/10).\n\nU tří kriterií to bude celkem 3 – tedy 3/6; 2/6; 1/6. (Na základě ordinální informace.)\n\nMetoda bodování: Zvolíme škálu, rozdáme body jednotlivým kritériím. Jedná se o metody založené na kardinálních informacích.\n\nExistuje více metod párového porovnání. Některé z nich připouštějí při porovnávání v páru i rovnost, jiné vyžadují vždy stanovit v každém páru pořadí. Příkladem metody vyžadující stanovit pořadí vždy je Fullerova metoda. \n\nNěkteré z metod párového porovnání mohou využívat i kardinální typ informací. Příkladem této metody je Saatovo párové porovnání. Kriteria dáváme do matice. Stanovujeme naši preferenci v řádku oproti sloupci. Dáváme body preference jen liché hodnoty. V pěti stupních je to 1, 3, 5, 7, 9. 1 – kritéria jsou si rovna, 3 – slabá preference, 5 – silná preference, 7 – velmi silná preference a 9 – absolutní preference. Na diagonále tam budou samé jedničky. Pod diagonálou jsou převrácené hodnoty.\n\nIndex konzistence: jestliže A > B a B > C, potom očekávám, že A > C. Hodnota indexu konzistence je 0,1. Spočteme geometrické průměry. Tedy n-tá odmocnina ze součinu celé řady. Tím dostanu Bi pro každé kritérium. Uděláme jejich součet a spočítáme váhy podobně jako při výpočtu vah z pořadí. Jde vlastně o normalizaci, aby se suma normalizovaných hodnot rovnala 1. \n\nPro vlastní výběr variant existuje více metod. Je možné je kombinovat.\n\nAspirační úrovní se rozumí taková hodnota kritéria, pod kterou už jsou hodnoty pro výběr nepřijatelné. Například stanovíme, že minimální požadovaný výkon motoru bude 50 kW, pro spotřebu bude 12l/100 km a podobně. Tato metoda pomáhá rychle eliminovat při výběru z množství variant. Znalost aspirační úrovně dále využívají metoda PRIAM a konjunktivní a disjunktivní metoda \n\nTuto metodu lze použít pro eliminaci dominovaných variant i v případě, že není stanovena váha kritérií. Z definice vyplývá, že dominovaná varianta je ta, tak, která je ve všech kritériích rovna nebo horší než varianta dominující.\n\nPolygonální zobrazení kritérií je grafická cesta výběru dominujících variant. Lze ji realizovat snadno v tabulkovém procesoru, jako je například Excel. Před výběrem je nutno porovnávané hodnoty škálovat. Škálováním se rozumí taková volba hodnot jednotek na jednotlivých osách, aby vznikly graficky porovnatelné obrazce. Vizuálně lze relativně snadněji odlišit varianty, které jsou dominované. Polygonální zobrazení vytvoří n-úhelníky, které reprezentují jednotlivé varianty. N je počet kritérií. Dominované varianty jsou grafickou podmnožinou dominujících variant – tedy jejich grafy jsou na hranici, nebo uvnitř dominujících variant.\n\nPokud máme k dispozici jen ordinální informace o variantách v rámci kritérií, lze použít metodu pořadí, lexikografickou metodu a metodu ORESTE.\n\nTyto metody jsou založeny na výpočtech maximalizace užitku nebo nejmenší vzdálenosti od ideální varianty (příp. nejvzdálenější varianty od bazální varianty).\n\nMezi metody založené na výpočtu maximalizace užitku patří metoda WSA (původem v anglickém ), metoda AHP, bodovací metoda nebo metoda bazické varianty.\n\nMezi metody založené na výpočtu nejmenší vzdálenosti od ideální varianty nebo naopak nejvzdálenější varianty od bazální varianty patří metoda TOPSIS, metoda ELECTRE, metoda PROMETHEE nebo metoda postupné substituce.\n\n\n"}
{"id": "1294463", "url": "https://cs.wikipedia.org/wiki?curid=1294463", "title": "L. Beckmann a spol.", "text": "L. Beckmann a spol.\n\nL. Beckmann a spol., továrna na kůže byla koželužská firma z Předměřic nad Labem, jež přišla do Kuklen v roce 1927 a s různými obměnami zde zůstala až do počátku 50. let 20. století.\n\nTovárník Beckmann zakoupil v roce 1923 někdejší Šolínovu továrnu v Předměřicích nad Labem, kterou proměnil v koželužský závod a později rozšířil své podnikání i na stejný závod v Kuklenách (dříve továrna na kůže firmy J. Seyfried), jenž si pronajal od Kožního družstva řezníků a uzenářů severovýchodních Čech s. r. o. v Pražském Předměstí, které továrnu získalo v roce 1927. Hned poté se začalo s přestavbami továrny. V prosinci 1928 získala firma povolení ke stavbě čisticí stanice v koželužské továrně a v červnu 1929 povolení ke stavbě zděné kolny. V dubnu 1930 byla obecní dávka ze spotřeby světelné elektrické energie paušalována plynárně města Hradce Králové, Škodovým závodům, Kávoprůmyslu a koželužským továrnám A. a J. Nejedlý, F. Hanuš a syn a L. Beckmann a spol.\n\nByl to podnikavý a obchodně zdatný muž s potřebným odborným rozhledem, takže i v dobách, kdy kožařské závody neměly možnost pracovat a některé z nich díky světové hospodářské krizi zastavily výrobu (v Kuklenách továrna Hanuš a syn a továrna akciové společnosti J. Nejedlý a spol.), udržoval v chodu svůj předměřický i kuklenský závod. V Předměřicích nad Labem byla určitou dobu práce v továrně zastavena, v Kuklenách se pracovalo stále. Došlo jen někdy k přechodné redukci zaměstnanců. V roce 1932 v závodě po celý rok pracovalo po 48 hodinách týdně 115 dělníků, 15 úředníků a mistrů. Následujícího roku to bylo 103–126 dělníků a 11 úředníků, přitom bylo dělníkům vyplaceno na mzdách 980 000 Kč a úředníkům 250 000 Kč.\n\nMajitel firmy měl pochopení i pro strádající nezaměstnané a často je podporoval většími peněžitými i věcnými dary, zvláště uhlím, např. v lednu 1931 společnost sebrala 300 Kč na polévky pro děti nezaměstnaných, následujícího roku věnovala nezaměstnaným 200 q uhlí a v roce 1934 dalších 100 q uhlí. Bohužel později firmu těžce zasáhla zpráva o tom, že 25. ledna 1935 zemřel v Hradci Králové oblíbený továrník Richard J. Beckmann.\n\nPřesto firma běžela dál, i když některé kroky jejího vedení byly v rozporu s názory a kroky zesnulého Richarda Beckmanna. Již v roce 1935 bylo navrženo zrušení výroby v najaté továrně v Kuklenách, kde dosud pracovalo asi 98 dělníků. Výroba podešvic měla být zastavena a produkce galanterních usní přenesena do vlastní výroby v Předměřicích nad Labem. V květnu 1935 se tedy začalo s postupným propouštěním dělnictva, které mělo skončit uzavřením závodu do konce června téhož roku. Propuštěno bylo 32 dělníků. Vzhledem ke zmenšenému počtu zaměstnanců volili se jen 4 členové závodního výboru proti 5 dřívějším, přičemž ve starém závodním výboru měli komunisté 3 členy a Unie kožedělniků 2 členy. V květnu 1935 podala obec žádost okresnímu úřadu, aby provoz v továrně nebyl zastaven a o žádosti bylo několikrát intervenováno i jinde, zejm. u vedení společnosti. Práce v továrně tak nakonec nebyla zastavena, naopak na podzim následkem zvýšeného odbytu koží byl provoz zvýšen a ke konci roku 1935 bylo v závodě zaměstnáno 65 dělníků. V následujícím roce však výroba opět klesla, a to díky špatnému odbytu vydělaných koží. 21. srpna 1936 došlo k velkému pobouření dělnictva, protože všem dělníkům byly vyplaceny o 5 procent nižší mzdy, a to i těm, na něž se vztahovala východočeská kolektivní smlouva. To byl jen počátek, protože továrna chtěla přikročit k dalšímu snižování mezd a propouštění zaměstnanců. Dokonce se opět jednalo o zastavení provozu a omezení výroby jen na hlavní továrnu v Předměřicích nad Labem. Ze 62 dělníků by tak ztratilo práci 55. O této věci bylo horečně jednáno ve schůzích městské rady, městského zastupitelstva a ve zvláštní poradní komisi se zástupci firmy Beckmann a zástupci okresního úřadu. O této věci mělo konečně rozhodnout ministerstvo sociální péče, ale díky devalvaci se odbyt koží na podzim značně zvýšil a provoz v továrně nebyl zastaven.\n\nNaštěstí tedy kuklenský závod přežil a jako jediný svého druhu fungoval v Kuklenách až do příchodu německých okupantů, kteří tento židovský závod zarizovali a zpočátku jeho rozvoji nebránili, protože již v březnu 1940 bylo uděleno povolení k užívání kotelny a přístavby při čp. 110 a v květnu téhož roku byl správcem firmy ustanoven Leo Seyfried. V předměřickém závodě se nepracovalo a fungovala v něm až do poválečného období firma ing. Grossmanna, vyrábějící izolace z papíru a umělé vlny. Podobně však dopadl i kuklenský podnik, neboť výše zmíněné kožní družstvo bylo pod nátlakem německých úřadů roku 1941 donuceno prodat nemovitosti a veškeré strojové zařízení s příslušenstvím německé firmě Schramek a Teltscher K. G., Lederfabrik, která tu dokonce za 2. světové války zřídila skladiště a zamýšlela vybudovat i protiletecký úkryt. V roce 1946 byla továrna vrácena původnímu majiteli, ale již následujícího roku byl jako vlastník zmíněn Ing. Jindřich Capoušek – Továrna na usně.\nTovárna byla znárodněna v roce 1948 podle Vyhlášky ministra průmyslu ze dne 27. června 1948 o znárodnění podniků podle zákona č. 114/1948 Sb.\n"}
{"id": "1294465", "url": "https://cs.wikipedia.org/wiki?curid=1294465", "title": "Góvind Singh", "text": "Góvind Singh\n\nGuru Góvind Singh (22. prosince 1666, Patna - 7. října 1708, Nanded), rodným jménem (do 1699) Góvind Rai, byl indický náboženský vůdce, nejvyšší postava sikhského náboženství, tzv. desátý guru (deváté vtělení prvního gurua Guru Nánaka), básník a filozof.\nKdyž byl jeho otec, devátý guru sikhismu Guru Tegh Bahadur, popraven za to, že odmítl přijmout islám, Góvind Singh se oficiálně, v devíti letech, stal nejvyšší autoritou sikhů. Jeho čtyři synové zahynuli ještě během jeho života, učinil tedy převrat v tradici a prohlásil, že další vtělení prvního gurua již nepřijde, respektive, že posledním. věčným guruem se stane sbírka posvátných písem jeho devíti předchůdců, kniha od této chvíle zvaná \"Guru Granth Sahib\" (1706). Sám napsal řadu textů, které byly po jeho smrti shrnuty do knihy nazvané \"Dasam Granth\", dnes druhé nejposvátnější knihy sikhismu. Je mu připisováno rovněž autorství básnické knihy \"Sarbloh Granth\".\n\nDo dějin sikhismu také přispěl založením sikhské armády nazvané \"Khalsa\" (v překladu: Čistí) roku 1699, která měla náboženství chránit především před agresivním islámem, a také představením Pěti \"ks\", tedy pěti základních rituálních pravidel této ozbrojené složky náboženství: nestříhání vlasů (\"kesh\"), užívání dřevěného hřebenu (\"kangha\"), železný nebo ocelový náramek na zápěstí (\"kara\"), nošení meče (\"kirpan\"), krátké kalhoty (\"kacchera\"). Sám vedl armádu ve čtrnácti válkách proti muslimům. Všechny jeho děti muslimové buď zabili v boji nebo umučili, jeden z nich byl upálen v pěti letech.\n\nVydal také několik náboženských příkazů, které sikhy více oddělili od muslimů, například zákaz jíst maso zvířat zabitých rituálním způsobem, tedy zejména halal, či zákaz příslušníkům khalsy mít sex s muslimskými ženami.\nDeora, Man Singh (1989). \"Guru Gobind Singh: a literary survey.\" New Delhi: Anmol Publications. ISBN 978-81-7041-160-4.\n"}
{"id": "1294466", "url": "https://cs.wikipedia.org/wiki?curid=1294466", "title": "At the Edge of Time", "text": "At the Edge of Time\n\n\n\n"}
{"id": "1294468", "url": "https://cs.wikipedia.org/wiki?curid=1294468", "title": "Následníci 2", "text": "Následníci 2\n\nNásledníci 2 (v originále \"Descendants 2\") je sequel k předchozímu dílu Následníci. Film pochází z produkce Disney Channel. Světovou premiéru měl v USA 21. července 2017 v pěti různých amerických stanicích ABC, Disney XD, Freeform, Lifetime and Lifetime Movies a v Česku měl premiéru 9. září 2017. Novou hlavní postavou je Uma, kterou ztvárňuje China Anne McClain. Trailer s českým dabingem byl vydán 21. srpna 2017 a speciální dabovaná ukázka 17. srpna 2017.\n\nBen je nyní králem Auradonu a pokouší se pomáhat Mal, Evie, Carlosovi a Jayovi, aby se přizpůsobili životu v Auradonu. Nicméně, když Mal podlehne tlaku královské perfektnosti, vrátí se na Ostrov ztracených. Evie, Carlos a Jay musí pomáhat Benovi, aby se spolu s Benem vrátili na ostrov a našli Mal. Mal je šokována, když najde Umu (dcera Uršuly) a její přátele Harryho (syn kapitána Hooka) a Gila (syn Gastona), kteří převzali místo vládce ostrova.\n\n"}
{"id": "1294473", "url": "https://cs.wikipedia.org/wiki?curid=1294473", "title": "Dimitrij Plichta", "text": "Dimitrij Plichta\n\nDimitrij Plichta (21. května 1922 České Budějovice – 10. srpna 2004 Dolní Sytová, Háje nad Jizerou) byl slovenský režisér a scenárista, tvůrce desítek dokumentárních, většinou populárně naučných filmů. Zemřel ve věku 82 let ve svém domě v Dolní Sytové v Jizerských Horách na severu Čech.\n\nDimitrij Plichta studoval na gymnáziu a konzervatoři v Brně. Po válce studoval estetiku na Filozofické fakultě Univerzity Karlovy v Praze. Nejprve působil jako rozhlasový režisér, později v období let 1949–1970 jako režisér dokumentárních a populárně-vědeckých filmů ve Studiu krátkých filmů v Bratislavě. V tomto období se podílel na vzniku filmů jako \"Loutkové divadlo\", \"Putovní tábor\", \"Děti žalují\", \"Víno\" a jiné. Od roku 1959 působil už i jako režisér hraných filmů.\n\nFilm \"Kto si bez viny\" () je celovečerním hraným debutem Dimitrije Plichta, který kromě režie k filmu napsal námět i scénář. Snímek vypráví tragický příběh mladého Roma Vinca (Ján Mistrík). Ten je během základní vojenské služby přinucen žít v kolektivu lidí, kteří mu nechtějí ani nemohou rozumět. Napětí vyvrcholí, když se Vincovi kamarádi rozhodnou, že mu jménem jeho ženy Šujan (Marie Málková) napíší dopis, že mu je nevěrná. Autenticky hlavně působí záběry a také vedlejší postavy z romské osady. V podstatě lineární příběh o jednoduchém Romovi je doplněn hudbou Ilji Zeljenky. Téma filmu ovlivnilo Plichtův dokument \"Upřeně Roma\", při jehož natáčení se hlouběji přiblížil k romské problematice. Film je také inspirovaný skutečnými událostmi a příběhy, které zažil Plichta při natáčení dokumentu \"Upřeně Roma\". Avšak podobně jako v jeho dalších hraných filmech se Plichta soustřeďuje především na psychologickou rovinu příběhu, mravnost, lidské charaktery a motivace jejich řízení.\n\nDramatický příběh \"Šerif za mrežami\" () z prostředí nápravně výchovného ústavu pro mladistvé je dalším filmem Dimitrije Plichty na kterém se podílel režijně a zároveň i v rámci námětu a scénáře. Mladý Jakub se z falešné solidarity nechá odsoudit za krádež místo „šerifa“ jejich party. Doufá, že „šerif“ jeho gesto ocení. Toto přesvědčení mu dodává sílu vydržet nesnesitelné poměry v ústavu. Plichta ukazuje množství pokřivených charakterů mladých lidí v nápravnéhm ústavu pro mladistvé. A nastoluje otázku, zda je vůbec možné se napravit. Film má mozaikovitou strukturu, přesto působí vysoce autentickým dojmem, čemuž napomáhá kromě reálného prostředí ústavu v Libkovicích civilní herectví, kombinace herců s neherci a také dokumentaristicky laděná vizuální stránka.\n\nVe filmu \"Láska neláskavá\" () se divák dostává tentokrát do prostředí vězení. Dívka (Andrea Čunderlíková) je odsouzena za zabití člověka. Ve vězení vzpomíná na to, co zažila, až ji to přivedlo až do vězení. Měla těžký život – nenašla pochopení u vlastních rodičů a zločin, za který je uvězněna, spáchala v afektu. Film zobrazuje bezvýchodnou situaci mladého člověka, který se dostane na špatnou cestu, ze které už návrat není možný. Některé scény se přímo natáčely v skutečných věznicích v Břeclavi a Pardubicích. Kameramanem tohoto Plichtová snímku byl Vincent Rosinec.\n\nDimitrij Plichta natočil mnoho dokumentů různé metráže. Cestopisné dokumenty a zdravotnické dokumenty měly sloužit jako osvěta, natáčel též krátké dokumenty z prostředí divadla a jiné.\n\nStředometrážní film z poloviny padesátých let zachycuje život Romů v Československu. Plichta zde poprvé v Československu zachytil romskou otázku a problémy s ní spojené, především sociální a společenskou zaostalost Romů. \"\"Tento středometrážní film je určen pro nejširší distribuci, zvláště však tam, kde žijí občané Cikánské národností. Je dokumentem toho, že v naší socialistické vlasti slouží lékař všem a všude, a to i tam, kde musí napřed bojovat s nevzdělanosti, pověře, bázni.\"\" (Filmový přehled 10/1956)\n\nCelovečerní barevný dokument zachycuje průběh plavby dvou sportovních lodí Horizont a Albatros se šestičlennou posádkou přes Atlantik v roce 1968. Jde o do jisté míry experimentální cestopisno-dobrodružně-dokumentární film. Filmem diváka doprovází vypravěč Leopold Haverl. Plavby se zúčastnil i samotný Plichta jako člen posádky jedné z lodí. Před samotnou plavbou byla posádka podrobena i psychologickým testům. \"\"Z domu jsme odešli jako vynikající kolektiv, ale na moři nás zůstalo šest jednotlivců. Je to asi obdobné, jako když šla výprava na Hindúkuš, byli přivázáni na jednom laně a při tom si dávali po hubě.\"\" řekl Plichta v rozhovoru s Richardem Blechou. Hudbu k dokumentu složil Štěpán Koníček, který s Plichtou vícekrát spolupracoval při hraných filmech.\n\nDimitrij Plichta se ve své tvorbě soustředil především na populární, dokumentárně naučné snímky s různou problematikou. V rámci jeho hrané tvorby, která není až tak rozsáhlá se soustředil především na problémy mladých v současné společnosti. Jeho filmy se snaží zachytit křehkost lidských vztahů a citů. Většinou staví Plichta své hrdiny hraných filmů do hraničních situaci (zabití, krádež ...) v prostředích, které jsou samy o sobě náročné na psychiku člověka (vězení, nápravný ústav). Díky všem těmto prostředkům ale dokáže odhalovat skutečné charaktery lidí, bez vnější přetvářky. \"\"Člověk se v jistých chvílích stává egoistou,\"\" řekl Plichta při rozhovoru o jeho plavbě po Atlantiku a filmu \"Ztroskotá zítra\". Pravdivost tohoto tvrzení mnohokrát potvrzuje i ve svých hraných snímcích. I v jeho hraných filmech je cítit silný vliv dokumentární tvorby – filmy působí civilně a velmi autenticky. I v rámci vizuální stránky i syžetu. Ve všech svých celovečerních hraných filmech, kromě postu režiséra, je i autorem námětu a scénářů. Kromě filmu \"Koliesko\" (), kde je autorem námětu Milan Ferko, jde o adaptaci jeho novely \"Dobrodružstvo s kolieskom\" (). Plichta neměl stabilní štáb spolupracovníků, avšak na všech jeho hraných filmech (kromě debutu \"Kto si bez viny\" () komponoval hudbu významný hudební skladatel Štěpán Koníček.\n\nKromě filmů se Dimitrij Plichta podílel i na vzniku několika divadelních her.\n\n\n\n\n"}
{"id": "1294474", "url": "https://cs.wikipedia.org/wiki?curid=1294474", "title": "Kord Ptáčník", "text": "Kord Ptáčník\n\nKord Ptáčník, výroba likérů a lihovin v Hradci Králové byla potravinářská firma z Kuklen, která vyráběla lihoviny.\n\nNa počátku firmy Kord Ptáčník, výroba likérů a lihovin v Hradci Králové, stál velkoobchod s nápoji Kocan-Ptáčník, který roku 1934 ve městě zřídil Jan Ptáčník (17. května 1909 – 8. října 1987). Později, v roce 1941, založil v Kuklenách výrobnu lihovin, která si svoji samostatnost udržela až do únorového převratu v roce 1948, kdy se po znárodnění stala závodem podniku Východočeské lihovary a octárny a majitel byl odsouzen na 4 roky do vězení za údajnou spolupráci s Němci, přestože byl s Jaroslavem Iblerem organizoval odbojovou síť a později byl velitelem kontroverzní partyzánské divize Václavík.\n\nToto seskupení lihovarů a octáren trvalo jen několik let, neboť polovina 50. let přinesla další reorganizaci průmyslu a lihovary byly slučovány s konzervárnami. Podnikové ředitelství nově vzniklých Východočeských konzerváren a lihovarů se přesunulo do Nového Města nad Metují a kuklenská výrobna se stala jeho součástí. V roce 1963 se objevil nad firmou velký stín v podobě případu rozkrádání.\n\n24. června 1991 začala v restituovaném závodě vyrábět lihoviny komanditní společnost Kord Ptáčník, jejímž komplementářem byl syn zakladatele továrny Milan Ptáčník (26. března 1938 – 3. dubna 2007) a komandistou Jan Ptáčníková, dcera zakladatele. Z jejích výrobků jmenujme Vodka Kord, Vodka Cassis, Vodka Výlet, Vodka Dvořák (vyráběno pro společnost Vins-de-France, později Belvedére), Distilled London Dry Gin, Gin Tonic, Zubrovka, Zubrovka rosé, Taffia rhum, Tuzemský rum, Bohemian Kümmel Liqueur, Cherry Morella, Manager Liqueur, Strawberry Liqueur, Raspberry Liqueur, Apricot Liqueur, Blackberry liqueur, Creme De Cococa, Creme De Menthe. V roce 1995 obdržel značku Czech Made za svoji vodku Dvořák.\n\nPrávní poměry se řídily společenskou smlouvou ve znění z 10. června 1991 a jejím dodatkem z 22. července 1993. Společnost byla zrušena smrtí komplementáře Milana Ptáčníka a k 3. dubnu 2007 vstoupila do likvidace. Usnesením Krajského soudu v Hradci Králové z 19. března 2008 byl jmenován likvidátor společnosti Petr Vítek. Společnost zanikla 15. dubna 2009 výmazem z obchodního rejstříku a jeho důvodem bylo zamítnutí insolvenčního návrhu ze 4. prosince 2008 pro nedostatek majetku, přičemž v průběhu likvidace byly zjištěny závazky dlužníka v celkové výši 12 750 376,11 Kč. Areál továrny byl postupně zbourán v letech 2010–2011.\n"}
{"id": "1294475", "url": "https://cs.wikipedia.org/wiki?curid=1294475", "title": "Beyond the Red Mirror", "text": "Beyond the Red Mirror\n\n\n\n"}
{"id": "1294488", "url": "https://cs.wikipedia.org/wiki?curid=1294488", "title": "Bublavský potok", "text": "Bublavský potok\n\nBublavský potok () je levostranný přítok Svatavy v okrese Sokolov v Karlovarském kraji. Délka toku měří 6,4 km.\nPlocha povodí činí 7,4 km².\n\nPotok pramení severovýchodně od Bublavy v Krušných horách při jihozápadním okraji Přírodním parku Přebuz. Od pramene teče jižní směrem a tento směr si udržuje po celou délku toku. Protéká třemi rybníky, obtéká nejprve pod severním, později západním svahem Olověného vrchu (802 m). Pokračuje údolím podél silnice z Bublavy přes Tisovou do Kraslic. \n\nNad levým břehem se zvedá prudký svah vrchu Tisovec (807 m) s četnými skalkami a suťovými poli po těžbě měděné rudy chalkopyritu.\nPřes Tisovou přitéká do Kraslic, kde se u supermarketu Albert vlévá zleva do Svatavy na jejím 26,4 říčním kilometru.\n\nV souvislosti s Bublavským potokem jsou často uváděny i \"Bublavské vodopády\", někde též jako \"Vodopád na Stříbrném potoce u Bublavy\". \nTyto vodopády nejsou ovšem ani na Bublavském potoce, ani na Stříbrném potoce. Nacházejí se na nepojmenovaném potoce, jenž teče souběžně s Bublavským potokem a ústí do Stříbrného potoka.\n\n"}
{"id": "1294497", "url": "https://cs.wikipedia.org/wiki?curid=1294497", "title": "Římskokatolická farnost Nedakonice", "text": "Římskokatolická farnost Nedakonice\n\nŘímskokatolická farnost Nedakonice je územní společenství římských katolíků s farním kostelem svatého Floriána v děkanátu Uherské Hradiště.\n\nPrvní písemná zmínka o obci pochází z roku 1220. Koncem roku 1420 došlo na Moravě k pokusu založit husitský tábor. Podle soudobého kronikáře Vavřince z Březové vznikl tento tábor v Nedakonicích, kde se koncem roku 1420 a počátkem roku 1421 shromáždili sedláci a zemané pod vedením kněží Bedřicha ze Strážnice a Tomáše z Vizovic. Z Nedakonic podnikli moravští táboři počátkem roku 1421 několik výpadů proti okolním klášterům a městům. V polovině ledna zpustošili a vypálili velehradský klášter, upálili zde několik mnichů a po jejich nájezdu zůstal klášter na několik let opuštěný. Tyto válečné události těžce poznamenaly vesnici a její obyvatele. Velehradskému klášteru vesnice patřila až do roku 1784, kdy byl klášter zrušen.\n\nObec patřila do farnosti Polešovice. Na jaře 1932 se začalo se stavbou kostela. Kostel a farní budova byly vysvěceny 21. října 1934. Pozemky pod farní budovou a přilehlou zahradou museli koupit občané Nedakonic a zaplatili klášteru na Velehradě za pozemky 16 000.-Kč. Po výstavbě hřbitova se obec Nedakonice mohla stát farností nezávislou na farnosti Polešovice. Samostatná farnost Nedakonice vznikla v roce 1941.\n\nOd října 2013 je farářem R. D. ICLic. Mgr. Josef Rýznar.\nPravidelně se konají duchovní obnovy, setkání společenství, výuka náboženství, při bohoslužbách zpívá schola.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky 58 724 korun.\n\n"}
{"id": "1294499", "url": "https://cs.wikipedia.org/wiki?curid=1294499", "title": "Ketevan Mučednice", "text": "Ketevan Mučednice\n\nKetevan Mučednice (cca 1560 – 13. září 1624) byla královnou Kachetského království ve východní Gruzii. Byla zabita v Šírázu v Íránu po dlouhém mučení safíovskými suzerény z Gruzie za odmítnutí vzdát se křesťanství a konvertovat k islámu.\n\nKetevan se byla dcerou prince Ašotana z dynastie Muchrani (Bagrationové) a manželkou prince Davida Kachetie, budoucího krále Davida I. Kachetského v letech 1601–1602. Po Davidově smrti se Ketevan zabývala náboženskými stavbami a charitou. Nicméně když Davidův bratr Konstantin zabil svého vládnoucího otce Alexandra II. a v roce 1605 si s podporou íránských Safíovců uzurpoval korunu, shromáždila Ketevan kachetské šlechtice a s armádou vyrazila proti otcovrahovi. Uzurpátor zemřel v bitvě. Podle safíovského úředníka a kronikáře, Fażliho Ḵuzāni, prokázala Ketevan charakteristické milosrdenství Konstantinovým přeživším stoupencům a důstojníkům. Nařídila, aby se se zraněnými nepřátelskými vojáky zacházelo odpovídajícím způsobem a přijala je, pokud chtěli. Muslimští obchodníci, kteří utrpěli ve válce, byli kompenzováni a osvobozeni. Ketevan nechala Konstantinovo tělo v klidu poslat do Ardabílu.\n\nPo povstání vyjednala se šáhem Abbásem I. Velikým, který byl nadřízený nad Gruzií, aby potvrdil jejího nezletilého syna Teimuraze kachetským králem, zatímco ona převzala funkci regenta.\n\nV roce 1614 poslal Teimuraz Ketevan jako vyjednavačku k šáhovi Abbásovi, Ketevan se stala čestným rukojmím v neúspěšném pokusu zabránit tomu, aby bylo kachetské království napadeno Íránem. Několik let byla držena v Šírázu, dokud jí Abbás I. nenařídil zříci se křesťanství, což odmítla a v roce 1624 byla umučena rozžhavenými kleštěmi. Části jejích pozůstatků byly tajně převezeny portugalskými katolickými misionáři z řádu augustiniánů, očitými svědky mučednictví, do Gruzie a pohřbeny v klášteře Alaverdi. Zbytek jejích pozůstatků byl údajně pochován v augustiniánském kostele v Goy v Indii.\n\nKrálovna Ketevan byla kanonizována patriarchou Zachariášem z Gruzie a den 13. září byl Gruzínskou pravoslavnou církví zaveden jako její vzpomínkový den.\n"}
{"id": "1294500", "url": "https://cs.wikipedia.org/wiki?curid=1294500", "title": "Alfréd Vajaji", "text": "Alfréd Vajaji\n\nAlfréd Vajaji (* 27. září 1969 Slavičín) je bývalý slovenský fotbalový útočník.\n\nOdchovanec Brodského hrál v České republice za SK Tatran Poštorná, kde na sebe upozornil výkony v Moravskoslezské fotbalové lize a Poháru Českomoravského fotbalového svazu (dnes FAČR) v sezoně 1994/95.\n\nVe středu 21. září 1994 vstřelil vítězný gól v zápase 3. kola Poháru ČMFS proti prvoligovému mužstvu Boby Brno, které poštorenští překvapivě porazili 2:1 (brněnští vedli brankou Cupáka, těsně před poločasem srovnal z pokutového kopu M. Látal). Třetiligová Poštorná, která nejprve přešla přes dva divizní soupěře – v 1. kole výhrou 5:2 na hřišti Dolního Němčí ze skupiny D a ve 2. kole nejtěsnějším vítězstvím na hřišti Slezanu Frýdek-Místek ze skupiny E – poté ve 4. kole na domácím hřišti zaskočila dalšího prvoligového soupeře. Brankami Šindeláře (80. minuta) a K. Kulyka (89., Poštorná hrála od 81. minuty v deseti bez vyloučeného Petrovského) vyrovnala dvougólový náskok Sigmy Olomouc (2:2), aby nakonec vyhrála penaltový rozstřel v poměru 3:1 (hráno 5. října 1994) a postoupila do čtvrtfinále pohárové soutěže. V něm 19. dubna 1995 nestačila na obhájce trofeje a pozdějšího finalistu, prvoligovou Viktoriu Žižkov, které na Žižkově podlehla 0:5 brankami Krejčíka (2), Poborského, Jančuly a Notina.\n\nZ Poštorné zamířil do Rakouska, kde hrál v ročníku 1995/96 čtvrtou nejvyšší soutěž za Austriu Klagenfurt, s níž postoupil do 3. nejvyšší soutěže. Začátkem listopadu 1996 se vrátil na Slovensko, když se stal hráčem MŠK Petrimex Prievidza. V Prievidzi si zahrál I. slovenskou ligu, v níž vstřelil jeden gól.\n\nOd 31. července 1997 do 30. srpna téhož roku byl hráčem izraelského prvoligového klubu Maccabi Petah Tikva. Od září 1997 do první poloviny února 2001 byl opět hráčem Brodského. Kariéru uzavřel v nižších rakouských soutěžích.\n\n\n"}
{"id": "1294501", "url": "https://cs.wikipedia.org/wiki?curid=1294501", "title": "Zálužský hrad", "text": "Zálužský hrad\n\nZálužský hrad je zaniklý hrad západně od Hořovic v okrese Beroun. Stával na táhlém návrší s nadmořskou výškou 424 metrů v katastrálním území Osek u Hořovic. Založen byl nejspíše ve čtrnáctém století a v první polovině šestnáctého století se uvádí jako pustý.\n\nZa prvního majitele hradu je považován Zbyněk ze Záluží, který zemřel okolo roku 1358. V roce 1353 se ve velkém sále konaly zásnuby Markvarta ze Záluží s Adličkou z Valdeka. Po nějakém čase Markvart Adličku opustil, a v roce 1357 se oženil s výrazně starší Vaňkou z Fursperka. Po sedmi letech opustil i ji, a žil znovu s Adličkou. Vaňka podala na Markvarta církevní žalobu, ale výsledek duchovního soudu neznáme.\n\nNejspíše v roce 1484 hrad získali páni z Gutštejna, kterým patřil nedaleký Žebrák a kteří u něj začali vybírat na silnici clo. Král Vladislav Jagellonský před rokem 1495 hrad věnoval bratrům Janovi a Kunatovi Pešíkům z Komárova, kteří ho připojili ke komárovskému panství. Hrad ztratil svou sídelní funkci a postupně zanikl. Později bylo hradní zdivo rozebráno na stavbu ovčína a na přelomu devatenáctého a dvacátého století na jeho místě vznikla rozhledna.\n\nO stavební podobě vzhledem k mladším zásahům téměř nic nevíme. August Sedláček zaznamenal šíjový příkop, za kterým stály pozůstatky hradby, členitou plochu hradního jádra a zeď s portálem, který byl znovu zasypán. Velkou část hradu poškodila výstavba vodárny v roce 1954, při jejíž stavbě bylo nalezeno torzo budovy z kvalitního zdiva. Předpokládá se, že příkop obepínal celý obvod hradu.\n\n\n"}
{"id": "1294502", "url": "https://cs.wikipedia.org/wiki?curid=1294502", "title": "Josef Doucek, továrna papírového zboží, tiskárna a velkoobchod papírem", "text": "Josef Doucek, továrna papírového zboží, tiskárna a velkoobchod papírem\n\nJosef Doucek, továrna papírového zboží, tiskárna a velkoobchod papírem byla papírenskou výrobní a obchodní společností, jež vznikla v roce 1914 na Pražském Předměstí u Hradce Králové a zanikla po roce 1948.\n\nV roce 1914 se na Pražském Předměstí usadil Josef Doucek a zařídil v Nerudově ulici čp. 149 výrobu papírových kornoutů, sáčků a jiného zboží z papíru.\n\nTato firma přečkala úspěšně 1. světovou válku a po vzniku ČSR se nadále rozvíjela. V únoru 1929 bylo Josefu Douckovi povoleno užívání skladiště a v roce 1931 byla příznivě vyřízena jeho žádost o udělení povolení druhého lisu šlapacího a 1 rychlolisu. Zde je však třeba dodat, že roku 1929 byl jeho dům čp. 149 vyvlastněn kvůli přeložení erární silnice a s tím spojené stavbě podjezdu do Kuklen. Poté podnikal ve stejné ulici v domě čp. 113 (dnes Všehrdova ulice čp. 113). Povolení k přeměně 1 bytu v čp. 113 v živnostenskou provozovnu obdržel od okresního úřadu v roce 1930. O rok později přistavoval k novému sídlu nádvorní dílnu a sklad. 3.-17. června 1934 se zúčastnil II. Orientačního trhu obchodu, živností a průmyslu v Hradci Králové pod protektorátem městské rady královéhradecké. Se svými výrobky se však účastnil i jiných výstav a soutěží. Téhož roku zažádal o stavbu garáže a jeho žádost byla kladně vyřízena.\n\nV březnu 1933 oslavil Josef Doucek kulaté 50. narozeniny. Samozřejmostí pro něj byla pomoc potřebným, např. v prosinci 1933 při vánoční nadílce dětem nezaměstnaných a sirotkům firma věnovala papírové sáčky, jakož i potřebný obalovací papír, ale vedle toho bylo poukázáno množství peněz na různé sbírky. Zároveň působil též jako městský zastupitel a člen městské rady na Pražském Předměstí, kde zastupoval stranu živnostenskou. Dlouhou dobu vedl také městský finanční referát.\n\nMajitel dokázal úspěšně vést tuto společnost i v období německé okupace, přičemž v roce 1940 mu okresní úřad odsouhlasil rozšíření jeho papírnické živnosti.V témže roce zřídil na svém podniku novou fasádní omítku. Jedny z posledních zmínek o firmě se objevují v týdeníku Štít z 28. června 1945, kdy Josef Doucek hledal účetního, a v Pochodni z 21. června 1946. Jeho živnost musela zaniknout po roce 1948.\n"}
{"id": "1294503", "url": "https://cs.wikipedia.org/wiki?curid=1294503", "title": "Diskografie Blind Guardian", "text": "Diskografie Blind Guardian\n\nDiskografie Blind Guardian uvádí seznam doposud vydaných alb německé powermetalové hudební skupiny Blind Guardian založené v roce 1984 v Krefeldu. Ta zatím vydala deset studiových, dvě koncertní, dvě kompilační a jedno video album. Zároveň má na kontě také jeden box set.\n"}
{"id": "1294505", "url": "https://cs.wikipedia.org/wiki?curid=1294505", "title": "Josef Folwartschny", "text": "Josef Folwartschny\n\nJosef Folwartschny (10. října 1863, Dolní Bludovice – 25. září 1927, Orlová) byl luterský duchovní.\n\nPocházel z Dolních Bludovic. V letech 1889–1907 působil v duchovenské službě v Haliči a na Bukovině. Od roku 1909 působil jako farář v Orlové. V letech 1921–1927 byl seniorem Augšburské církve evangelické ve východním Slezsku v Československu.\n\nByl synovcem seniora Martina Haaseho.\n"}
{"id": "1294508", "url": "https://cs.wikipedia.org/wiki?curid=1294508", "title": "Římskokatolická farnost Ostrožská Nová Ves", "text": "Římskokatolická farnost Ostrožská Nová Ves\n\nŘímskokatolická farnost Ostrožská Nová Ves je územní společenství římských katolíků s farním kostelem svatého Václava v děkanátu Uherské Hradiště.\n\nPrvní zmínky o obci se datují k roku 1258 – jako Dlouhá Ves. Jednalo se o rurální doplněk královského města Uherské Hradiště, roku 1315 byla dle záznamů podřízena uherskohradišťskému městskému právu. Během husitských válek obec zpustla, po nich roku 1464 bylo poprvé použito pojmenování Nová Ves.\n\nNejvětší útrapy obec zažila při dvojnásobném vypálení, a to roku 1663 Turky během Rakousko-Turecké války a 1704–1705 kuruky během Uherského povstání. Vesnice si během 19. století také prošla třemi epidemiemi cholery.\n\nSamostatná fara v Ostrožské Nové Vsi vznikla v období 1492–1497. Před tou dobou byla vesnice přifařena ke Kunovicím. V 16. století se stala nakrátko protestantskou, jelikož zdejší farář Pavel Kyrmezer byl luterán. Za třicetileté války fara v obci zanikla a obec byla přifařena k Uherskému Ostrohu, od roku 1751 sem byl vyslán ostrožský lokátor, za 23 let byla zřízena kuracie a v roce 1855 vznikla jejím povýšením v obci opět autonomní farnost. Přifařeny byly i Chylice.\n\nOd července 2010 byl farářem R. D. Mgr. Josef Kuchař. Toho od července 2019 vystřídal P. Mgr. Jan Žaluda, SDB.\nPravidelně se konají duchovní obnovy, setkání společenství, výuka náboženství, při bohoslužbách zpívá schola.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky 81 183 korun.\n\n"}
{"id": "1294511", "url": "https://cs.wikipedia.org/wiki?curid=1294511", "title": "Zvonařka (Vinohrady)", "text": "Zvonařka (Vinohrady)\n\nZvonařka je místní název části Vinohrad v Praze 2 pojmenované po zaniklé vinici a usedlosti, která se nacházela na Královských Vinohradech (dnes Praha 2–Vinohrady), na ostrohu nad Nuslemi s potokem Botičem a zářezem ulice Bělehradské (dříve Linecké) a svahu přilehlém k supermarketu Billa. Bývalou usedlost dnes připomíná pomístní název \"Zvonařka\", názvy ulic U Zvonařky a Pod Zvonařkou, a název občasně užívané zastávky a obratiště tramvají.\n\n20. května 1884, zároveň s tratí Můstek – Královské Vinohrady, byla v sousedství Zvonařky uvedena do provozu vozovna koňky, označovaná názvem Zvonařka. Byla tvořena halou s dvěma kolejemi a stájemi pro 160 koní. Roku 1900 byl přilehlý úsek trati k hornímu konci Nuselských schodů elektrifikován. Z provozu byla vozovna oficiálně vyřazena po zahájení provozu nové vozovny elektrických drah v Karlíně v roce 1900, její kolejiště je však statisticky vykazováno ještě v roce 1903. 9. září 1904 byl zrušen úsek trati nad Nuselské schody a v Šafaříkově ulici byla ponechána pouze kusá kolej o délce asi 100 metrů pro odstavování vlečných vozů. 19. prosince 1904 byl pozemek s vozovnou prodán továrníkovi O. Skřivanovi, který nechal objekty vozovny zbourat a na pozemku vystavěl nové domy.\n\n29. června 1967 bylo na křižovatce ulic Šafaříkova, U Zvonařky a Záhřebská otevřeno nově vybudované obratiště tvořené vratným trojúhelníkem, dnes již poslední obratiště tohoto typu v Praze. Bylo zamýšleno k používání pouze při výlukách, zastávky nesou název Zvonařka. Kvůli častému parkování automobilů v průjezdním profilu tramvají je nelze využívat pro operativní obracení tramvajových vlaků.\n\nOd 25. 3. 2017 je zde ukončena nostalgická linka č. 23, na kterou jsou vypravovány vozy Tatra T3, T3SU, T3SUCS, T3M a po dokončení oprav i vozy T2R.\n\nV roce 1889 zakoupili pozemky usedlosti Zvonařka manželé Antonín a Josefa Chmelovi a vybudovali zde roku 1894. technicky moderní špičkově vybavenou továrnu, do které přestěhovali svůj podnik na zpracování uzenin. Na místě zbouraných budov postavili v letech 1896–1898 nový reprezentativní obytný dům čp. 65 (dnešní hotel Le Palais, U Zvonařky 65/1, původně ul. Čelakovského), který je tvořen dvojicí třípatrových činžovních domů spojených jednopatrovým křídlem, přičemž jižní křídlo doplňuje nárožní věž kruhového půdorysu (válcový arkýř s věžičkou). Zpracovatelský provoz zahrnoval dílny a rozsáhlé udírny, chladírny a sklady. Výrobní kapacita byla až 5 metrických centů masa za hodinu, udírna měla kapacitu 10 tun masného zboží, sklady byly ve dvoupatrových sklepích. Osvětlení bylo od počátku elektrické, chladicí a výrobní stroje i dynamo pro výrobu elektřiny poháněl parní stroj o síle 50 koní. Stavbu provedl dle vlastních plánů stavitel Josef Martin, strojní vybavení dodala smíchovská továrna Ringhoffer. V činžovním domě č. 65 strávil poslední roky svého života malíř Luděk Marold. Továrna se proslavila zejména výrobou Pražské šunky, kterou rozvážela po celém světě, mimo jiné byla dvorním dodavatelem pro rakouské, bavorské a rumunské panovnické dvory. Roku 1899 zakladatel zemřel, výroba však pokračovala nepřetržitě dál. Koncem 20. let 20. století akciová společnost zaměstnávala na 206 dělníků a 30 úředníků a v Praze měla na 10 filiálních závodů a prodejen. Roku 1950 byl podnik znárodněn a přeměněn na Státní masný průmysl Zvonařka. Vyráběly se zde salámy, špekáčky, tlačenky, játrovky a další výrobky, avšak areál byl zanedbáván a chátral a technologie stárla. \n\nStátní masný průmysl v 70. až 80. letech otevřel nové provozy v Písnici a Čakovicích na okraji Prahy. Kouř, smrad, hluk z expedice a častý provoz dodávkových a nákladních aut se stal na Zvonařce předmětem protestů místních obyvatel. Roku 1983 byl provoz uzavřen.) Po skončení výroby areál značně chátral.\n\nPo sametové revoluci v roce 1989 byl objekt koupen soukromým investorem. V 90. letech se majitelem celého komplexu stala firma UBM Bohemia. Ta rozhodla o rekonstrukci památkově chráněného obytného objektu a na místě bývalých provozních objektů chtěla postavit rezidenční a administrativní centrum. Proti tomu se zvedla vlna odporu, která však investora neodradila. V roce 1997 byly zahájeny demoliční práce bývalých výrobních provozů, na kterých se podílel unikátní bagr s ramenem dlouhým 27 metrů. \n\nV památkově chráněné obytné budově byly zrekonstruovány byty s freskami, které jsou pravděpodobně dílem zdejšího obyvatele, malíře Luďka Marolda, a budova byla přeměněna na pětihvězdičkový hotel Le Palais. Na místě zbouraných provozních budov vznikl komplex obytných budov Rezidence Zvonařka. Tvoří ji sedm rozsáhlých zděných bytových objektů s dvoupodlažními garážemi a železobetonovými suterény. Vstupní prostory v přízemí jsou opatřeny obklady z přírodního kamene. Byty jsou tu s vysokým standardem, od garsonek až po mezonetové. Jihozápadní orientace zaručuje bytům celodenní proslunění a daleké výhledy přes Nuselské údolí. Součástí komplexu je i krytý plavecký bazén a relaxační centrum. Vstup do garáží i celého areálu je kontrolovaný. Na fasádě budovy však dosud zůstal znak Chmelova řeznictví a součástí vnitřní výzdoby je obraz Antonína Chmela.\n\nNa hraně terasy bývalé zahrady pod objektem zůstal polygonální zděný altán se stanovou střechou a s klenutým schodištěm uvnitř.\n\n13. listopadu 2002 byl hotel s altánem (bez zahrady) prohlášen za kulturní památku, která je evidována pod rejstříkovým číslem 52165/1-2322. Památkový katalog popisuje památkovou hodnotu takto: „Vynikající příklad representačního obytného objektu na pohledově i urbanisticky exponovaném místě, doplněný slohově jednotnou bývalou provozní budovou. Velmi cenné je dochované vybavení interiéru, které má vysokou umělecko řemeslnou hodnotu.“ \n\nOd roku 1993 je celá širší oblast chráněna jako památková zóna Vinohrady, Žižkov, Vršovice.\n\n\n"}
{"id": "1294512", "url": "https://cs.wikipedia.org/wiki?curid=1294512", "title": "Dorotea Marie Anhaltská", "text": "Dorotea Marie Anhaltská\n\nDorotea Marie Anhaltská (2. července 1574 Desava – 18. července 1617 Výmar) se narodila jako členka rodu Askánců a anhaltská princezna. Po svatbě se stala sasko-výmarskou vévodkyní.\n\nDorotea Marie se narodila jako dcera Jáchyma Arnošta Anhaltského a jeho druhé manželky Eleonory.\n\nV roce 1586 byla dvanáctiletá Dorotea Marie otcem vybrána za abatyši z Gernrode a Frose jako následnice své starší sestry Anežky Hedviky.\n\nV roce 1593 byla zbavena postu abatyše, aby se mohla provdat za Jana II. Sasko-Výmarského. Svatba se konala v Altenburgu 7. ledna 1593. Abatyší se po ní stala její neteř Žofie Alžběta, nejstarší dcera Dorotina nevlastního bratra Jana Jiřího I. Anhaltsko-Desavského.\n\nDorotea Marie zemřela na zranění, které utrpěla při jízdě na koni. Její pohřeb se konal 24. srpna 1617 na zámku Hornstein.\n\nDorotea Marie měla s Janem několik dětí:\n\n"}
{"id": "1294513", "url": "https://cs.wikipedia.org/wiki?curid=1294513", "title": "Nery Brenes", "text": "Nery Brenes\n\nNery Brenes (* 25. září 1985) je kostarický atlet, sprinter, halový mistr světa v běhu na 400 metrů z roku 2012.\n\nV letech 2008 a 2010 doběhl čtvrtý v běhu na 400 metrů na halovém mistrovství světa. V roce 2012 na světovém halovém šampionátu v Istanbulu v této disciplíně zvítězil. Na soutěžích pod širým nebem se mu v běhu 400 metrů už tak dobře nevedlo – nejlepším umístěním bylo semifinále. Nejlepšího času na této trati dosáhl v roce 2016 – 44,60 s.\n"}
{"id": "1294515", "url": "https://cs.wikipedia.org/wiki?curid=1294515", "title": "8 × 56 mm R", "text": "8 × 56 mm R\n\n8 × 56 mm R (také 8 × 56mmR M30S dle C.I.P.) je puškový náboj, který pochází z Rakouska. Do výbroje rakouské armády byl zaveden v roce 1930 a roku 1931 také do armády maďarské. R značí nábojnici s okrajem, M 30 je označení modelu podle roku a písmeno S označuje špičatou střelu. \n\nNáboj byl použit například v pušce Mannlicher M1895. Zajímavostí je, že se vyráběla varianta který byla označena jako terčové provedení, čímž se mělo získat dostatek střeliva. Podmínky Saint-germainské smlouvy omezovaly množství vyráběných ostrých nábojů pro Rakousko na 2 miliony, což bylo mnohem méně než potřebovala rakouská armáda pro výcvik.\n\nVojenský náboj: střela 13,20 g, počáteční rychlost cca 700m/s\n\nLovecký náboj: střela Hirtenberg VS 13,44 g, počáteční rychlost 750m/s\n\nMateriál nábojnice: mosaz, ale existovalo také ocelové provedení s ochranou lakováním nebo poměděním. Mimo standardní střely existovala také provedení se svítící a cvičnou střelou.\n\n\n"}
{"id": "1294516", "url": "https://cs.wikipedia.org/wiki?curid=1294516", "title": "Medailon (žurnalistika)", "text": "Medailon (žurnalistika)\n\nMedailon je autorský subjektivní pohled na člověka (jeho dílo, názory...). Není nocionální, neutrální a též není nezaujaté jako portrét. Primární je vyjádření autora a jeho vztahu k osobě, o níž píše (možnost úcty, obdivu).\n"}
{"id": "1294518", "url": "https://cs.wikipedia.org/wiki?curid=1294518", "title": "Editorial", "text": "Editorial\n\nEditorial, taktéž zvaný úvodní slovo. Nerovná se pojmu úvodník, často je s ním zaměňován. Jde o sdělení programových cílů redakce, první článek v časopise. Šéfredaktor či známá osobnost se obrací ke čtenářům. Píše o tom, co je v čísle periodika obsaženo, nebo píše úvahu na aktuální téma, nebo jde úvodní slovo osobnosti či její zkušenost nebo příběh ze života.\n"}
{"id": "1294519", "url": "https://cs.wikipedia.org/wiki?curid=1294519", "title": "Úvodník", "text": "Úvodník\n\nÚvodník je typ žurnalistického textu, ve kterém se jeho autor snaží, aby se čtenář ztotožnil s názorem (funkce získávací), anebo aby čtenář něco dělal čili podnikl nějakou akci. Jedná se o úvahový text, ve kterém se autor zabývá významnými událostmi společenského dění. Je v něm použita věcná argumentace, která je zasazena do kontextu dané situace. Často se plete a je zaměňován s pojmem editorial.\n"}
{"id": "1294520", "url": "https://cs.wikipedia.org/wiki?curid=1294520", "title": "Riport", "text": "Riport\n\nRiport je zpravodajský text, jehož základem je referát, s využítím informačního a popisného slohu. Riport bezprostředně informuje o události prostřednictvím svědecké výpovědi, či pomocí delší zprávy, která je založena na svědecké výpovědi. Základem je živý popis osob, situace, okolností a podmínek, za kterých událost proběhla. Jsou zde přítomny prvky aktualizace, dynamizace, interpretací a hodnocení. Porušuje zásady informační kvality.\n"}
{"id": "1294521", "url": "https://cs.wikipedia.org/wiki?curid=1294521", "title": "Vysílač Javořice", "text": "Vysílač Javořice\n\nVysílač Javořice (Jihlava-Javořice, JICE) je rádiový a televizní vysílač na vrcholu Javořice v Kraji Vysočina.\n\nPrvní, 60metrový vysílač trubkové příhradové konstrukce, postavený v červenci 1960, začal vysílat 1. ledna 1961. Vysílal na kanálu 11, signál přebíral z vysílače Kleť. V samém závěru 80. let proběhla celková přestavba střediska. Štědře dimenzovaná provozní budova svým vzhledem připomíná horský hotel. O 100 metrů vyšší kotvený stožár byl postaven v červenci 1989, vysílání z něj bylo započato v létě 1990.\n\nV červnu 2009 byly s pomocí vrtulníku vyměněny UHF antény. Dne 29. června 2009 bylo zahájeno vysílání DVB-T. Vysílání DVB-T2 bylo spuštěno 30. května 2017.\n\nStožár nese čtyři technické plošiny pro mobilní sítě a radioreléové spoje ve 30, 34, 42 a 50 m nad zemí a deštník proti padající námraze v 56 m. Je sestaven z osmimetrových dílců; do 104 metrů má tvar rovnostranného trojúhelníku o straně 2,95 m, směřujícího přesně na západ (◁). Na ochoz ve 100 metrech vede i motorový výtah. Dále následuje užší 40metrová část šestihranného průřezu, osazená anténami pro rozhlas. Ta je ve výšce 137 m ukončena ochozem a uzavřenou technickou kabinou (140 m). Ve 144 metrech je usazen čtyřhranný televizní anténní nástavec s výškou přes 21 m, orientovaný podle světových stran, zakončený tlumičem kmitů, pozičními majáky a tyčemi bleskosvodů, dosahujícími celkové výšky 167 m. Stožár je kotven ocelovými lany v 50, 102 a 139 metrech.\n\nAnalogové vysílání bylo nahrazeno digitálním v červnu 2009 a kompletně vypnuto v červnu 2011.\n"}
{"id": "1294522", "url": "https://cs.wikipedia.org/wiki?curid=1294522", "title": "Colomán Trabado", "text": "Colomán Trabado\n\nColomán Trabado ( * 2. ledna 1958) je bývalý španělský atlet, jehož hlavní disciplínou byl běh na 800 metrů.\n\nNejvětších úspěchů dosáhl na halových soutěžích v běhu na 800 metrů. V roce 1982 vybojoval bronzovou medaili v této disciplíně na halovém mistrovství Evropy. O rok později na evropském halovém šampionátu v běhu na 800 metrů zvítězil. Kompletní medailovou sbírku završil ziskem stříbrné medaile na této trati na halovém mistrovství Evropy v roce 1986. Životní úspěch pro něj představoval titul mistra světa v běhu na 800 metrů na halových halových hrách v roce 1985. Osobní rekord na této trati 1:45,14 dosáhl v roce 1984.\n\n"}
{"id": "1294523", "url": "https://cs.wikipedia.org/wiki?curid=1294523", "title": "Culebra Peak", "text": "Culebra Peak\n\nCulebra Peak je třetí nejvyšší hora v pohoří Sangre de Cristo Mountains, v Jižních Skalnatých horách, ve Spojených státech amerických. Leží v jižní části pohoří, na jihu Colorada, v okrese Costilla County.\nCulebra Peak je nejjižněji položený fourteener ve Skalnatých horách.\n"}
{"id": "1294524", "url": "https://cs.wikipedia.org/wiki?curid=1294524", "title": "RID", "text": "RID\n\nŘád pro mezinárodní železniční přepravu nebezpečných věcí (francouzsky \"Règlement concernant le transport international ferroviaire des marchandises dangereuses - RID\") je mezinárodní smlouva určující podmínky pro přepravu nebezpečných látek po železnici. Je součástí Úmluvy o mezinárodní železniční přepravě (francouzsky \"Convention relative aux transports internationaux ferroviaires - COTIF\"). Tato úmluva byla přijata dne 9. května 1980 v Bernu a byla vyhlášena pod č. 8/1985 Sb. \n\nŘád pro mezinárodní železniční přepravu nebezpečných věcí (RID) je přípojkem C Úmluvy o mezinárodní železniční dopravě. Tento řád platí pro mezinárodní přepravu nebezpečných věcí po železničních tratích na území smluvních států RID. Řád také v příloze stanovuje nebezpečné věci, které jsou z mezinárodní přepravy vyloučeny.\n\nSmlouva je rozdělena do sedmi částí. První část se věnuje všeobecným ustanovením, vymezením pojmů apod. Druhá část se zabývá samotnou klasifikací jednotlivých látek. Třetí část obsahuje seznam nebezpečných věcí, zvláštní ustanovení a vynětí z platnosti. Čtvrtou částí je ustanovení o používání obalů a cisteren. Pátá část se věnuje postupům při odesílání, šestá požadavkům na konstrukci a zkoušení obalů, nádob a cisteren a sedmá obsahuje ustanovení o podmínkách přepravy, nakládky, vykládky a manipulace. Celá smlouva má v českém znění 1208 stran.\n\nZatím poslední změny v tomto řády byly přijaty 1. ledna 2017.\n\nK 1. srpnu 2016 byly členskými státy dohody RID Albánie, Alžírsko, Arménie, Ázerbájdžán, Belgie, Bosna a Hercegovina, Bulharsko, Černá Hora, Česko, Dánsko, Estonsko, Finsko, Francie, Gruzie, Chorvatsko, Írán, Irsko, Itálie, Lichtenštejnsko, Litva, Lotyšsko, Lucembursko, Maďarsko, Maroko, Monako, Německo, Nizozemsko, Norsko, Polsko, Portugalsko, Rakousko, Rumunsko, Řecko, Severní Makedonie, Slovensko, Slovinsko, Spojené království, Srbsko, Španělsko, Švédsko, Švýcarsko, Tunisko, Turecko, Ukrajina. Členství Iráku, Libanonu a Sýrie je pozastaveno, dokud se neobnoví mezinárodní doprava v těchto oblastech.\n"}
{"id": "1294526", "url": "https://cs.wikipedia.org/wiki?curid=1294526", "title": "Pavel Fischer", "text": "Pavel Fischer\n\nPavel Fischer (* 26. srpna 1965 Praha) je český politik a diplomat, který působil jako poradce Václava Havla a velvyslanec ve Francii a Monaku, rovněž byl ředitelem Ústavu empirických výzkumů STEM. Je nositelem monackého Řádu svatého Karla (2009) a francouzského Řádu čestné legie (2010). Od října 2018 je senátorem aktuálně nezařazeným do klubu a bez politické příslušnosti za obvod č. 17 – Praha 12, byl zvolen jako nestraník s podporou ODS, KDU-ČSL, TOP 09 a hnutí STAN, ve 2. kole senátních voleb jej podpořila i Konzervativní strana, Koruna Česká a hnutí KAN.\n\nVyrůstal v Praze-Vinohradech a v roce 1990 vystudoval obor francouzština a čeština na Univerzitě Karlově a později si doplnil vzdělání v oblasti státní správy na francouzské škole E.N.A.\n\nKandidoval v prezidentských volbách 2018, kde se v prvním kole umístil na 3. místě se ziskem 526 694 hlasů (10,23 %).\n\nOtec Jan Fischer působil od roku 1954 jako vědecký pracovník ve Fyzikálním ústavu Akademie věd. Zabývá se fyzikou elementárních částic a byl dlouhá léta vedoucím oddělení fyziky vysokých energií. Přes omezené možnosti uplatnění způsobené tím, že nebyl členem KSČ, se stal předním odborníkem ve svém oboru. V rámci své zahraniční vědecké spolupráce pobýval pracovně jak v zemích východní Evropy, tak zejména v Itálii, Švýcarsku, Francii, Německu a USA. Věnoval se také popularizaci vědy, překládal populárně vědecké a filozofické tituly. Otec také externě působil na Matematicko-fyzikální fakultě UK, kde v roce 1994 získal hodnost univerzitního profesora. Matka Jana, vystudovaná učitelka hudby a českého jazyka, se velkou část života věnovala výchově čtyř dětí. Později vyučovala hudbu na Střední pedagogické škole v Praze Dejvicích.\n\nPavel Fischer je ženatý. S manželkou Klárou mají tři děti a dlouhodobě se věnovali celodenní péči o nejstaršího Vojtěcha, který čelil těžkému postižení, jemuž v roce 2013 podlehl. Barbora studuje na univerzitě a Benedikt a Markéta na gymnáziu. Manželka Klára pracuje v Domácím hospicu Cesta domů.\nV mládí se věnoval hudbě a atletice, byl rovněž členem skautského oddílu Pětka Praha, který byl před rokem 1990 registrován jako turistický oddíl mládeže ČSTV. Jeho skautské jméno je Bob. Na lidové škole umění vystudoval hru na housle, samostatně se pak naučil hře na kytaru. Během studia na gymnáziu Sladkovského náměstí v Praze na Žižkově působil jako houslista v Pražském studentském orchestru a zpíval v Brixiho akademickém sboru, v letech 1988–1989 také ve World Youth Choir.\n\nV letech 1984 až 1990 vystudoval obor francouzština a čeština na Filozofické fakultě Univerzity Karlovy v Praze. Závěrečnou práci obhájil na téma „Několik poznámek k otázce galoromanismu a iberoromanismu katalánštiny\". Ve studiu pokračoval na \"Centre International de Formation Chrétienne\" v Ženevě (1990–1991), kde se zabýval problematikou migrace a uprchlíků. Na prestižní vysoké škole École nationale d'Administration (E.N.A.) v Paříži si doplnil vzdělání v oblasti veřejné správy (1998–1999). Podle svých slov mluví plynně francouzsky, anglicky a katalánsky.\n\nPracovně začínal v letech 1983 až 1984 jako dělník geofyzikálního průzkumu v pražském závodu národního podniku \"Geofyzika Brno\". Po absolvování vysoké školy vyučoval v roce 1990 francouzštinu na pražském Gymnáziu Jana Nerudy. V letech 1991 až 1993 byl osobním sekretářem biskupa Františka Lobkowicze a v letech 1993 až 1995 zástupcem ředitele pražského Institutu komunikace.\n\nBěhem prezidentství Václava Havla působil v Kanceláři prezidenta republiky – nejprve jako tiskový specialista (1995–1997), později jako zástupce mluvčího prezidenta (1997–1998) a nakonec jako ředitel politického odboru (1999–2003). V letech 2003 až 2010 byl českým velvyslancem ve Francii a Monaku. Po návratu do Prahy pracoval jako vrchní ředitel sekce bezpečnostně-multilaterální na Ministerstvu zahraničních věcí ČR, kde se mj. zabýval kybernetickou bezpečností. Po odchodu z ministerstva působil jako poradce pro strategické a bezpečnostní otázky pro vládní i nevládní sektor. V období 2014–2016 spolupracoval také s českými firmami při exportu do Francie v oblasti městské dopravy a digitální ekonomiky a s nevládními sdruženími. Působil jako poradce náčelníka Generálního štábu Armády ČR pro zahraniční politiku (2016) a ministra kultury ČR pro oblast zahraniční politiky (2016–2017). V letech 2015–2017 působil jako ředitel Ústavu empirických výzkumů STEM.\n\nJe nositelem monackého Řádu svatého Karla (2009) a francouzského Řádu čestné legie (2010).\n\nPůsobil v řadě nadací a spolků. Je předsedou Asociace bývalých českých žáků E.N.A., v období 1999–2003 pak předsedou správní rady Nadace Forum 2000, kde nadále působí. Je členem správní rady Institutu Jacquese Delorse v Paříži, byl členem (2016) expertní pracovní skupiny Institutu Montaigne pro oblast evropské obrany a bezpečnosti. Je také členem Společnosti Ferdinanda Peroutky. Je členem správní rady neziskové organizace SIRIRI, která se věnuje vzdělávacím programům ve Středoafrické republice.\n\nKroměřížská výzva ho roku 2016 považovala za možného kandidáta na prezidenta Česka. Zúčastnil se také několika debat možných kandidátů, v Českých Budějovicích, Písku, Ústí nad Labem a v Plzni. 5. října 2017, ve výročí narození Václava Havla, oznámil na tiskové konferenci, že získal podporu potřebného počtu senátorů PČR, a tudíž tak oficiálně začíná svou prezidentskou kandidaturu. V listopadu 2017 se díky podpoře 17 senátorů stal jedním z devíti kandidátů na post prezidenta. Podpořili jej senátoři z řad ČSSD, KDU-ČSL, STAN, TOP 09, ODS a nezávislých.\n\nPavel Fischer prosazuje orientaci na Západ, je především za co nejsilnější spolupráci se sousedy v EU a další klíčové spojence v rámci NATO, tedy například USA. Jako prezident by chtěl přezkoumat Klausovu amnestii. Podle něj není na prezidentovi, aby stanovoval parametry přijetí měny euro, to je odpovědností vlády. Je proti zákonu o obecném referendu. Nejmenoval by premiérem člověka, který by byl trestně stíhán. Zrušil by bezpečnostní kontroly na Hradě, protože ho chce otevřít veřejnosti.\n\nPři debatě v Brně 13. prosince 2017 vyzval prezidenta Zemana, aby skládal účty ze svého působení a začal se zúčastňovat debat. Následně v této věci poslal prezidentovi Zemanovi otevřený dopis. Při debatě v Blansku na začátku prosince 2017 na dotaz uvedl, že by nejmenoval homosexuála soudcem Ústavního soudu ČR, aby rozhodoval o budoucnosti rodiny. Za výrok se později omluvil.\n\nZa největší problém současnosti Fischer nepovažuje migrační vlnu nebo politickou situaci, ale „...vpád technologií do života a soukromí lidí. Sociální sítě nás paradoxně čím dál více odcizují, u dětí i dospělých zaznamenáváme zřetelný úbytek emocionality i tvořivosti.“ Sociální sítě mohou podle něj v krajním případě rozbíjet důvěru ve společnosti, podlamovat dialog a oslabit schopnost nacházet politický konsensus.\n\nNa tiskové konferenci 30. listopadu 2017, kde zahájil ostrou část kampaně, představil Fischer tyto tří hlavní pilíře svého politického programu: Rodina, bezpečí a rozvoj regionů.\n\nNeformální hnutí na podporu Fischerovy kampaně se samo označuje jako tyrkysová revoluce.\nVzniklo na Moravě a během dvou dnů se prý rozšířilo po celé republice. Tyrkysová barva byla zvolena podle vizuální prezentace oficiální kampaně, i když tyrkysová revoluce prý vznikla mimo plánovanou volební kampaň a nese znaky spontánnosti a dobrovolnosti. Během „tyrkysové revoluce“ začala vznikat i videa příznivců prezidentského kandidáta Pavla Fischera.\n\nPo skončení prvního kola vyjádřil, spolu s dalšími neúspěšnými kandidáty Markem Hilšerem, Michalem Horáčkem, Vratislavem Kulhánkem a Mirkem Topolánkem podporu Jiřímu Drahošovi do druhého kola a vyzvali své voliče, aby ho volili. Spolu s Markem Hilšerem a Michalem Horáčkem se také v druhém kole podíleli aktivně na kampani ve prospěch Jiřího Drahoše.\n\nNa konci února 2018 oznámil, že hodlá kandidovat ve volbách do Senátu PČR na podzim 2018, a to v obvodu č. 17 – Praha 12. Kandidoval jako nezávislý, ale sháněl podporu napříč politickými stranami. Vyjádřily mu ji KDU-ČSL, hnutí STAN, ODS, TOP 09, Konzervativní strana, Koruna Česká a hnutí KAN.\n\nSe ziskem 47,98 % hlasů vyhrál první kolo voleb a ve druhém kole se utkal s nestraničkou za Piráty a LES Evou Tylovou. Tu porazil poměrem hlasů 78,08 % : 21,91 % a stal se senátorem.\n\nV pátek 3. května 2019 měl v zastoupení Senátu hlavní projev na vzpomínkovém pietním aktu k stému výročí (v předvečer posledního letu) skončení pozemské pouti Masarykova spolubojovníka při zakládání republiky a legií během první světové války dr. Milana Rastislava Štefánika před jeho sochou a hvězdárnou na pražském Petříně, pořádaném společností M.R.Štefánika, ČSOL, Masarykovým demokratickým hnutím, hvězdárnou a dalšími demokratickými organizacemi.\n\n"}
{"id": "1294529", "url": "https://cs.wikipedia.org/wiki?curid=1294529", "title": "Magach", "text": "Magach\n\nMagach ( מגח) je označení řady tanků v Izraelských službách. Tyto tanky konstrukčně vycházely z amerických tanků M48 Patton (modely Magach 1, 2, 3 a 5) a M60 Patton (modely Magach 6 a 7).\n\nPrvní tanky M48 a M60 zakoupily Izraelské obranné síly (IOS) v 60. a 70. letech od západoněmeckého Bundeswehru a později i od Armády Spojených států amerických Během Šestidenní války v roce 1967 se Izraelci zmocnili téměř stovky plně funkčních jordánských M48A1, čímž podstatně navýšili původních 150 tanků, které již měli ve svých službách. V průběhu války používala izraelská armáda tanky v původní americké konfiguraci. \n\nPo Šestidenní válce provedli Izraelci na svých tancích některé úpravy, čímž došlo k jejich vylepšení na úroveň M48A3 u modelu Magach 3. Mezi zmíněné úpravy patřilo i nahrazení původního 90milimetrového kanónu britským 105mm tankovým kanónem Royal Ordnance L7, snížení profilu věže, vylepšená komunikační výbava a náhrada slabého benzinového motoru náchylného ke vzplanutí dieselovým o výkonu 750 koní.\n\nKdyž vypukla Jomkipurská válka, měl Izrael 540 tanků M48A3 (se 105mm děly) a M60A1. Tyto stroje utrpěly v bojích značné ztráty. Jejich velkou slabinou bylo umístění hořlavé hydraulické kapaliny do přední části tanku. Po válce zbylo IOS jen asi 200 M48A3 a M60A1, neboť velké množství tanků bylo za války zničeno nebo dostalo přímý zásah. K tomu docházelo především na sinajské frontě při útocích proti zakopanému egyptskému dělostřelectvu vyzbrojenému sovětskými protitankovými střelami 9K11 Maljutka (AT-3 Sagger). Izraelské obranné síly nahradily tyto ztráty v průběhu 70. let novými tanky M48A5 (Magach 5) a M60 (Magach 6). \n\nPřed invazí do Libanonu v roce 1982 (první libanonská válka), byly tanky Magach 6 vybaveny reaktivním pancéřováním (ERA). Vylepšené modely M6 pak obdržely nové pancéřování, pásy podobné jako u řady Merkava, novou protipožární ochranu, termální kryt hlavně a vrhače zadýmovacích granátů. Postupně se tak zrodil model Magach 7, který IOS dodnes používají.\n\nOd 80. let začaly být tanky řady Magach postupně nahrazovány novým hlavním bojovým tankem IOS Merkava. Nicméně řada panceřových jednotek IOS sestávala až do 90. let z průběžně inovovaných modelů Magach. Do roku 2006 nahradil všechny tanky Magach u pravidelných jednotek HBT Merkava.\n\nV červnu 2015 Izrael oficiálně přiznal existenci raketového tanku Pereh, což je nosič protizemních řízených střel maskovaný jako tank. HBT Magach se na stíhač tanků přestaví nahrazením tankového kanónu maketou a instalací výklopného dvanáctinásobného odpalovacího systému pro střely Tamuz (Spike-NLOS), jež mají dosah 25 km. Původní věž musí být pro tento účel zvětšena. Snímky nosiče Pereh se poprvé objevily během Operace Ochranné ostří v červenci 2014.\n\n\nTanky Magach by se neměly zaměňovat s tanky Sabra, což je sada modernizací pro tanky M60A1/A3 vyvinutá pro export do Turecka. Sabra zahrnuje úpravy podobné jako mají tanky Magach 7, zásadní rozdíl je však 120milimetrový kanón MG251 s hladkým vývrtem hlavně (jakým je vybavena verze Merkava 3).\n\n\n\n"}
{"id": "1294532", "url": "https://cs.wikipedia.org/wiki?curid=1294532", "title": "Josef Seyfried, továrna na kůže v Kuklenách", "text": "Josef Seyfried, továrna na kůže v Kuklenách\n\nJosef Seyfried, továrna na kůže v Kuklenách byla koželužská firma z Kuklen, kde působila od roku 1901 až do konce 20. let 20. století. Její počátky však sahají až do roku 1814 do Týniště nad Orlicí.\n\nTovárník Seyfried začínal podnikat nejprve s Janem Zadrobílkem, jehož dceru si vzal za manželku. Tato společnost však fungovala jen v letech 1899–1900, 11. dubna 1899 vyhořela a poté skončila v konkurzu. Samostatnou koželužskou živnost zahájil 30. března 1901 a firma byla zapsána do obchodního rejstříku 14. listopadu 1902.\n\n30. března 1904 byla podána žádost o povolení stavby kotelny a strojovny a 29. července téhož roku kůlny a pisárny v čp. 111. 4. května následujícího roku byla Josefu Seyfriedovi povolena stavba nové kotelny a strojovny. O 4 dny později žádal o povolení k postavení 1. patra na přízemní dům čp. 111. Roku 1906 zase požadoval zúžení přilehlé ulice, aby si mohl rozšířit dvůr. Následně mu bylo obcí vyhověno. Zúžení ze 12 na 10 m však bylo zamítnuto 19. července 1906 okresním výborem. 11. října téhož roku bylo povoleno zřízení tovární budovy při stávající továrně čp. 111 na zakoupeném místě čp. 109 od Jana Řeháka a na postavení železného mostu přes cestu do luk z jedné tovární budovy do druhé. 18. března 1907 bylo na tomto místě povoleno postavit skladiště a vodní potrubí. 25. září 1908 proběhla kolaudace nové továrny. 27. března 1914 byla povolena stavba železného továrního komínu v čp. 109 a jeho kolaudace proběhla 12. července téhož roku. Krátce poté začala 1. světová válka, která pro firmu znamenala velké komplikace. Přesto v roce 1916 Josef Seyfried koupil od Tomáše a Anny Fleischhansových dům čp. 79 v Jaromírově ulici v Nuselském údolí za 56 500 K. U Živnostenské banky v Praze upsal na I. a II. válečnou půjčku 10 000 K, na III. 25 000 K, na V. 24 000 K. Velkorysým byl i v pozdějších letech, kdy např. v roce 1919 upsal na státní půjčku republiky 75 000 Kč. V červenci 1915 obdržel navíc stříbrnou čestnou medaili za zásluhu o Červený kříž.\n\n26. srpna 1919 zastavilo dělnictvo práci. Největším problémem prvních poválečných let však byly pozemkové spory s Nejedlého koželužnou a obcí. V prvním sporu šlo o vymezení hranic mezi Nejedlého a Seyfriedovými pozemky. Tato záležitost byla rozhodnuta teprve 27. března 1922. Druhý spor se týkal zrušení staré cesty od nádraží, která vedla mezi objekty Seyfriedovy továrny. 13. srpna 1919 majitel továrny žádal o přeložení silnice k nádraží podél stavební plochy pana Michálka čp. 123, aby tovární budovy nebyly odděleny a podnik tím nebyl poškozen. 15. září téhož roku žádá o tuto změnu znovu, přičemž předložil plány a zažádal o změnu regulačního plánu. Proti této změně podali protest Nejedlý, Antonín Götz a 11 dalších lidí. Obecní zastupitelstvo ho zamítlo a zaslalo jej s patřičnými vysvětlivkami okresní správní komisi v Hradci Králové. 19. září 1919 byla všemi hlasy schválena změna regulačního plánu a zřízení nové silnice k nádraží, kterou měl svým nákladem pořídit továrník Seyfried. Ten 23. září 1919 zadal stavbu železobetonového mostu přes náhon u nově projektované silnice k nádraží ing. Františku Jiráskovi. 12. října byl podán nový protest proti přemístění nádražní ulice.\n\nNastává další údobí rozšiřování továrny. 21. června 1920 byla zkolaudována přístavba továrny. Postaven byl před ní i chodník. Přicházejí však další problémy, protože Hanušova, Nejedlého a Seyfriedova koželužna odebíraly a vypouštěly vodu do náhona bez vodoprávního povolení. Ta dosavadní od okresního hejtmanství byly totiž neplatná. 12. 19. a 26. října 1920 se tak konaly komisionelní řízení.\n\n2. května 1921 Seyfried žádal o ustanovení komise na novou silnici na nádraží a aby mohl starou silnici uzavřít, což se stalo teprve 9. července téhož roku. 30. května 1921 obdržel povolení ke stavbě plotu podél nové silnice k nádraží. 17. listopadu 1921 továrník oznámil stavbu nových vrat pro uzavření staré cesty, probíhající jeho dvorem, a stavbu udržovací chodníkové zdi u Michálkových, ale obecní úřad stavbu zakázal s poukazem na neukončený spor s Nejedlým. Roku 1921 byla navíc zřízena vlečka, 2. patro u čp. 111, byt pro vrátného a kůlna. Od října 1921 do března následujícího roku probíhala stavba skladiště koží, k němuž bylo dáno povolení k užívání 20. dubna 1922. 10. března 1922 žádal o kolaudaci 2. poschodí čp. 111 a přístavku pro portýra, uzavření staré cesty vraty a stavby skladiště na kůže, nebylo mu dáno povolení k obývání kvůli neexistenci chodníku. Ten nechal postavit hned v následujícím měsíci. K 18. květnu 1922 podnik zaměstnával 25 dělníků.\n\n22. července téhož roku byl Seyfried kvůli stížnosti Antonína Götze a Josefa Vitouška proti přehrazení veřejné cesty vyzván, aby do 14 dnů oplocení odstranil. 11. srpna mu byl prodloužen termín do 27. srpna. 30. října žádal Seyfried obec o převzetí silnice k nádraží. To však bylo zamítnuto, protože jeho plot se nacházel i na obecních pozemcích. Továrníkovou reakcí bylo to, že obci oznámil, že s oplocením neustoupí, protože betonový i dřevěný plot stavěl s povolením obecního úřadu. 24. listopadu téhož roku mu obecní úřad odpověděl, že nežádal o vytýčení čáry, čímž se dopustil přestupku stavebního řádu, pročež se mu nařizuje, aby do 14 dní ucouvl, jinak s ním bude vedeno řízení kvůli neoprávněné stavbě plotu. 2. prosince továrník odvětil, že jak betonový, tak dřevěný plot stavěl s povolením obecního úřadu a nebude-li věc uvedena do pořádku, předá vše svému právnímu zástupci. 16. prosince 1922 oznámil okresní úřad okresnímu soudu, že provedení pořádku ohledně č. kat. 1837 a 1836/1 protahuje továrník Seyfried tím, že oplocením svého pozemku překročil hranici. O 2 dny později byl ing. Lehovec pověřen zjistit, jak daleko vstoupil Seyfried plotem do obecního pozemku.\n\n24. února 1923 byl sepsán protokol o definitivním převzetí nové cesty obcí. Seyfried postoupil obci ještě pozemek v šířce 2 m po pravé straně silnice směrem k nádraží (č. Kat. 108/3 a 109/3) a obec mu postoupila od parcely č. kat. 1836/1 1 a 18 m; firma ještě zaplatila obci 1 000 Kč na další úpravu té cesty. 19. října téhož roku schválila tuto dohodu okresní správní komise, přičemž 22. března 1923 byla schválena změna, kdy firma Seyfried postoupila obci novou nádražní ulici a obec firmě celé č. kat. 1837 a část č. kat. 1836/1 o výměře 12 a 52 m, což schválila okresní správní komise 24. října 1921. Přesným měřením se však zjistilo, že firma obdrží od obce 13 a 70 m, tudíž o 1 a 18 m více. Sepsána tedy doplňující směnná smlouva, dle níž firma postoupí obci ještě pozemek v šířce 2 m po pravé straně nádražní silnice směrem k nádraží, a sice počínaje od Hyhlíkovy zahrady až na příčnou starou cestu, a že kromě toho zaplatí obci 1 000 Kč na další úpravu této silnice. Po odstranění vad, jež byly objeveny při kolaudaci 5. listopadu, byla nová silnice 8. prosince 1923 obcí převzata. 29. prosince téhož roku bylo svoleno se vzájemnou směnou pozemků a jejich vlastníků. Tím se onen spor uzavřel.\n\n14. října 1924 firmy J. Seyfried a Spojené koželužské závody A. a J. Nejedlý žádaly zemskou politickou správu o prodloužení lhůty 3 let ke zřízení čisticích stanic odpadních vod. 8. listopadu téhož roku je podpořil svou odpovědí i obecní úřad. 29. ledna 1925 se ve firmě konalo vodoprávní řízení na vypouštění odpadních vod do náhona.\n\nBohužel další problémy na sebe nenechaly čekat, protože přišla světová hospodářská krize. Ta firmě zlomila vaz a jeho dělníci postupně rozšířili řady místních nezaměstnaných. Koncem 20. let tak byla jedinou památkou na Seyfriedovo podnikání stejnojmenná nadace.\n\nZakladatel firmy zemřel 28. října 1924 ve svých 58 letech. Choť Ludmila k uctění jeho památky věnovala 1 000 Kč ve prospěch místních chudých. Ředitelem továrny však již byl syn Leo, který se navíc v květnu 1940 stal správcem firmy L. Beckmann a spol., jež v době hospodářské krize fungovala téměř nepřetržitě, na rozdíl od Seyfriedovy továrny, kterou v roce 1927 získalo Kožní družstvo řezníků a uzenářů severovýchodních Čech s. r. o. v Pražském Předměstí. To ji hned poté pronajalo firmě L. Beckmann a spol..\n"}
{"id": "1294535", "url": "https://cs.wikipedia.org/wiki?curid=1294535", "title": "Lochotín", "text": "Lochotín\n\nLochotín je místní část západočeského krajského města Plzně, její části Plzeň 1. Leží v severních partiích tohoto sídla a je ve směru chodu hodinových ručiček vymezena tamními ulicemi Studentská (ze severu), dále Lidická (z východu) a ze zbylých stran ulice Karlovarská. Severní část (mezi křižovatkou ulic Karlovarská/Gerská a Lidická/Mozartova) patří do katastru Bolevec. \n\nJižní třetina Lochotína, až po třídu nazvanou Alej Svobody, je tvořena nízkou zástavbou, zbylá část pak panelovým sídlištěm, které bylo v letech 1975-1980 budováno podnikem Pozemní stavby za pomoci tehdy nově zaváděné Zlobinovy metody vyvinuté v Sovětském svazu. Návrh výstavby vytvořili architekti Miloslav Sýkora a Zbyněk Tichý v letech 1972-1973. V první etapě bylo vystavěno na 5500 bytů, současně však došlo k rozsáhlým demolicím historické zástavby, včetně některých cenných objektů (např. Lochotínské lázně).\n\nSoučástí sídliště je mimo jiné i soukromé gymnázium Františka Křižíka. V severovýchodní části Lochotína, při křižovatce ulic Lidická a Studentská se na Náměstí odboje nachází Bolevecká základní škola.\n\nV jihozápadní části Lochotína se při Karlovarské třídě nachází secesní Kestřánkova vila Marie, kterou pro majitele plzeňského pivovaru Karla Kestřánka roku 1897 vyprojektoval architekt František Krásný. Objekt je od 11. listopadu 1991 kulturní památkou České republiky.\n\n"}
{"id": "1294536", "url": "https://cs.wikipedia.org/wiki?curid=1294536", "title": "Kanton Saint-Louis (Haut-Rhin)", "text": "Kanton Saint-Louis (Haut-Rhin)\n\nKanton Saint-Louis (fr. \"Canton de Saint-Louis\") je francouzský kanton v departementu Haut-Rhin v regionu Grand Est. Tvoří ho 21 obcí. Zřízen byl v roce 2015.\n\n"}
{"id": "1294537", "url": "https://cs.wikipedia.org/wiki?curid=1294537", "title": "Michael Kenney", "text": "Michael Kenney\n\nMichael „The Count“ Kenney (* 13. srpna 1953, Kalifornie, USA) americký hudebník a od roku 1988 koncertní člen hudební skupiny Iron Maiden. Ve skupině zastává roli koncertního klávesisty a baskytarového technika. Zároveň také nahrával klávesové party na některé studiové desky této skupiny; \"No Prayer for the Dying\" (1990), \"Fear of the Dark\" (1992), \"The X Factor\" (1995) a \"Virtual XI\" (1998).\n"}
{"id": "1294540", "url": "https://cs.wikipedia.org/wiki?curid=1294540", "title": "Bádišáhova mešita", "text": "Bádišáhova mešita\n\nBádišáhova mešita je sakrální muslimská stavba ve městě Láhaur, hlavním městě státu Pandžáb v Pákistánu. Postavená byla mughalským císařem Aurangzébem, mezi léty 1671-1673. Spolu s Tádž Mahálem je Bádišáhova mešita nejvýraznějším reprezentantem tzv. mughalské architektury. Po svém postavení byla největší mešitou na světě (v letech 1673-1986), dnes je druhou největší mešitou v Pákistánu a pátou na světě. Po pádu Mughalské říše byla Sikhskou říší (1799–1849) i britskou koloniální správou využívána jako kasárna. Protože toto užívání bývalé mešity budilo mezi muslimy nevoli, rozhodli se Britové roku 1851 k rekonstrukci mešity a obnově její sakrální funkce. Další úpravy začaly v roce 1939, podle návrhů architekta Nawab Alam Yar Jung Bahadura, dokončeny byly až v roce 1960, již v časech pákistánského státu. Nacionální význam místa je posílen tím, že blízko vchodu do mešity je pohřben národní básník a otec myšlenky nezávislé muslimské Indie Muhammad Iqbal.\n"}
{"id": "1294546", "url": "https://cs.wikipedia.org/wiki?curid=1294546", "title": "Liebenswiller", "text": "Liebenswiller\n\nLiebenswiller je francouzská obec v departementu Haut-Rhin v regionu Grand Est. V roce 2014 zde žilo 206 obyvatel.\n\nObec leží u hranic Francie se Švýcarskem.\n\nSousední obce jsou: Bettlach, Hagenthal-le-Haut, Leymen, Oltingue a Rodersdorf (Švýcarsko).\n\n\"Počet obyvatel\"\n\n"}
{"id": "1294551", "url": "https://cs.wikipedia.org/wiki?curid=1294551", "title": "Kanton Saint-Louis", "text": "Kanton Saint-Louis\n\nKanton Saint-Louis může být:\n\n"}
