{"id": "1355003", "url": "https://cs.wikipedia.org/wiki?curid=1355003", "title": "Austin Bernard Vaughan", "text": "Austin Bernard Vaughan\n\nAustin Bernard Vaughan (27. září 1927 Greenwich Village, New York - 25. června 2000 Yonkers) byl římskokatolický duchovní a teolog, rektor semináře sv. Josefa v Yonkers (1973–1979) a od roku 1977 až do své smrti pomocný biskup arcidiecéze New York. Byl jedním z vůdců amerického hnutí pro-life. \n\nStudoval v semináři sv. Josefa a později na North American College v Římě. Na kněze byl vysvěcen 8. prosince 1951 a po krátkém působení ve farnosti Božího Těla na Manhattanu vystudoval posvátnou teologii na Gregoriánské univerzitě. V letech 1956–1973 přednášel teologii v semináři sv. Josefa a v letech 1973–1979 byl rektorem semináře.\n\n24. května 1977 byl jmenován titulárním biskupem z Cluain Iraird a pomocným biskupem arcidiecéze New York. Vysvěcen byl 9. června téhož roku, světitelem byl kardinál Cook a spolusvětiteli arcibiskup Maguire a biskup Ahern. Od roku 1979 působil jako vikář pro Orange County.\n\nBiskup Vaugan patřil k předním osobnostem boje proti potratům v USA. Účastnil se akcí Operation Rescue a v roce 1988 se stal prvním americkým biskupem uvězněným za blokování interrupčních klinik. Celkem byl za toto konání odsouzen k několikadennímu vězení nejméně devětkrát. V lednu 1990 ostře zkritizoval propotratové postoje guvernéra Cuoma a označil je za neslučitelné s katolickou vírou.\n\nOd roku 1993 se jeho zdraví začalo prudce zhoršovat - série infarktů velmi oslabila jeho srdce a značně omezila jeho působení. 25. června 2000 zemřel v nemocnici sv. Josefa v Yonkers na srdeční selhání.\n\nKardinál Burke jej v roce 2015 jmenoval jako jeden z největších vzorů pro hnutí pro-life.\n"}
{"id": "1355031", "url": "https://cs.wikipedia.org/wiki?curid=1355031", "title": "Saas-Almagell", "text": "Saas-Almagell\n\nSaas-Almagell je obec v německy mluvící části švýcarského kantonu Valais, v okrese Visp. Spolu s dalšími středisky Saas-Fee, Saas-Grund a Saas-Balen nabízejí 145 km sjezdovek začínajících ve výšce 3600 m n. m.\n\nObec je poprvé zmiňována v roce 1291 jako Armenzello a v roce 1307 je uváděna jako Almenkel. Obec na horním konci údolí Saastalu byla většinu historie poměrně izolovaná. Cesta vhodná pro motorová vozidla byla dokončena v roce 1948, školu neměla obec až do roku 1958. V šedesátých letech 20. století byla vybudována Mattmarkská přehrada.\n\nV roce 2016 žilo v obci 386 obyvatel. V roce 2000 hovořilo 96,7 % obyvatel obce německy. K římskokatolické církvi se hlásí 93,2 % obyvatel.\n\n"}
{"id": "1355039", "url": "https://cs.wikipedia.org/wiki?curid=1355039", "title": "Bat Hunter", "text": "Bat Hunter\n\nBat Hunter () je thajský hororový film z roku 2006. Režisérem filmu je Rakpan Thanadpojanamart. Hlavní role ve filmu ztvárnili Surachai Saengarkard, Amita Chinsumred a Prapimporn Karnchanda.\n\nSkupině teroristů se podařilo vypěstovat nový druh netopýrů. Poručík Kris a jeho dvě svůdné partnerky musí udělat konec této hrozbě.\n\n"}
{"id": "1355041", "url": "https://cs.wikipedia.org/wiki?curid=1355041", "title": "Kaple svaté Rodiny (Odry)", "text": "Kaple svaté Rodiny (Odry)\n\nKaple svaté Rodiny je hřbitovní kaple ve městě Odry, vystavěná v letech 1718–1719 v barokním slohu.\n\nNachází se na městském hřbitově na severním předměstí, na nároží ulic Nadační a 1. máje. Od roku 1958 je památkově chráněna.\n\nPři celkové rekonstrukci kaple v letech 2015–2016 byl odhalen vzácný deskový malovaný strop s vyobrazením korunování Panny Marie a bohatou vegetativní výzdobou.\n\n"}
{"id": "1355054", "url": "https://cs.wikipedia.org/wiki?curid=1355054", "title": "Mongolarachne", "text": "Mongolarachne\n\nMongolarachne jurassica (doslova \"Jurský mongolský pavouk\") byl druh velkého pavouka, žijícího v období střední jury (asi před 164 miliony let) na území dnešního Vnitřního Mongolska (autonomní oblast Číny). Fosilie byly objeveny otisknuté v jemnozrnných sopečných sedimentech a vykazují tak množství anatomických detailů, které by se jinak nedochovaly.\n\nTento druh byl původně popsán jako \"Nephila jurassica\" a předpokládalo se, že patřil do čeledi křižákovitých v rámci podčeledi Nephilinae. Později se však ukázalo, že jde spíše o příslušníka kladu Orbiculariae, nepatřícího do zmíněné čeledi. To potvrdil detailní anatomický rozbor některých tělesných znaků například na chelicerách samečka. Bylo proto stanoveno nové rodové jméno \"Mongolarachne\" a zároveň i samostatná čeleď Mongolarachnidae, jejímž je tento rod jediným známým zástupcem.\n\n\"Mongolarachne\" je v současnosti největším známým fosilním pavoukem. Byly objeveny dva exempláře, menší sameček a větší samička. Její tělíčko měří na délku asi 24,6 milimetru a její nohy jsou dlouhé asi 56,5 mm. Sameček měl tělo dlouhé zhruba 16,5 mm. Tito pavouci tak byli podobně velcí jako někteří zástupci recentního rodu \"Nephila\".\n\n"}
{"id": "1355073", "url": "https://cs.wikipedia.org/wiki?curid=1355073", "title": "Jana Valdrová", "text": "Jana Valdrová\n\nJana Valdrová, (* 29. června 1955, Moravská Třebová) je česká jazykovědkyně, germanistka, specializující se na lingvistiku genderových a sexuálních identit a autorka publikací a encyklopedických hesel o vztahu mezi jazykem a genderem.\n\nNarodila se v Moravské Třebové. Oba rodiče pocházeli z česko-německého prostředí a části jejich rodin byly po druhé světové válce odsunuty do Rakouska a Německa. Poznatky o dramatických okolnostech odsunu formovaly postoje Jany Valdrové vůči prosazování moci prostřednictvím jazyka a předznamenaly její pozdější zaměření na lingvistiku genderových a sexuálních identit (feministickou lingvistiku/genderovou lingvistiku a queerlingvistiku).\n\nVystudovala učitelství německého a ruského jazyka pro školy 2. stupně na Filozofické fakultě dnešní Masarykovy univerzity v Brně. Stala se nejprve středoškolskou učitelkou a od roku 1990 vyučovala na univerzitách v Ostravě a na Pedagogické fakultě Jihočeské univerzity v Českých Budějovicích.\n\nV roce 1998 obhájila disertační práci v oblasti jazykového pojednávání žen v českém a německém jazyce, která po dobu následujících dvaceti let zůstala jedinou českou disertací ve svém oboru. Oponentní posudek k disertaci vypracoval významný český bohemista prof. Milan Jelínek; zdůraznil v něm potřebu připravenosti české lingvistiky na jazykové požadavky feministické lingvistiky v době, kdy se o feministické lingvistice v české jazykovědě téměř nic nevědělo. Z důvodu neexistence české odborné literatury získala Jana Valdrová stipendium vlády Bádenska-Württemberska k výzkumu problematiky na univerzitě v německé Kostnici.\n\nPo přestěhování do Tyrolska pokračuje Jana Valdrová ve výzkumné a přednáškové činnosti. Je vědeckou spolupracovnicí Univerzity Innsbruck a členkou Rakouského svazu slavistů. O genderových tématech v jazyce přednáší a publikuje v zemích Evropy a USA, cyklus přednášek uskutečnila v roce 2013 na Univerzitě Omara Bonga v Libreville (Gabon).\n\nJana Valdrová vnesla do české jazykovědy několik nových témat. Jako první česká jazykovědkyně otevřela debatu o (ne)zbytnosti přechylování ženských příjmení v češtině a postavila se za svobodnou volbu tvaru příjmení. Revidovala nepodložená tvrzení některých členek a členů jazykovědné obce, že v českém jazyce údajně nepřipadá v úvahu téma diskriminace pohlaví, neboť čeština disponuje kategorií jmenného rodu; pokračovala ve výzkumech i přesto, že se vůči nim stavěly skepticky osobnosti jako bohemista František Daneš.\n\nZ perspektivy genderu zkoumala jazykové stereotypy. Na příkladech ukázala, že lpění na tzv. tradičních vzorech ženství se odráží na vyjadřovací praxi a může působit v neprospěch společenského statusu žen. Ve svých studiích označování žen tzv. generickým maskulinem zpochybnila názory vědecké obce, že pojmy \"vědec\", \"sportovec\", \"politik\" atd. označují muže i ženu rovným dílem. Na základě vlastních analýz anglicky a německy psaných směrnic a doporučení pro nesexistické vyjadřování (guidelines for non sexist language, gender fair language, nichtsexistischer Sprachgebrauch) formulovala první analogická doporučení pro český jazyk, jejichž přehled podává metodický materiál zvaný \"Kultura genderově vyváženého vyjadřování\" (2010). U jmen a příjmení zkoumá jako zatím jediná česká jazykovědkyně pragmatické aspekty jejich genderové neutrality se speciálním zřetelem ke jménům trans osob.\n\nJana Valdrová se trvale zasazuje o rovné jazykové pojednávání žen a mužů a o zkvalitnění vědecké báze v oblasti lingvistiky genderových a sexuálních identit. Pro Nový encyklopedický slovník češtiny (Karlík, Petr, Marek Nekula, J. Pleskalová 2016) zpracovala hesla, týkající se jazyka a genderu, popřípadě byla jejich spoluautorkou: biologický rod x mluvnický (gramatický) rod, feministická lingvistika, gender, genderová lingvistika, genderově vyvážené vyjadřování, generické maskulinum.\n\n\n"}
{"id": "1355082", "url": "https://cs.wikipedia.org/wiki?curid=1355082", "title": "Lehkovodní reaktor", "text": "Lehkovodní reaktor\n\nLehkovodní reaktory (: LWR, Light Water Reactor) jsou nejvíce rozšířeným typem jaderných reaktorů na celém světě. Jedná se o heterogenní tepelný reaktor pracující s tepelnými neutrony. Jako moderátor neutronů je zde použita obyčejná lehká voda, která se využívá zároveň jako chladivo. Ve světě jsou provozovány energetické i výzkumné lehkovodní reaktory.\nV současnosti (1/2018) je na světě provozováno celkem 449 jaderných energetických reaktorů, přičemž lehkovodních reaktorů je 367 (započteny tlakovodní (291) a varné reaktory (76)). Energetické lehkovodní reaktory existují ve dvou základních typech – tlakovodní reaktory a varné reaktory. Návrhem lehkovodních reaktorů IV. generace jsou super kritické vodní reaktory.\n\nObjevem štěpení v roce 1938 Otto Hahnem a Fritzem Strassmannem odstartovala jaderná éra rozvoje jaderné fyziky. První jaderný reaktor uvedl do provozu Enrico Fermi 12. prosince 1942 – reaktor CP-1 (Chicago Pile -1).\n\nPrvní lehkovodní reaktory neexperimentálního využití byly vyvinuty jako zdroj energie pro vojenské ponorky, z důvodu kompaktnosti aktivní zóny. Pro pohon ponorek byly vyvinuty tlakovodní reaktory, první ponorka s jaderným pohonem byla USS Nautilus SSN-571. Po zvládnutí vývoje byly projekty tlakovodních reaktorů zpřístupněny pro průmyslové využití a první jaderná elektrárna s tlakovodním reaktorem byla spuštěna v roce 1957 v USA – Shippingport o elektrickém výkonu 100 MW. Vývoj tlakovodních reaktorů probíhal paralelně jak v USA tak v bývalém SSSR (s mírným zpožděním oproti USA). Sovětské tlakovodní reaktory bývají označovány pomocí ruské zkratky VVER (водо-водяной энергетический реактор – vodo-vodní energetický reaktor). První elektrárna s tlakovodním reaktorem v SSSR – Novovoroněžská 1, byla spuštěna v roce 1964 a měla elektrický výkon 210 MW.\n\nVývoj varných reaktorů probíhal pouze v USA – program BORAX. Po základních experimentech a vyvrácení obav z produkce páry přímo v aktivní zóně reaktoru (pokusy byly prováděny na experimentálním varném reaktoru EBWR)  se v roce 1960 uvedla do provozu první elektrárna s varným reaktorem Dresden-1.\n\nEnergetický jaderný reaktor, ve kterém se uvolňuje tepelná energie díky štěpení jaderného paliva, se skládá z jaderného paliva, moderátoru, systému odvodu tepla – chladiva, reflektoru, systému řízení reaktoru a bezpečnostních systémů.\n\nJaderné palivo je nejčastěji ve formě palivových tyčí, které se seskupují do tzv. palivového souboru. Palivové soubory mohou být konstruovány v různých geometriích – západní koncepce reaktorů využívá čtvercové mříže, východní koncepce trojúhelníkové mříže. Každá z těchto geometrií má své výhody a své nevýhody. Vzhledem k tomu, že vývoj varných reaktorů probíhal pouze v USA, využívají pouze čtvercovou mříž. Palivo pro varné reaktory má obálku, která slouží k lepšímu odvodu tepla z aktivní zóny. Palivem je nejčastěji obohacený uran s obsahem izotopu uranu 235 od 2% do 5%, lze však využít i MOX palivo či plutoniové palivo.\n\nModerátorem je zde obyčejná lehká voda. Moderátor je látka, která intenzivně zpomaluje neutrony vzniklé při štěpení – tzv. rychlé neutrony na neutrony tzv. tepelné – neutrony, které mají tepelnou energii (od 0,002 eV do 0,5 eV). Pro použití v reaktoru je nutné vodu demineralizovat – daná voda je zhruba 1000× čistší než destilovaná voda. Lehká voda zde kromě moderace plní i funkci chladiva, které proudí aktivní zónou reaktoru a ohřívá se. V tlakovodních reaktorech se teplo z ohřáté vody následně předává v parogenerátorech do páry sekundárního okruhu, která poté pohání parní turbínu.\nVe varných reaktorech dochází k tvorbě páry přímo v aktivní zóně.\n\nSystémem řízení reaktoru se rozumí bezpečnostní a regulační orgány, vyhořívající absorbátory a rozpustné absorbátory. Regulační a bezpečnostní orgány – řídící a bezpečnostní tyče slouží k řízení a zastavení štěpné řetězové reakce v reaktoru. Během provozu jsou bezpečnostní tyče zcela vysunuty mimo aktivní zónu s palivem, regulační tyče slouží k změnám výkonu – v praxi bývají zhruba ve 2/3 své výšky. U varných reaktorů se regulační tyče i bezpečnostní tyče zasunují zespodu reaktoru, protože v horní části reaktoru jsou separátory páry a další konstrukční součásti reaktoru. Vyhořívající a rozpustné absorbátory se používají pro potlačení kladného přebytku reaktivity při zavezení čerstvého paliva. Společně s vyhoříváním paliva, které tvoří kladnou zásobu reaktivity, vyhořívají i absorbátory, které tvoří zápornou zásobu reaktivity. Pokud bychom nevyužívali těchto absorbátorů, nebylo by možné reaktor provozovat po dobu 12 a více měsíců při vysokých výkonových parametrech – neměli bychom dostatek paliva v reaktoru. Jako rozpustný absorbátor se u tlakovodních reaktorů používá kyselina trihydrogen boritá, u varných se rozpustných absorbátorů standardně nevyužívá. Jako vyhořívající absorbátor se používají nejčastěji materiály jako oxid gadolitný GdO, oxidy hafnia či bór.\n"}
{"id": "1355083", "url": "https://cs.wikipedia.org/wiki?curid=1355083", "title": "Entropie aktivace", "text": "Entropie aktivace\n\nEntropie aktivace reakce je pojem z chemické kinetiky, který je (společně s \"entalpií aktivace\") jedním ze dvou parametrů závislosti rychlostní konstanty reakce na teplotě, jsou-li data analyzována za použití Eyringova vzorce. Standardní entropie aktivace se značí ΔS a odpovídá změně entropie když se reaktanty přemění z výchozí podoby na aktivovaný komplex, určuje součinitel A v Arrheniově vzorci pro rychlost reakce. Podoba tohoto vzorce závisí na molekularitě reakce; u reakcí v roztocích a jednomolekulárních reakcí plynů má podobu \n\nformula_1, \n\nzatímco u bimolekulárních reakcí plynů je vzorec \n\nformula_2,\n\ne je Eulerovo číslo, h Planckova konstanta, k Boltzmannova konstanta, T termodynamická teplota a R' je molární plynová konstanta v jednotce (bar×l)/(mol×K), R' = 8,3145×10 (bar×l)/(mol×K).\n\nKladná hodnota ΔS znamená, že se entropie při tvorbě aktivovaného komplexu zvyšuje, což často ukazuje na disociativní mechanismus reakce, kde je aktivovaný komplex slaběji vázán a rozpadá se. Záporná ΔS jsou u reakcí, kde se tvorbou aktivovaného komplexu snižuje a (obvykle) tedy dochází k tvorbě jednoho aktivovaného komplexu z dvou (nebo více) výchozích látek.\n"}
{"id": "1355098", "url": "https://cs.wikipedia.org/wiki?curid=1355098", "title": "Citroën Type C", "text": "Citroën Type C\n\nCitroën Type C je model osobního automobilu, vyráběný francouzskou automobilkou Citroën v letech 1922 až 1926. Vyrobeno bylo téměř 81 tisíc kusů. V letech 1922 až 1924 byl vyráběn jako „Type C“, po roce 1924 pak s úpravami s označením „C2“. V roce 1925 byl typ C2 nahrazen mírně delším vozem s označením „C3“. Rovněž byl označován jako „5CV“. Automobil měl čtyřválcový motor o objemu 856 cm³ s vrtáním 55 mm a zdvihem 90 mm. Motor byl doplněn karburátorem Solex a magnetem. Měl třístupňovou manuální převodovku. Standardem byl rovněž elektrický startér.\n"}
{"id": "1355110", "url": "https://cs.wikipedia.org/wiki?curid=1355110", "title": "Marie Alexandra Bádenská", "text": "Marie Alexandra Bádenská\n\nMarie Alexandra Bádenská (\"Marie Alexandra Thyra Victoria Louise Carola Hilda;\" 1. srpna 1902 – 29. ledna 1944) byla sňatkem hesenská princezna.\n\nMarie Alexandra se narodila jako jediná dcera Maxmiliána Bádenského a Marie Luisy Hannoverské. Jejími prarodiči z otcovy strany byli Vilém Bádenský a Marie Maximilianovna z Leuchtenbergu, dcera Maximiliana de Beauharnais a velkokněžny Marie Nikolajevny.\n\nPrincezna Marie Luisa Hannoverská, její matka, byla dcerou Ernesta Augusta Hannoverského, dědice anektovaného Hannoverského království.\n\n17. září 1924 se Marie Alexandra provdala za prince Wolfganga Hesenského.\n\nPrincezna Marie Alexandra zemřela při útoku United States Army Air Forces na Frankfurt nad Mohanem 29. – 30. ledna 1944 za druhé světové války. Ona a dalších sedm žen, humanitárních pracovnic, zemřely, když se sklep, do něhož se uchýlily, zhroutil pod vahou budovy. Tělo Marie Alexandry bylo sotva rozpoznatelné.\n\nWolfgang Hesenský se po její smrti již neoženil.\n"}
{"id": "1355111", "url": "https://cs.wikipedia.org/wiki?curid=1355111", "title": "Citroën M35", "text": "Citroën M35\n\nCitroën M35 je model osobního automobilu, vyráběný francouzskou automobilkou Citroën. Šlo o malé kupé, které vzešlo z modelu Ami 8. Osazeno bylo Wankelovým motorem a mělo hydropneumatické odpružení. M35 byly vyráběny v letech 1969 až 1971 a vzniklo jich 267. Podélně uložený rotační motor o objemu 995 cm³ dosahoval výkonu 37 kW. Motor dodávala firma Comotor, což byla \"joint venture\", vytvořená společnostmi NSU a Citroën. Motor se nacházel vpředu a poháněl přední kola. Model M35 byl experimentálním vozidlem, které nebylo oficiálně prodáváno. Byl však dodáván věrným zákazníkům společnosti Citroën za účelem získání poznatků a připomínek.\n"}
{"id": "1355113", "url": "https://cs.wikipedia.org/wiki?curid=1355113", "title": "Zimrí", "text": "Zimrí\n\nZimrí (hebrejsky: \"Zimri\", doslova \"„Ochránil Hospodin“\"), v českých překladech Bible přepisováno též jako Zamri, byl velmožem z izraelského kmene Šimeón, kterého usmrtil Áronův vnuk Pinchas za to, že si do izraelského ležení veřejně přivedl dceru midjánského knížete, aby s ní ve svém stanu souložil. K tomuto incidentu došlo v Šitím, a to ke konci čtyřicetiletého putování pouští, než izraelské kmeny, jež vyšly po pesachové události z egyptského otroctví, začaly obsazovat Zemi zaslíbenou.\n\nPodle kroniky Davida Ganse k tomu došlo v roce 2488 od stvoření světa neboli v rozmezí let 1274–1273 před naším letopočtem.\n\nPodle biblické zprávy byli izraelští muži v Šitím svedení k modloslužbě skrze Moábky, které je zvaly \"„k obětním hodům svého božstva“\". Celé to ovšem zinscenoval Bileám, který byl moábským králem Balákem najat k tomu, aby mu pomohl zničit Izraelce, kteří se utábořili na hranici jeho území.\n\nŽidovská tradice uvádí, že moábské ženy si v Šitím postavily stánky, před nimiž vystavily nejrůznější zboží k prodeji. Před stánkem nabízela zboží vždy starší žena. Když viděla, že si zboží prohlíží muž, pozvala jej dovnitř stánku, aby si prohlédl i další a údajně lepší zboží. Tam se obchodního jednání ujala mladší vyzývavě upravená žena, která měla za úkol onoho muže svést. Když se ženě svým šarmem, úslužností a úlisnými řečmi podařilo v muži vzbudit sexuální touhu, ochotně se mu nabídla. Než ale svolila se stykem, vyžadovala, aby vykonal obětní hod jejímu božstvu. Tak se mnoho Izraelců v tajnosti dopustilo modloslužby a Hospodin vyzval Mojžíše, aby sjednal nápravu. Do celé záležitosti ale vstupuje Kozbí, dcera midjánského knížete, která svede Zimrího, významného člena izraelské pospolitosti, a poté předstírá zájem o gijur. Zimrí ji tedy přivede před Mojžíše a ptá se jej, zda může Kozbí pojmout za ženu. Když mu Mojžíš sdělí, že je nepřijatelné, aby si syn Izraele vzal za ženu modloslužebníci, Zimrí se ho otázal: Cožpak ty sám nemáš za ženu Midjánku? Mojžíš byl zaskočen a nezmohl se na odpověď. Když to Zimrí viděl, vzal Kozbí přede všemi do svého stanu a začal se s ní oddávat sexuálním hrátkám. Tehdy Pinchas připomněl Mojžíši zákon, podle něhož smí horlivý zabít toho, \"„kdo veřejně přestoupí zákaz Tóry mít pohlavní styk s pohankou“\". Nato Mojžíš \"„odpověděl, že když jej Pinchas připomněl, má jej i vykonat.“\" A tak Pinchas vzal oštěp, vstoupil do stanu a jednou ranou probodl Zimrího s Kozbí.\n\n"}
{"id": "1355126", "url": "https://cs.wikipedia.org/wiki?curid=1355126", "title": "Kritický stav", "text": "Kritický stav\n\nKritický stav jaderného reaktoru je takový stav, kdy je reaktor udržován na neměnném výkonu probíhající štěpnou řetězovou reakcí.\n\nV legislativě byl pojem kritický stav ve vyhlášce 106/1998 §2 (1), ta však byla zrušena novým atomovým zákonem 263/2016 Sb., který už tento pojem nedefinuje. Původní definice z roku 1998 zněla: \"Kritickým stavem jaderného reaktoru se rozumí stav, kdy v aktivní zóně jaderného reaktoru probíhá štěpná řetězová reakce, při které je vyrovnaná bilance neutronů v aktivní zóně jaderného reaktoru, efektivní multiplikační faktor neutronů se rovná jedné.\" Další možností je tedy definovat kritický stav přes koeficient násobení.\n\nformula_1\n\nKoeficient násobení \"k\" vyjadřuje poměr mezi počtem neutronů současné generace N a generace předchozí N. Při štěpení Uranu 235 vzniká průměrně 2,43 neutronu na jedno štěpení. Část neutronů absorbovaných v palivu však nezpůsobí další štěpení, další část je absorbována v jiných materiálech nebo unikne z reaktoru a tím dochází ke zpomalení štěpné řetězové reakce. Koeficient násobení kritického reaktoru je tedy teoreticky přesně roven jedné (v reálném jaderném reaktoru dochází k malým fluktuacím kolem tohoto stavu).\n\nPři probíhající štěpné řetězové reakci vzniká přibližně 99% neutronů prakticky v okamžiku štěpení (10-10 sekundy). Zbylá část tzv. zpožděných neutronů vzniká se zpožděním desetin sekundy až několika minut rozpadem nestabilních jader vzniklých ze štěpení. Tato \"setrvačnost\" produkce neutronů umožňuje lepší řízení jaderného reaktoru, protože změny výkonu probíhají pomaleji. Konkrétní parametry i celkový podíl zpožděných neutronů se liší dle použitého paliva. V případě použití U je podíl zpožděných neutronů přibližně 0,7 %. U přepracovaného MOX paliva je tento podíl okolo 0,2 %, použití takového paliva tedy přináší vyšší nároky na řídicí systém jaderného reaktoru.\n\nOkamžité neutrony vznikají do 10 sekundy od okamžiku štěpení. V případě, že jaderný reaktor dosáhne kritičnosti na okamžitých neutronech, probíhají následné změny výkonu ve zlomcích sekundy a jsou tedy neregulovatelné pomocí běžných řídicích systémů. Při použití paliva U nastává kritičnost na okamžitých neutronech při k=1,007. U energetických reaktorů se tedy jedná o jeden ze zakázaných stavů, jehož dosažení musí řídicí sytém zabránit za všech podmínek. Cílené dosažení takového stavu je možné u některých typů výzkumných reaktorů, jako jsou reaktory typu TRIGA, kde však v tomto případě vlivem teplotních zpětných vazeb dojde k rychlému zastavení štěpné řetězové reakce a nedojde tak k poškození reaktoru. Kritičnost na okamžitých neutronech také nastala v průběhu Černobylské havárie.\n\nPři zahajování štěpné řetězové reakce je potřeba ji nějakým způsobem iniciovat. V případě že je použito čerstvé palivo, nebo se jedná o malý výzkumný reaktor, je nutné použití externího neutronového zdroje. U energetických reaktorů s větším množstvím již využitého paliva je řetězová reakce iniciována neutrony vznikajícími rozpadem štěpných produktů v tomto palivu.\n\nDosažení kritického stavu v jaderném reaktoru probíhá postupným snižováním podkritičnosti soustavy, vnášením kladné reaktivity. U školního reaktoru VR-1 se dosahování kritického stavu provádí použitím neutronového zdroje a postupným vytahováním regulačních tyčí. Vzhledem k \"nulovému\" výkonu reaktoru a tedy i nízkému počtu neutronů v aktivní zóně (AZ) je pro iniciaci štěpné řetězové reakce používán externí neutronový zdroj. Tento zdroj, umístěný pod reaktorovou nádobou, je na příkaz operátora nadzvednut do blízkosti AZ pomocí stlačeného vzduchu. Následně jsou postupně vytahovány regulační tyče. Při dosažení kritického stavu je 5 regulačních tyčí vytaženo do horní koncové polohy a 2 tyče jsou přibližně uprostřed AZ. To umožňuje další zvyšování výkonu, stejně jako bezpečné odstavení reaktoru.\n\nU energetických jaderných reaktorů typu VVER, používaných v ČR, ovlivňuje dosažení kritického stavu množství faktorů, jako poloha regulačních orgánů, koncentrace kyseliny borité, teplota, tlak a další. Při spouštění jaderného reaktoru je z bezpečnostních důvodů zakázáno vnášet kladnou reaktivitu více než jedním způsobem zároveň. Po odstávce se tedy primární okruh jaderné elektrárny ohřeje a natlakuje na provozní parametry (přibližně 280 °C a 15 MPa) se spuštěnými regulačními orgány a vysokou koncentrací kyseliny borité v chladivu. Následně jsou pomalu vytahovány jednotlivé skupiny regulačních orgánů, dle předem určeného postupu. Až po ukončení vytahování se zahájí proces snižování koncentrace kyseliny borité. Tento proces je stabilizován na \"Minimálním stabilizovaném kritickém stavu\" (přibližně 0,005 % maximálního výkonu) kdy se provádí další série fyzikálních testů.\n"}
{"id": "1355129", "url": "https://cs.wikipedia.org/wiki?curid=1355129", "title": "Hilda Nasavská", "text": "Hilda Nasavská\n\nHilda Nasavská (5. listopadu 1864, Biebrich, Hesensko – 8. února 1952, Badenweiler, Bádensko-Württembersko) byla poslední bádenská velkovévodkyně. Narodila se jako dcera Adolfa Lucemburského a Adelaidy Marie Anhaltsko-Desavské.\n\nHilda se 20. září 1885 provdala za Fridricha Bádenského, který se stal v roce 1907 velkovévodou a ona velkovévodkyní. Pár neměl potomky. Byla popisována jako inteligentní žena se zájmem o umění, také se často účastnila uměleckých a muzejních výstav. V Německu je po ní pojmenováno několik škol a ulic.\n\nHilda s Fridrichem byli zbaveni titulů v roce 1918, když padla v Německu monarchie. Po abdikaci německého císaře vypukly v bádenském Karlsruhe nepokoje. Syn dvořana vedl vojáky k přední straně paláce, následován velkým davem lidí. Hilda, stejně jako zbytek rodiny, opustila palác. Nová vláda jim povolila zůstat v paláci Langenstein, který patřil švédskému hraběti Douglasovi. Vláda přikázala, že bývalá velkovévodská rodina má být chráněna, protože byla ve spojení se švédskou královnou a Bádensko si nemohlo dovolit Švédsko urazit. V roce 1919 rodina požádala o usídlení se v Mainau. Stali se z nich soukromí občané a mohli si dělat, co sami chtěli. Hilda je popisována jako veselá a srdečná osoba se smyslem pro humor.\n\nProtože Fridrich s Hildou neměli vlastního přímého dědice, odkázali zámek v Mainau vnukovi Fridrichovy sestry, Lennartovi Bernadotte, který byl také pravnukem Hildiny tety.\n\n"}
{"id": "1355135", "url": "https://cs.wikipedia.org/wiki?curid=1355135", "title": "Vídeňská káva", "text": "Vídeňská káva\n\nVídeňská káva (Vídeň) je obecný pojem pro přípravu kávového nápoje se šlehačkou a kávovou kulturu v Rakousku. V Rakousku existuje několik druhů přípravy tohoto nápoje, mezi nejoblíbenější patří např. Vídeňská melange.\n\nV Čechách se pojmem \"vídeňská káva\" označuje zjednodušený způsob přípravy vídeňské kávy, což je česká turecká káva ozdobená šlehačkou.\n\nHistoricky se do města Vídně dostala káva po neúspěšném obléhání města Turky. Rakušané zde poté otevřeli první kavárnu a kávu si ochucovali hustou smetanou. V dnešní době je káva jedním ze symbolů Rakouska a kávová či kavárenská kultura je od roku 2011 zapsaná na seznamu UNESCO.\n\n\n\n"}
{"id": "1355136", "url": "https://cs.wikipedia.org/wiki?curid=1355136", "title": "Citroën C4 Cactus", "text": "Citroën C4 Cactus\n\nCitroën C4 Cactus je model automobilu, vyráběný od roku 2014 francouzskou automobilkou Citroën ve Španělsku. Jde o pětidveřové SUV, vyráběné se dvěma odlišnými motory: benzínový (tříválcový; 1,2 l) a dieselový (čtyřválcový; 1,6 l). Automobil se umístil na druhém místě soutěže Evropské auto roku. Kromě Evropy byl prodáván také v Austrálii, na Novém Zélandu, v Malajsii, Číně, Jihoafrické republice a v Jižní Americe. Původní verze přestala být vyráběna v prosinci 2017. Nový C4 Cactus měl premiéru na vídeňském autosalonu v lednu 2018. K prodejcům začaly být vozy dodávány 14. dubna 2018.\n"}
{"id": "1355139", "url": "https://cs.wikipedia.org/wiki?curid=1355139", "title": "Citroën TUB", "text": "Citroën TUB\n\nCitroën TUB je dodávkový automobil, vyráběný francouzskou automobilkou Citroën v letech 1939 až 1941. Byl postaven na základech osobního vozu Citroën Traction Avant. Dodávka měla čtyřválcový motor o objemu 1628 cm³ s výkonem 26 kW. Roku 1941 byla představena nová verze dodávky s motorem o objemu 1911 cm³. Tento typ byl označován jako TUC, ale vzhledem k nedostatku surovin pro civilní potřeby v době války byla jeho výroba v prosinci 1941 ukončena. Celkem bylo vyrobeno přibližně 1740 kusů, přičemž naprostou většinu z nich tvořila původní verze se slabším motorem. Po válce byl nahrazen typem H (nebo HY), který byl vyráběn až do roku 1981.\n"}
{"id": "1355144", "url": "https://cs.wikipedia.org/wiki?curid=1355144", "title": "Mistrovství Československa silničních motocyklů 1954", "text": "Mistrovství Československa silničních motocyklů 1954\n\nMistrovství Československa silničních motocyklů 1954 se konalo v objemových třídách do 250, 350 a 500 cm³. Body do mistrovství Československa získávali výhradě jezdci I. výkonnostní třídy označení v tabulkách *. Ostatní jezdci bez ohledu na umístění nebodovali. \n\n\n\n"}
{"id": "1355146", "url": "https://cs.wikipedia.org/wiki?curid=1355146", "title": "Lily Abegg", "text": "Lily Abegg\n\nLily Abegg (7. prosince 1901 v Hamburku – 13. července 1974 v Samedanu) byla švýcarská novinářka.\n\nNarodila se v Hamburku jako dcera obchodníka z Curychu, ale vyrůstala v Japonsku. Navštěvovala německou školu v Jokohamě a poté, co se přestěhovala rodina do Švýcarska, gymnázium v Curychu. Získala titul v oboru ekonomie a politických věd na univerzitě v Ženevě a na univerzitě v Hamburku, kde dokončila v roce 1926 doktorát. Následně působila jako asistentka na univerzitě v Heidelbergu. Od roku 1936 byla korespondentem Frankfurter Zeitung a pracovala v Japonsku a Číně. V roce 1946 pracovala v redakci Weltwoche. Psala pro FAZ a několik novin ve Švýcarsku. Napsala také několik knih. Po skončení války a porážce Japonska byla uvězněna jako válečný zločinec ve věznici Sugamo poté, co byla omylem považována za Tokijskou růží.\n\n"}
{"id": "1355147", "url": "https://cs.wikipedia.org/wiki?curid=1355147", "title": "EBR-1", "text": "EBR-1\n\nExperimentální množivý reaktor EBR-1 (\"Experimental Breeder Reactor\") je z provozu vyřazené výzkumné jaderné zařízení v USA. Nachází se v poušti, 29 km jihovýchodně od města Arco v Idaho a 82 km severozápadně od města Idaho Falls. EBR-1 byl prvním jaderným zařízením na světě, které vyrobilo elektřinu. 20. prosince 1951 v 1:50 dodával EBR-1 dostatek energie pro rozsvícení čtyř 200 W žárovek. Následně vyráběl dostatek elektřiny k napájení celé své budovy. Experimenty zde probíhaly až do roku 1964, kdy byl reaktor vyřazen z provozu. \n\nKonstrukce jaderného zařízení EBR-1 začala koncem roku 1949 a byla součástí Národní reaktorové testovací stanice (the \"National Reactor Testing Station\", dnes Idaho National Laboratory). Reaktor byl instalován na začátku roku 1951 jako první reaktor v Idaho.\n\nHlavním účelem výstavby reaktoru EBR-1 ovšem nebyla výroba elektřiny, ale snaha o potvrzení teorie Enrica Fermiho, že lze vytvořit množivý reaktor. Tato teorie byla potvrzena v roce 1953, kdy experimenty prokázaly, že reaktor během štěpení produkuje další (jiné) palivo.\n\nKonstruktérem byl Walter Zinn, spolupracovník Enrica Fermiho z projektu Manhattan. Reaktor a jeho zásadní části byly sestrojeny v Chicagu, ostatní součásti byly vyrobeny a sestaveny na místě tamními dělníky. Vzniklo tak zřejmě nejrychleji finančně návratné a enormně efektivní výzkumné zařízení v jaderném průmyslu na světě.\n\nKonstruktéři tohoto projektu přišli s velmi odvážným nápadem – chlazením tekutým kovem. Byla použita slitina sodíku a křemíku, NaK. Důvodem byla snaha, aby neutrony uvolněné z paliva chladivem prošly a zachycením na atomech tzv. \"breeding blanket\" (množivá zóna z přírodního uranu) vytvořily další palivo.\n\nNaK při kontaktu s vodou či vzduchem okamžitě hoří, bylo tedy potřeba dbát na naprostou těsnost parogenerátorů. Za celou dobu provozu reaktoru EBR-1 a jeho následovníka EBR-2 nedošlo k jedinému úniku páry do kovového chladiva.\n\nAktivní zónu velikosti fotbalového míče tvořilo 169 palivových tyčí velkých přibližně jako tužka. Tuto aktivní zónu obklopovalo 192 tyčí přírodního uranu, který měl být základem pro nové palivo. Další vrstvou byly tlusté tlustostěnné cihly z přírodního uranu usazené na hydraulickém zvedáku, které sloužily k havarijnímu odstavení. \n\nČasem se při najíždění na požadovaný výkon začala objevovat anomálie. Reaktor se na okamžik vychýlil na větší výkon, načež se ustálil na požadovaném výkonu. Fyzikové pojali podezření, že se jedná o mechanický problém způsobený například teplotní roztažností a ohýbáním materiálu. Zažádali tedy o povolení k experimentu, který by jejich domněnky potvrdil či vyvrátil. Protože se již chystal reaktor EBR-2 a bylo potřeba odstranit všechny možné problémy, experiment byl povolen.\n\n29. listopadu 1955 proběhl experiment, kdy reaktor najel na výkon, ale bez nuceného odvodu tepla. Tekutý kov neproudil. Experiment trval 500 s, reaktivita se zvětšovala stále rychleji. Byl vydán příkaz k nouzovému odstavení, tzv. SCRAMu, avšak všichni členové směny byli v takovém šoku, že nedokázali příkaz vykonat a došlo k částečnému tavení aktivní zóny.\n\nBěhem dvou let oprav bylo zjištěno, že došlo k nabobtnání palivových proutků, a ne k jejich roztavení a zformování do náhodného útvaru, který by mohl být znovu kritický. To bylo zásadní zjištění pro inherentní bezpečnost (danou fyzikálními zákony) rychlých jaderných reaktorů chlazených tekutými kovy. Znamená to, že v případě tavení aktivní zóny se štěpná řetězová reakce sama zastaví.\n\nEBR-1 byl prvním jaderným zařízením, které sloužilo k mírovému využití jaderné energie – k výrobě elektřiny. Také to byl první množivý reaktor, první reaktor chlazený tekutým kovem a první reaktor, který použil k výrobě elektřiny jako palivo plutonium. Během svého provozu v letech 1951-1964 dal základ pro mnoho znalostí a poznatků (nejen) z jaderné fyziky a provozování jaderných reaktorů. To vše za méně než tři miliony dolarů.\n\nDne 26. srpna 1966 jmenoval prezident Lyndon B. Johnson EBR-1 národní historickou památkou, a to na znamení jeho důležitosti pro rozvoj jaderné energetiky. V roce 1999 daroval kongres USA prostředky k zachování a obnovení EBR-1 jako veřejného muzea.\n"}
{"id": "1355148", "url": "https://cs.wikipedia.org/wiki?curid=1355148", "title": "Vaughan (rozcestník)", "text": "Vaughan (rozcestník)\n\nVaughan [\"vón\"] může znamenat:\n\n\n"}
{"id": "1355160", "url": "https://cs.wikipedia.org/wiki?curid=1355160", "title": "Gevherriz Kalfa", "text": "Gevherriz Kalfa\n\nGevherriz Kalfa (1863 – 1940) byla milenka osmanského sultána Murada V.  \n\nGevherriz Kalfa se narodila okolo roku 1862 v Soči v tehdejší Abcházii. Byla dcerou Halila Beye.\n\nGevherriz byla nositelkou titulu \"gözde \"(vybraná; nejnižší post, jaký mohla konkubína mít). Bylo to v době, kdy ještě Murad nebyl sultánem. Byla správkyní harému v paláci Çırağan a mluvila velmi dobře francouzsky; učila francouzštinu malé prince a sultánky. \n\nPo smrti sulátna Murada V. v roce 1904 se Gevherriz prodala za Hüsnü Beye, hlavního poradce nového sultána Abdulhamida II. \n"}
{"id": "1355163", "url": "https://cs.wikipedia.org/wiki?curid=1355163", "title": "Acyloin", "text": "Acyloin\n\nAcyloiny jsou skupinou organických sloučenin, které mají α-hydroxyketonovou funkční skupinu, mají tedy hydroxyl na pozici α (vzhledem ke karbonylové skupině). Pojmenování acyloin bylo odvozeno ze skutečnosti, že jsou tyto látky formálně odvozeny redukčním spárováním acylových skupin karboxylových kyselin.\n\nExistuje několik postupů, kterými lze připravit acyloiny:\n\n\nEnoláty mohou být oxidovány sulfonyloxaziridiny. Enolát nukleofilně reaguje s kyslíkem s nedostatkem elektronů v oxaziridinovém řetězci:\n\nTuto reakci je možné přeměnit na asymetrickou syntézu použitím opticky aktivních izomerů oxaziridinů odvozených z kafru. Z každého výchozího izomeru vzniká jiný z možných enantiomerů. Této modifikace se využívá při Holtonově syntéze taxolu:\n\nNíže zobrazenou enolátovou oxidací cyclopentaenonu s jiným kafrovým enantiomerem vzniká \"trans\"izomer, jelikož je přístup k hydroxylové skupině v poloze \"cis\" omezen (při použití samotného oxaziridinu nevznikne acyloin):\n\n\n"}
{"id": "1355164", "url": "https://cs.wikipedia.org/wiki?curid=1355164", "title": "Miroslav Zikmund (malíř)", "text": "Miroslav Zikmund (malíř)\n\nMiroslav Zikmund (10. června 1931 Plzeň – 1. prosince 2004 Plzeň) byl český malíř a restaurátor.\n\nPůsobil v Plzni a věnoval se zvláště olejomalbě. Studoval grafiku a malbu na střední umělecké škole v Praze. V roce 1971 složil mistrovské zkoušky z muzejního konzervátorství. Byl členem Unie výtvarných umělců ČR a Mezinárodní organizace výtvarných umělců. Jeho díla zdobí veřejné i soukromé sbírky v České republice, Velké Británii, Nizozemí, Francii, Itálii, Kanadě, Mexiku, Španělsku i USA.\n\nAutor ve svých dílech často zobrazoval snové krajiny a pohádkový svět plný romantiky, čerpal náměty z oblasti mytologie a magie. Řada jeho olejomaleb vyšla jako samostatné pohlednice, přání, či byla použita v kalendářích.\n\nNa svém kontě má okolo dvou desítek samostatných a další společné výstavy.\n\nSamostatné výstavy (výběr):\n\n"}
{"id": "1355167", "url": "https://cs.wikipedia.org/wiki?curid=1355167", "title": "Jiménez", "text": "Jiménez\n\nJiménez [\"chimenes\"] může znamenat:\n\n\n"}
{"id": "1355169", "url": "https://cs.wikipedia.org/wiki?curid=1355169", "title": "Alex Holzwarth", "text": "Alex Holzwarth\n\nAlex Holzwarth (* 4. října 1968, Landshut, Německo) je německý hudebník hrající na bicí nástroje. Svojí profesionálnější hudební kariéru začal v kapele Sieges Even, kde působil se svým bratrem Oliverem Holzwarthem. Velkou část své kariéry, celkem šestnáct let, strávil v powermetalové skupině Rhapsody of Fire. Z té odešel v roce 2016, jelikož se chtěl věnovat jiným projektům, na které neměl kvůli Rhapsody of Fire čas. Mezi ně patří skupiny Abracadabra, Serious Black či Turilli/Lione Rhapsody.\n"}
{"id": "1355171", "url": "https://cs.wikipedia.org/wiki?curid=1355171", "title": "Henschel-BBC DE 2500", "text": "Henschel-BBC DE 2500\n\nDE 2500 je typové označení tří zkušebních lokomotiv firmy Henschel, jejichž elektrickou část vyprojektovala a dodala švýcarská BBC. V době svého nasazení u DB byly označeny řadou 202. Jejich výjimečnost tehdy spočívala v použití asynchronních trakčních motorů napájených z polovodičových měničů. Také pojezd lokomotiv zahrnoval několik inovativních prvků, které se staly základem konstrukce moderních vozidel, včetně vysokorychlostních.\n\nNa rozdíl od většiny železničních společností ve světě se v poválečném vývoji motorových lokomotiv pro DB prosadil hydraulický přenos výkonu. Poté, co firma Henschel představila v roce 1962 lokomotivu V 320.001 o výkonu 2x 1900 PS s maximální rychlostí 160 km/h, vytvořily DB program zvýšení rychlosti na neelektrifikovaných tratích až na 160 km/h. Pro dopravu až 300 t těžkých vlaků osobní dopravy sestavených z vozů napájených z hnacího vozidla byla V 320 příliš slabá, stejně tak pro uvažované rychlé nákladní vlaky o hmotnosti přes 500 t. Ústřední drážní úřad (Bahnzentralamt-BZA) v Mnichově proto 4. července 1969 objednal u firem Krauss-Maffei, MaK, Henschel a BBC ve spolupráci s Heschelem vyhotovení projektu dieselové lokomotivy s výkonem 5000 PS s hydraulickým nebo elektrickým přenosem výkonu. Termín byl stanoven na 30. října 1969. Projekt představený firmami BBC a Henschel vzbudil pozornost tehdy zcela nekonvenčním použitím asynchronních trakčních motorů napájených z polovodičového měniče stejně jako nekonvenční konstrukcí podvozků. Jelikož ale tou dobou běžely dodávky lokomotiv řady V 160 a byly v plánu výroby dalších sérií, DB tento projekt odložily. Přesto se obě firmy daly do stavby prototypu na vlastní náklady.\n\nCelkem vznikly tři stroje. V červenu 1970 byla dokončena 202 002, v roce 1973 pak další dva stroje – 202 003 a 004.\n\nLokomotiva je skříňového typu. Příčný profil skříně je menší, než u běžných evropských lokomotiv, aby lokomotiva mohla být bez zásadních změn nasazena i na úzkorozchodných drahách v Africe, jižní Americe nebo jihovýchodní Asii. Skříň je neobvykle dlouhá, což umožnilo umístění nádrže s kapacitou 4 t nafty mezi podvozky, a to i s třínápravovými podvozky. Zvláštností jsou čelníky tvořené samostatnou konstrukcí přivařenou k čelu rámu lokomotivy přibližně v úrovni bočních oken. To umožňuje úpravu lokomotivy pro montáž středního nárazníku nebo samočinného spřáhla. Skříň je hladká, bez prolisů, s žaluziemi v celé délce obou bočnic strojovny. Čela kabin strojvedoucího jsou hladká, mírně zaoblená a pod širokým, jednodílným oknem zalomená. Rám lokomotivy umožňuje bez zásadních změn použití dvou- i třínápravových podvozků.\n\nPodvozky mají jednoduchý rám obdélníkového tvaru z přímých skříňových nosníků a jedním nebo dvěma příčníky. Primární i sekundární vypružení tvoří vinuté pružiny flexi-coil. Vedení dvojkolí zajišťují ojničky, u každé ložiskové skříně jedna. K přenosu podélných sil mezi podvozkem a skříní slouží mohutná ojnice směrem ke středu lokomotivy. Příčné síly zachytávají pouze svislé pružiny primárního i sekundárního vypružení. \n\nAsynchronní trakční motory s kotvou nakrátko jsou uložené tlapově. Byla vyzkoušena jak kluzná, tak i valivá ložiska. Motory byly vyvinuté i ve zkrácené verzi (o 330 mm) pro úzkorozchodné podvozky.\n\nMotor, generátor a ventilátor chlazení generátoru a trakčních motorů jsou uspořádány do jednoho celku. Generátor i ventilátor mají pouze jedno ložisko, jsou přes přírubu spojeny se sousedním strojem a druhý konec hřídele je napojen na klikový hřídel, resp. hřídel generátoru. Všechna pomocná zařízení dieselového motoru – chladič s ventilátorem, chladič oleje, filtry, čerpadla oleje i chladicí kapaliny, zařízení pro temperování motoru, palivové čerpadlo a další součásti jsou zabudovány do jednoho montážního celku, který je poháněn mechanicky spalovacím motorem. Tento blok je umístěn na straně stanoviště 2 a je sestaven mimo lokomotivu.\n\nZa generátorem a ventilátorem je dále připojen dynamostartér a kompresor. Dále směrem ke stanovišti 1 následují za sebou dvě skříně trakčního střídače, mezi něž je vtěsnán brzdový odporník s ventilátorem. Řídicí obvody už jsou umístěny na stanovišti u příčky oddělující strojovnu. Dobíječ, Indusi a střídač vlakového topení jsou ve skříních z obou stran příčky stanoviště 2. Startovací baterie je umístěna v prostoru nádrže pod rámem.\n\nStanoviště strojvedoucího je na pravé straně. V pultě jsou umístěné jen ovladače a ukazatele, které strojvedoucí potřebuje bezprostředně k ovládání lokomotivy. Místo slovních popisů byly zvoleny piktogramy.\n\nOsmipólový synchronní generátor o jmenovitém výkonu 1 800 kW je přírubou spojen se spalovacím motorem. Jeho hřídel má pouze jedno ložisko, na straně motoru je přes ocelovou membránovou spojku spojena s klikovým hřídelem. Pracovní otáčky jsou 600 – 1500 min, frekvence 40 – 100 Hz, hmotnost 2 400 kg, buzení bezkroužkové.\n\nNa generátor je připojený diodový můstkový usměrňovač. Stejnosměrný meziobvod pracoval s napětím 1 200 V, které bylo záhy zvýšeno na 1 300 V. Tyristorový trakční střídač tvoří čtyři samostatné sekce a každá sekce je složena ze tří částí pro jednotlivé fáze. Střídač pracuje s konstantní řídicí frekvencí, reguluje se šířka pulsů. Výstupní frekvence je 0,1 - 125 Hz. Výstupy všech čtyř sekcí jsou paralelně propojeny.\n\nČtyřpólové asynchronní trakční motory s kotvou nakrátko jsou spojeny paralelně. Pro standardní rozchod se jedná o typ QD 335 N4 o výkonu 375 kW, se jmenovitým napětím 1 000 V, maximálními otáčkami 3 700 min, o průměru 660 mm a délce hřídele 1187 mm s hmotností 1 800 kg. Pro úzký rozchod byly vyvinuty motory QD 335 S4 o výkonu 250 kW, hmotnosti 1 100 kg a délce hřídele 857 kg. Konstrukce obou variant byla v maximální míře shodná.\n\nBrzdový odporník byl připojován stykačem ke stejnosměrnému meziobvodu. Jeho výkon byl 1 800 kW a brzdná síla byla omezena na 180 kN.\n\nVentilátory jsou napájené ze střídačů stejně jako kabel vlakového topení s napětím 1 000 V 16 2/3 Hz. Tuto frekvenci bylo případně možné změnit na 22 nebo 50 Hz.\n\nZ výroby byla každá lokomotiva opatřena jiným nátěrem, což dalo vzniknout i jejich přezdívkám:\n\nFirma Henschel se sídlem v Kasselu dokončila lokomotivu 202 002 v červnu 1970. Při zkušební jízdě 30. června došlo po 60 km k poškození motoru a musela být odtažena k opravě. Až 16. prosince téhož roku pak odtáhla svůj první vlak z Kasselu do stanice Mannheim-Käfertal, poblíž které byl závod dodavatele elektrické části – firmy BBC. Počátkem roku 1971 začala být lokomotiva nasazována na traťové výkony. V květnu byla vystavena na hannoverském veletrhu a v říjnu vezla zvláštní vlak pro účastníky kongresu „Elektrische Bahnen“ z Mnichova do Augsburgu. Od 1. února byla pronajata DB a ty ji přidělily do depa Mannheim. Zde byla nasazována především na trase Mannheim – Heilbronn do čela nákladních vlaků s plánovanou hmotností 1 300 t místo plánované řady 140. Po těžkém poškození generátoru byla 18. července 1973 vrácena výrobci.\n\nZ lokomotivy byl odstraněn spalovací motor a generátor a byla trvale spojena s řídicím vozem BDnrzf 60 80 99-33 001-1, který byl vybaven sběračem a transformátorem. V listopadu 1974 byla přestavba dokončena a po prvních zkouškách na mannheimském seřaďovacím nádraží byla tato jednotka počátkem prosince zkušebně nasazena na nákladní vlaky do Heidelbergu a Karlsruhe. \n\nPočátkem února 1975 byla znovu zkoušena v oblasti Mannheimu a Ludwigshafenu. Ve dnech 8.-15. února byly ve Švýcarsku podniknuty zkušební jízdy za účelem ověření chodových vlastností podvozků a poté se 19. února vrátila lokomotiva do Kasselu k další přestavbě.\n\nPřestavbou vznikla stejnosměrná lokomotiva pro napájecí soustavu 1 500 V s uspořádáním (1A1)´3´, tedy s jediným trakčním motorem. Poté, co byla k 15. červnu 1977 úředně vyřazena ze stavu DB, byla 7. července jako nečinná přetažena lokomotivou 202 003 do Holandska. Zde se obě lokomotivy podrobily intenzivním zkouškám. K 31. prosinci 1979 byla 202 002 vrácena firmě Thyssen-Henschel, obdržela původní bílý nátěr a označení a na jaře 1985 byla vystavena jako pomník v podnikovém muzeu. Ze strojovny bylo odstraněno veškeré zařízení a slouží jako netypická konferenční místnost. \n\nLokomotiva 202 003 byla převzata DB 6. července 1973 a přidělena taktéž k depu Mannheim. 202 004 ji následovala 19. září. Obě lokomotivy byly intenzivně zkoušeny v oblasti Mannheimu. Od 4. září 1974 byl oběma lokomotivám stanoven vlastní oběh. Od počátku října do poloviny listopadu 1974 byly obě lokomotivy poskytnuty BZA Minden a v rámci zkoušek byly nasazovány na tratích Emden – Rheine – Münster a Bremen – Osnabrück – Recklinghausen a nakonec ve druhé polovině listopadu na severním obchvatu Mnichova. Poté byly vráceny do běžného provozu, během kterého byly prováděny ještě některé zkoušky.\n\nDne 7. července byla lokomotiva spolu s výše uvedenou 1600P převezena ke zkouškám u Nizozemských železnic. Začátkem listopadu byly s 202 004 provedeny zkušební jízdy rychlostí 160 km/h na dánských železnicích. Ještě v listopadu se 202 003 i 004 vrátily zpět do Mannheimu a byly nasazeny do dvoudenního oběhu. První den obsahoval vlaky osobní dopravy, druhý den nákladní vlaky. Koncem září 1978 byly ve stanici Beddingen provedeny s oběma lokomotivami zkoušky rozjezdu s vlakem o hmotnosti 5 000 t. Obě lokomotivy byly velmi spolehlivé, s 11,5 hodinami průměrného denního využití patřily ke špičce hnacích vozidel DB. Přesto se od léta 1980 objevovaly v plánovaném oběhu jen zřídka.\n\nNa jaře 1982 byla využita 202 003 pro zkoušky některých komponent pro vysokorychlostní vozidla. Nejvýraznější změnou bylo nové, aerodynamické čelo s dřevěnou konstrukcí a čelními skly lokomotiv řady 103. K tomu obdržela výrazný nátěr v kombinaci tmavomodré a stříbrné, stříbrné plochy působily dojmem vlnitého plechu. Další výraznou změnou byly podvozky koncepce Umkopplung der Antriebmassen (odpojení hmot pohonu), ve zkratce UM AN. Trakční motory byly uloženy na podvozku kluzně v příčném směru a podle rychlosti, a tedy i poloměrů oblouků se mechanicky vázaly ke skříni nebo k rámu podvozku. Svázání se skříní mělo snížit moment setrvačnosti podvozku vůči svislé ose a přispět tak ke stabilitě chodu při vysokých rychlostech, vazba na rám podvozku zase omezila nutný zdvih propojovacího hřídele při velkém natočení podvozku vůči skříni. (Francouzská firma Alsthom vyřešila tento problém u nejstarších jednotek TGV zavěšením motorů pod skříň a hřídelem s dlouhým zdvihem – tzv. Tripod). V říjnu a listopadu absolvovala lokomotiva zkušební jízdy rychlostí 250 km/h v úseku Brackwede-Neubeckum trati Hamm-Minden. Na zkušebním stavu AW Minden dosáhla dokonce rychlosti 350 km/h. Koncepce UM AN byla využita u prototypové jednotky ICE, u sériového provedení byl pohon zjednodušen.\n\nPočátkem roku 1983 bylo oplášťování čela sejmuto a lokomotiva se vrátila do běžného provozu.\n\nV létě 1983 měly ještě obě lokomotivy plánovaný oběh. V říjnu téhož roku vrátily DB 202 004. Ta byla ještě v létě 1985 nasazena několik týdnů v pronájmu u Hersfelder Eisenbahn. V roce 1991 byla předána dnešnímu technickému muzeu (Technoseum) v Mannheimu, kde je k vidění dodnes.\n\nMezitím obdržela 202 003 podvozky určené pro jednotku ICE, která již byla ve stavbě, a byla koncem roku 1984 pronajata depu Kaiserslautern k nasazení v rychlíkové dopravě. Po skončení pronájmu byla 30. června 1985 vrácena firmě Henschel, ta jí vrátila aerodynamické čelo a předala nově vzniklému Muzeu dopravy a techniky, nyní Německému technickému muzeu v Berlíně.\n\n\n"}
{"id": "1355173", "url": "https://cs.wikipedia.org/wiki?curid=1355173", "title": "Eduard z Norwiche", "text": "Eduard z Norwiche\n\nEduard z Norwiche, 2. vévoda z Yorku (1373 – 25. října 1415) byl vévoda z Yorku.\n\nNarodil se jako nejstarší syn Edmunda z Langley, 1. vévody z Yorku a jeho první manželky Isabely, dcery kastilského krále Petra I. Zastával významné posty během panování Richarda II., Jindřicha IV. a Jindřicha V. Byl zabit v bitvě u Azincourtu.\n"}
{"id": "1355182", "url": "https://cs.wikipedia.org/wiki?curid=1355182", "title": "Litworowy Staw Gąsienicowy", "text": "Litworowy Staw Gąsienicowy\n\nLitworowy Staw Gąsienicowy nebo jen Litworowy Staw případně Sobkowy Staw je ledovcové jezero ve skupině Gąsienicowých Stawů ve Vysokých Tatrách v Polsku. Nachází se v západní části Doliny Zielone Gąsienicowe pod Kasprovým vrchem. Má rozlohu 0,4800 ha a je 116,5 m dlouhé a 66,4 m široké. Dosahuje maximální hloubky 1,1 m a objem vody v něm činí 2720 m³. Leží v nadmořské výšce 1618 m.\n\nJezero má kapkovitý tvar. V jižní části se zužuje do špičky a na severu je částečně zarostlé ostřicí svišťovou. Jižně od plesa se nacházejí Zielony Staw Gąsienicowy a Kotlinowy Stawek a na severozápadě Troiśniak.\n\nNa jižním konci do jezera ústí stálý potok ze Zieloneho Stawu Gąsienicoweho a na západním konci ústí druhý potok od jihu, který vzniká soutokem dvou menších potoků bezprostředně u břehu plesa. Voda odtéká na sever jen za vysokého stavu vody do Mokre Jamy a částečně mizí v ponorech, které se nacházejí u plesa a jeden z nich je propojen s Goryczkowym Wywierzyskem v Dolině Bystrej. Rozměry jezera v průběhu času zachycuje tabulka:\n Černá turistická značka od dolní stanice lanovky na Kasprov vrch vede několik desítek metrů od jeho východního břehu.\n\n\n"}
{"id": "1355208", "url": "https://cs.wikipedia.org/wiki?curid=1355208", "title": "Małe Morskie Oko", "text": "Małe Morskie Oko\n\nMałe Morskie Oko je pleso v polské části Vysokých Tater ve skupině Rybích Stawků. Leží na Rybím potoku v údolí Dolina Rybiego Potoku ve Vysokých Tatrách v Polsku. Má rozlohu 0,2240 ha. Je 91,5 m dlouhé a 44 m široké. Dosahuje maximální hloubky 3,3 m. Má objem 1980 m³. Leží v nadmořské výšce 1391,7 m.\n\nJezero má elipsovitý tvar. V některých mapách je poloha jezera uvedena chybně, když popis \"Małe Morskie Oko\" je uveden u malého plesa hruškovitého tvaru bezprostředně pod Morským Okem a následně popis Żabie Oko je uveden u \"Małeho Morskieho Oka\".\n\nJezerem protéká z jihozápadu na severovýchod Rybí potok, který přitéká z Morského Oka a odtéká do Żabieho Oka. Rozměry jezera v průběhu času zachycuje tabulka:\nNad západním břehem vede silnice k Morskému Oku. K jezeru se lze dostat:\n\n"}
{"id": "1355212", "url": "https://cs.wikipedia.org/wiki?curid=1355212", "title": "Blue Air Moravia", "text": "Blue Air Moravia\n\nBlue Air Moravia Transport byla plánovaná česká letecká společnost, která měla sídlit v Brně. Měla provozovat lety z brněnského letiště Tuřany. Původně se mělo jednat o dceřinou společnost rumunské aerolinie Blue Air, nakonec se však strany nedohodly a z plánů sešlo. \n\nJako náhradu chce kraj vytvořit jinou společnost ve spolupráci s někým jiným.\n\nPlány byly ohlášeny veřejnosti poprvé v lednu 2018. Dohodnutý vlastnický podíl nové společnosti Blue Air Moravia byl 35 % Jihomoravská rozvojová (Jihomoravský kraj), zbylých 65 % měl mít dopravce Blue Air. Firma Blue Air Moravia však nakonec nevznikla, kvůli neshodě české s rumunskou stranou. Nepodařil se sladit český a rumunský právní rámec, každá strana měla na fungování jiný názor. Původní očekáváné datum startu sedmi pravidelných linek byl březen 2018. Měl na nich létat stroj Boeing 737-500 převedený od Blue Air s kapacitou 126 míst.\n\nJihomoravský kraj začal komunikovat s třemi jinými dopravci, kteří by předem vybrané linky mohli provozovat.\n\nTato společnost měla létat z Brna pravidelně do Barcelony, Bruselu, Milána, Říma a Lvovu. Pouze přes léto měla létat také do destinací Dubrovník a Split.\n\n"}
{"id": "1355223", "url": "https://cs.wikipedia.org/wiki?curid=1355223", "title": "Otodontidae", "text": "Otodontidae\n\nOtodontidae je vyhynulá čeleď žraloků. Vyskytovala se kosmopolitně od turonu do pliocénu. Řadí se do řádu obrouni (Lamniformes) a zahrnuje rody:\n\nNedávné studie nově objeveného rodu \"Megalolamna\" značí, že by se měli členové rodu \"Carcharocles\" překlasifikovat do generis \"Otodus\".\n\nZástupci otodontidů mohli dosahovat obrovské velikosti, podobně jako možný člen megalodon (\"Carcharocles megalodon\"). Zuby, které mohou být rovné, zakřivené, symetrické i asymetrické, se velmi podobají zubům čeledi lamnovití (Lamnidae), až na mnohem větší velikost; někdy proto není čeleď Otodontidae z tohoto důvodu uznávána.\n\n"}
{"id": "1355229", "url": "https://cs.wikipedia.org/wiki?curid=1355229", "title": "Kostel svatého Mikuláše Tolentinského (Vratěnín)", "text": "Kostel svatého Mikuláše Tolentinského (Vratěnín)\n\nKostel svatého Mikuláše Tolentinského je téměř zaniklý klášterní kostel při klášteru bosých augustiniánů na východním okraji obce Vratěnín v Jihomoravském kraji. Kostel je součástí areálu bývalého kláštera a je společně s ním chráněn jako kulturní památka České republiky.\n\nZákladní kámen kostela byl posvěcen 29. července 1726. Dar ke stavbě byl ze strany uherčického hraběte Franze Heisslera z Heltersheimu potvrzen 1. ledna 1728, daroval mimo jiné 1000 měřic vápna a slíbil vybudovat hlavní oltář. Mniši pak museli za tento dar sloužit bohoslužbu za zemřelou hraběcí rodinu. Kostel pak byl dokončen do roku 1740, kůr a podélná loď kostela byly dokončeny již v roce 1729, celkové dokončení kostela pak proběhlo v roce 1739 a kostel byl dne 18. června 1739 vysvěcen.\n\nV kostele byl postaven hlavní oltář zasvěcený svatému Mikuláši Tolentinskému, boční oltář byl zasvěcen Nejsvětější Trojici, další malé oltáře byly zasvěceny sv. Antonínu Paduánskému a Čtrnácti svatým pomocníkům. V roce 1814 byl konvent s kostelem zrušen a proběhla inventarizace majetku, část majetku koupili představení louckého kláštera do budovaného kostela svatého Linharta v Havraníkách. V roce 1821 pak kostel i s klášterem vyhořel. Chrám už nebyl obnoven. Z uliční strany se z kostely dochovala část vysokého pilastrového řádu, který tvořil kostelní průčelí. Prostor bývalého interiéru kostela, ohraničeného dosud částečně dochovanými zdmi, slouží jako zahrada sousedního bývalého kláštera, který je využíván k obytným účelům. V prostoru presbytáře se také nachází hospodářské stavby.\n"}
{"id": "1355230", "url": "https://cs.wikipedia.org/wiki?curid=1355230", "title": "Maxim Monter", "text": "Maxim Monter\n\nMaxmilian (Maxim) Johann Monter (* 23. června 1865 Kostelec nad Labem – 2. října 1942 Terezín) byl rakouský a později československý pedagog, architekt a malíř, který působil od roku 1904 v Brně. Byl židovského původu.\n\nAbsolvoval vyšší reálku a Německé Vysoké učení technické v Praze. V letech 1888–1894 působil jako architekt a malíř v Žatci, Mnichově a v okolí Bodamského jezera. Posléze byl krátce, do roku 1895, asistentem na Vysokém učení technickém v Praze. Pak vyučoval na státní průmyslové škole v Černovcích v tehdy rakouské Bukovině, kde působil až do roku 1904. V letech 1904–1910 byl profesorem na státní německé průmyslové škole v Brně; zde si vybudoval svůj architektonický a malířský ateliér.\n\nV době německé okupace byl deportován do koncentračního tábora Terezín. Tam zemřel 2. října 1942 ve věku 77 let.\n\nJako architekt spolupracoval se staviteli Josefem Jelinkem ml. a zejména s A. Bacherem. Navrhl následující stavby v Brně:\n"}
{"id": "1355231", "url": "https://cs.wikipedia.org/wiki?curid=1355231", "title": "Kostel svaté Anny (Ustroň)", "text": "Kostel svaté Anny (Ustroň)\n\nKostel svaté Anny (polsky: \"Kościół św. Anny\") je historický římskokatolický dřevěný kostel v Ustroni části Nierodzim, okres Těšín, Slezské vojvodství. Je farním kostelem farnosti svaté Anny v Ustroni Nierodzim děkanát Wisła diecéze bílsko-żywiecká.\n\nDřevěný kostel je zapsán v seznamu kulturních památek slezského vojvodství pod číslem 160/60 (R/301/50) z 27. února 1960 a A-302/78 z 21. dubna 1978 a je součástí Stezky dřevěné architektury v Slezském vojvodství.\n\nKostel sv. Anny byl postaven v roce 1769 na místě původního kostela, který byl postaven protestanty na konci 16. nebo na začátku 17. století. Kostel od roku 1654 v rámci rekatolizace byl předán k užívání katolíkům. Donátorem nového kostela byl Antoni Goczałkowski majitel Hermanic. V roce 1938 byla postavena věž. Opravy probíhaly v roce 1948, v letech 1965–1966 byl kostel celkově restaurován a další opravy proběhly v letech 1997–1998. V roce 2000 v blízkosti kostela byla postavena zvonice. V roce 2007 byla opravena střecha (výměna šindelů).\n\nV roce 1929 byl kostel zapsán do seznamu památek vojvodským úřadem v Katovicích.\n\nDo roku 1978 byl filiálním kostelem farnosti ve Skočově.\n\nKostel je jednolodní dřevěná roubená stavba postavena na kamenné podezdívce zakončena polygonálním kněžištěm. Kostel je orientován kněžištěm na západ. Loď je obdélníková s plochým stropem, kněžiště je menší než loď s valeným stropem. Po stranách kněžiště jsou dvě stejné místnosti (nevystupují mimo hmotu kostela, prodlužují půdorys lodi). Z jižní strany je sakristie s emporou, ze severní strany je kaple, která má v patře pokladnici pro uložení cenných a méně užívaných liturgických předmětů. Střecha nad lodí a závěrem je sedlová krytá šindelem. Věž má půdorys čtvercový, je vsazena nad východním průčelím lodi a je má cibulovou střechu zakončenou polygonální lucernou, která má cibulovou báň krytou šindelem ukončenou jehlou s makovicí a křížem. Věž a východní průčelí jsou bedněny deskami, střecha kostela a venkovní stěny jsou kryté šindelem. Kolem kostela jsou otevřené soboty.\n\nVybavení interiéru je pozdně barokní z 18. a počátku 19. století. Hlavní oltář nad tabernákulem z 19. století nese obraz svaté Anny Samotřetí z roku 1704 a je zdoben sochami Boha Otce, po stranách sv. Josef a sv. Jakub Starší. Na epištolní straně je boční oltář zasvěcen Panně Marii. Na evangelijní je kazatelna pocházející z třetí čtvrtiny 18. století se zdobeným baldachýnem. Na baldachýnu jsou vyobrazení Víry, Naděje a Lásky. Polychromie je rokoková na bílém podkladu. Kaple je využívána o velikonočních svátcích jako Boží hrob, o vánočních pro jesličky.\n\nHudební kruchtu s varhany podpírají dvě dvojice sloupů. Ve střední části je kruchta předsazená.\n\nVarhany z 18. století byly přestavěny firmou Biernacki v třicátých letech 20. století. V roce 1983 a 1999 byly varhany opravovány.\n\nU kostela sv. Anny byla v roce 2000 postavena zvonice, kterou projektoval Rafał Rypulak. Konstrukce zvonice je železobetonová krytá dřevěným šindelem, je vysoká 34,5 m. Ve zvonici jsou zavěšeny čtyři zvony ulité ve zvonařské dílně Zbigniewa Felczyńského v Taciszowě.\n\nZvony (podle hmotnosti, v závorce ladění zvonů): Kristus král o hmotnosti 1200 kg (e), Maria 580 kg (gis), sv. Anna 350kg (h), sv. Jan Pavel II. 150 kg (e). Zvony byly vysvěceny 8. prosince 2000 a druhý den zavěšeny.\n\n"}
{"id": "1355235", "url": "https://cs.wikipedia.org/wiki?curid=1355235", "title": "Rosulárie", "text": "Rosulárie\n\nRosulárie (\"Rosularia\") je rod rostlin z čeledi tlusticovité. Jsou to drobné, sukulentní, vytrvalé byliny s přízemními růžicemi listů a 5 až 9 četnými, nejčastěji bílými nebo růžovými květy. Plodem jsou měchýřky. Rod zahrnuje 21 druhů a je rozšířen v oblasti od jihovýchodní Evropy po Čínu a Himálaj. Rosulárie jsou zimovzdorné sukulenty, které je možno pěstovat na skalkách.\n\nRosulárie jsou drobné, vytrvalé, sukulentní byliny s přízemními růžicemi dužnatých listů. Rostliny jsou lysé nebo s oděním ze žláznatých chlupů. Druhy ze sekce \"Ornithogalopsis\" mají dobře vyvinutou stonkovou hlízu (kaudex) a ztlustlý, dužnatý hlavní kořen. Některé druhy vytvářejí množství postranních růžic. Listy jsou dužnaté, střídavé, podlouhlé až široce lžicovité, zploštělé, přisedlé, někdy zoubkaté. Zimní růžice se u některých druhů odlišuje od letní.\n\nKvěty jsou oboupohlavné, 5 až 9 četné, ve vrcholových nebo postranních, hustých nebo řídkých,\nlatovitých nebo chocholíkovitých květenstvích. Kališní lístky jsou na bázi srostlé. Koruna je růžová nebo bílá, případně nažloutlá nebo hnědavá, někdy s červenou nebo purpurovou kresbou, zvonkovitá nebo miskovitá, složená z 5 až 9 na bázi srostlých lístků. Tyčinky jsou přirostlé nad bází koruny a jejich počet odpovídá dvojnásobku počtu korunních lístků. Pestíky jsou volné nebo na bázi srostlé a zanořené do receptákula. Plodem jsou vzpřímené, mnohasemenné měchýřky.\n\nRod rosulárie zahrnuje 21 druhů. Je rozšířen v oblasti od jihovýchodní Evropy přes jihozápadní a Střední Asii a Kavkaz po Čínu a Himálaj. Centrum rozšíření je ve vysokých pohořích jihozápadní Asie. Největší počet endemických druhů (celkem 6) roste v Turecku, přičemž některé z těchto druhů jsou svým výskytem omezeny na jedinou horu. Do Evropy zasahuje druh \"Rosularia serrata\", který se vyskytuje v Řecku a na Krétě. Na Kypru roste \"Rosularia globulariifolia\", odkud byla zprvu popsána jako endemický druh \"R. cypria\".\n\nRosulárie rostou jako chasmofyty ve skalních štěrbinách na různých stanovištích od pobřežních oblastí východního Středomoří přes stepní stanoviště až po subalpínské polohy Himálaje.\n\nRod \"Rosularia\" je v rámci čeledi \"Crassulaceae\" řazen do podčeledi \"Sedoideae\" a tribu \"Sedeae\".\nPodle výsledků molekulárních studií tvoří součást kladu označovaného jako \"Leucosedum\", zahrnujícího stávající rody \"Prometheum\", \"Sedella\", \"Dudleya\" a některé druhy rodu \"Sedum\" (část podrodu \"Gormania\"). Některé druhy dříve řazené do rodu \"Rosularia\" byly přeřazeny do rodu \"Prometheum\".\n\n\nRosulárie jsou perspektivní a zajímavé sukulenty, které si svojí cestu na skalky a do sbírek sukulentů teprve hledají.\nJsou to vesměs zimovzdorné rostliny, které v odpovídajících podmínkách vydrží mrazy až -23 °C. Vyžadují velmi dobře propustnou půdu a světlé stanoviště. V chladnějších polohách je možno je umístit na přímé slunce, v horkých podmínkách jim vyhovuje mírný zástin. Dobře snášejí sucho a chudou půdu.\n\n"}
{"id": "1355238", "url": "https://cs.wikipedia.org/wiki?curid=1355238", "title": "Kostel svatého Mikuláše Tolentinského", "text": "Kostel svatého Mikuláše Tolentinského\n\nKostel svatého Mikuláše Tolentinského může být:\n"}
{"id": "1355241", "url": "https://cs.wikipedia.org/wiki?curid=1355241", "title": "Sedum debile", "text": "Sedum debile\n\nSedum debile je druh rostliny z čeledi tlusticovité. Je to sukulentní vytrvalá bylina se žlutými pětičetnými květy. Vyskytuje se v západních oblastech USA, kde roste na výslunných skalnatých stanovištích ve vyšších, horských polohách.\n\n\"Sedum debile\" je vytrvalá, lysá, sukulentní bylina s poléhavým, větveným, na konci vystoupavým stonkem. Listy jsou dužnaté, vstřícné, křižmostojné, přisedlé, bledě zelené, někdy růžově nebo červeně nabíhající. Květy jsou pětičetné, uspořádané v chudokvětých vrcholících. Kališní lístky jsou bledě zelené,kopinaté, na bázi srostlé, na vrcholu tupé. Koruna je žlutá, složená z 5 rozestálých, elipticky kopinatých korunních lístků. Tyčinky jsou žluté. Gyneceum je apokarpní. Plodem je souplodí měchýřků.\n\nDruh se vyskytuje v západních oblastech USA ve státech Idaho, Montana, Nevada, Oregon, Utah a Wyoming. Roste na otevřených, výslunných, skalnatých stanovištích v nadmořských výškách od 1500 až 3500 metrů.\n"}
{"id": "1355246", "url": "https://cs.wikipedia.org/wiki?curid=1355246", "title": "716 (číslo)", "text": "716 (číslo)\n\nSedm set šestnáct je přirozené číslo. Římskými číslicemi se zapisuje DCCXVI a řeckými číslicemi ψις. Následuje po čísle sedm set patnáct a předchází číslu sedm set sedmnáct.\n\n716 je:\n\n"}
{"id": "1355248", "url": "https://cs.wikipedia.org/wiki?curid=1355248", "title": "Bakardan", "text": "Bakardan\n\nBakardan ( , 2700 m n. m.) je hora v pohoří Šar planina v severozápadní části Severní Makedonie. Nachází se ve skupině Titova vrhu na hranicích mezi opštinami Tetovo a Bogovinje. Leží v mohutné rozsoše vybíhající severovýchodním směrem z hory Džinibeg (2610 m), kde na západě sousedí s vrcholem Titov vrh (2747 m) a na severovýchodě s vrcholem Karabunar (2565 m). Jedná se o jeden z nejvyšších vrcholů pohoří.\n\n"}
{"id": "1355251", "url": "https://cs.wikipedia.org/wiki?curid=1355251", "title": "Michal Nejtek", "text": "Michal Nejtek\n\nMichal Nejtek (* 20. dubna 1977 Litoměřice) je český hudební skladatel a klavírista. Hru na klavír studoval na konzervatoři v Teplicích. Následně studoval na Akademii múzických umění v Praze (skládání). Rovněž byl členem několika amatérských kapel. Je autorem hudebního díla \"Vlaková opera\", k níž napsal libreto Vratislav Brabenec. \"Vlaková opera\" je označována za operu, avšak podle Nejtka se jedná spíše o performanci, přestože obsahuje operní prvky. Také aranžoval několik alb skupiny The Plastic People of the Universe do symfonické podoby. Rovněž působil ve skupině Face of the Bass.\n"}
{"id": "1355254", "url": "https://cs.wikipedia.org/wiki?curid=1355254", "title": "Univerzita Sapientia", "text": "Univerzita Sapientia\n\nSapientia Sedmihradská Maďarská Univerzita, celý názvem , zkráceně Sapientia EMTE, je soukromá univerzita s maďarským vyučovacím jazykem fungující od roku 2000 ve třech vlastních kampusech v sedmihradských městech Kluž, Marosvásárhely a Csíkszereda v Rumunsku.\n\nUniverzita Sapientia vznikla roku 2000 z iniciativy a podpory tehdejší maďarské vlády (první vláda Viktora Orbána) a čtyř maďarských křesťanských církví v Sedmihradsku (evangelicko–luteránské, reformované, římskokatolické a unitářské). Neboť rumunské státní autority odmítaly vznik maďarskojazyčné univerzity, ačkoliv Evropská úmluva o menšinách i sama rumunská ústava garantuje, že národnostní menšiny mají právo na vzdělávání ve svém mateřském jazyku. Povolení k činnosti od rumunského ministerstva školství získala roku 2001. Univerzitu spravuje Sapientia Alapítvány, největším sponzorem školy je Maďarsko, respektive maďarská vláda.\n\n\n\nSapientia se podle výzkumu společnosti Ad-Astra umístila na 1. místě mezi 28 soukromými univerzitami v Rumunsku, a na 20. místě ze všech 75 rumunských univerzit, státních i soukromých.\n\n\n"}
{"id": "1355259", "url": "https://cs.wikipedia.org/wiki?curid=1355259", "title": "717 (číslo)", "text": "717 (číslo)\n\nSedm set sedmnáct je přirozené číslo. Římskými číslicemi se zapisuje DCCXVII a řeckými číslicemi ψιζ. Následuje po čísle sedm set šestnáct a předchází číslu sedm set osmnáct.\n\n717 je:\n\n"}
{"id": "1355260", "url": "https://cs.wikipedia.org/wiki?curid=1355260", "title": "718 (číslo)", "text": "718 (číslo)\n\nSedm set osmnáct je přirozené číslo. Římskými číslicemi se zapisuje DCCXVIII a řeckými číslicemi ψιη. Následuje po čísle sedm set sedmnáct a předchází číslu sedm set devatenáct.\n\n718 je:\n\n"}
{"id": "1355262", "url": "https://cs.wikipedia.org/wiki?curid=1355262", "title": "Augusta Dánská", "text": "Augusta Dánská\n\nAugusta Dánská (dánsky Augusta af Danmark, Hertuginde af Holstein-Gottorp) (8. dubna 1580, Kolding – 5. února 1639, Husum) byla rodem dánská princezna a sňatkem holštýnsko-gottorpská vévodkyně.\n\nAugusta se narodila jako páté dítě (třetí dcera) ze sedmi potomků dánského krále Frederika II. a jeho manželky Sofie Meklenburské. Manželství jejích rodičů, třebaže bylo – tak jako většina svazků v té době – sjednáno z dynasticko-politických důvodů, bylo přes to i přes velký věkový rozdíl mezi manželi (23 let) šťastné.\n\n30. srpna roku 1596 se provdala za svého bratrance, holštýnsko-gottorpského vévodu Jana Adolfa. Vztahy v manželství byly velmi napjaté kvůli jejich neshodám v náboženských otázkách: Jan Adolf vyznával kalvinismus, a proto roku 1610 nahradil v úřadu generálního vikáře luteránského Jakoba Fabriciuse kalvinistou Filipem Caesarem; ortodoxní luteránka Augusta pak jezdila na bohoslužby do šlesvického dómu. Když pak v roce 1616 ovdověla, dosáhla Caesarova propuštění a dosadila Fabricia zpět do úřadu.\n\nJako vdova měla politický vliv po krátkou dobu, než její nejstarší syn Fridrich (1597) dosáhl zletilosti. K jejímu zabezpečení sloužila území na západním pobřeží se zámkem v Husumi, který byl jejím vdovským sídlem. Již dříve jej pravidelně obývala a nyní nádherně vybavila, zámek se stal centrem umění a vědy. Jako dvorního kazatele ustavila syna Jakoba Fabricia (stejného jména). Na zámku Reinbek, který rovněž patřil k jejím vdovským majetkům, pobývala jen občas, prováděla zde však různé stavební úpravy a stavby, např. zámeckou kapli. O své dědictví po matce vedla se svým bratrem trpké spory.\n\nZemřela 5. února roku 1636 na zámku v Hosumi. K poslednímu odpočinku byla uložena v kryptě šlesvické katedrály.\n\nZ manželství Augusty a Jana Adolfa se narodilo osm dětí – čtyři dcery a čtyři synové, z nichž se až na posledního syna, který zemřel v den porodu, všichni dožili dospělosti:\n\n\nV důsledku příbuzenských manželství mezi jejími předky jsou král Frederik I. Dánský a jeho manželka Anna Braniborská dvakrát Augustinými praprarodiči.\n\n\n"}
{"id": "1355263", "url": "https://cs.wikipedia.org/wiki?curid=1355263", "title": "719 (číslo)", "text": "719 (číslo)\n\nSedm set devatenáct je přirozené číslo. Římskými číslicemi se zapisuje DCCXIX a řeckými číslicemi ψιθ. Následuje po čísle sedm set osmnáct a předchází číslu sedm set dvacet.\n\n719 je:\n\n"}
{"id": "1355264", "url": "https://cs.wikipedia.org/wiki?curid=1355264", "title": "Donauinsel", "text": "Donauinsel\n\nDonauinsel (\"Dunajský ostrov\") je umělý ostrov na Dunaji, nacházející se ve 22. obvodu (Donaustadt) rakouského hlavního města Vídně. Vznikl v letech 1972–1988 v rámci projektu regulace Dunaje, jehož hlavním účelem bylo ochránit Vídeň před záplavami. Od centra města na západě ostrov odděluje hlavní tok Dunaje a od lužního lesa Lobau na východě odlehčovací rameno Nový Dunaj. Ostrov má výrazně protáhlý tvar: na délku měří přes 21 kilometrů, zatímco jeho šířka se pohybuje mezi 70 a 210 metry. Je neobydlený a slouží jako rekreační oblast pro obyvatele Vídně: většinu rozlohy pokrývá park s cyklostezkami, sportovními hřišti, výletními restauracemi a plovárnami. Nachází se zde také nudistická pláž zvaná \"Copa Cagrana\" (slovní hříčka s názvy brazilské pláže Copacabana a nedaleké čtvrti Kagran). Každý rok se zde koncem června koná největší venkovní festival pop music v Evropě Donauinselfest. Ostrov je přístupný po patnácti mostech, z nichž nejvýznamnější je Reichsbrücke, nachází se na něm také stejnojmenná stanice linky U1 vídeňského metra.\n"}
{"id": "1355266", "url": "https://cs.wikipedia.org/wiki?curid=1355266", "title": "Přetín (hradiště)", "text": "Přetín (hradiště)\n\nPřetín je pravěké hradiště nedaleko stejnojmenné vesnice u Křenic v okrese Klatovy. Nachází se na vrchu Chlumec asi jeden kilometr severozápadně od vesnice.\n\nHradiště objevili manželé Jaroslav Bašta a Dara Baštová, kteří v roce 1987 provedli jeho povrchový průzkum. Během něho získali pouze jediný zlomek pravěké keramiky, který neumožnil přesnější datování existence hradiště. Z opevnění lokality se dochoval maximálně jeden metr vysoký kamenný val, který obepíná vrcholovou plošinu kopce.\n\n"}
{"id": "1355268", "url": "https://cs.wikipedia.org/wiki?curid=1355268", "title": "Elina Siirala", "text": "Elina Siirala\n\nElina Siirala (* 27. října 1983, Helsinky, Finsko) je finská sopranistka a trenérka zpěvu. Od roku 2016 působí v německé symfonicmetalové hudební skupině Leaves' Eyes, kde nahradila zpěvačku a zakládající členku Liv Kristine. Zároveň je také hlavní skladatelkou a zpěvačkou ve skupině Angel Nation. Siirala je druhou sestřenicí finského skladatele Tuomase Holopainena.\n"}
{"id": "1355272", "url": "https://cs.wikipedia.org/wiki?curid=1355272", "title": "720 (číslo)", "text": "720 (číslo)\n\nSedm set dvacet je přirozené číslo. Římskými číslicemi se zapisuje DCCXX a řeckými číslicemi ψκ. Následuje po čísle sedm set devatenáct a předchází číslu sedm set dvacet jedna.\n\n720 je:\n\n"}
{"id": "1355273", "url": "https://cs.wikipedia.org/wiki?curid=1355273", "title": "Sápa hlíznatá", "text": "Sápa hlíznatá\n\nSápa hlíznatá (\"Phlomis tuberosa\") je vyšší, vytrvalá, planě rostoucí rostlina sušších, slunných míst, kvetoucí počátkem léta fialově růžovými květy sestavenými do hustých přeslenů. Patří mezi více než stovku druhů rodu sápa a přitom je jediným druhem rostoucím v České republice. Je původní rostlinou české přírody a z důvodu nízkého stavu vhodných stanovišť i klesajícího počtu kvetoucích jedinců je v \"Červeném seznamu cévnatých rostlin České republiky\" zařazena mezi silně ohrožené druhy (C2b).\n\nRostlina je v Evropě rozšířena hlavně ve východních oblastech, na západě nejdále roste v Rakousku, v České republice, Maďarsku a na Slovensku, v jižní části Evropy na Balkánském poloostrově a v Turecku. Východním směrem přes Rusko pokračuje až na hranice s Asií, na Kavkaz a Ural.. Odtud její ostrůvkovitý výskyt dále vede před ruskou Sibiř a Střední Asii do severního Mongolska i Číny a pokračuje na ruský Dálný východ.\n\nV Česku, přes které prochází severozápadní hranice areálu, roste v panonském termofytiku na jihu Moravy. Lze ji ojediněle nalézt v Pavlovských vrších, okolí Vyškova, Hustopečí a Bučovic s přesahem až k Moravskému Krumlovu, Východním směrem proniká do stepní oblasti Bílých Karpat.\n\nRoste obvykle na hlinitých až hlinitopísčitých půdách bohatých živinami, které jsou zásadité a dobře osluněné. Objevuje se nejčastěji na stanovištích s vápnitými jílovci a slínovci, pískovci nebo spraší, převážně na travnatých svazích, suchých loukách a pastvinách, v lesostepích, vinicích a lesních lemech. V české přírodě se vyskytuje převážně jen v planárním stupni. Je hemikryptofyt, který na zimu zatahuje. Ploidie druhu je 2n = 22.\n\nVytrvalá bylina s lodyhou vysokou 60 až 150 cm, vyrůstající z oddenku s kulatými hlízkami až 2 cm velkými. Lodyha je přímá, pevná, obvykle dutá, jednoduchá nebo nahoře větvená a často nachově načervenalá. Má růžici řapíkatých přízemních listů dlouhých až 25 a širokých do 15 cm. Jejich vejčité čepele jsou na bázi srdčité, po obvodě hrubě zubaté, na vrcholu špičaté a oboustranně chlupaté. Protistojné listy porůstající lodyhu jsou vzhledově podobné, pouze horní bývají přisedlé a o poznání menší. Nahoře listy přecházejí v listeny obdobného tvaru.\n\nOboupohlavné, krátce stopkaté květy bývají v počtu 15 až 40 sestavené do několika hustých, vzájemně oddálených lichopřeslenů vyrůstajících z úžlabí vejčitých, průměrně 5 cm dlouhých listenů. Pravidelný trubkovitý kalich s deseti vyniklými žilkami má pět krátkých cípů. Pyskatá koruna je až 2 cm dlouhá, bývá světle nebo fialově růžová a má korunní trubku dlouhou jako kalich. Její horní pysk je přílbovitě klenutý a po okraji zubatý, dolní pysk je tmavě tečkovaný, třílaločný a střední okrouhlý lalok je největší, oba pysky jsou plstnatě chlupaté. V květu jsou čtyři nestejně dlouhé, dvoumužné tyčinky s prašníky. Kvetou od června do srpna, opylovány jsou hmyzem.\n\nPlody jsou jehlanovité, asi 5 mm dlouhé, tmavohnědé tvrdky. Byliny se mohou rozmnožovat výsevem snadno vzcházejících tvrdek (semenáče se prvým rokem pěstují ve skleníku), nebo jarním rozdělením hlízek.\n\nSápa hlíznatá bývá někdy pěstovaná jako okrasná, nenáročná, dlouhověká květina a bývá vysazována po okrajích souvislého porostu dřevin, na volné a zatravněné plochy, či přímo do okrasných záhonů.\n"}
{"id": "1355282", "url": "https://cs.wikipedia.org/wiki?curid=1355282", "title": "Chytrý Honza", "text": "Chytrý Honza\n\nChytryHonza.cz je česká finančně-poradenská akciová společnost, jejíž součástí je e-shop a srovnávač finančních produktů. V nabídce je více než 180 produktů od 75 bank, spořitelen a dalších institucí. Součástí skupiny je i poradenská síť s téměř 1 000 specialisty po celé České republice. V letech 2015, 2016 a 2017 společnost pořádala konferenci a udílení Ceny pokroku Chytrého Honzy za nejlepší inovace bank a pojišťoven. \nJediným akcionářem ChytryHonza.cz je společnost kari time, která patří do investiční skupiny DRFG.\n\n2008: Jiří Paták a Jakub Havrlant spouští portál www.honzovahypoteka.cz – unikátní online tržiště hypoték. Jakub Havrlant je v čele Mall Group a zakladatelem i vlastníkem Rockaway Capital. \n\n2009: Srovnávač Chytrý Honza obsloužil historicky prvního zákazníka. Projekt získává investici od internetové skupiny MITON, tvůrce úspěšných webových portálů heureka.cz a Slevomat.cz.\n\n2010: Chytrý Honza se s více než 1 000 poptávkami měsíčně dostává do čela trhu online hypoték. V témže roce startuje srovnání cestovního pojištění. Společnost překračuje hranici 25 000 zákazníků a rozšiřuje síť zaměstnanců.\n\n2011: Portál mění název na www.chytryhonza.cz. Zároveň do portfolia srovnávače přibývá dalších 14 produktů, včetně běžných účtů nebo pojištění majetku. Chytrý Honza je vybrán společností Boston Consulting Group jako jeden z nejúspěšnějších online projektů v České republice za rok 2011.\n\n2012: Chytrý Honza překračuje hranici 150 000 zákazníků a spouští historicky první aplikaci pro hodnocení finančních produktů na trhu: www.honzovarevoluce.cz.\n\n2013: Společnost se stěhuje do komplexu kancelářských budov Prague Gate a startuje spolupráci s poradenskou sítí Bonnet, v té době nejrychleji rostoucím broker poolem na českém trhu. Pro zpracování online poptávek poradci je spuštěna aplikace Honzův klient.\n\nSpolečnost dále roste, získává významnou investici od Rockaway Capital a personálně posiluje produktový, marketingový a obchodní tým.\n\n2014: Chytrý Honza oznamuje akvizici společnosti Bonnet, který disponuje silou téměř 1 200 poradců po celé České republice. \n\n2015: Stěhování sídla společnosti na Kavčí Hory, konkrétně do sídla hlavního akcionáře, společnosti Rockaway Capital. Ta patří mezi nejdynamičtější investiční skupiny a působí nejen v Praze, ale i v San Franciscu a Sao Paulu.\n\nChytrý Honza pořádá první ročník soutěže nejlepších inovací bank a pojišťoven Cena pokroku Chytrého Honzy. Spuštěn unikátní systém Poradce 2020, který umožňuje online srovnání a sjednání neživotního pojištění. Poradenská síť je dle ČNB nejrychleji rostoucí poradenskou sítí v České republice. Počet poradců se meziročně zvýšil o celých 85 %.\n\n2016: Za účelem expanze na zahraniční trhy se dalším investorem Chytrého Honzy se stává holandská finanční skupina Aegon.\n\n2017: Pro poradce vytvořen metodický nástroj o 150 parametrech, který umožňuje uzavřít životní pojištění online. Webové stránky www.chytryhonza.cz za rok 2017 navštívilo více než 900 000 uživatelů. Výkonným ředitelem ChytryHonza.cz se koncem roku stává Nicolas Eich.\n\n2018: Jeden ze zakladatelů společnosti Chytrý Honza Jiří Paták se dohodl na odkoupení podílu ve firmě od nizozemské finanční skupiny Aegon a investiční skupiny Rockaway. Celou transakci financovala skupina DRFG. \n\n2019: Skupina DRFG vykupuje od Jiřího Patáka jeho podíl a stává se stoprocentním majitelem společnosti. Výkonným ředitelem ChytryHonza.cz se začátkem roku stává David Kantor. \n\nOnline srovnání dostupných produktů u hypoték, životního a cestovního pojištění, investic, spořících účtů, běžných účtů, penzijní a stavebního spoření, havarijního pojištění a povinného ručení online. \n\nPočátky projektu sahají do roku 2010, kdy Bonnet vstoupil na trh jako hypoteční makléřská společnost. Jako vůbec první společnosti v České republice uzavírala smlouvy elektronicky, prostřednictvím portálu BonEx. V prvních měsících provozu poradci uzavírají hypotéky o celkovém objemu 100 milionů korun.\n\nV roce 2014 Bonnet přechází pod společnost Chytrý Honza, rok poté je podle ČNB nejrychleji rostoucí poradenskou sítí v České republice.\n\nDo poradenské sítě v roce 2019 patřilo téměř 1 000 finančních poradců.\n\nV roce 2014 společnost prodala hypotéky o celkové hodnotě 5 miliard korun, 7 miliard korun (rok 2015) a 9,8 miliard korun v roce 2016. V témže roce Chytrý Honza prodal 11 tisíc pojistných produktů (cestovní pojištění, pojištění majetku). \n\nV roce 2017 provizní obrat poradců stoupl o 34 % na bezmála 0,5 miliardy korun. O necelou třetinu vzrostl objem zprostředkovaných hypoték a úvěrů a činil tak 14 miliard korun. Aktiva ve správě vzrostla o 39 % na 345 milionů korun.\n\n\n"}
{"id": "1355288", "url": "https://cs.wikipedia.org/wiki?curid=1355288", "title": "Rapid Application Development", "text": "Rapid Application Development\n\nRapid-application development (RAD) je moderním přístupem k vývoji aplikací, který podobně jako agilní metodiky reaguje na rigidnost klasického Vodopádového modelu. Zdůrazňuje potřebu přizpůsobení požadavků jako reakci na nové skutečnosti, které se přirozeně objevují až v průběhu projektu. Inkrementální přístup k vývoji brání katastrofickým selháním, kdy po několika měsících či dokonce letech analýz a příprav jsou odhaleny zásadní problémy, které nikomu dosud nepřišly na mysl. Při RAD se uživatelé setkávají s podobou cílového řešení od samého počátku, protože používá prototypy. Zpětná vazba od uživatelů zkoušejících prototypy vede ke korekci požadavků a návrhu systému již v raných fázích vývoje..\nRAD přístup je realizován na software, který rychlý vývoj aplikací umožňuje. Tento software je platformou, kterou pak organizace používá k vývoji funkcionalit, které nespadají pod jiné komponenty podnikové architektury jako např. ERP nebo by vývoj na nich byl náročný. RAD platformu je vhodné použít pro náhradu různých drobných nebo zastaralých aplikací. RAD platforma v takovém případě velmi efektivně řeší jednotné uživatelské prostředí, snižuje heterogenitu prostředí, adekvátní řízení přístupových oprávnění, centralizaci a opakované využití dat či audit trail. Minimalizujeme také řadu rizik jako je např. kompatibilita a podpora původních aplikací.\nSoftware, který lze použít jako RAD platformu, si firma často nejprve pořizuje pro řešení specifické oblasti – např. pro oblast CRM, pro řízení procesů a projektů, ITIL procesy a help desk.\n\n\n\n\n"}
{"id": "1355289", "url": "https://cs.wikipedia.org/wiki?curid=1355289", "title": "Duodji", "text": "Duodji\n\nDuodji je tradiční sámské řemeslo, které se datuje od doby, kdy byli Sámové mnohem více než dnes izolováni od okolního světa. Nářadí, oděvy a doplňky duodji jsou funkční a užitečné a mohou také obsahovat umělecké prvky. Sámští umělci duodji umí přinést společně funkci a umění tak jemným způsobem, aby vytvořili krásná umělecká díla sama o sobě.\n\nMezi tyto funkční prvky patří nože, kufříky, dámské tašky, dřevěné šálky (kuksa), některé oblečení atd. Výrobky duodji byly vyrobeny a určeny pro běžné pracovním prostředí.\n\nTradičně bylo sámské řemesla rozděleno do dvou podskupin, na mužské a ženské řemeslo. Muži pro řemeslo používali většinou dřevo a parohy stejně jako jiné sobí kosti, zatímco ženy používaly kůži a kořeny. Tradiční sámské barvy jsou červená, zelená, modrá a žlutá.\n\nUmělci duodji jsou v Laponsku stále aktivní a nadále pokračují v tradicích duodji. I když v tradičním duodji došlo ke drobným změnám, jsou dnes sběrateli z celého světa považovány za cenná umělecké díla. Někteří umělci duodji jsou dnes Olov Svonni, Martin Kuorak, Anders Sunna, Lars Pirak a Per Olof Utsi.\n\nTradiční kostým gákti má velký kulturní význam a používá se hlavně na svatby, pohřby, biřmování a další kulturní akce. Vzhled gákti se liší od místa k místu a bývá delší v jižním Laponsku než na severu. Tradičně byla k výrobě gákti použita kůže, šlachy a vlna, dnes se však používá i samet a hedvábí.\n\n"}
{"id": "1355293", "url": "https://cs.wikipedia.org/wiki?curid=1355293", "title": "Seznam dílů seriálu Star Wars: Dobrodružství Freemakerů", "text": "Seznam dílů seriálu Star Wars: Dobrodružství Freemakerů\n\nToto je seznam dílů seriálu\" \"Star Wars: Dobrodružství Freemakerů. Americký 3D animovaný sci-fi televizní seriál \"\", který měl premiéru 20. června 2016 na stanici Disney XD. V Česku měl seriál premiéru 17. října 2016 na stanici Disney Channel.\n\n<onlyinclude>\n</onlyinclude>\n"}
{"id": "1355296", "url": "https://cs.wikipedia.org/wiki?curid=1355296", "title": "Star Wars: Dobrodružství Freemakerů", "text": "Star Wars: Dobrodružství Freemakerů\n\nStar Wars: Dobrodružství Freemakerů (v anglickém originále LEGO Star Wars: The Freemaker Adventures) je americký 3D animovaný sci-fi televizní seriál, který je založen na tématu Lego Star Wars. Seriál měl premiéru 20. června 2016 na stanici Disney XD. Dne 3. dubna 2017 stanice Disney XD oznámila, že seriál byl prodloužen o druhou řadu, společně s novou řadou pěti krátkých příběhů, které debutovali 4. května 2017 a druhá řada se začala vysílat od 17. června 2017. V Česku měl seriál premiéru 17. října 2016 na stanici Disney Channel.\n\nDialogy pro český dabing překládá Vojtěch Kostiha a o úpravu a režii se stará Michal Michálek.\n\nPříběh seriálu se odehrává mezi událostmi filmů \"\" a \"\". Sourozenci Freemakerovi jsou sběrači, kteří provozují svůj rodinný obchod se šrotem. Ten nacházejí prohledáváním galaxie a z nich budují vozidla dle vlastního návrhu.\n\n\n\n\n\n\n\n\n\n"}
{"id": "1355297", "url": "https://cs.wikipedia.org/wiki?curid=1355297", "title": "Bangor FC", "text": "Bangor FC\n\nBangor Football Club je severoirský fotbalový klub z města Bangor (Hrabství Down). V sezóně 2017/18 hraje Ballymena & Provincial Football League, jednu ze skupin čtvrté nejvyšší \nseveroirské soutěže. Klub byl založen v roce 1918, hraje na stadionu Clandeboye Park (sponzorský název Bangor Fuels Arena) pro 1895 diváků. Klubové barvy jsou zlatá a modrá, symbolizující písek a moře, tým je známý také pod přezdívkou „The Seasiders“.\n\nFotbalisté Bangoru strávili 63 sezón v nejvyšší severoirské soutěži, nejlepším výsledkem bylo druhé místo v sezóně 1990/91. Zajistili si tím účast v Poháru UEFA, kde vypadli v prvním kole s SK Sigma Olomouc po výsledcích 0:3 doma a 0:3 venku. V sezóně 1992/93 vyhrál Bangor Severoirský fotbalový pohár i Severoirský fotbalový ligový pohár. V PVP klub nestačil v předkole v sezóně 1993/94 na APOEL FC (1:1 a 1:2) a v sezóně 1994/95 na 1. FC Tatran Prešov (0:1 a 0:4).\n\nV roce 2009 se Bangor FC z finančních důvodů odhlásil z NIFL Premiership, od té doby působí v nižších soutěžích.\n\n"}
{"id": "1355299", "url": "https://cs.wikipedia.org/wiki?curid=1355299", "title": "Římskokatolická farnost Hranice na Moravě", "text": "Římskokatolická farnost Hranice na Moravě\n\nŘímskokatolická farnost Hranice na Moravě je územní společenství římských katolíků s farním kostelem Stětí svatého Jana Křtitele v děkanátu Hranice. \n\nZaložení města je datováno řadou listin v rozmezí 12.–13. století, především falz, které vznikly v průběhu sporů o hranický újezd mezi kláštery Rajhradským (řád benediktinů) a Hradisko u Olomouce (premonstráti). V období do husitských válek bylo město častým artiklem premonstrátských zástav, a majitelé újezdu se proto velmi rychle střídali. Novou etapu v dějinách města nastolilo obsazení města husitskými vojsky (Jana Tovačovského z Cimburka) roku 1427. Po bitvě na Bílé hoře bylo město roku 1620 vzato pod kontrolu císařskými vojsky. Majetek získal roku 1622 kardinál František Serafínský z Dietrichsteina. Ten město téměř na tři sta let začlenil do dietrichsteinského dominia.\nK lednu 2018 byl farářem R. D. Mgr. Jiří Doležel. Toho s platností od července 2018 vystřídal R. D. Mgr. Janusz Zenon Łomzik.\n\nVe farnosti se pravidelně̟ koná tříkrálová sbírka. V roce 2019 se vybralo v rámci Charity Hranice 1 278 026 korun.\n\nOd roku 1998 vychází farní zpravodaj pro farnosti Hranice na Moravě, Střítež nad Lubinou a Jindřichov. Při bohoslužbách účinkuje schola a chrámový sbor, v provozu je farní knihovna.\n\n"}
{"id": "1355301", "url": "https://cs.wikipedia.org/wiki?curid=1355301", "title": "Třída Invincible (2019)", "text": "Třída Invincible (2019)\n\nTřída Invincible je lodní třída konvenčních ponorek objednaných singapurským námořnictvem. Objednána byla stavba čtyř jednotek této třídy. Ponorky budou vybaveny pohonem nezávislým na přístupu vzduchu (AIP). Ve službě nahradí ponorky třídy \"Challenger\".\n\nZakázku na stavbu prvních dvou jednotek třídy Invincible získala v roce 2013 německá loděnice ThyssenKrupp Marine Systems (TKMS). Ponorky byly vyvinuty speciálně pro Singapur. Stavba probíhá v loděnici TKMS v Kielu. Slavnostní první řezání oceli na první dvě jednotky proběhlo v roce 2014, přičemž dodány mají být v letech 2021–2022.\n\nV květnu 2017 bylo na veletrhu IMDEX Asia oznámeno, že singapurské ministerstvo obrany objednalo stavbu druhého páru ponorek (Batch 2), které budou dodány roku 2025. Součástí obou kontraktů je technická podpora provozu a výcvik posádek. Slavnostní řezání oceli na druhý pár ponorek proběhlo 12. ledna 2018. Prototypová ponorka \"Invincible\" byla na vodu spuštěna 18. února 2018.\n\nJednotky třídy \"Invincible\":\nPonorky konstrukčně vycházejí z německých ponorek tyu 214 a začleněna do části návrhu ponorek tyu 216, označených jako ponorka typu 218SG. Na vývoji bojového informačního systému spolupracují společnosti Atlas Elektronik a ST Electronics. Ponorky budou vyzbrojeny osmi 533mm torpédomety. Budou vybavený kormidly uspořádanými do X, zlepšujícími manévrovací schopnosti ponorek a pomocným pohonem nezávislým na přístupu vzduchu. Ten budou tvořit dva elektrochemické palivové články PEM, každý o výkonu 120 kW. Nejvyšší rychlost bude 10 uzlů na hladině a 15 uzlů pod hladinou.\n"}
{"id": "1355302", "url": "https://cs.wikipedia.org/wiki?curid=1355302", "title": "Kulometná pistole vz. 38", "text": "Kulometná pistole vz. 38\n\nKulometná pistole vz. 38 je dobový název pro samopal vytvořený pro československou armádu před druhou světovou válkou. Termín samopal se začal používat až po druhé světové válce.\n\nZbraň zkonstruoval František Myška z České zbrojovky Strakonice na popud Vojenského technického a leteckého ústavu z března 1935. Ačkoli armáda měla již v minulosti možnost zkoušet různé samopaly, nerozhodla se zavést tento typ zbraně do výzbroje. Hlavní překážkou byl jednak převládající názor ve vedení armády, kde měli za to, že vojáci vyzbrojení samopalem budou zbytečně plýtvat municí, dalším důvodem byl údajně nízký výkon pistolového náboje. V prosinci 1937 proběhlo několik armádních zkoušek vývojových verzí předložených zbrojovkou Strakonice. Začátkem roku 1938, projevilo Ředitelství opevňovacích prací zájem o tyto zbraně pro opevnění.\n\nZbraň měla být pravděpodobně použita i v těžkém opevnění ve střílně na obranu vchodu, ale hlavně v lehkých objektech vz. 37 v členitém terénu které od sebe nebyly vzdáleny více jak 100 metrů. Při střelbě na takto krátké vzdálenosti bylo využití lehkého kulometu neekonomické, navíc se s podstatně menším samopalem ve střílně lépe manipuluje a má větší kapacitu zásobníku. O novou zbraň projevilo zájem i jezdectvo a dělostřelectvo, z rozpočtových důvodů ale nemohly zbraně objednat. Kulometná pistole měla nízkou výrobní cenu, která činila 560 Kč. To znamená, že za cenu jednoho lehkého kulometu vz. 26 se daly pořídit čtyři samopaly.\n\nZbraň má jednoduchý dynamický závěr. Hlaveň je upevněna v pouzdře závěru převlečnou maticí. Zbraň mohla střílet pouze dávkou a byla vybavena pojistkou. K zbrani se měl dodávat nástavec na odpad nábojnic, který osměřoval vystřelené nábojnice směrem dolů a doprava. Pro uchycení KP 38 do lafety vz. 38 v lehkém opevnění se měla zbraň přichytit pomocí předního lůžka, které se upevňovalo na zbraní těsně za muškou do vyfrézovaných drážek na hlavni a zadního lůžka, které se instalovalo mezi zásobník a pažbu.\n\n"}
{"id": "1355303", "url": "https://cs.wikipedia.org/wiki?curid=1355303", "title": "Třída Erie", "text": "Třída Erie\n\nTřída Erie je třída dělových člunů námořnictva Spojených států amerických. Celkem byly postaveny dvě jednotky této třídy. Jedna byla ztracena za druhé světové války a druhá po válce vyřazena.\n\nNápad na stavbu dělových člunů třídy \"Erie\" vzešel z výsledků Londýnské konference z roku 1930. Námořními mocnostmi podepsaný dokument totiž neomezoval stavbu plavidel s výtlakem do 2000, rychlostí do 20 uzlů a kanónovou výzbrojí do ráže 155 mm. Americké námořnictvo proto vyvinulo obdobné plavidlo, označované nejprve jako univerzální šalupa a později klasifikované jako dělový člun. Jeho cílem bylo plnění široké škály úkolů včetně přepravy výsadku námořní pěchoty, poskytování palebné podpory, kladení min a doprovodu konvojů. Celkem byly v letech 1934–1936 postaveny dvě jednotky této třídy. \"Erie\" postavila loděnice New York Navy Yard v Brooklynu a \"Charleston\" loděnice Charleston Navy Yard v Charlestonu.\n\nJednotky třídy \"Erie\":\nPlavidla byla vyzbrojena čtyřmi 152mm/47 kanóny Mk.17 v jednodělových věžích a šestnácti 28mm kanóny Mk.1 ve čtyřhlavňových postaveních. Mělo solidní pancéřování. Pohonný systém chránily boční pláty silné 89 mm, muniční skladiště 51 až 76 mm. Pohonný systém a skladiště munice také chránila pancéřová paluba silná 32 a 25 mm. Čluny byly vybaveny jedním hydroplánem Curtiss SOC Seagull pro průzkum a řízení palby. Loď nenesla katapult, takže hydroplán vždy startoval z vodní hladiny. Pohonný systém o výkonu 6200 hp tvořily dva kotle Babcock and Wilcox a dvě parní turbíny Parsons. Lodní šrouby byly dva. Nejvyšší rychlost dosahovala 20 uzlů. Dosah byl 8000 námořních mil při rychlosti 12 uzlů.\n\nRoku 1942 byly odstraněny všechny 28mm kanóny, které nahradilo šest 20mm kanónů Oerlikon. Na zádi byly instalovány dvě skluzavky hlubinných pum.\n\n"}
{"id": "1355304", "url": "https://cs.wikipedia.org/wiki?curid=1355304", "title": "Chov zvířat", "text": "Chov zvířat\n\nChov zvířat (též živočišná výroba) je odvětví zemědělství zabývající se péčí o hospodářská zvířata, poskytující maso, vlákno, mléko, vejce nebo jiné produkty. Zahrnuje každodenní péči, šlechtění a odchov mláďat.\n\nChov zvířat má dlouhou historii, počínaje neolitickou revolucí kdy došlo k jejich první domestikaci, zhruba 13 tisíc let před naším letopočtem, a předcházel začátku pěstování prvních plodin. Farmářský chov skotu, ovcí, koz a prasat existoval již před vznikem raných civilizací, jako byl starověký Egypt.\n\nZásadní změny přinesla Kolumbovská výměna, která do Nového světa přivezla dobytek Starého světa, a poté britská zemědělská revoluce 18. století, kdy agronomové jako Robert Bakewell šlechtěním zlepšili plemena dobytka pro dosažení větších výnosů masa, mléka a vlny, příkladem je skot \"Dishley Longhorn\" a ovce \"Lincoln Longwool\".\n\nV některých částech světa se pro hospodářské účely využívá široká škála dalších druhů zvířat, například kůň, vodní buvol, lama, králík nebo morče. Rozšířená je také akvakultura ryb, měkkýšů a korýšů, dále chov včel nebo bource morušového. V několika zemích se pro lidskou spotřebu chová i hmyz; například v Thajsku je ziskovým odvětvím chov cvrčků.\n\nModerní chov zvířat závisí na produkčních systémech adaptovaných na dostupné typy pozemků. Ve vyspělejších částech světa je samozásobitelské hospodaření nahrazováno intenzivním chovem zvířat, například velkokapacitními kravíny nebo drůbežárnami. Na méně úrodných půdách, například v horských oblastech, je chov zvířat často extenzivnější a ta se mohou pohybovat volně a sama si vyhledávat potravu.\n\nVětšinu hospodářských zvířat tvoří býložravci, s výjimkou prasete, které je všežravcem. Přežvýkavci, jako je skot a ovce, jsou přizpůsobeni ke krmení trávou; mohou se pást venku, nebo mohou být živeni zcela nebo částečně krmivy bohatšími na energii a bílkoviny, například peletovanými obilovinami. Prasata a drůbež nedokážou trávit celulózu v píci a vyžadují obiloviny a další vysoce energetická krmiva.\n\nChov zvířat, zejména intenzivní, má značný dopad na životní prostředí. Využívá asi třetinu nezaledněného zemského povrchu, čímž způsobuje ztrátu řady biotopů a vytváří asi polovinu celosvětové produkce skleníkových plynů. Od 18. století je stále významnějším tématem životní pohoda (\"welfare\") hospodářských zvířat. Reakcí na to je rozsáhlé uplatňování zákonů a nařízení, týkajících se zajištění přiměřených životních podmínek zvířat. V kultuře má chov zvířat často idylický ráz, zpravidla vykreslovaný v dětských knihách a písních, kde žijí šťastná zvířata v atraktivní krajině.\n\nS domestikací hospodářských zvířat začali lovci-sběrači, kteří potřebovali získat trvale dostupný zdroj potravy pro případ neúspěšného lovu. Požadované vlastnosti domácího zvířete spočívají v tom, že by mělo být užitečné pro člověka, mělo by se mu dařit v jeho společnosti, mělo by se snadno množit a nemělo by vyžadovat náročnou péči.\n\nDomestikace nebyla izolovanou událostí, ale procesem opakovaným v různých dobách na různých místech. Ovce a kozy doprovázely kočovníky na Středním východě, zatímco skot a prasata byly spojeny s usedlejšími komunitami.\n\nPrvním domestikovaným zvířetem se stal pes. Polodivocí psi, pravděpodobně počínaje mladými jedinci, mohli být lidmi tolerováni jako mrchožrouti a hubitelé škůdců. Jako společenská zvířata lovící ve smečkách měli předpoklady stát se součástí lidských skupin a pomáhat jim s lovem. Původně lovná zvířata jako ovce, kozy, prasata a skot byla postupně domestikována během počátků zemědělství.\n\nDomestikace prasete poprvé proběhla v Mezopotámii zhruba 9 000 př. n. l., tomu předcházelo období „přírodního chovu“ divokého prasete praktikované snad již 13 000 let před naším letopočtem. Někdy mezi 11,000 a 9,000 let př. n. l. pak následovaly ovce. Skot byl domestikován z divokého praturu v oblastech moderního Turecka a Pákistánu zhruba kolem 8500 let př. n. l.\n\nPro vesničana se kráva stala velkým přínosem. Produkovala více mléka než potřebovalo její tele a její síla mohla být využita pro tažení pluhu, saní a později vozů, svážejících úrodu. Asi 4000 let př. n. l. na Blízkém východě došlo k prvnímu využití tažných zvířat, tím zemědělská produkce dramaticky vzrostla. V jižní Asii byl domestikován slon, a to asi 6000 let př. n. l.\n\nV severovýchodní Číně se našly fosilizované kuřecí kosti datované zhruba 5040 př. n. l., v místech daleko od džunglí tropické Asie, kde žili jejich divocí předkové. Archeologové se však domnívají, že původním účelem domestikace bylo využití pro kohoutí zápasy.\n\nMezitím byly v Jižní Americe domestikovány lama a alpaka, pravděpodobně před 3. tisíciletím př. n. l., a to pro nošení nákladů a pro svou vlnu. Ani jedno plemeno nebylo dostatečně silné pro tahání pluhu, což omezilo rozvoj zemědělství v Novém světě.\n\nKoně se přirozeně vyskytují ve stepích střední Asie, domestikováni byli asi 3000 let př. n. l. v oblasti kolem Černého a Kaspického moře. Původně sloužili jako zdroj masa, následovalo využití jako tažného a jezdeckého zvířete. Zhruba ve stejné době proběhlo v Egyptě zkrocení divokého osla. Brzy poté proběhla domestikace velblouda, velblouda dvouhrbého v Mongolsku a arabského dromedára, jako nosičů břemen. Do začátku 1. tisíciletí př. n. l. již karavany dromedárů spojovaly Indii s Mezopotámií a Středomořím.\n\nVe starověkém Egyptě byl nejdůležitějším hospodářským zvířetem skot. Kromě toho se chovaly ovce, kozy a prasata. Drůbež včetně kachen, husí a holubů se chytala do sítí a poté pěstovala na farmách, kde se nuceně vykrmovala těstem, aby ztloustla.\n\nŘeka Nil složila jako vydatný zdroj ryb. Medonosné včely poskytující med a vosk byly domestikovány nejpozději během Staré říše.\n\nVe starověkém Římě se choval všechen dobytek známý ve starověkém Egyptě. Kromě toho byli nejpozději v prvním století před naším letopočtem domestikováni králíci na maso. Ze tchoře byla domestikací vytvořena fretka, za účelem vyhánění králíků z jejich podzemních nor, toto použití zmiňuje Plinius starší.\n\nPo zhroucení římské říše došlo v Evropě k úpadku zemědělství včetně chovu zvířat. Některé aspekty, jako pastevectví, přetrvaly během celého období. Do začátku 11. století se hospodářství oživilo a krajina byla opět produktivní.\n\nAnglická Domesday Book zaznamenala každý pozemek a každé zvíře v Británii: \"„nebylo jediné kůže, aniž yardu země, co více ... dokonce ani vola, ani krávy, ani vepře nebylo, kterýž by nebyl zaznamenán v \"[královském]\" soupisu.“\" Například královský statek Earley v Berkshire, jedna z tisíců v knize uvedených vesnic, měl v roce 1086 \"„2 rybárny v hodnotě \"[placení daně]\" 7 šilinků a 6 pencí \"[každý rok]\" a 20 akrů louky \"[pro dobytek]\". Les pro \"[obživu]\" 70 prasat.“\"\n\nPokroky v chovu zvířat během evropského středověku šly ruku v ruce s inovacemi v dalších oblastech. Vylepšení pluhu umožnilo orbu půdy do větší hloubky. Roli hlavních tažných zvířat převzali od skotu koně, začaly se prosazovat nové myšlenky jako střídání plodin a pěstování pícnin pro zimní krmení dobytka. Rozšířilo se pěstování hrachu, fazolu a vikve; tyto plodiny zlepšily úrodnost půdy prostřednictvím fixace dusíku, což umožnilo zvýšit počty chovaných hospodářských zvířat.\n\nPrůzkum a kolonizace Severní a Jižní Ameriky vedly k zavedení plodin jako kukuřice, brambory, sladké brambory a maniok do Evropy, zatímco hlavní hospodářská zvířata Starého světa – dobytek, koně, ovce a kozy – se dostala do Nového světa, spolu s pšenicí, ječmenem, rýží a vodnicí.\n\nŠlechtění za účelem dosažení požadovaných rysů dal vědecké základy Robert Bakewell během britské zemědělské revoluce v 18. století. Jedním z jeho nejdůležitějších chovatelských programů bylo šlechtění ovce. S využitím původní populace dokázal rychle vyčlenit velké, přesto subtilní ovce s dlouhou, lesklou vlnou. Bakewellem vylepšené plemeno Lincoln Longwool následně sloužilo jako základ pro vyšlechtění dalšího plemene, New (nebo Dishley) Leicester. Byla bezrohá a měla hranaté, masité tělo s rovným hřbetem.\n\nTyto ovce se rozsáhle vyvážely a přispěly k mnoha moderním plemenům. Pod Bakewellovým vlivem začali angličtí farmáři šlechtit skot primárně na maso. Dlouhorohé jalovice se křížily s býky plemene Westmoreland, čímž vzniklo plemeno Dishley Longhorn.\n\nEvropské polopřírodní nehnojené pastviny, utvářené tradičními zemědělskými postupy, byly udržovány pastvou a sečením. Vzhledem k tomu, že ekologický dopad tohoto způsobu hospodaření s půdou je podobný dopadu přírodních jevů jako požáry, sdílí tento zemědělský systém mnoho příznivých charakteristik s přirozeným prostředím, včetně podpory biologické diverzity. Kvůli intenzifikaci zemědělství je však dnes v Evropě tento způsob hospodaření na ústupu. Používání mechanizace a chemie způsobuje pokles biodiverzity.\n\nChov zvířat byl tradiční součástí životního stylu samozásobitelského zemědělce, kterému zajišťoval nejen potraviny pro jeho rodinu, ale také palivo, hnojivo, oděv, dopravu a tažnou sílu. Primárním využitím zvířete byly jeho produkty, jako je vlna, vejce, mléko a krev (například u Masajů), které poskytovalo za svého života. Porážení zvířat na maso bylo zpravidla pouze druhotným využitím.\n\nV tradičním systému transhumance se lidé a dobytek sezónně přesouvali mezi pevně určenými letními a zimními pastvinami; v horských oblastech se letní pastvina nacházela v horách, zimní pastvina v údolích.\n\nChov zvířat může být extenzivní nebo intenzivní. Extenzivní systémy se vyznačují volným pohybem zvířat, případně pod dohledem pastýře kvůli ochraně před predátory. Rančerství v západní části Spojených států charakterizují velká stáda dobytka pasoucí se na rozlehlých veřejných a soukromých pozemcích.\n\nObdobné formy chovu dobytka se využívají v jižní Americe, Austrálii a dalších místech s rozsáhlými volnými plochami země a nízkými srážkami. Podobné rančerské systémy se používají pro ovce, jeleny, pštrosy, emu, lamy a alpaky.\n\nV oblastech vysočin Spojeného království se ovce na jaře vyvádějí na vrchoviny, kde spásají hojnou horskou trávu. Koncem roku jsou odvedeny do nižších poloh, přičemž v zimě dostávají doplňkové krmení. Ve venkovských oblastech si mohou prasata a drůbež značnou část potravy vyhledávat sami. V afrických komunitách dokážou slepice žít měsíce bez krmení lidmi a přesto produkují jedno nebo dvě vejce týdně.\n\nOpačným extrémem je intenzivní chov zvířat, častý v rozvinutějších částech světa; dojnice jsou trvale ustájeny a veškeré krmivo se jim dováží; masný hovězí dobytek je chován s vysokou hustotou ustájení; prasata bývají umístěna v budovách s kontrolovaným klimatem a nikdy nejsou pouštěna do venkovního prostředí; nosnice jsou v drůbežárnách drženy v klecovém chovu s řízeným světelným režimem. Mezi těmito dvěma extrémy jsou polointenzivní, často rodinné farmy, kde se hospodářská zvířata po většinu roku pasou venku, vyrábí se zde siláž nebo seno pro pokrytí období roku, kdy tráva přestane růst, a hnojivo, krmivo a další potřeby farma získává zvenčí.\n\nZvířata používaná jako dobytek jsou převážně býložravá, hlavní výjimku tvoří prase, které je všežravec. Býložravci se dělí na okusovače (\"concentrate selectors\") , kteří se selektivně živí semeny, ovocem a vysoce výživnými mladými listy, spásače (\"grazers\"), které se živí hlavně trávou, a přechodné oportunní okusovače‐spásače (\"intermediate feeders\"), kteří si vybírají potravu z širokého spektra dostupného rostlinného materiálu. Skot, ovce, kozy, vysoká zvěř a antilopy jsou přežvýkavci. Tráví potravu ve dvou krocích: žvýkají a polykají normálním způsobem, a poté natrávenou směs zvrátí zpět do úst, kde ji znovu sežvýkávají a tak extrahují maximální možnou nutriční hodnotu potravy.\n\nVýživové potřeby těchto zvířat převážně kryje spásání trav. Trávy rostou z odnožovací uzliny, což jim umožňuje přežívat i silné spásání nebo kosení.\n\nRůst trávy je v mnoha podnebných pásmech sezónní, například během jara a léta v mírném pásmu nebo během deštivého období v tropech, takže část luk se místo spásání poseče a konzervuje pro pozdější potřebu, ať už ve formě sena (sušená tráva) nebo jako siláže (fermentovaná tráva). Pěstují se také další krmné plodiny a mnohé z nich, stejně jako zbytky trávy, se silážují, aby doplnily deficit ve výživových potřebách dobytka během období vegetačního klidu.\n\nExtenzivně chovaná zvířata mohou přežívat výhradně na pícninách, ale intenzivněji chovaný dobytek navíc vyžaduje doplňková krmiva bohatá na bílkoviny a energii. Energie pochází převážně z obilovin a jejich vedlejších produktů, z krmiv bohatých na cukry a tuky, zatímco bílkoviny mohou pocházet z ryb nebo masné moučky, mléčných výrobků, luštěnin a jiných rostlinných krmiv, často vedlejších produktů extrakce rostlinného oleje.\n\nPrasata a drůbež jsou nepřežvýkavci a nejsou schopni trávit celulózu v trávě a jiných pícninách, takže se krmí výhradně obilovinami a jinými vysoce energetickými krmivy. Složky krmných dávek zvířat si farmáři buď pěstují sami, nebo je nakupují ve formě peletovaných či kostkovaných krmivových směsí, speciálně připravených podle kategorie hospodářského zvířete, jeho věku a jeho specifických nutričních požadavků. Kvůli vyváženosti stravy se do krmiv přidávají vitamíny a minerály. Také ryby chované na farmách jsou obvykle krmeny peletovaným krmivem.\n\nŠlechtění hospodářských zvířat je jen zřídka spontánní děj. Zpravidla je řízen chovateli s cílem podpořit určité rysy, které jsou považovány za žádoucí. Mezi ně patří vytrvalost, plodnost, mateřské schopnosti, rychlý růst, nízká spotřeba krmiva na jednotku růstu, lepší tělesné proporce, vyšší výtěžky, lepší kvalita srsti a další vlastnosti. Nežádoucí znaky, jako jsou zdravotní vady, agresivita nebo nedostatečná krotkost, jsou šlechtěním potlačovány.\n\nSelektivní chov se stal jedním z faktorů velkého zvýšení produktivity. V roce 2007 typické kuře (brojler) ve věku 8 týdnů vážilo 4,8× více než kuře podobného věku v roce 1957. Během třiceti let do roku 2007 se průměrný výnos mléka u dojnic ve Spojených státech téměř zdvojnásobil.\n\nTechniky, jako je umělá inseminace a přenos embryí, se dnes často používají nejen jako metody zaručující pravidelnou březost samic, ale také přispívají ke zlepšení genetiky stád. Toho lze dosáhnout transplantací embryí od vysoce kvalitních samic do méně kvalitních náhradních matek, čímž se uvolní kvalitnější samice pro opětovné oplodnění. Tento postup značně zvyšuje počet potomků, kteří mohou být plozeni výběrovou skupinou nejkvalitnějších rodičovských zvířat.\n\nŠlechtění na jedné straně zlepšuje schopnost zvířat efektivněji přeměňovat krmivo na maso, mléko nebo vlákno a zlepšuje kvalitu konečného produktu. Na druhé straně snižuje genetickou rozmanitost, zvyšuje závažnost výskytů některých nemocí a jiných rizik.\n\nNa druhou stranu lze chovat a šlechtit i zvířata, ze kterých nemáme fyzický produkt: Psi, kočky a i další druhy (morčata, hady) lze chovat i pro pouhé potěšení, jako domácí mazlíčky. Přitom i u nich se používají obdoby plemenných knih: Někteří jedinci z vrhu se z chovu vyřazují, předávají laikům, jiní jsou naopak určeni k další plemenitbě.\n\nDobrá péče, správné krmení a hygiena jsou hlavními faktory přispívajícími ke zdraví zvířat na farmě a přinášejícími ekonomické výhody prostřednictvím maximalizace produkce. Pokud zvířata i přes tato opatření onemocní, jsou léčena pomocí veterinárních léků, a to samotným chovatelem nebo veterinářem. V Evropské unii jsou zemědělci ošetřující vlastní zvířata povinni dodržovat pokyny pro léčbu a vést záznamy podaných léčiv.\n\nZvířata jsou náchylná k řadě nemocí a zdravotních potíží. Některé, jako je klasický mor prasat a scrapie, jsou specifické pro konkrétní druh dobytka, zatímco jiná, jako je slintavka a kulhavka, postihují všechny sudokopytníky.\n\nV případě závažného rozšíření nemoci vlády ukládají regulace na dovoz, vývoz a přesun dobytka, karanténní omezení a povinnost hlášení podezřelých případů. Proti určitým nemocem jsou dostupné vakcíny. Tam, kde je to vhodné, se široce používají antibiotika. Jistou dobu byla antibiotika běžně přidávána do určitých krmných směsí pro podporu růstu, ale tato praxe je nyní v mnoha zemích potlačována kvůli riziku vytvoření rezistence na antibiotika.\n\nZvířata žijící v podmínkách intenzivního chovu jsou obzvláště náchylná k vnitřním a vnějším parazitům; lososí farmy ve Skotsku postihuje rostoucí množství mořských vší. Snížení parazitické zátěže u zvířat vede ke zvýšení produktivity a ziskovosti.\n\nVlády obzvláště znepokojují zoonózy – onemocnění, která zvířata mohou přenést na člověka. Populace volně žijících zvířat bývají rezervoáry chorob postihujících také domácí zvířata, která je mohou získat v důsledku nedostatečné biologické bezpečnosti (\"biosecurity\"). Vypuknutí viru Nipah v Malajsii roku 1999 započalo onemocněním prasat po kontaktu s kaloni, jejich výkaly a močí. Prasata následně přenesla infekci na lidi. Ptačí chřipka H5N1 se vyskytuje u populací volně žijících ptáků a může se přenášet na velké vzdálenosti migrujícími ptáky. Tento virus je snadno přenosný na domácí drůbež a na lidi žijící v její bezprostřední blízkosti. Jiné infekční choroby postihující divoká zvířata, hospodářská zvířata a člověka zahrnují vzteklinu, leptospirózu, brucelózu, tuberkulózu a trichinelózu.\n\nNeexistuje jediná všeobecně uznávaná definice druhů hospodářských zvířat. Obecně přijímané druhy hospodářských zvířat zahrnují masný a mléčný skot, ovce, kozy, prasata a drůbež. Různé další druhy, například koně, jsou někdy považovány za dobytek, zatímco drůbež bývá občas z této kategorie vyjímána. V některých částech světa dobytek zahrnuje druhy jako buvol a jihoamerické velbloudovité – alpaka a lama. Někdy se používají mnohem širší úřední definice, zahrnující ryby v akvakultuře, drobné zvířectvo, jako jsou králíci a morčata, stejně jako hmyz od medonosných včel až po cvrčky chované jako lidská potrava.\n\nZvířata se chovají pro širokou škálu produktů, hlavně maso, vlnu, mléko a vejce, ale také lůj, vyzinu a syřidlo. Zvířata se také chovají pro více specializované účely, například výrobu vakcín a antisér (obsahující protilátky) pro lékařské použití. Pokud se píce nebo jiné plodiny pěstují spolu se zvířaty, jejich hnůj může sloužit jako hnojivo, vracející minerály a organické látky do půdy v polouzavřeném organickém systému.\n\nAčkoli mléko pro výživu svých mláďat vytvářejí všichni savci, k produkci mléka a mléčných výrobků pro lidskou spotřebu je po celém světě převážně využívána kráva turu domácího. V menší míře se k produkci mléka využívá ovce, koza, velbloud, buvol, jak, sob, kůň a osel.\n\nVšechna tato zvířata byla během staletí domestikována, přitom se jejich charakteristiky šlechtěním upravovaly pro dosažení žádoucích vlastností jako plodnost, produktivita, krotkost a schopnost prosperovat v daném prostředí. Zatímco v minulosti měl skot vícenásobné využití, moderní šlechtění mléčného skotu vedlo ke specializovaným plemenům typu holštýnsko-fríského skotu, které ekonomicky produkují velké množství mléka. Široce se používá umělá inseminace, umožňující chovatelům vybrat konkrétní rysy, vyhovující jejich potřebám.\n\nV minulosti se krávy chovaly v malých stádech na rodinných hospodářstvích, během vegetačního období se pásly na pastvinách a v zimě se krmily senem. Současný trend (asi od poloviny 20. století) směřuje k větším stádům, intenzivnějším systémům, krmení siláží a systému bez pastvy, kdy se posekaná tráva (zelené krmení) přiváží celoročně ustájené krávě.\n\nV řadě společenství je produkce mléka pouze jedním z účelů chovu zvířete, které se také používá k nošení břemen, k tahání pluhu nebo pro produkci vláken, masa a kůže, přičemž zvířecí trus se využívá jako palivo nebo hnojivo. V oblastech a klimatech nevhodných pro mléčný skot se k produkci mléka přednostně využívají ovce a kozy.\n\nMaso, především chovaných zvířat, je celosvětově hlavním zdrojem bílkovin, představujícím průměrně asi 8 % energetického příjmu člověka. Konkrétní chované druhy závisí na místních preferencích, dostupnosti, ceně a dalších faktorech, přičemž mezi hlavní patří skot, ovce, prasata a kozy. Skot běžně plodí jediného potomka ročně, který dospívá až po více než jednom roce; ovce a kozy mají často dvojčata a jsou připraveny k porážce za méně než jeden rok; ještě plodnější jsou prasata, produkující minimálně jeden vrh až 11 selat ročně. V některých oblastech se chovají na maso také koně, osli, jeleni, buvoli, lamely, alpaky, guanaky a vikuni. Některé žádoucí rysy zvířat chovaných na maso zahrnují plodnost, odolnost, rychlý růst, snadnou ovladatelnost a vysokou účinnost přeměny potravy. Přibližně polovina světové produkce masa pochází ze zvířat chovaných na volných nebo ohrazených pastvinách, druhá polovina pochází z intenzivního chovu v různých velkochovných systémech; jedná se většinou o skot, prasata nebo drůbež, často v celoročním ustájení s vysokou hustotou zvířat.\n\nDrůbež chovaná na vejce a maso zahrnuje kuřata, krůty, husy a kachny. Velkou většinu nosnic sloužících k produkci vajec tvoří samice kuru domácího. Způsoby chovu nosnic se pohybují od systémů s volným výběhem, kde se ptáci mohou libovolně pohybovat, ale na noc jsou kvůli své ochraně uzavíráni do kurníků, přes polointenzivní systémy, kde se slepice chovají ve stodolách a mají hřady, podestýlku a určitou svobodu pohybu až po intenzivní systémy, kde jsou nosnice drženy v klecích. Bateriové klece jsou uspořádány v dlouhých řadách v několika úrovních, s externími podavači krmiva, pítky a mechanismy pro sběr vajec. Toto je nejekonomičtější metoda produkce vajec, ale je kritizována kvůli poškozování welfare zvířat, protože ptáci v klecích nejsou schopni projevovat své přirozené chování. Evropská unie v roce 2012 zakázala používání klasických bateriových klecí, které nahradily větší, tzv. obohacené klece.\n\nV rozvinutém světě je většina masné drůbeže chovaná ve velkých drůbežárnách, s automatizovaným vybavením a s řízeným prostředím. Takto chovaná kuřata se nazývají brojleři. Díky genetickým vylepšením dosahují jatečné zralosti během šesti nebo sedmi týdnů od vylíhnutí. Nově vylíhnutá kuřata jsou umístěna v malém výběhu s dodatečným vytápěním. Podestýlka na podlaze absorbuje trus a chovná plocha se rozšiřuje s průběhem růstu. Potrava a voda se dodávají automaticky a světelný režim je uměle řízen. Ptáci mohou být poráženi postupně nebo je celá hala poražena najednou.\n\nPodobný systém chovu se obvykle používá pro krůty, které jsou méně odolné než kuřata, jejich růst je pomalejší a často se na závěr přesouvají do oddělených vykrmovacích boxů. Kachny jsou obzvláště populární v Asii a Austrálii a v podmínkách komerčního chovu mohou být poráženy po sedmi týdnech.\n\nAkvakultura je definována jako „chov vodních organismů, včetně ryb, měkkýšů, korýšů a vodních rostlin, a zahrnuje určitou formu zásahů do procesu chovu za účelem zvýšení produkce, jako je pravidelné vysazování, krmení, ochrana před dravci atd. Farmaření zahrnuje individuální nebo korporátní vlastnictví pěstované populace.“ V praxi chov probíhá v moři nebo ve sladkovodních nádržích a může být extenzivní nebo intenzivní. Akvakulturu mohou hostit celé zátoky, jezera nebo rybníky, nebo jsou chovaní živočichové drženi v klecích (ryby), případně na umělých útesech, rámech nebo provazech (měkkýši). Ryby a krevety lze odchovávat v rýžových polích, kam se dostávají přirozeně nebo uměle, a obě plodiny je možné sklízet společně.\n\nV systémech akvakultury tvoří zdroj larev a juvenilních ryb, korýšů a měkkýšů rybí líhně. Když násada dostatečně doroste, převádí se do odchovných nádrží a prodává rybím farmám, kde dorůstá do tržní velikosti. Mezi obvyklé druhy chované v líhních patří garnát, kreveta, losos, tilápie, ústřice a hřebenatka. Podobné zařízení lze využít ke pěstování druhů s potřebou ochrany, které mají být vypuštěny do volné přírody, nebo lovných ryb pro dosazování toků. Důležité aspekty chovu v těchto počátečních fázích je výběr chovné násady, kontrola kvality vody a výživa. Ve volné přírodě dochází k masivní úmrtnosti mladých jedinců; chovatelé se snaží toto minimalizovat a současně maximalizovat přírůstky.\n\nVčely se chovají v úlech nejpozději od doby první egyptské dynastie před pěti tisíci lety, přitom člověk již dávno předtím sbíral med divokých včel. Pevné úly se používají v mnoha částech světa a zhotovují se z jakéhokoliv místně dostupného materiálu. Ve vyspělejších zemích, kde byly vyšlechtěny krotké a produktivní moderní kmeny domácích včel, se používají různé typy rozebíratelných úlů, které umožňují vytáhnout plásty kvůli zpracování a extrakci medu. Kromě produkce medu a vosku jsou medonosné včely důležitými opylovači plodin a divokých rostlin. V mnohých oblastech se úly převážejí po krajině, aby tak včely pomáhaly při opylování.\n\nHedvábnictví (\"sericulture\"), neboli chov larev bource, zavedli Číňané během dynastie Šang. Jediným komerčně využívaným druhem je domestikovaný bourec morušový. Při zavíjení kokonu každá larva produkuje velmi dlouhé a tenké hedvábné vlákno. Larvy se krmí morušovými listy a v Evropě každoročně vyrůstá pouze jedna generace, protože ve zdejších podmínkách je moruše opadavý strom. V Číně, Koreji a Japonsku jsou však běžné dvě generace ročně a ještě více generací se vyvíjí v tropech. Většina produkce hedvábí pochází z Dálného východu. V Japonsku se při chovu bource morušového využívá umělá výživa.\n\nV některých kulturách tvoří součást lidské stravy hmyz. V Thajsku se pro tento účel chovají cvrčci na severu země a na jihu larvy nosatcovitých brouků \"Rhynchophorus ferrugineus\". Cvrčci jsou drženi v klecích, krabicích nebo skříních a krmí se komerčním peletovaným drůbežím krmivem, zatímco larvy nosatců žijí v zelných a ságových palmách, což omezuje jejich produkci na oblasti výskytu těchto stromů. Další pochutinou tohoto regionu je bambusová housenka \"Omphisa fuscidentalis\" a zkoumají se nejvhodnější techniky jejího pěstování na polopřírodních stanovištích.\n\nChov zvířat má významný dopad na životní prostředí. Využívá něco mezi 20 až 33 % celkové světové spotřeby sladké vody. Chov hospodářských zvířat a pěstování jejich krmiv zabírá asi třetinu nezaledněné pevniny. Chov je přispívajícím faktorem k vymírání druhů, k dezertifikaci a k zániku biotopů. Živočišná výroba přispívá k vymizení druhů různými způsoby. Biotopy jsou ničeny mýcením lesů a využitím půdy na pěstování krmných plodin a pastviny, zatímco dravci a býložravci se často stávají cílem pronásledování a lovu, protože jsou považováni za ohrožení zisků z chovu dobytka. Chov zvířat je například zodpovědný za až 91 % odlesňování v oblasti Amazonie. Hospodářská zvířata navíc produkují skleníkové plyny. Skot vytváří zhruba 570 milionů metrů krychlových metanu denně, což představuje 35 až 40 % celkových světových emisí metanu. Chov hospodářských zvířat je zodpovědný za 65 % veškerých antropogenních emisí oxidu dusného, který je silným a dlouhoúčinkujícím skleníkovým plynem. V důsledku toho se zkoumají způsoby snižování dopadu chovu na životní prostředí. Strategie zahrnují využití bioplynu z chlévské mrvy.\n\nOd 18. století začali lidé věnovat více pozornosti životním podmínkám hospodářských zvířat. Možná měřítka životní pohody zvířete (\"animal welfare\") zahrnují délku života, chování, fyziologii, reprodukci a zdraví. Ve většině zemí platí zákony a normy pro welfare zvířat. Ty jsou obecně v souladu s nejrozšířenějším přístupem v západním světě, kterým je forma utilitarismu: je morálně přijatelné, aby lidé využívali zvířata, pokud přitom zbytečně netrpí a přínosy pro člověka převyšují cenu, kterou hospodářská zvířata platí. Podle opačného názoru mají zvířata práva, neměla by být považována za majetek a nikdy by neměla být využívána lidmi.\n\nHospodářská zvířata jsou častými náměty a postavami dětských knih a písní; realita chovu zvířat je často zkreslená, zjemněná nebo idealizovaná, a dává dětem téměř naprosto smyšlený popis života na farmě. Knihy většinou popisují venkovskou idylu šťastných zvířat, která se mohou svobodně pohybovat v atraktivní krajině, což je zcela v rozporu s realitou neosobních, mechanizovaných činností spojených s moderním intenzivním chovem.\n\nMnoho městských dětí v západních zemích poprvé přichází do styku s hospodářskými zvířaty na městských farmách (\"petting farm\"). Ve Spojeném království navštíví farmu nějakého typu asi pět milionů lidí ročně. To představuje určité riziko infekce, zvláště pokud se děti dotýkají zvířat a pak si neumyjí ruce. Historické farmy nabízejí pobytové akce a „pečlivě vybranou verzi farmaření pro ty, kteří jsou ochotni za to zaplatit“, což někdy namlouvá návštěvníkům romantizovaný obraz venkovské idyly předindustriální minulosti.\n"}
{"id": "1355306", "url": "https://cs.wikipedia.org/wiki?curid=1355306", "title": "Anna z Gloucesteru", "text": "Anna z Gloucesteru\n\nAnna z Gloucesteru (30. dubna 1383 – 16. října 1438, Gloucester) byla hraběnka ze Staffordu.\n\nNarodila se jako starší dcera Tomáše z Woodstocku a Eleonory, dcery Humphreyho z Bohunu. Poprvé byla provdána roku 1390 za Tomáše Stafforda. Manželství nebylo vzhledem k jejímu věku naplněno a po manželově skonu roku 1392 se provdala za jeho mladšího bratra Edmunda. Roku 1403 znovu ovdověla, o dva roky později si vzala za manžela Viléma Bourchiera. Potřetí ovdověla roku 1420, přežila Viléma o celých 18 let a byla pohřbena po jeho boku v klášteře Llanthony.\n"}
{"id": "1355307", "url": "https://cs.wikipedia.org/wiki?curid=1355307", "title": "Mistrovství České republiky v orientačním běhu 2010", "text": "Mistrovství České republiky v orientačním běhu 2010\n\n18. ročník Mistrovství České republiky v orientačním běhu proběhl v roce 2010 v pěti individuálních a dvou týmových disciplínách. Závod na dlouhé trati se v roce 2010 konal naposled.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2010. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1355308", "url": "https://cs.wikipedia.org/wiki?curid=1355308", "title": "U Kamene", "text": "U Kamene\n\nNázev U Kamene nese několik kopců:\n\n\na mnoho ulic, např. v Jičíně, Říčanech, Kutné Hoře, Dolních Břežanech, Vysokém Újezdu a dalších.\n"}
{"id": "1355310", "url": "https://cs.wikipedia.org/wiki?curid=1355310", "title": "Jan Kolář (pedagog)", "text": "Jan Kolář (pedagog)\n\nPhDr. Jan Kolář (4. listopadu 1884 Tábor – 17. srpna 1940 Tábor) byl středoškolský pedagog, věnoval se historii a topografii. Byl synem historika a heraldika Martina Koláře. V letech 1927–1929 byl starosta Tábora, 1938–1939 ředitel táborské reálky. Podílel se jako redaktor na zpracování Jihočeského historického sborníku, byl editorem dějin Tábora.\n"}
{"id": "1355311", "url": "https://cs.wikipedia.org/wiki?curid=1355311", "title": "Sydney International 2018", "text": "Sydney International 2018\n\nSydney International 2018 byl společný tenisový turnaj mužského okruhu ATP World Tour a ženského okruhu WTA Tour, hraný v areálu NSW Tennis Centre na otevřených dvorcích s tvrdým povrchem Plexicushion. Probíhal jako 126. ročník turnaje ve druhém týdnu sezóny, mezi 7. až 13. lednem 2018 v jihoaustralském Sydney, metropoli Nového Jižního Walesu.\n\nMužská polovina se řadila do kategorie ATP World Tour 250 a její dotace činila 528 910 amerických dolarů. Ženská část s rozpočtem 799 000 dolarů patřila do kategorie WTA Premier Tournaments. Turnaj představoval událost Australian Open Series v týdnu před úvodním grandslamem roku, Australian Open.\n\nNejvýše nasazenými tenisty v singlových soutěžích se stali Španělé, dvacátý třetí hráč žebříčku Albert Ramos-Viñolas mezi muži a světová trojka Garbiñe Muguruzaová v ženské dvouhře. Jako poslední přímí účastnici do dvouher nastoupili srbský 55. tenista pořadí Viktor Troicki a 33. žena klasifikace Jekatěrina Makarovová z Ruska.\n\nDruhá nasazená Američanka Venus Williamsová, kterou ve druhém kole vyřadila Angelique Kerberová, na sydneyském turnaji startovala poprvé po 17 letech a dvacet let od premiérové účasti.\n\nPremiérový titul na okruhu ATP Tour získal 21letý ruský kvalifikant Daniil Medveděv. Jedenáctou kariérní trofej na okruhu WTA Tour vybojovala bývalá německá světová jednička Angelique Kerberová, která si na Sydney International podruhé zahrála finále. Devátý společný titul z mužského debla si připsala polsko-brazilská dvojice světových jedniček Łukasz Kubot a Marcelo Melo. Ženskou čtyhru ovládl kanadsko-čínský pár Gabriela Dabrowská a Sü I-fan, jehož členky vyhrály třetí společnou trofej.\n\nNásledující hráčí obdrželi divokou kartu do hlavní soutěže:\n\nNásledující hráči obdrželi do hlavní soutěže zvláštní výjimku:\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující pár obdržel divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastná poražené:\n\n\n\nNásledující pár nastoupil z pozice náhradníka:\n\n\n\n\n"}
{"id": "1355313", "url": "https://cs.wikipedia.org/wiki?curid=1355313", "title": "Sydney International 2018 – ženská dvouhra", "text": "Sydney International 2018 – ženská dvouhra\n\nŽenská dvouhra Sydney International 2018 probíhala v první polovině ledna 2018. Do singlové soutěže sydneyského tenisového turnaje nastoupilo třicet hráček. Obhájkyní titulu byla čtvrtá nasazená britská tenistka Johanna Kontaová, kterou v úvodním kole při repríze finálového duelu z roku 2017 vyřadila Polka Agnieszka Radwańská.\n\nVítězkou se stala nenasazená bývalá německá světová jednička Angelique Kerberová, jež ve finále zdolala Australanku Ashleigh Bartyovou po dvousetovém průběhu 6–4 a 6–4. Poměr vzájemných utkání tak navýšila na 2–1. V probíhající sezóně si připsala premiérové turnajové vítězství, které představovalo jedenáctý singlový titul na okruhu WTA Tour a první po šestnáctiměsíčním čekání od US Open 2016. \n\nKerberová se ocitla na prahu vyřazení již v úvodním kole, kdy proti Lucii Šafářové nevyužila česká soupeřka dva mečboly. \nDvě nejvýše nasazené hráčky obdržely volný los do druhého kola.\n"}
{"id": "1355314", "url": "https://cs.wikipedia.org/wiki?curid=1355314", "title": "Sydney International 2018 – mužská dvouhra", "text": "Sydney International 2018 – mužská dvouhra\n\nMužská dvouhra Sydney International 2018 probíhala v úvodní polovině ledna 2018. Do singlové soutěže sydneyského tenisového turnaje nastoupilo dvacet osm hráčů. Obhájcem titulu byl lucemburský tenista Gilles Müller, kterého ve čtvrtfinále vyřadil Francouz Benoît Paire.\n\nVítězem se stal 21letý ruský kvalifikant a 84. hráč žebříčku Daniil Medveděv, jenž ve finále zdolal 18letého Australana Alexe de Minaura, figurujícího na 134. pozici, po třísetovém průběhu 1–6, 6–4 a 7–5. Na okruhu ATP Tour si připsal premiérové turnajové vítězství, když v debutovém finále na Aircel Chennai Open 2017 neuspěl.\n\nČtyři nejvýše nasazení hráči obdrželi volný los do druhého kola.\n"}
{"id": "1355316", "url": "https://cs.wikipedia.org/wiki?curid=1355316", "title": "Sydney International 2018 – ženská čtyřhra", "text": "Sydney International 2018 – ženská čtyřhra\n\nŽenská čtyřhra Sydney International 2018 probíhala v první polovině ledna 2018. Do deblové soutěže sydneyského tenisového turnaje nastoupilo šestnáct dvojic. Obhájcem titulu byl maďarsko-ruský pár Tímea Babosová a Anastasija Pavljučenkovová, jehož členky se rozhodly soutěže nezúčastnit.\n\nVítězem se stal třetí nasazený kanadsko-čínský pár Gabriela Dabrowská a Sü I-fan, který ve finále zdolal tchajwansko-české turnajové jedničky Latishu Chanovou s Andreou Sestini Hlaváčkovou po hladkém dvousetovém průběhu 6–3 a 6–1. Obě šampionky, které navázaly spolupráci v březnu 2017, si do žebříčku WTA připsaly 470 bodů a získaly třetí společnou trofej. Dabrowská vybojovala šestý deblový titul na okruhu WTA Tour a pro Sü to bylo sedmé takové turnajové vítězství.\n\n"}
{"id": "1355317", "url": "https://cs.wikipedia.org/wiki?curid=1355317", "title": "Sydney International 2018 – mužská čtyřhra", "text": "Sydney International 2018 – mužská čtyřhra\n\nMužská čtyřhra Sydney International 2018 probíhala v první polovině ledna 2018. Do deblové soutěže sydneyského tenisového turnaje nastoupilo šestnáct dvojic. Obhájcem titulu byl nizozemský pár Wesley Koolhof a Matwé Middelkoop, jehož členové se rozhodli zúčastnit paralelně hraného turnaje ASB Classic v Aucklandu, s rozdílnými spoluhráči.\n\nVítězem se stal polsko-brazilský pár světových jedniček Łukasz Kubot a Marcelo Melo, který ve finále zdolal německo-srbskou dvojici Jan-Lennard Struff a Viktor Troicki po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali devátou společnou trofej. Kubot vybojoval dvacátý první deblový titul na okruhu ATP Tour a pro Mela to bylo dvacáté deváté takové turnajové vítězství.\n\n"}
{"id": "1355318", "url": "https://cs.wikipedia.org/wiki?curid=1355318", "title": "Kryptorubl", "text": "Kryptorubl\n\nKryptorubl () je označení pro připravovanou ruskou státní kryptoměnu.\n\nO vytvoření nové ruské digitální měny rozhodl ruský prezident Vladimir Putin, jehož záměr byl ohlášen v říjnu 2017 ruským ministrem komunikací Nikolajem Nikiforovem. Toto rozhodnutí úzce souvisí s plány Ruska omezit těžbu a oběh ostatních kryptoměn, přičemž podle Centrální banky Ruské federace má jít o jedinou legalizovanou digitální měnu na území státu. Podle ruského ekonoma a Putinova poradce Sergeje Glazeva lze kryptorubl využít i jako nástroj k zmírnění účinků mezinárodních ekonomických sankcí uvalených na Rusko po roce 2014.\n\nKryptorubl bude spravován ruským státem a nebude jej možné „těžit“ jako ostatní kryptoměny. Měna bude kdykoliv směnitelná za ruský rubl, ačkoliv jenom přes oficiální směnárny.\n\nPodle kritiků kryptorublu je jeho zavedení spíše politickým gestem demonstrujícím, že Rusko je schopno držet krok s vývojem světového finančního systému. Projektu je dále vytýkáno, že se jedná pouze o jakousi digitální verzi ruského rublu, nikoliv o kryptoměnu v pravém slova smyslu.\n"}
{"id": "1355336", "url": "https://cs.wikipedia.org/wiki?curid=1355336", "title": "Uncia", "text": "Uncia\n\nUncia může označovat:\n\n"}
{"id": "1355357", "url": "https://cs.wikipedia.org/wiki?curid=1355357", "title": "José Gaspar d’Afonseca e Silva", "text": "José Gaspar d’Afonseca e Silva\n\nJosé Gaspar d’Afonseca e Silva (6. ledna 1901, Araxá, Minas Gerais – 27. srpna 1943, Rio de Janeiro) byl arcibiskup arcidiecéze São Paulo.\n\nStudoval kanonické právo na Papežské univerzitě v Římě a získal dne 12. srpna 1923 kněžské svěcení. V roce 1927 se stal profesorem a prorektorem semináře São Paulo. V roce 1934 byl dosazen na místo rektora semináře v Ipiranga. Papež Pius XI. ho jmenoval 23. února 1935 titulárním biskupem z Barcy a stal se pomocným biskupem v São Paulo. Biskupské svěcení mu udělil arcibiskup Leopoldo Duarte e Silva dne 28. dubna 1935. Spolusvětitelé byli Antonio Colturato, biskup z Uberaba a Gastão Liberal Pinto. S funkcí pomocného biskupa také vedl katolickou akci. Dne 29. července 1939 ho Pius XII., jako teprve 38letého, jmenoval novým arcibiskupem São Paula.\n\nAfonseca restrukturalizoval arcidiecézi a rozdělil ji na děkanáty, které opakovaně navštěvoval. Dále pracoval na posílení pastýřské práce. Napsal také řadu pastýřských listů. Snažil se také prosadit křesťanskou morální teologii v rodinném právu. V roce 1942 se účastnil čtvrtého kongresu Eucharistie v Brazílii, jehož přípravou se také zabýval. V březnu 1941 mu univerzita São Bento udělila čestný doktorát z filozofie. V roce 1943 se stal čestným členem brazilského institutu historie a geografie.\n\nV létě 1943 plánoval výlet do Ria de Janeiro. Jeho letadlo havarovalo 27. srpna při pokusu o přistání. Ostatky arcibiskupa byly převezeny do São Paula a pohřbeny v katedrále.\n"}
{"id": "1355360", "url": "https://cs.wikipedia.org/wiki?curid=1355360", "title": "Rozsíval", "text": "Rozsíval\n\nPříjmení Rozsíval má více nositelů:\n\n"}
{"id": "1355367", "url": "https://cs.wikipedia.org/wiki?curid=1355367", "title": "Hana Krupková", "text": "Hana Krupková\n\nHana Krupková, rozená Zýková, (31. května 1921 v Chotěboři – 16. dubna 1997 v Puchheimu (Německo)) se v roce 1940 jako devatenáctletá seznámila v Pardubicích s Václavem Krupkou. Krupka byl původně vojákem z povolání (poručík jezdectva) v prvorepublikové československé armádě. Po obsazení republiky, nastolení Protektorátu Čechy a Morava a rozpuštění československé armády byl pracovně zařazen do Východočeského elektrárenského svazu. Po krátké známosti následovala svatba a společný život v Pardubicích. Hana se prostřednictvím svojí kamarádky Taťány Hladěnové dostala do kontaktu s velitelem para-výsadku Silver A Alfrédem Bartošem a spolu se svým manželem Václavem začala členům tohoto výsadku pomáhat. Václav Krupka a jeho manželka Hana se později dostali do rukou gestapa vinou parašutisty Karla Čurdy (příslušník výsadku Out Distance). Ten zradil své kamarády a gestapu prozradil i jména lidí, kteří výsadkářům pomáhali.\n\nHana Krupková tehdy vsadila na své ženské vnady a „byla po vůli“ vyšetřovateli – kriminálnímu radovi pražského gestapa Wilhelmu Schultzemu. Tím zachránila život sobě i svému manželovi, který se o tom dozvěděl až po skončení druhé světové války.\n\nPo druhé světové válce byla Hana Krupková několikrát vyslýchána, vězněna a za spolupráci s gestapem (působila za války jako konfidentka gestapa v jinonické továrně Walter) nakonec odsouzena ke třem letům žaláře. V květnu 1947 se Václav Krupka se svojí těhotnou manželkou rozvedl a dále pokračoval ve své kariéře vojáka z povolání. Při neúspěšném pokusu o emigraci do Německa se Hana Krupková dostala do hledáčku Státní bezpečnosti (StB) a důmyslnou \"zpravodajskou\" hrou byla nakonec přinucena (v únoru 1949) podepsat spolupráci s StB. Přibližně šest let (1955 až 1961) pak pracovala pro StB pod změněnou identitou jako Jana Králová v Dopravním podniku v Praze.\n\nPo srpnu 1968 legálně přesídlila do Spolkové republiky Německo (SRN) a provdala se tam. Její bývalý manžel Václav Krupka zemřel v roce 1994 v Praze. Hana Krupková-Schusterová zemřela v německém Puchheimu (na předměstí Mnichova) o tři roky později (1997).\n\nV roce 1932 začala Hana Zýková navštěvovat gymnázium v Pardubicích. Tou dobou byli již její rodiče pět let rozvedeni. Matka Hany Zýkové se v roce 1932 znovu provdala a následovala svého manžela do Užhorodu. Hana Zýková zůstala v Pardubicích u své babičky a dědečka (z matčiny strany). Když ve třetím ročníku gymnázia propadla z němčiny, přešla do měšťanské školy. Po skočení měšťanské školy (1937) pokračovala ve studiu na dvouleté obchodní škole v Pardubicích. Po jejím skončení (1939) chtěla nastoupit do zaměstnání. V roce 1939 se do Pardubic vrátila její matka a nevlastní otec. Hana Krupková měla absolvovat půl roku trvající kurz vaření ve škole Vesna. Ještě během studií na Vesně, v únoru 1940, se Hana Zýková na taneční zábavě v pardubickém hotelu Grand seznámila s Václavem Krupkou.\n\nVáclav Krupka byl původně vojákem z povolání (poručík) v prvorepublikové československé armádě. Po obsazení republiky, nastolení Protektorátu Čechy a Morava a rozpuštění armády byl pracovně zařazen do Východočeského elektrárenského svazu. Krupka tehdy stanul před rozhodnutím, zda odejít z protektorátu za hranice nebo zůstat a oženit se. Nakonec se po tříměsíční známosti dvacetišestiletý Václav Krupka dne 19. června 1940 oženil se sotva devatenáctiletou Hanou.\n\nParadesantní výsadek Silver A uskutečněný 29. prosince 1941 změnil natrvalo osudy manželů Krupkových. Hanina kamarádka Taťána Vraněšicová pocházela z rodiny známého pardubického obchodníka. Provdala se za Františka Hladěnu. Tento bývalý plochodrážní závodník zastupoval firmu Škoda a (mimo jiné) pracoval pro pardubické gestapo jako odhadce konfiskovaných aut. Začátkem ledna 1942 se manželé Krupkovi prostřednictvím Taťány dozvěděli, že se u Hladěnů skrývá parašutista Motyčka (nadporučík Alfréd Bartoš - velitel výsadku Silver A). (Alfréd Bartoš se znal s Václavem Krupku z předválečné vojenské služby.) Setkání a nabídka Františka Hladěny, aby manželé Krupkovi začali spolupracovat s parašutisty byla jen otázkou času. Hana a Taťána fungovaly jako spojky a brzy se seznámily i s ostatními členy para-výsadku - Josefem Valčíkem a radiotelegrafistou Jiřím Potůčkem.\n\nPři pobytech a návštěvách v Praze používali manželé Krupkovi a Alfréd Bartoš různá místa:\n\nProstřednictvím Zdeňky Bočkové – manželky plukovníka Bohumila Bočka navázala Hana Krupková kontakt s domácím odbojem, konkrétně se štábním kapitánem Václavem Morávkem (ten pak měl osobní kontakty s agentem A-54 Paulem Thümmelem).\n\nKlíčová schůzka Alfréda Bartoše s Václavem Morávkem se odehrála v Praze na Klárově v Chotkových sadech dne 20. března 1942 ve 23.00 hodin. Bartoš předal Morávkovi pět fotografií parašutistů určených pro nové falešné osobní doklady. (Kromě fotografie Alfréda Bartoše, Josefa Valčíka a Jiřího Potůčka tam byly ještě dvě další podobenky osob.) Morávek protistraně předal depeše určené pro Bartošovu vysílačku Libuši (v nich mimo jiné navrhoval zorganizování útěku pro prozrazením ohroženého agenta A-54).\n\nKdyž byl štábní kapitán Václav Morávek 21. března 1942 večer nedaleko zastávky Prašný most zbaven života, nalezlo u něj gestapo fotografii Josefa Valčíka určenou k výrobě falešné protektorátní legitimace. (Tou dobou Josef Valčík pracoval jako číšník v pardubickém hotelu Veselka.) Jeho \"ponor\" do ilegality byl rychlý a následně vystřídal několik úkrytů. Nakonec přešel (v polovině dubna 1942) natrvalo do Prahy. Tady pak svoje další osudy spojil s dvojicí parašutistů Jozef Gabčík (Anthropoid) a Jan Kubiš (Anthropoid).\n\nHana Krupková zajišťovala spojení mezi Josefem Valčíkem a Alfrédem Bartošem. Doma v Pardubicích pak samotnému Alfrédu Bartošovi často pomáhala při dešifrování a šifrování zpráv do Anglie. Když se Alfréd Bartoš musel v polovině února 1942 odstěhovat od Hladěnů, pobýval krátký čas v Dašicích (město asi 10 km východně od Pardubic) a nakonec nalezl azyl v pardubickém bytě (v Pernerově ulici) u manželů Krupkových. Od té doby se byt manželů Krupkových stal centrem ilegální činnosti Alfréda Bartoše.\n\nDne 27. května 1942 (v den atentátu na R. Heydricha) se Alfréd Bartoš v Pardubicích u Krupků vzpamatovával z úpalu, který si způsobil předchozím neopatrným opalováním. Velké horečky mu léky srážela Hana Krupková, která mu dávala i injekce. Odpoledne téhož dne byla Hana Bartošem vyslána do Prahy, aby u Josefa Valčíka (bydlícího v Biskupcově ulici u Moravcových) zjistila, co se přesně v Praze událo. Povšechné informace přivezla Hana na druhý den (28. května 1942). V následujících čtrnácti dnech přijímal Bartoš u Krupků celou řadu návštěv z Prahy. Získal obraz o dění v Praze: několik výsadkářů z různých disentů, kteří žili v ilegalitě na různých místech v Praze, se postupně přesunulo do kostela v Resslově ulici.\n\nCestou z Brna (kde sháněla konzervy pro parašutisty) se v Pardubicích v bytě u Krupků zastavila i Marie Moravcová. Moravcová se obávala prozrazení a proto požádala Bartoše o ampulku jedu. Bartoš přiměl Hanu Krupkovou, aby Moravcové vydala svojí ampulku. Marie Moravcová pak jed ukryla do bříška pavoučka, kterého nosila jako brož. (Za několik dní jed Marie Moravcová skutečně v kritickém momentu použila. Když byla 17. června 1942 po čtvrté hodině ranní zatýkána ve svém bytě, uprosila jednoho z gestapáků, aby ji pustil na toaletu, kde ampulku s jedem rozkousla.)\n\nNe zcela doléčený Alfréd Bartoš se rozhodl odejít od Krupků a organizovat ilegální činnost z jiného místa. Dne 16. června 1942 odjeli manželé Krupkovi na krátkou dovolenou do Police nad Metují, kde hodlali vyčkat než se situace uklidní.\n\nDne 16. června 1942 přišel do bytu manželů Josefa a Marie Svatošových (na adrese: Melantrichova 463/15; 110 00 Praha 1 – Staré Město) hned po svém návratu do Prahy parašutista Karel Čurda (příslušník výsadku Out Distance). Byt opustil před 12.00 hodinou a rovnou odsud odešel do Petschkova paláce. Tady se v hlavní úřadovně pražského gestapa dobrovolně přihlásil a vypověděl vše nejen o svém výsadku, ale i o dosavadních pomocnících parašutistů. Karel Čurda vyzradil úkryt u Svatošových, Hanu a Václava Krupkovy z Pardubic, manžele Moravcovy z Biskupcovy ulice a dále pak všechny, kteří ho v Protektorátu Čechy a Morava ubytovali. (Manželé Svatošovi byli s celou rodinou téhož dne zatčeni a všech šest členů jejich rodiny bylo popraveno v KT Mauthausenu dne 24. října 1942.)\n\nV hotelu Pejskar v Polici nad Metují, kde se (na radu Bartoše a pozvání továrníka Katchnera) ubytovali, je však hned druhého dne brzy ráno (17. června 1942) zatklo gestapo. Byli okamžitě převezeni do Petschkova paláce - sídla pražského gestapa. Byl to parašutista Karel Čurda (z výsadku Out Distance), který na gestapu dobrovolně promluvil a prozradil (kromě mnoha jiných) i manžele Krupkovi, u kterých v Pardubicích (krátce po svém seskoku) v březnu 1942 bydlel.\n\nVečerní výslech (v noci ze 17. června 1942 na 18. červen 1942) Hany Krupkové v Petschkově paláci vedl šéf kontrarozvědného oddělení Wilhelm Schultze. Kriminální rada Schultze s Hanou jednal velice slušně. Dal přinést jídlo, kávu a cigarety. Hana byla pohledná mladá žena a mezi ní a Schultzem došlo k intimnímu sblížení. Wilhelm Schultze jí slíbil záchranu a přislíbil zachránit i jejího manžela. Když bylo po aktu, odešel Schultze do vedlejší místnosti. Otevřenými dveřmi Hana, ležící na pohovce, slyšela celý výslech svého manžela i co vypovídal. Wilhelm Schultze dodržel svůj slib.\n\nV dalších měsících střídavě pobývala Hana Krupková v samovazbě na Pankráci a v terezínské Malé pevnosti. Na začátku ledna roku 1943 byla náhle odvezena ke kadeřníkovi. Potom byla Hana Krupková předvedena na krátkou audienci ke K. H. Frankovi do Černínského paláce. Následně byla propuštěna s tím, že nastoupí do zaměstnání v jinonické Waltrovce. Tady měla pracovat (nejspíše jako informátorka) pro gestapo. Druhou světovou válku Hana přežila. Jak ukázalo poválečné vyšetřování v továrně, Hana Krupková během posledních dvou válečných let nikoho gestapu neudala.\n\nVáclav Krupka byl od listopadu 1942 vězněn v Pankrácké věznici. I on byl předveden ke K. H. Frankovi, kde dostal na výběr buď vstoupit do SS a na frontě v řadách německé armády odčinit svoji účast v československém odboji nebo být deportován do koncentračního tábora. Krupka sice zvolil druhou možnost (KT Mauthausen), ale po intervenci jeho ženy Hany (u Fridricha Wintera z centrály gestapa) byl Václav nakonec (v listopadu 1943) poslán do Flossenbürgu. Tady se dočkal konce druhé světové války.\n\nUž dne 9. května 1945 dvojice mužů – příslušníků Revolučních gard – zatkla Hanu Krupkovou v jejím bytě. Byla převezena na policejní ředitelství a od července 1945 vyslýchána pracovníky OBZ (Obranného zpravodajství). Hana Krupková čelila podezření z udavačství a navíc jí byl kladen za vinu i podíl na tragickém osudu vypálené (24. června 1942) obce Ležáky na Chrudimsku.\nNa konci května 1945 byl (po návratu z koncentračního tábora) zatčen i Václav Krupka. Oba byli podezřelí ze zrádcovství (kolaborace), oba byli vyšetřováni a oba byli v červnu roku 1946 (každý v jiném vagóně) převezeni do Chrudimi. Zde byli znovu vyslýcháni a čekali na soudní proces, který se ale nakonec nekonal.\n\nMísto soudu byl Václav a Hana Krupkovi propuštěni. Setkali se spolu poprvé až v prosinci roku 1946. Václav Krupka vyčetl své ženě nevěru s kriminálním radou pražského gestapa Wilhelmem Schultzem. (O nevěře své ženy se Krupka dozvěděl až po skončení druhé světové války.) Protže Václav Krupka usiloval o opětné přijetí do československé armády, byl ochoten na manželčinu nevěru zapomenout a žít s ní opět v řádném manželském svazku.\n\nObsílku k Mimořádnému lidovému soudu (MLS) obdržela Hana Krupková v lednu 1947. Navzdory faktu, že v jinonické Waltrovce nikoho neudala, byla odsouzena ke tři roky trvajícímu těžkému žaláři za to, že v továrně Walter působila poslední dva roky války jako konfidentka gestapa. Na statku v Běchovicích, kde si odpykávala trest, jí Krupka navštěvoval a vozil jídlo a cigarety. Díky úplatné dozorkyni mohli manželé trávit určitý čas návštěvy o samotě. Při třetí takovéto Krupkově návštěvě přišla Hana do jiného stavu. Václav Krupka považoval jiný stav své ženy za komplikaci ve svém úsilí dosáhnout rozvodu, který by mu umožnil pokračovat ve vojenské kariéře. Manželé Krupkovi byli rozvedeni v květnu 1947; syn Pavel Krupka se narodil ve vězeňské nemocnici v říjnu 1947. Ačkoliv Hana Krupková vícekrát žádala o přerušení nebo prominutí zbytku trestu, musela jej dokončit. Byla propuštěna na svobodu 13. července 1948.\n\nPoté co se dozvěděla, že se chystá obnovení trestního řízení v případu \"Krupkovi\", se Hana Krupková rozhodla emigrovat z Československa. Odjela do Žamberka, kde v místní posádce sloužil její bývalý manžel Václav, a navrhla mu společný útěk. Václav Krupka ale na její nabídku nepřistoupil, po jejím odchodu dostal strach, obával se, že se jedná o provokaci a návštěvu své bývalé ženy oznámil na SNB.\n\nHana se s pomocí o zprostředkování odchodu do Německa obrátila na svoji spoluvězeňkyni (z roku 1946) Milenu Markovou. Krupková doufala v mírný trest a po rozsudku MLS chtěla následně republiku ilegálně opustit. S odchodem za hranice poněkud váhala, nechtělo se jí opustit svého malého synka - Pavla Krupku.\n\nHana Krupková ovšem nevěděla, že Milena Marková se po svém propuštění z vězení stala agentkou Stb. Marková rozehrála s Krupkovou \"zpravodajskou\" hru: Tvrdila Haně, že u MLS dostala trest smrti, aby tím urychlila její rozhodnutí k emigraci. (Ve skutečnosti byla Krupková MLS v nepřítomnosti odsouzena k 10 letům odnětí svobody.) Byla to Milena Marková, která \"zorganizovala\" dne 29. října 1948 cestu na hranice. Tady se uskutečnila fingovaná přestřelka, při níž byla Hana Krupková zatčena a převezena do věznice v Ruzyni.\n\nHanu Krupkovou vyslýchal pracovník II. sektoru StB Josef Richter. Neustále byla držena v domnění, že je odsouzena k trestu smrti. Richter Hanu posléze získal ke spolupráci s StB, protože spolupráce se Státní bezpečností se jí jevila jako jediné východisko ze situace, v níž se ocitla. Vázací slib s StB podepsala v únoru 1949. Během vazby se s Josefem Richtrem natolik sblížili, že mezi nimi vznikl úzký až intimní vztah.\n\nPod falešnou identitou (občanský průkaz na jméno Jana Králová) byla Hana Krupová v roce 1955 nasazena do zaměstnání u Dopravního podniku v Praze. Při náhodném setkání se svým bývalým mužem Václavem Krupkou v roce 1961 na pražském náměstí Republiky byla dekonspirována. Pro StB tímto ztratila hodnotu a byla jí vrácena její původní identita.\n\nDo Spolkové republiky Německo se legálně Hana Krupková vystěhovala až po sovětské invazi spojeneckých armád Varšavské smlouvy do Československa v roce 1968. V Německu se provdala se za Čecha Ivo Schustera.\n\nVáclav Krupka byl po Sametové revoluci (po roce 1989) rehabilitován; zemřel (ve věku nedožitých osmdesáti let) v roce 1994. V červnu roku 1996 navštívila Hana Schusterová (Šusterová) město Pardubice, aby si zde v doprovodu badatele Jaroslava Čvančary prohlédla důvěrně známá místa. O rok později jako 76letá zemřela v německém Puchheimu na předměstí Mnichova.\n\n"}
{"id": "1355378", "url": "https://cs.wikipedia.org/wiki?curid=1355378", "title": "Charles Kensington Salaman", "text": "Charles Kensington Salaman\n\nCharles Kensington Salaman (3. března 1814 Londýn – 23. června 1901 tamtéž) byl britský klavírista a hudební skladatel.\n\nCharles Kensington Salaman se narodil 3. března 1814 v Londýně. Od dětství projevoval mimořádné hudební nadání. Již v deseti letech se stal členem Královské hudební akademie. Jeho učiteli byli Charles Neate a William Crotch. V roce 1828 hrál na veřejném koncertě své skladby. Poté studoval v Paříži u Henriho Herze. Do Londýna se vrátil v roce 1830 a byl pověřen, aby zkomponoval ódu pro Shakespearův festival ve Stratford-upon-Avonu.\n\nKomponoval především klavírní a vokální skladby. Básně, které si pro zhudebnění vybíral, pocházely z mnoha evropských jazyků včetně latiny (Quintus Horatius Flaccus, Gaius Valerius Catullus), staré řečtiny (Anakreón) a hebrejštiny (Jehuda ha-Levi a liturgické texty).\n\nV letech 1845–1848 pobýval v Římě, kde mimo jiné dirigoval premiéru 3. symfonie Ludwiga van Beethovena. Dostalo se mu pocty, že byl jmenován čestným členem Akademie sv. Cecilie. Oženil se 24. prosince 1848 s Frances Simonovou, která pocházela z Jamajky. Měl s ní tři syny a dvě dcery. Jeho nejstarší syn, Malcolm Charles Salaman, je znám jako dramatik a umělecký kritik.\n\nPo svém návratu do Londýna založil Londýnskou hudební společnost (\"Musical Society of London\") a po několik let působil jako její čestný sekretář. Proslul také svými veřejnými přednáškami na hudební témata. Jako skladatel věnoval pozornost duchovní hudbě. Několik jeho chorálů a žalmů se stalo součástí repertoáru anglikánské církve.\n\nSalaman patřil mezi první zastánce reformního judaismu v Anglii. Centrem tohoto hnutí byla West London Synagoge. Pro ni zkomponoval 124 skladeb. Některé z nich používají i zastánci ortodoxního směru. \n\nPoslední Salamanův veřejný koncert se uskutečnil v roce 1876. Poté se uchýlil do soukromí. Zemřel 23. června 1901 v Londýně. Je pohřben na židovském hřbitově \"Golder's Green\" v londýnské čtvrti Hendon. Jeho sestra, Julia Goodmanová, byla malířkou. Jejím dílem je i nejznámější portrét skladatele.\n\nKomponoval především klavírní a vokální skladby. Napsal i několik orchestrálních skladeb a komickou operu na téma Charlese Dickense \"Pickwicks\" (1889). Důsledkem jeho hlubokého náboženského založení je i mnoho skladeb duchovního charakteru, které jsou používány v anglikánské církvi i v židovských komunitách. Patrně nejznámější dílem je jeho zhudebnění Shelleyho básně \"I arise from dreams of thee\", napsané v Bathu v roce 1836 a publikované ve sbírce \"Six Songs\" (1838).\n\n\n"}
{"id": "1355380", "url": "https://cs.wikipedia.org/wiki?curid=1355380", "title": "PD-1", "text": "PD-1\n\nPD-1 (programed cell death 1, CD279) je receptor na povrchu buněk, který řadí se mezi tzv. kontrolní body (checkpoints) imunitního systému. \n\nSignalizace přes PD-1 je jedním z mechanismů indukce a udržení periferní tolerance. Má za následek zabránění proliferace a funkce efektorových T-lymfocytů kvůli indukci apoptózy T-buněk a zabránění apoptózy regulačních T-lymfocytů (Treg). Avšak signalizace přes tento receptor mohou zneužít nádorové buňky pro únik před imunitním systémem, což vede k toleranci nádoru. Terapeutické cílení této dráhy (inhibitory PD-1) mělo za následek zlepšení T-buněčné odpovědi proti virovým a nádorovým onemocněním.\n\nU člověka je PD-1 kódován genem \"PDCD1,\" který se nachází na chromozomu 2 a obsahuje 5 exonů. Je exprimován zejména na aktivovaných T-lymfocytech, B-lymfocytech, NK buňkách, aktivovaných monocytech a dendritických buňkách. Funkce receptoru PD-1 je pravděpodobně nejdůležitější pro T-lymfocyty, u ostatních typů buněk není jeho funkce plně objasněna. \n\nPD-1 není exprimován na klidových buňkách, po aktivaci byl detekován od 2 h (s maximem po asi 48 h), přičemž funkční efekty jsou pozorovány již po několika hodinách. Zvýšená aktivace PD-1 dráhy během chronických virových infekcí a nádorových onemocnění může u T-lymfocytů vést k tzv. \"vyčerpanému\" fenotypu. U vyčerpaných buněk je dramaticky zvýšena exprese PD-1 (a dalších inhibičních receptorů) a dochází ke ztrátě proliferační kapacity a efektorových funkcí (produkce cytokinů, cytotoxická odpověď). \n\nProtein PD-1 je 288 aminokyselin dlouhý a řadí se do rodiny imunoglobulinových molekul CD28/CTLA-4/ICOS. Oproti ostatním členům této rodiny se PD-1 vyskytuje v monomerní formě. PD-1 se skládá z jedné N-koncové IgV domény, asi 20 aminokyselin dlouhého linkeru, transmembránové domény a C-koncové intracelulární domény. Tato intracelulární doména na rozdíl od ostatních členů CD28 rodiny neobsahuje SH2 a SH3 (nebo Grb2 u CD28) vazebné motivy. Zato je podobná proteinům rodiny CD33-Siglec, obsahuje 2 tyrozinové motivy – ITIM (immunoreceptor tyrosine-based inhibitory motif) a ITSM (immunoreceptor tyrosine-based switch motif). Mutační analýzou bylo zjištěno, že motiv ITIM (V ⁄ I ⁄ LxYxxL, sekvence VDYGEL) nemá na inhibiční funkci vliv, nicméně může sloužit jako vazebné místo pro fosfatázy obsahující SH2 domény. Naopak motiv ITSM (TxYxxL, sekvence TEYATI) je esenciální pro inhibiční funkci tohoto receptoru.\n\nReceptor PD-1 má dva ligandy, proteiny PD-L1 (jinak B7-H1, CD274) a PD-L2 (jinak B7-DC, CD273). Oba mají koinhibiční funkci. Patří do imunoglobulinové rodiny B7, jejich extracelulární části obsahují domény IgV a IgC.\n\nJejich exprese se výrazně liší. Exprese PD-L2 se omezuje zejména na profesionální antigen prezentující buňky (dendritické buňky a makrofágy) a též žírné buňky odvozené z kostní dřeně a periotneální B1 buňky.\n\nPD-L1 je exprimován konstitutivně na T a B-lymfocytech, dendritických buňkách, makrofázích, mesenchymálních kmenových buňkách a žírných buňkách odvozených z kostní dřeně. Dále se nachází i na buňkách nepocházejících z hematopoetické řady – buňky pankreatu, plic, jater, endotelu, neuronech, keratinocytech atd., což může přispívat k ustanovení periferní tolerance. PD-L1 se vyskytuje na mnoha typech nádorů, kdy je jeho zvýšená exprese asociována s nepříznivou prognózou a zvýšenou invazivitou. \n\nExprese PD-L1 je indukována pomocí interferonů (IFN) typu I i typu II Promotor genu PD-L1 je regulován pomocí dvou vazebných míst pro transkripční faktor IRF-1. Exprese je též závislá na MyD88, TRAF6, MEK a JAK2, jejich inhibice snižovala produkci PD-L1. Dále je exprese indukována transkripčním faktorem STAT3, hyperaktivací PI3K/Akt dráhy (mutace fosfatázy PTEN) a hypoxií (faktor HIF-1α (hypoxia induced factor), přímá vazba na promotor).\n\nZpětná signalizace přes PD-L1 slouží jako signál přežití. Redukuje cytotoxicitu zprostředkovanou IFN typu I díky inhibici fosforylace proteinu STAT3. Intracelulární část PD-L1 obsahuje 3 nekonvenční signalizační motivy (\"RMLDVEKC”, “DTSSK” a “QFEET”). Motiv \"RMLDVEKC” je zodpovědný za inhibici interferonové signalizace, “DTSSK” slouží jako jeho negativní regulátor. \n\nHlavní funkcí receptoru PD-1 je negativní regulace imunitní odpovědi. Na rozdíl od ostatních členů rodiny CD28 přenáší signál jedině když je zároveň propojen s T-buněčným (TCR) nebo B-buněčným receptorem. Po vazbě PD-1/PD-L1 dochází k fosforylaci ITIM a ITSM motivů (pomocí kinázy Lck), což umožní navázání fosfatáz SHP-1 a SHP-2, které defosforylují signální molekuly TCR (CD3 a Zap70), a též PKCtheta účastnící se následné signalizace. Rovněž dochází k defosforylaci kostimulačního receptoru CD28, což se jeví jako primární cíl inhibice, místo TCR komponent. Hlavní roli hraje pravděpodobně fosfatáza SHP-2.\n\nPD1 signalizace inhibuje PI3K/Akt dráhu (aktivována CD28 signalizací) a MAP-kinázovou dráhu (Ras/MEK/Erk; inhibicí proteinu Ras). Hlavní důsledek inhibice těchto signálních drah je zastavení buněčného cyklu. Jednak dochází k utlumení exprese a degradaci Cdc25A, aktivační tyrozin fosfatázy pro cyklin-dependentní kinázy (Cdk). Dále se zvyšuje koncentrace inhibitorů Cdk, proteinů p27 a p15. Je snížena exprese podjednotky ubikvitin-ligázy SCF, která je normálně zodpovědná za degradaci p27 Inhibicí Cdk nedochází k fosforylaci transkripčního faktoru Smad3 (mediátor signalizace z TGFβ receptoru), čímž dochází ke zvýšení jeho aktivity a blokaci progrese buněčného cyklu z G1 do S fáze (zvýšení exprese inhibitoru Cdk p15).\n\nInhibice PI3K dráhy vede ke stimulaci apoptózy. Dochází ke snížení exprese inhibitoru apoptózy Bcl-xL, který je jinak exprimován při kostimulační signalizaci přes CD28. Blokování PI3K dráhy má dále za následek aktivaci (absenci inhibiční fosforylace) transkripčního faktoru FoxO1, což vede k zvýšení exprese PD-1 pozitivní zpětnou vazbou. Toto přispívá k vyčerpanému fenotypu T-buněk. \n\nSinalizace přes PD-1 má též vliv na buněčný metabolismus. Vede k inhibici glykolýzy a glutaminolýzy (metabolismus diferenciovaných efektorových buněk) a naopak ke zvýšení lipolýzy a oxidace mastných kyselin (typické pro paměťové a regulační T-lymfocyty).\n\nDráha přes PD-1/PD-L1 indukuje fenotyp Treg buněk. Působením SHP-1/2 fosfatáz dochází ke snížené aktivaci STAT proteinů, a tím ke zvýšené expresi transkripčního faktoru FOXP3. Dále jsou inhibovány transkripční faktory spojené s efektorovými funkcemi – GATA-3, Eomes, T-bet.\n\nPD-L1, ligand PD-1, je vysoce exprimován u několika typů rakoviny, a proto je role PD-1 v úniku rakoviny před imunitním systémem velmi důležitá. Pro léčbu rakoviny se vyvíjí monoklonální protilátky proti molekule PD-1, které stimulují imunitní systém. Mnoho nádorových buněk exprimuje PD-L1, imunosupresivní ligand PD-1. Inhibice interakce mezi PD-1 a PD-L1 může zvýšit T buněčnou odpověď a zprostředkovat tak protinádorovou odpověď.\n\nKombinace anti-PD-1 a anti-CTLA-4 protilátek se ukázala být efektivnější než léčba pouze jednou nebo druhou protilátkou. Terapie anti-CTLA-4 protilátkou vede k navýšení antigen specifické T buněčné imunitní reakce, zatímco pomocí terapie anti-PD-1 protilátkou se reaktivuje schopnost CD8+ T buněk lyzovat nádorové buňky.\n\nV klinických studiích bylo prokázáno, že kombinovaná terapie je účinná při redukci velikosti nádorů u pacientů, kteří nereagují na jednotlivou blokaci inhibitorů, navzdory zvyšujícím se hladinám toxicity v důsledku léčby anti-CTLA4. Kombinace PD1 a CTLA4 indukovala až desetinásobně vyšší počet CD8+ T buněk, které aktivně infiltrují nádorovou tkáň.Autoři předpokládají, že vyšší hladiny infiltrace CD8 + T buněk byly způsobeny anti-CTLA-4 protilátkami, které inhibovaly konverzi CD4+ T buněk na regulační T buňky a dále snížily supresi regulačními T buňkami díky anti-PD-1 protilátkám. Tato kombinace způsobila silnější zánětlivou odpověď proti nádoru, která zmenšila velikost nádoru. V říjnu 2015 schválila FDA kombinovanou terapii anti-CTLA4 (ipilimumab) a anti-PD1 (nivolumab).\n\nPotřebné molekulární faktory a receptory, které činí nádor reaktivní k anti-PD1, zůstávají neznámé. Exprese PD-L1 na povrchu rakovinných buněk hraje významnou roli. PD-L1 pozitivní nádory měly dvakrát větší pravděpodobnost odpovědi na kombinovanou léčbu. Nicméně pacienti s PD-L1 negativními nádory mají také určitou odezvu na anti-PD1, což dokazuje, že exprese PD-L1 není absolutní determinantou účinnosti terapie.\n\nVyšší mutační zátěž nádoru koreluje s větším účinkem léčby pomocí anti-PD-1. V klinických studiích měli pacienti, u kterých byla léčba anti-PD1 úspěšná, rakoviny jako je melanom, rakovina močového měchýře a rakovina žaludku, které měly vyšší průměr počtu mutací než pacienti, kteří nereagovali na léčbu. Korelace mezi vyšší mírou mutací nádoru a klinickou účinností imunitní blokády PD-1 je však stále nejistá.\n\nNobelovu cenu za medicínu za rok 2018 získal James P. Allison a Tasuku Honjo \"Za objev rakovinové léčby inhibicí negativní imunitní regulace\".\n\nhttps://www.proteinatlas.org/ENSG00000188389-PDCD1/tissue\n\nhttp://www.uniprot.org/uniprot/Q15116\n"}
{"id": "1355384", "url": "https://cs.wikipedia.org/wiki?curid=1355384", "title": "Tritriva", "text": "Tritriva\n\nTritriva je jezero na Madagaskaru, vzniklé zaplavením kráteru vyhaslé sopky. Nachází se nedaleko města Belazao v regionu Vakinankaratra v nadmořské výšce 1950 m. Je oválného tvaru o průměru okolo 200 metrů a dosahuje maximální hloubky 160 metrů. Je obklopeno vysokými rulovými stěnami. Je napájeno podzemními kanály, což vede k pozoruhodnému jevu: v období sucha jeho hladina neklesá, ale naopak stoupá. Jezero s okolím prozkoumal jako první v roce 1885 anglikánský misionář James Sibree.\n\nJezero je pro místní obyvatele posvátné, vztahuje se k němu legenda o milencích, kteří se zabili skokem do jezera, protože rodiče nepřáli jejich lásce, a jejich duše se převtělily do dvojice stromů. Voda je smaragdově zelená, Malgaši věří, že pokud jejich zemi hrozí nebezpečí, zbarví se jezero doruda.\n"}
{"id": "1355389", "url": "https://cs.wikipedia.org/wiki?curid=1355389", "title": "Lukáš Novotný", "text": "Lukáš Novotný\n\nLukáš Novotný (* 28. února 1980) je český fotbalista, obránce.\n\nV české lize hrál za FC Slovan Liberec. Nastoupil v 8 ligových utkáních. V nižších soutěžích hrál i za 1. FC Česká Lípa a FK Mladá Boleslav.\n\n\n"}
{"id": "1355396", "url": "https://cs.wikipedia.org/wiki?curid=1355396", "title": "Stvoření (Haydn)", "text": "Stvoření (Haydn)\n\nStvoření ( \"Die Schöpfung\", Hob. XXI:2) je oratorium německého skladatele Josepha Haydna z roku 1798.\n\nPři svém pobytu v Anglii se Haydn inspiroval velkými oratorii Georga Friedricha Händela a pokusil se vytvořit obdobné dílo ve stylu vídeňského klasicismu. Oratorium vznikalo od října 1796 do dubna 1798 a je alegorií na téma stvoření světa, tak, jak je popisována v 1. knize Mojžíšově biblických příběhů.\n\n\"Die Schöpfung\" bylo porvé uvedeno při soukromé premiéře pro Františka Josefa Maxmiliána, knížete z Lobkovic na zámku Jezeří. Veřejná premiéra se pak konala 29. a 30. dubna 1798 ve Vídni, v dnes již neexistujícím Schwarzenberském paláci na náměstí Neuer Markt.\n"}
{"id": "1355402", "url": "https://cs.wikipedia.org/wiki?curid=1355402", "title": "Stupeň B1038 Falconu 9", "text": "Stupeň B1038 Falconu 9\n\nStupeň B1038 Falconu 9 je první stupeň rakety Falcon 9 verze Block 3 vyráběné společností SpaceX. Poprvé tento první stupeň letěl v srpnu 2017 při misi Formosat-5, kdy úspěšně přistál na plošině \"Just Read the Instructions\" pouhých 70 centimetrů od středu terče. Následně byl stupeň zrenovován a byl použit při misi Paz. \n\n"}
{"id": "1355403", "url": "https://cs.wikipedia.org/wiki?curid=1355403", "title": "Stupeň B1041 Falconu 9", "text": "Stupeň B1041 Falconu 9\n\nStupeň B1041 Falconu 9 je první stupeň rakety Falcon 9 verze Block 4 vyráběné společností SpaceX. Poprvé tento první stupeň letěl v říjnu 2017 při misi Iridium NEXT 21-30, kdy po vynesení nákladu úspěšně přistál na plošině \"Just Read the Instructions\". Následně byl stupeň zrenovován a byl použit při misi Iridium NEXT 41-50. Verze Block 4 sice měla certifikaci pro tři lety, ale reálně se nepočítalo s více než dvěma lety. A jelikož SpaceX již nasbírala dostatek dat z přistání prvních stupňů, tak tento stupeň nebyl při druhém letu zachráněn.\n\n"}
{"id": "1355406", "url": "https://cs.wikipedia.org/wiki?curid=1355406", "title": "71. ročník udílení Filmových cen Britské akademie", "text": "71. ročník udílení Filmových cen Britské akademie\n\n71. ročník udílení Filmových cen Britské akademie se konal v Royal Albert Hall v Londýně 18. února 2018. Moderátorem ceremoniálu byla Joanna Lumley. Ocenění bylo předáno nejlepším filmům a dokumentům britským i mezinárodním, které se promítaly v britských kinech v roce 2017. Nominace byly oznámeny 9. ledna 2018. Filmem s nejvíce nominacemi se stal \"Tvář vody\", s celkem 12.\n\nV jednotlivých kategoriích byli nominováni:\n"}
{"id": "1355413", "url": "https://cs.wikipedia.org/wiki?curid=1355413", "title": "Grafenriedské lípy", "text": "Grafenriedské lípy\n\nGrafenriedské lípy byly původně skupinou šesti lip vysazených na návsi dnes již zaniklé obce Lučina (Grafenried). Pahýly kmenů dvou z nich připomínaji pohnutý osud pohraniční obce a dvě lípy získaly statut památný strom.\nOba stromy rostoucí v nadmořské výšce 655 metrů dosahují výšky 22 a 30 metrů, mají obvod kmene 280 a 420 centimetrů a jejich stáří je odhadováno na 250 let.\nChráněny jsou od roku 2009 pro svůj mimořádný vzrůst, vysokou krajinářskou a estetickou hodnotu, dobrý zdravotní stav a jako doprovod udržovaného památníku na zaniklou obec.\n\nObec Lučina (Grafenried) se stala symbolem této části zaniklého pohraničí.\nZ návsi se však dochovaly pouze základy kostela sv. Jiří a podstavec sochy sv. Jana Nepomuckého.\n\nMohutné lípy v jejich těsné blízkosti jsou tak často zachyceny na dobových i současných fotografích těchto objektů.\n\nČepičkovo dub na Pile (1.7 km)\nNemanické duby (3.1 km)\n\n"}
{"id": "1355415", "url": "https://cs.wikipedia.org/wiki?curid=1355415", "title": "Sylván", "text": "Sylván\n\nSylván může znamenat:\n\n\n"}
{"id": "1355416", "url": "https://cs.wikipedia.org/wiki?curid=1355416", "title": "Hobokenův seznam", "text": "Hobokenův seznam\n\nHobokenův seznam ( \"Hoboken-Verzeichnis\") je nejčastěji používaný seznam skladeb Josepha Haydna. Úplný název zní: \"J. Haydn, Thematisch-bibliographisches Werkverzeichnis\". \n\nSeznam byl sestaven nizozemským muzikologem Anthonym van Hobokenem a byl zveřejněn v letech 1957 až 1978 ve třech svazcích. Číslování podle \"Hobokenova seznamu\" je označováno značkou Hob. Ačkoli je \"Hobokenův seznam\" dnes díky novým badatelským poznatkům již částečně překonaný, má stále velký praktický význam, využívá se zejména při katalogizaci CD nahrávek či pro účely označení skladeb koncertů.\n\nNa rozdíl např. od \"Köchelova seznamu\" skladeb Wolfganga Amadea Mozarta nebo \"Deutschův seznam\" skladeb Franze Schuberta, není Hobokenův seznam řazen chronologicky, nýbrž podle skupin skladeb. Základem je, aby nevznikla vzájemně se překrývající chronologie Haydnových skladeb. Ta často není možná ani uvnitř jednotlivých skupin skladeb. Sled symfonií je tudíž u Hobokena chronologicky správný jen částečně. Řazení podle opusových čísel bylo jako kritérium vyloučeno, neboť se vžila opusová čísla přiřazená jednotlivým skladbám nikoli podle Haydnova pořadí, nýbrž podle vydavatele.\n"}
{"id": "1355427", "url": "https://cs.wikipedia.org/wiki?curid=1355427", "title": "Mistrovství Československa silničních motocyklů 1955", "text": "Mistrovství Československa silničních motocyklů 1955\n\nMistrovství Československa silničních motocyklů 1955 se konalo v objemových třídách do 175, 250, 350 a 500 cm³ a v závodech sidecarů. \n\n\n\n\n\n\n\n\n\n"}
{"id": "1355429", "url": "https://cs.wikipedia.org/wiki?curid=1355429", "title": "Pomník obětem druhé světové války (Kostelecké Končiny)", "text": "Pomník obětem druhé světové války (Kostelecké Končiny)\n\nPomník obětem druhé světové války se nachází v lesíku u severní části Kosteleckých Končin ležících na katastru Červeného Kostelce. Byl postaven na památku místních obětí druhé světové války Antonína Burdycha staršího, jeho ženy Josefy Burdychové, Antonína Burdycha mladšího, jeho ženy Milady a Františka Jirouška. Rodina Burdychova byla nacisty zavražděna proto, že ve svém domě ukrývala parašutistu skupiny Silver A Jiřího Potůčka s vysílačkou Libuší. František Jiroušek byl zastřelen na místním poli z rozčilení německé armády na konci války.\n\n"}
{"id": "1355430", "url": "https://cs.wikipedia.org/wiki?curid=1355430", "title": "Annette Edmondsonová", "text": "Annette Edmondsonová\n\nAnnette Edmondsonová (* 12. prosince 1991 Adelaide) je australská cyklistka. \n\nV roce 2007 získala na juniorském mistrovství Oceánie v dráhové cyklistice zlaté medaile v individuálním sprintu, týmovém sprintu i scratchi, je patnáctinásobnou mistryní Austrálie. Na mistrovství světa v cyklistice juniorů získala v roce 2008 stříbrnou medaili ve sprintu. Na olympiádě 2012 v Londýně obsadila třetí místo v omniu a čtvrté místo ve stíhacím závodě družstev. Na Hrách Commonwealthu v roce 2014 vyhrála scratch a byla druhá ve stíhacím závodě jednotlivkyň. Na mistrovství světa v dráhové cyklistice 2015 získala titul ve stíhačce družstev a v omniu. Startovala také na olympiádě 2016, kde obsadila ve stíhačce družstev páté místo.\n\nV silniční cyklistice jezdí za profesionální stáj Wiggle High5. Je vítězkou etapového závodu Tour of Chongming Island z roku 2013, na mistrovství světa v silniční cyklistice získala v časovce družstev v roce 2013 bronzovou a v roce 2014 stříbrnou medaili. \n\nJejí mladší bratr Alex Edmondson je také australským cyklistickým reprezentantem.\n\n"}
{"id": "1355433", "url": "https://cs.wikipedia.org/wiki?curid=1355433", "title": "Zemětřesení v Hondurasu 2018", "text": "Zemětřesení v Hondurasu 2018\n\nK zemětřesení v Hondurasu došlo 9. ledna 2018 pozdě večer místního času. Síla zemětřesení byla odhadnuta na 7,5 a jeho epicentrum se nacházelo poblíž Swan Islands v Karibském moři, které jsou ale téměř neobydleny. V departementu Gracias a Dios na východě Hondurasu mělo zemětřesení intenzitu V (Málo silné) na Mercalliho stupnici. \n\nSamotné zemětřesení bylo tak silné, že ho zaznamenaly seismografy po celém světě.\n"}
{"id": "1355439", "url": "https://cs.wikipedia.org/wiki?curid=1355439", "title": "Trojice galaxií ve Lvu", "text": "Trojice galaxií ve Lvu\n\nTrojice galaxií ve Lvu (také známá jako Lví trojče nebo skupina M66) je malá skupina 3-5 galaxií vzdálená od Země přibližně 35 milionů světelných let. Na obloze se nalézá v souhvězdí Lva a tvoří ji 3 spirální galaxie: Messier 65, Messier 66 a NGC 3628.\n\nNásledující tabulka ukazuje ty členy skupiny, na kterých se shodují Nearby Galaxies Catalog, Lyons Groups of Galaxies (LGG) Catalog a tři seznamy této skupiny vytvořené při průzkumu Nearby Optical Galaxies.\n\nNěkteré výše zmíněné prameny uvádí, že do skupiny může patřit další jedna nebo dvě galaxie. Nejčastěji bývá uváděn jako další člen skupiny galaxie NGC 3593.\n\nFyzicky blízko trojice ve Lvu se nachází Skupina galaxií M 96.\nTyto dvě skupiny mohou být oddělené části jiné mnohem větší skupiny, ovšem některé studie považují trojici ve Lvu za součást Skupiny galaxií M96. \n\n"}
{"id": "1355440", "url": "https://cs.wikipedia.org/wiki?curid=1355440", "title": "Solncevská mafie", "text": "Solncevská mafie\n\nSolncevská mafie neboli Solncevskaja Bratva (rusky: Солнцевская братва) je zločinecký syndikát mnohdy označovaný za nejmocnější ruskou mafii. Skupina vznikla v 80. letech. Centrem jejich operací je Moskva, název \"solncevská\" je spojen s počátky na moskevském sídlišti Solncevo. Za její symbol je považováno slunce. Počet členů se odhaduje na 1000-1500, ale některé zdroje hovoří až o 9000 členech.\n\nSkupinu založil a dodnes ji vede Sergej Michajlov (Michas). Vjačeslav Ivaňkov přezdívaný \"Japončík\" vedl akce v USA, než byl roku 1995 zatčen. Semjon Mogilevič byl jednu dobu spjatý s touto mafií (to ovšem i s mafií solomonskou) a angažoval se pro ni v praní špinavých peněz. V polovině 90. let se ale jejich cesty rozdělily. Podle dokumentů WikiLeaks z roku 2010 spolupracuje Michajlov s ruskou kontrarozvědkou FSB, která mu zajišťuje ochranu a i jeho obchodům.\n\nPodle Frederica Varese, profesora kriminologie na Oxfordské univerzitě, je skupina decentralizovaná, kdy asi 10 podskupin (tzv. brigády) operuje relativně nezávisle na sobě navzájem. Přesto jde o jeden celek a nad aktivitami organizace dohlíží 12 lídrů.\n\nSolncevský gang se angažuje ve vybírání výpalného, obchodu s „bílým masem“ a se zbraněmi, prostituci, kyberzločinu apod. Velmi činný je v oblasti distribuce drog – generuje příjmy z prodeje heroinu z Afghánistánu a kokainu z Jižní Ameriky. Jako jiný organizovaný zločin obecně, i solncevská skupina legalizuje příjmy investováním a prostřednictvím jimi zakládaných bank a dalších podniků.\n\nSolncevská mafie má mezinárodní vazby. Její zázemí je v ruské Moskvě, zejména na jihozápadě města. Působí v Evropě (nejen ve východní) i v USA. Okolo roku 1995 vstoupila do ČR (rok policejní razie v pražské restauraci u Holubů), postupem času se však stáhla a na její místo nastoupily etnické kriminální skupiny, např. z Arménie.\n\nRuská mafie udržuje obchodní vztahy s narkokartely z Kolumbie (kokain) a spojenectví s gangy z území Ruska, Ukrajiny, Litvy, Gruzie a dokonce i Polska a Itálie.\n\nZa rivalskou lze považovat čečenskou mafii.\n"}
{"id": "1355443", "url": "https://cs.wikipedia.org/wiki?curid=1355443", "title": "Paroxysmální noční hemoglobinurie", "text": "Paroxysmální noční hemoglobinurie\n\nParoxysmální noční hemoglobinurie (; PNH) je onemocnění krvetvorby, vzácný druh anémie, jež je charakterizováno třemi hlavními klinickými projevy jako jsou intravaskulární hemolýza, žilní a arteriální trombóza a různé formy dřeňového selhání. \n\nJedná se o velmi vzácné, život ohrožující a nevyléčitelné onemocnění s genetickým pozadím, jehož incidence je 0,1 na 100 000 obyvatel za rok. Představuje získanou korpuskulární chorobu hemolýzy, při níž se nezhoubnou klonální proliferací tvoří abnormální pluripotentní myeloidní kmenové buňky. \nOnemocnění získalo svůj název podle výrazného symtomu, kterým je noční výskyt červené moči. Další klinické projevy jsou značně variabilní a zahrnují únavu, anémie, dušnost, chronickou nemoc ledvin, bolest břicha, erektilní dysfunkci a další. Rizikem hemolýzy s následnou intravaskulární hyperkoagulací jsou fatální trombózy, hlavně jaterní či mozkové, ohrožující život. \n\nV pozadí těchto projevů stojí genetický problém v podobě mutace genu PIGA, která narušuje funkci molekul sloužících jako obrana proti útoku komplementu na vlastní krevní buňky. Porušeny jsou tak membránové proteiny u krvinek myelopoézy vázající fosfatidylinositol, jež za normálního stavu inhibují aktivaci komplementu. Důsledkem je výskyt, spolu s normálními krvinkami, i populace erytrocytů senzitivních na komplement, což vede k její hemolýze. \n\nRozpad krvinek má záchvatovitý charakter, především v nočních hodinách, s následným ranním obrazem hnědé moči (hemoglobinurie). Část pacientů je schopna kompenzovat hemolýzu vyšší krvetvorbou kostní dřeně a retikulocytózou v krvi. Pokud je tato náhrada nedostatečná, nastupuje transfúze. \n\nPříznaky onemocnění jsou tlumeny transfúzí erytrocytů nebo moderní biologickou léčbou eculizumabem.\n\n"}
{"id": "1355448", "url": "https://cs.wikipedia.org/wiki?curid=1355448", "title": "Julius Popper", "text": "Julius Popper\n\nJulius Popper nebo také Julio Popper (15. prosince 1857 Bukurešť – 5. června 1893 Buenos Aires) byl rumunský inženýr a cestovatel židovského původu. \n\nPocházel ze zámožné a vzdělané rodiny, jeho otec Naftali Popper byl pedagog, novinář a starožitník. Vystudoval pařížskou École polytechnique, pracoval na údržbě Suezského průplavu, později procestoval Indii, Dálný Východ, Sibiř a Spojené státy americké. V roce 1882 pobýval na Kubě, kde se výrazně zasloužil o moderní přestavbu města Havana. V roce 1885 dorazil do Argentiny, kde dostal nabídku pracovat při stavbě telegrafní sítě. V té době vypukla zlatá horečka na Ohňové zemi a podnikavý Popper se vydal do tohoto odlehlého kraje zkusit štěstí. Založil společnost \"Compania de Lavaderos de Oro del Sud\", po řadě cest zmapoval celý ostrov a využil mocenského vakua, se svojí soukromou armádou záhy ovládl veškerá zlatá naleziště a stal se faktickým vládcem Ohňové země, razil dokonce zlaté mince se svým jménem. Své impérium řídil tvrdou rukou, zejména cíleně vyvražďoval domorodé kmeny Selknamů a Onů, které překážely zájmům jeho firmy. Vyjednával také s argentinskou vládou o připravované invazi do Antarktidy. Ve věku třiceti pěti let byl při obchodní cestě do Buenos Aires nalezen mrtev v hotelovém pokoji: podle oficiální verze zemřel na srdeční mrtvici, i když se vyrojila řada dohadů o tom, že byl zlikvidován některým ze svých četných nepřátel.\n\nO Popperově působení se zmiňuje chilský spisovatel Francisco Coloane ve své knize \"Ohňová země\", kterou v roce 2000 úspěšně zfilmoval Miguel Littín. \n\n"}
{"id": "1355463", "url": "https://cs.wikipedia.org/wiki?curid=1355463", "title": "Alois Ježek (malíř)", "text": "Alois Ježek (malíř)\n\nAlois Ježek (1. srpna 1887 Praha – 14. března 1943 Praha) byl český malíř.\nPůsobil v Praze a věnoval se zvláště akvarelu a barevné perokresbě.\n\nV letech 1904-1910 studoval na Vysoké škole uměleckoprůmyslové v Praze u profesorů Emanuela Dítěte ml. a Karla Vítězslava Maška. Podnikl řadu studijních cest do Drážďan, Mnichova, Vídně a dalších míst Evropy. Ve svém díle byl inspirován zvláště starou Prahou a českou krajinou. Vystavoval v řadě českých měst.\n\n\n"}
{"id": "1355467", "url": "https://cs.wikipedia.org/wiki?curid=1355467", "title": "Tomáš Krejčík (historik)", "text": "Tomáš Krejčík (historik)\n\nTomáš Krejčík (* 2. února 1951 Frýdek-Místek) je český historik a archivář, zabývající se hlavně pomocnými vědami historickými, obory numismatiky, heraldiky a sfragistiky.\n\nVystudoval obor historie a pomocné vědy historické na Palackého univerzitě v Olomouci. Oženil se s archivářkou a polistopadovou kulturní ataše v Římě, doc. Jarmilou Krejčíkovou (* 1950). Působil na brněnské univerzitě, kde se habilitoval. Nyní učí na Katedře historie Filozofické fakulty Ostravské univerzity v Ostravě.\n\nPublikoval na dvě stě článků nebo recenzí, zejména v Českém časopise historickém, v časopise Genealogické a heraldické informace a v Časopise Matice moravské. Společně se svou ženou napsal knihu Úvod do české sfragistiky.\n\n\n"}
{"id": "1355470", "url": "https://cs.wikipedia.org/wiki?curid=1355470", "title": "721 (číslo)", "text": "721 (číslo)\n\nSedm set dvacet jedna je přirozené číslo. Římskými číslicemi se zapisuje DCCXXI a řeckými číslicemi ψκα. Následuje po čísle sedm set dvacet a předchází číslu sedm set dvacet dva.\n\n721 je:\n\n"}
{"id": "1355472", "url": "https://cs.wikipedia.org/wiki?curid=1355472", "title": "722 (číslo)", "text": "722 (číslo)\n\nSedm set dvacet dva je přirozené číslo. Římskými číslicemi se zapisuje DCCXXII a řeckými číslicemi ψκβ. Následuje po čísle sedm set dvacet jedna a předchází číslu sedm set dvacet tři.\n\n722 je:\n\n"}
{"id": "1355475", "url": "https://cs.wikipedia.org/wiki?curid=1355475", "title": "723 (číslo)", "text": "723 (číslo)\n\nSedm set dvacet tři je přirozené číslo. Římskými číslicemi se zapisuje DCCXXIII a řeckými číslicemi ψκγ. Následuje po čísle sedm set dvacet dva a předchází číslu sedm set dvacet čtyři.\n\n723 je:\n\n"}
{"id": "1355476", "url": "https://cs.wikipedia.org/wiki?curid=1355476", "title": "724 (číslo)", "text": "724 (číslo)\n\nSedm set dvacet čtyři je přirozené číslo. Římskými číslicemi se zapisuje DCCXXIV a řeckými číslicemi ψκδ. Následuje po čísle sedm set dvacet tři a předchází číslu sedm set dvacet pět.\n\n724 je:\n\n"}
{"id": "1355478", "url": "https://cs.wikipedia.org/wiki?curid=1355478", "title": "Kornel Morawiecki", "text": "Kornel Morawiecki\n\nKornel Andrzej Morawiecki (3. května 1941, Varšava – 30. září 2019, Varšava) byl polský fyzik, vysokoškolský učitel, disident a člen polského Sejmu za stranu Kukiz'15. Jeho synem je polský historik a politik Mateusz Morawiecki (* 1968, PiS).\n\nPo ukončení studia na varšavském gymnáziu Adama Mickiewicze (přesněji ) v roce 1958 studoval v letech 1958–1963 fyziku na Fyzikální fakultě Varšavské univerzity, které následně završil ziskem doktorátu z oblasti kvantové teorie pole v roce 1970.\n\nKornel Morawiecki se stal v roce 1982, tj. v období vlády komunistického režimu v Polsku, spoluzakladatelem radikální antikomunistické odnože polské Solidarity, známé jako Bojující Solidarita (). \n\nV roce 2010 se zúčastnil jako kandidát \"Bojující Solidarity\" polských prezidentských voleb, v jejichž prvním kole získal pouhých 0,13 % odevzdaných hlasů a nepostoupil tak dále.\n\nV roce 2017 byla ve Varšavě vydána jeho biografie, jejímž autorem je Artur Adamski. \n\nDne 17. listopadu 2014 mu byla (stejně jako dalším 19 nominovaným) – „\"za odvahu postavit se komunistické totalitě“\" – udělena v prostorách Národního divadla Cena Paměti národa.\n\n\n"}
{"id": "1355481", "url": "https://cs.wikipedia.org/wiki?curid=1355481", "title": "Waltersgrün", "text": "Waltersgrün\n\nNěmecké jméno Waltersgrün nese více českých sídel:\n\n"}
{"id": "1355483", "url": "https://cs.wikipedia.org/wiki?curid=1355483", "title": "Austin Film Critics Association Awards 2017", "text": "Austin Film Critics Association Awards 2017\n\n13. ročník předávání cen asociace Austin Film Critics Association se konal 8. ledna 2018. Nominace byly oznámeny 30. prosince 2017.\n\n\n\"Uteč\"\n\nGuillermo del Toro – \"Tvář vody\"\n\nJames Ivory – \"Dej mi své jméno\"\n\n\"Uteč\" \"–\" Jordan Peele\n\nTimothée Chalamet – \"Dej mi své jméno\"\n\nFrances McDormand \"–\" \"Tři billboardy kousek za Ebbingem\"\n\nWillem Dafoe – \"The Florida Project\"\n\nAllison Janney – \"Já, Tonya\"\n\nVisages, villages\n\nOkja\n\n\"Coco\"\n\nRoger Deakins – \"Blade Runner 2049\" \n\nAlexandre Desplat – \"Tvář vody\"\n\n"}
{"id": "1355492", "url": "https://cs.wikipedia.org/wiki?curid=1355492", "title": "Tunel Čortanovci", "text": "Tunel Čortanovci\n\nTunel Čortanovci (v srbské cyrilici Тунел Чортановци) je budovaný železniční tunel, který bude součástí železniční trati Subotica–Bělehrad. Název má podle nedaleké obce. \n\nVýstavba tunelu byla zahájena v říjnu 2017. Je realizována v rámci modernizace 40 km dlouhého úseku trati mezi městy Sremska Kamenica a Bělehradem. Tunel prochází pod nejvýchodnějším předhůřím pohoří Fruška Gora. Dlouhý má být 1100 m. Tunel bude mít vyražené dvě trouby, každou pro jednu kolej zvlášť.\n\nFinancování na výstavbu tunelu v hodnotě 337 000 000 USD poskytl ruský subjekt RŽD International. \n\nTunel i navazující trať má mít cestovní rychlost 200 km/h.\n"}
{"id": "1355494", "url": "https://cs.wikipedia.org/wiki?curid=1355494", "title": "725 (číslo)", "text": "725 (číslo)\n\nSedm set dvacet pět je přirozené číslo. Římskými číslicemi se zapisuje DCCXXV a řeckými číslicemi ψκε. Následuje po čísle sedm set dvacet čtyři a předchází číslu sedm set dvacet šest.\n\n725 je:\n\n"}
{"id": "1355496", "url": "https://cs.wikipedia.org/wiki?curid=1355496", "title": "Alliance of Women Film Journalists EDA Awards 2017", "text": "Alliance of Women Film Journalists EDA Awards 2017\n\n10. ročník Alliance of Women Film Journalists EDA Awards se konal 9. ledna 2018. Nominace byly zveřejněny 3. ledna 2018.\n\nTučně jsou označeni vítězové.\n\nTvář vody\n\nGuillermo del Toro – \"Tvář vody\"\n\nJames Ivory – \"Dej mi tvé jméno\"\n\n\"Uteč\" \"–\" Jordan Peele\n\nGary Oldman – \"Nejtemnější hodina\"\n\nFrances McDormand \"–\" \"Tři billboardy kousek za Ebbingem\"\n\nWillem Dafoe – \"The Florida Project\"\n\nLaurie Metcalf – \"Lady Bird\"\n\nVisages, villages\n\n\"Čtverec\"\n\n\"Coco\" (remíza)\n\n\"S láskou Vincent\" (remíza)\n\nRoger Deakins – \"Blade Runner 2049\" \n\nLee Smith – \"Dunkerk\"\n\nBilly Hopkins a Ashley Ingram – \"Mudbound\"\n\nGreta Gerwig – \"Lady Bird\"\n\nGreta Gerwig – \"Lady Bird\"\n\nParvana – \"The Breadwinner\"\n\nBrooklynn Prince – \"The Florida Project\"\n\nRose McGowan, Ashley Judd a všechny ženy, které promluvily o sexuálním obtěžování\n\nAgnes Varda – \"Visages, villages\"\n\nChloe Grace Moretz a John Malkovich – \"I Love You, Daddy\"\n\nKate Winslet – \"Kolo zázraků\" a \"Hora mezi námi\"\n\nSally Hawkins – \"Tvář vody\" (remíza)\n\nMargot Robbie – \"Já, Tonya\" (remíza)\n\n\"Mumie\"\n\nHarvey Weinstein, Kevin Spacey, Brett Ratner (ti, co sexuálně obtěžovali)\n"}
{"id": "1355497", "url": "https://cs.wikipedia.org/wiki?curid=1355497", "title": "726 (číslo)", "text": "726 (číslo)\n\nSedm set dvacet šest je přirozené číslo. Římskými číslicemi se zapisuje DCCXXVI a řeckými číslicemi ψκς. Následuje po čísle sedm set dvacet pět a předchází číslu sedm set dvacet sedm.\n\n726 je:\n\n"}
{"id": "1355498", "url": "https://cs.wikipedia.org/wiki?curid=1355498", "title": "Aleksandar Bugarski", "text": "Aleksandar Bugarski\n\nAleksandar Bugarski (v srbské cyrilici Александар Бугарски; 1835 Prešov, Rakousko – 11. srpna 1891 Bělehrad, Srbsko) byl srbský architekt, který se na konci 19. století zapsal do rozvoje některých srbských měst.\n\nNarodil v roce 1835 v Prešově do inženýrské rodiny. Jeho otec Jovan Bugarski se po narození svého syna odstěhoval na zpět z Uher do Srbska,kde roku 1842 získal občanství. Poté žil po nějakou dobu v Novém Sadu, kde Aleksandar studoval na gymnáziu. Později studoval také v Budapešti. V letech 1859 začal pracovat jako architekt; v letech 1869–1870 pracoval na Ministerstvu výstavby v Bělehradě. Po nějakou dobu žil a pracoval také v Rakousko-Uhersku. Vyprojektoval celou řadu významných bělehradských budov; např. Národní divadlo, Starý palác (dnes sídlo bělehradského magistrátu), 126 veřejných i soukromých objektů, dále Dům červeného kříže, lékárnu Delini na Zeleném venci, budovu bývalého Ministerstva školství, dům Vukovy nadace apod. V Loznici a Ritopeku navrhl několik kostelů. Dva domy zrealizoval i na území dnešního Rakouska. Navrhl rovněž park Kalemegdan, který byl zřízen po odchodu turecké posádky a přestavby původní pevnosti na park. \n"}
{"id": "1355501", "url": "https://cs.wikipedia.org/wiki?curid=1355501", "title": "Alliance of Women Film Journalists", "text": "Alliance of Women Film Journalists\n\nAlliance of Women Film Journalists je nezisková organizace se základnou v New Yorku, která podporuje práci žen ve filmovém průmyslu. Organizace je složená se 76 profesionálních filmových kritiček, novinářek pracujících v tisku, rádiu nebo jiných online médiích. Byla založena v roce 2006.\n\nOd roku 2007 se každoročně předávají ceny ceny EDA Awards za nejlepší (a nejhorší) filmy, pro které hlasují členky organizace. Ceny se jmenují EDA Awards podle jména matky zakladatelky AWFJ Jennifer Merin Eda Reiss Merin.\n\nKaždoročně se předávají ceny v následujících kategoriích:\nHlavní kategorii se nemění, některé kategorii se však každoročně mění.\n\nNaposledy se ocenění předávalo 9. ledna 2018 na 10. ročníku.\n"}
{"id": "1355502", "url": "https://cs.wikipedia.org/wiki?curid=1355502", "title": "Jaroslav Křenek", "text": "Jaroslav Křenek\n\nJaroslav Křenek (17. května 1890 Třebenice nad Ohří – 5. září 1964 Slaný) byl český spisovatel, regionální kulturní pracovník, civilním zaměstnáním pracovník v bankovnictví.\n\nNarodil se v rodině učitele měšťanské školy v Roudnici nad Labem Karla Křenka a jeho manželky Antonie, rozené Mannové. Pokřtěn byl jako Jaroslav Quido Viktor. Narodil se v domě nevlastního dědečka, starosty Třebenic a místního vlastence MUDr. Václava Paříka (1848–1901), kde se scházeli čeští politikové a umělci. Otec Karel Křenek (1854–1939) byl libochovický kronikář a kulturní pracovník, autor publikace o hradu Hazmburku.\n\nPo povinné školní docházce v Libochovicích vystudoval Jaroslav Křenek reálku v Lounech, kde maturoval roku 1908. Po absolvování abiturientského kursu v Chrudimi se zapsal na Vysokou školu obchodní při pražské technice. Současně studoval literární historii na filozofické fakultě v Praze. \n\nPrvní světovou válku prožil v Albánii. Této zemi věnoval významnou část svého díla, ať už se jedná o vzpomínky z fronty nebo o baladické \"Čtyři albánské povídky\".\n\nV roce 1920 se oženil s Marií Karlovou z Libochovic. Po válce pracoval v bankovnictví, v letech 1932–1950 byl ředitelem Městské spořitelny v Libochovicích. Jaroslav Křenek se v Libochovicích angažoval i společensky. Např. v roce 1945 napsal báseň \"Tryzna\", ve které jmenovitě uvádí místní padlé z období 2. světové války a v roce 1948 byl zvolen předsedou místní skupiny ROH v peněžnictví a pojišťovenství pro Libochovice a Budyni.\n\nV Libochovicích žil i jako důchodce, zemřel v nemocnici ve Slaném.\n\nKřenkova předválečná lyrika je označována za spíše epigonskou. Zajímavější jsou jeho práce věnované rodnému kraji a Albánii.\n\n\n\nPobyt v Albánii měl na Křenka velký vliv a nadále se o ni zajímal – ještě dvacet let poté zveřejnil v tisku svůj článek k 25. výročí samostatnosti země.\n\n"}
{"id": "1355503", "url": "https://cs.wikipedia.org/wiki?curid=1355503", "title": "727 (číslo)", "text": "727 (číslo)\n\nSedm set dvacet sedm je přirozené číslo. Římskými číslicemi se zapisuje DCCXXVII a řeckými číslicemi ψκζ. Následuje po čísle sedm set dvacet šest a předchází číslu sedm set dvacet osm.\n\n727 je:\n\n"}
{"id": "1355504", "url": "https://cs.wikipedia.org/wiki?curid=1355504", "title": "728 (číslo)", "text": "728 (číslo)\n\nSedm set dvacet osm je přirozené číslo. Římskými číslicemi se zapisuje DCCXXVIII a řeckými číslicemi ψκη. Následuje po čísle sedm set dvacet sedm a předchází číslu sedm set dvacet devět.\n\n728 je:\n\n"}
{"id": "1355506", "url": "https://cs.wikipedia.org/wiki?curid=1355506", "title": "Boston Online Film Critics Association Awards 2017", "text": "Boston Online Film Critics Association Awards 2017\n\n6. ročník předávání cen asociace Boston Online Film Critics Association se konal dne 9. prosince 2017.\n\n\n"}
{"id": "1355510", "url": "https://cs.wikipedia.org/wiki?curid=1355510", "title": "Boston Online Film Critics Association", "text": "Boston Online Film Critics Association\n\nBoston Online Film Critics Association je asociace profesionálních filmových kritiků se základnou v Bostonu. Každoročně předává na ceny těm nejlepším filmům z předchozího roku. Organizace byla založena v roce 2012. Naposled se ceny předávaly na 6. ročníku.\n\n"}
{"id": "1355511", "url": "https://cs.wikipedia.org/wiki?curid=1355511", "title": "Şayan Kadınefendi", "text": "Şayan Kadınefendi\n\nŞayan Kadınefendi, rozená Safiye Zan (4. ledna 1853 Anapa - 15. března 1945 Istanbul) byla třetí ženou sultána Murada V.\n\nŠlechtična Şayan se narodila v lednu 1853 do Natukhaijské hraběcí rodiny. Ve velmi mladém věku se její rodina přestěhovala z Kavkazu do Istanbulu, kde se dostala do sultánova harému. Nejdříve sloužila pro vedení harému. Nicméně brzy si jí všiml princ Murad (později sultán Murad V.) a oženil se s ní v únoru roku 1869 v paláci Beşiktaş. \n\nPo čase otěhotněla. Pertevniyal Sultan ji poslala do svého paláce za porodní bábou, aby zde podstoupila potrat. Když porodní bába dorazila, princ Murad zajistil u svého otce sultána Abdulazize, aby mohl potrat být proveden jinde, než v paláci patřící dynastii. Byla poslána do domu doktora Emina Paši, odkud pak byla poslána do starého paláce. V roce 1870 se jí narodila dcera Hatice Sultan; o ní se nevědělo až do doby, kdy se Murad stal sultánem. Po jeho nástupu na trůn v roce 1909 darovala Şayan jako vděk doktorově rodině mnoho zlata. \n\nPo 3 měsících vlády jejího manžela byla společně s ním vězněna v paláci Çırağan. Po několika letech zde přišla o mentální zdraví. Po osvobození se přestěhovala do Ortaköy, kde zůstala až do své smrti v roce 1945.\n"}
{"id": "1355512", "url": "https://cs.wikipedia.org/wiki?curid=1355512", "title": "Piscine Molitor", "text": "Piscine Molitor\n\nPiscine Molitor (též \"Grands établissements balnéaires d'Auteuil\") byla veřejná plovárna v Paříži, která byla přestavěna na hotel. Nachází se v 16. obvodu v Boulogneském lesíku, mezi Stade Roland-Garros a Parc des Princes.\n\nPlovárnu ve stylu art deco navrhl architekt Lucien Pollet a v roce 1929 ji slavnostně otevřeli Johnny Weissmüller a Aileen Rigginová. V letním bazénu byly 5. července 1946 uvedeny do světa módy první bikiny (návrhář Louis Réard, modelka Micheline Bernardini), nicméně první fotografie modelek v plavkách byly na plovárně nafoceny již roku 1934.\n\nPůvodní plovárna zahrnovala venkovní letní bazén o délce 50 metrů, který se v zimě využíval k bruslení, a 33 metrů dlouhý zimní bazén v budově. Oba bazény byly obklopeny třípodlažními ochozy s šatnami ve dvou horních patrech. Zimní byl zakryt skleněnou střechou. Okna budovy byly ozdobeny vitrážemi z ateliéru Louise Barilleta.\n\nPlovárna byla uzavřena v roce 1989 a následně se občanská iniciativa pokoušela o její znovuotevření. Během této doby prázdný objekt postupně chátral, přestože byl v roce 1990 zapsán mezi kulturní památky.\n\nDne 19. května 2014 byla budova otevřena po dvouapůlleté rekonstrukci, která si vyžádala náklady ve výši 80 milionů eur. Plovárna byla přestavěna na luxusní hotelový komplex se 124 pokoji, wellness a restaurací. Hotel provozuje řetězec Mgallery, který patří do společnosti AccorHotels. Plavecký bazén není určen veřejnosti. Mohou jej využívat pouze hoteloví hosté a tři dny v týdnu také školy pro výuku plavání.\n\nV románu \"Pí a jeho život\" Yanna Martela je hlavním hrdinou chlapec jménem Piscine Molitor Patel.\n\n"}
{"id": "1355518", "url": "https://cs.wikipedia.org/wiki?curid=1355518", "title": "Le Balzar", "text": "Le Balzar\n\nLe Balzar je pivnice v Paříži. Nachází se na adrese \"Rue des Écoles\" č. 49 v 5. obvodu.\n\nHospodu Le Balzar otevřel v roce 1894 mezi Sorbonnou a Collège de France podnikatel Amédée Balzar z Pikardie. O několik let později ji prodal Marcelinu Cazesovi, majiteli pivnice Lipp na boulevardu Saint-Germain. Cazes pověřil architekta Josepha Madelina, aby zařídil interiér ve stylu art deco.\n\nK pravidelným návštěvníkům podniku patřili po roce 1945 spisovatelé Albert Camus, Simone de Beauvoir a André Malraux. Posléze pivnici navštívili také politici Václav Havel nebo Mário Soares. K dalším návštěvníkům patřili Louis Malle, Johnny Depp, Walter Kohn, Hélène Cixous nebo Jacques Derrida.\n\nV roce 1961 přešel podnik z rodiny Cazes a získal ho Jean-Pierre Egurreguy. V roce 1998 byla pivnice Le Balzar začleněn do restaurační společnosti Groupe Flo.\n"}
{"id": "1355520", "url": "https://cs.wikipedia.org/wiki?curid=1355520", "title": "Boston Society of Film Critics Awards 2017", "text": "Boston Society of Film Critics Awards 2017\n\n38. ročník předávání cen asociace Boston Society of Film Critics Awards se konal 10. prosince 2017.\n\n\n\n\n\n\n\n\n\n\n\n\n\n\n\n\n"}
{"id": "1355524", "url": "https://cs.wikipedia.org/wiki?curid=1355524", "title": "Trisul", "text": "Trisul\n\nTrisul ( \"त्रिसूल\") je horský masiv v severoindickém regionu Kumáón. Je nazván podle trišuly, legendárního trojzubce boha Šivy, protože je tvořen trojicí vrcholů: Trisul I (7120 m n. m.), Trisul II (6690 m n. m.) a Trisul III (6007 m n. m.). Trisul I zdolala 12. června 1907 britská výprava, kterou vedl Tom Longstaff; bylo to poprvé v historii, kdy člověk stanul na vrcholu sedmitisícovky a tento výškový rekord vydržel do roku 1931. Trisul je vzdálen 15 km od hory Nandá Déví, nedaleko se nachází také proslulé jezero Rúp Kund.\n"}
{"id": "1355528", "url": "https://cs.wikipedia.org/wiki?curid=1355528", "title": "Hôtel Paris Bastille Boutet", "text": "Hôtel Paris Bastille Boutet\n\nHôtel Paris Bastille Boutet je pětihvězdičkový hotel v Paříži. Nachází se na adrese \"Rue Faidherbe\" č. 24 v 11. obvodu. Patří do hotelového řetězce Sofitel, který je součástí společnosti AccorHotels.\n\nDům byl původně postaven pro firmu Boutet, pařížskou pobočku stejnojmenné společnosti se sídlem ve Vichy, která dodávala dřevo pro truhlářské dílny na předměstí Saint-Antoine. Budova ve stylu art deco, kterou navrhl architekt Achille Champy, byla postavená v roce 1926. Má železobetonový skelet a fasádu zdobenou okrovými a modrými glazovanými dlaždicemi firmy Alphonse Gentil et Eugène Bourdet. Markýza nad vchodem je pokrytá sklem žluté a modré. V letech 1944–1983 zde sídlila čokoládovna \"La Suisse normande\". Kvůli strojům na výrobu čokolády byl probourán strop do vyššího patra. V roce 1989 prošla budova rekonstrukcí a byla přestavěna na administrativní budovu pro RATP.\n\nOd konce roku 2015 slouží budova po rozsáhlé rekonstrukci jako luxusní hotel. Pětihvězdičkový hotel má 80 pokojů a apartmánů. Součástí hotelu je wellness, bazén, sauna, hammam a fitness.\n\n"}
{"id": "1355545", "url": "https://cs.wikipedia.org/wiki?curid=1355545", "title": "Central Ohio Film Critics Association Awards 2017", "text": "Central Ohio Film Critics Association Awards 2017\n\n15. ročník předávání cen asociace Central Ohio Film Critics Association se konal 4. ledna 2018. Nominace byly oznámeny 30. prosince 2017.\n\n\nGreta Gerwig – \"Lady Bird\"\n\nVirgil Williams a Dee Rees – \"Mudbound\"\n\n\"Uteč\" – Jordan Peele\n\nGary Oldman – \"Nejtemnější hodina\"\n\nSally Hawkins – \"Tvář vody\"\n\nWillem Dafoe – \"The Florida Project\"\n\nLaurie Metcalf – \"Lady Bird\"\n\n\nVisages, villages\n\n120 BPM\n\n\"Coco\"\n\nRoger Deakins – \"Blade Runner 2049\" \n\nJonathan Amos a Paul Machliss – \"Baby Driver\"\n\nAlexandre Desplat – \"Tvář vody\"\n\nLady Bird\n\nSally Hawkins – \"Maudie\" a \"Tvář vody\" (remíza)\n\nTracy Letts – \"Lady Bird\", \"The Lovers\" a \"\" (remíza)\n\nJordan Peele – \"Uteč\" (za režii a scénář)\n\nThe Meyerowitz Stories (New and Selected)\n"}
{"id": "1355547", "url": "https://cs.wikipedia.org/wiki?curid=1355547", "title": "Central Ohio Film Critics Association", "text": "Central Ohio Film Critics Association\n\nCentral Ohio Film Critics Association je asociace profesionálních filmových kritiků se základnou v \"Ohiu\" ve \"Spojených státech amerických\", každoročně předává na ceny těm nejlepším filmům z předchozího roku. Organizace byla založena v roce 2003. Naposledy se předávaly ceny na 15. ročníku.\n\n"}
{"id": "1355550", "url": "https://cs.wikipedia.org/wiki?curid=1355550", "title": "Hypseocharis", "text": "Hypseocharis\n\nHypseocharis je rod rostlin z čeledi kakostovité. Jsou to vytrvalé byliny s přízemní růžicí zpeřených nebo zpeřeně členěných listů a pětičetnými pravidelnými květy. Plodem je tobolka. Rod zahrnuje 6 druhů a je rozšířen výhradně v jihoamerických Andách, kde se vyskytuje ve vysokohorských ekosystémech páramo a puna. V minulosti byl řazen do čeledi šťavelovité.\n\nZástupci rodu \"Hypseocharis\" jsou vytrvalé, přízemní, bezlodyžné byliny s podzemní hlízou nebo ztlustlým hlavním kořenem. Listy jsou uspořádané v přízemní růžici, zpeřené nebo zpeřeně členěné, s celistvými, trojlaločnými nebo zpeřeně dělenými úkrojky. Květy jsou bílé, žluté, oranžové nebo červené, pravidelné, oboupohlavné, uspořádané ve stopkatých vrcholících nebo řidčeji jednotlivé. Obsahují dobře vyvinutý nektáriový terč. Kalich i koruna jsou pětičetné. Tyčinek je 5 nebo 15. Semeník obsahuje 5 komůrek s mnoha vajíčky. Čnělka je jednoduchá, zakončená hlavatou bliznou. Plodem je pozdně a nepravidelně pukající tobolka obsahující několik až mnoho drobných semen.\n\nRod \"Hypseocharis\" zahrnuje 6 druhů. Vyskytuje se výhradně v jihoamerických Andách v oblasti od severního Peru a Bolívii po severní Argentinu. Roste v nadmořských výškách od 2000 do 4200 metrů. Nejdále na jih zasahuje druh \"Hypseocharis pimpinellifolia\".\n\nTaxonomické zařazení rodu \"Hypseocharis\" bylo v minulosti nevyjasněné. V klasické taxonomii byl řazen zpravidla do čeledi \"Oxalidaceae\", Tachtadžjan jej řadil do samostatné čeledi \"Hypseocharitaceae\" v rámci řádu \"Geraniales\". V systému APG I z roku 1998 pak byl zařazen do čeledi \"Geraniaceae\". Podle výsledků molekulárních studií tvoří tento rod bazální větev čeledi.\n\n"}
{"id": "1355555", "url": "https://cs.wikipedia.org/wiki?curid=1355555", "title": "Matthew Smith", "text": "Matthew Smith\n\nMatthew Smith (* 1965, Liverpool) je britský programátor, známý především svými hrami Manic Miner a Jet Set Willy. Byl hlavním spoluvlastníkem a členem představenstva společnosti Software Projects.\n\nUž od dětství ho zajímala elektronika. Od rodičů dostal počítač Tandy, který měl sice jenom 4 KiB paměti RAM a nerozšířený BASIC, ale i tak ho uchvátil. Později se zapojil do skupiny uživatelů počítačů Tandy. První komerční hrou, kterou napsal, když mu bylo 14 let, byla hra Delta Tower One, varianta hry Galaxians. Hry se prodalo asi 13 kopií a vydělala mu asi 50 £.\n\nDíky svým kontaktům prostřednictvím obchodu s počítači Tandy začal programovat obchodní a účetní programy pro společnosti v okolí Liverpoolu.\n\nV roce 1983 dostal počítač ZX Spectrum, pro který napsal hru Styx pro společnost Bug Byte. Hra byla komerčně úspěšná. Na ZX Spectru se Matthewu Smithovi líbilo, že bylo levné a mělo lepší grafiku než ZX81.\n\nPřed tím, než začal programovat hru Manic Miner, udělal si inspirační lyžařský výlet a po té strávil osm týdnů programováním hry. Hru programoval na počítači Tandy Model 4 s pětimegabytovým pevným diskem a přenášel ji do ZX Spectra, takže nemusel čekat na ukládání a načítání dat. To bylo možné, protože ZX Spectrum i Tandy mají stejný procesor. Do hry si i sám kreslil grafiku. Po dokončení hry si udělal dvouměsíční prázdniny. Po té, co se vrátil zpět do Liverpoolu, začaly diskuse nad pokračováním hry, kterou pojmenoval Jet Set Willy. Při programování hry Jet Set Willy pro něho bylo obtížnější dodržovat denní režim, ale podle jeho vlastních slov ho programování hry Jet Set Willy bavilo asi třikrát více než programování hry Manic Miner. V době, kdy programoval hru Jet Set Willy, mu hra Manic Miner vynesla asi 20 000 £. Po dalším plánovaném lyžařském výletu očekával, že začne přemýšlet nad pokračováním hry Jet Set Willy, kterou zamýšlel nazvat Willy Meets the Taxman.\n\nTaké chtěl začít programovat pro počítače Spectravideo a jiných počítačích se systémem MSX, protože se jednalo o velký trh pro horníka Williho. V té době také uvažoval nad tím, že se nebude vždy věnovat programování her, uvažoval nad větším zapojením se do obchodní stránky společnosti Software Projects a také nevylučoval studium počítačových věd.\n\nPo naprogramování hry Jet Set Willy se ale na tři roky vytratil z veřejného života. Během té doby střídavě pracoval a nepracoval na hře Attack of the Mutant Zombie Flesh Eating Chickens from Mars a na projektu hry zasazené do 24. století, ve které hráč mohl hrát za jakoukoliv postavu ve městě.\n\nOsobní charakteristiky Matthewa Smitha:\n\n"}
{"id": "1355556", "url": "https://cs.wikipedia.org/wiki?curid=1355556", "title": "Jiří Říhovský", "text": "Jiří Říhovský\n\nJiří Říhovský (20. července 1924 Valašské Meziříčí – 23. dubna 2014 Brno) byl český archeolog, jehož specializací byla doba bronzová.\n\nZabýval se pravěkem střední Evropy se specializací na dobu bronzovou a její studium. Prováděl řadu záchranných a systematických výzkumů (pohřebiště středodunajských popelnicových polí v Klentnici, Oblekovicích a Podolí, sídliště ze stejného období v Blučině a Lovčičkách, halštatská mohyla v Morašicích). V letech 1956 až 1985 byl redaktorem časopisu \"Přehled výzkumů\". \n\n\n"}
{"id": "1355560", "url": "https://cs.wikipedia.org/wiki?curid=1355560", "title": "Dallas–Fort Worth Film Critics Association Awards 2017", "text": "Dallas–Fort Worth Film Critics Association Awards 2017\n\n23. ročník předávání cen asociace Dallas–Fort Worth Film Critics Association se konal dne 13. prosince 2017. Film \"Tvář vody\" nejvíce cen, celkem 5.\n\n\n\n\n\n\n\n\n\n\n\n\n"}
{"id": "1355561", "url": "https://cs.wikipedia.org/wiki?curid=1355561", "title": "Výšinka (rozcestník)", "text": "Výšinka (rozcestník)\n\nNázev Výšinka má více sídel:\n\n"}
{"id": "1355562", "url": "https://cs.wikipedia.org/wiki?curid=1355562", "title": "Denver Film Critics Society Awards 2017", "text": "Denver Film Critics Society Awards 2017\n\n8. ročník předávání cen sdružení Denver Film Critics Society Awards se konal 15. ledna 2018. Nominace byly oznámeny dne 8. ledna 2018.\n\n\"Lady Bird\"\n\nChristopher Nolan – \"Dunkerk\"\n\nJames Ivory – \"Dej mi své jméno\"\n\n\"Uteč\" \"–\" Jordan Peele\n\nGary Oldman – \"Nejtemnější hodina\"\n\nSaoirse Ronan \"–\" \"Lady Bird\"\n\nWillem Dafoe – \"The Florida Project\"\n\nAllison Janney – \"Já, Tonya\"\n\nVisages, villages\n\n\"Thelma\"\n\n\"Coco\"\n\n\"Uteč\"\n\nPěkně blbě\n\n\"Válka o planetu opic\"\n\n„Remember Me“ – \"Coco\"\n\nHans Zimmer – \"Dunkerk\"\n"}
{"id": "1355564", "url": "https://cs.wikipedia.org/wiki?curid=1355564", "title": "Rezoluce Valného shromáždění OSN č. 68/262", "text": "Rezoluce Valného shromáždění OSN č. 68/262\n\nRezoluce Valného shromáždění OSN č. 68/262, nazvaná „Územní celistvost Ukrajiny“, kterou Valné shromáždění OSN schválilo 27. března 2014, byla reakcí na ruskou anexi Krymu. Nezávazná rezoluce, pro kterou hlasovalo 100 států, potvrdila závazek Valného shromáždění k územní celistvosti Ukrajiny v rámci jejích mezinárodně uznaných hranicích a zdůraznila neplatnost referenda o nezávislosti Krymu. Proti rezoluci hlasovalo 11 států, 58 se hlasování zdrželo a dalších 24 se hlasování neúčastnilo. Rezoluce byla navržena Kanadou, Kostarikou, Německem, Litvou, Polskem a Ukrajinou.\n\n"}
{"id": "1355566", "url": "https://cs.wikipedia.org/wiki?curid=1355566", "title": "Vázquez", "text": "Vázquez\n\nVázquez nebo Vásquez je španělské příjmení. Pochází z latinského slova \"Velascus\", označujícího Basky. Významnými nositeli jsou:\n\n\n"}
{"id": "1355568", "url": "https://cs.wikipedia.org/wiki?curid=1355568", "title": "U Školky", "text": "U Školky\n\nNázev U Školky nesou dva kopce:\n\n\na mnoho ulic, např. v Plzni, Praze, Ostravě, Liberci a dalších.\n"}
{"id": "1355569", "url": "https://cs.wikipedia.org/wiki?curid=1355569", "title": "Pomník československým legionářům v Jekatěrinburgu", "text": "Pomník československým legionářům v Jekatěrinburgu\n\nPomník československým legionářům v Jekatěrinburgu je monument v místech posledního odpočinku bezmála 400 československých legionářů, kteří v letech 1918–1919 padli při bojích v Jekatěrinburgu a okolí. Vystavěn byl roku 2008 na náklady České republiky.\n\nJekatěrinburg byl jakožto strategické místo Transsibiřské magistrály od 25. července 1918 do července 1919 v rukou československých legií. Legionáři si tu zřídili své středisko, trávili zde dovolenou, provozovali nemocnice, nacházelo se zde velitelství generála Radoly Gajdy, československý generální konzulát i pobočka Československé národní rady.\n\nV oblasti průmyslového Uralu měli ovšem bolševici mnoho stoupenců, tvrdé střety tak probíhaly nejenom při dobývání města, ale i později v okolí. Své padlé spolubojovníky pohřbívali legionáři na místě vyhrazeném na zdejším Michajlovském hřbitově. Po ústupu Čechoslováků byly náhrobky odstraněny a místo bylo dále užíváno k pohřbívání.\n\nPomník byl slavnostně odhalen 17. listopadu 2008 za účasti předsedy poslanecké sněmovny, náměstka ministryně obrany, velvyslance ČR v Rusku, generálního konzula ČR v Jekatěrinburgu, gubernátora Sverdlovské oblasti či starosty Jekatěrinburgu. Čestnou stráž drželi představitelé ruských historických klubů v uniformách československých legií. Veškeré náklady na výstavbu platila česká strana, z celkových 3,5 milionu Kč uhradilo 1,5 milionu ministerstvo obrany, 2 miliony darovala soukromá firma.\n\nPomník je zhotoven z černého a červeného mramoru na žulovém podstavci. Na svislých deskách jsou uvedena jména 358 legionářů a připomíná se dalších 30 neidentifikovaných osob. Na centrální stéle je pod československým lvem vytesán nápis v češtině, slovenštině a ruštině:\n\n"}
{"id": "1355570", "url": "https://cs.wikipedia.org/wiki?curid=1355570", "title": "Bradbury", "text": "Bradbury\n\nBradbury může být:\n\n"}
{"id": "1355577", "url": "https://cs.wikipedia.org/wiki?curid=1355577", "title": "Joe DiPenta", "text": "Joe DiPenta\n\nJoseph V. DiPenta (* 25. února 1979 v Barrie, Ontario) je bývalý kanadský hokejový obránce.\n\nUniverzitní hokej začínal a hrál pouze na Bostonské univerzitě v letech 1997-1999. Ještě předtím hrával v mládežnickém celku Smiths Falls Bears, který hrál soutěž CJHL. V roce 1996 byl draftován v soutěži QMJHL týmem Halifax Mooseheads až z jedenáctého kola celkově 144., místo. V Halifax Mooseheads se nakonec objevil v sezoně 1999/2000, patřil mezi produktivní obránce. Po prvním odehrané sezoně v Bostonské univerzitě, byl vybrán ve vstupním draftu NHL klubem Florida Panthers ze třetího kola (přesněji ze 61., místa). O DiPentu neměla Florida Panthers zájem, tak skončil na trhu s volnými hráči. Později se dohodl na kontraktu s organizací Philadelphia Flyers. Do základní sestavy Flyers se však nevešel, byl proto přemístěn na jejich farmu do Philadelphia Phantoms. Ve Philadelphia Phantoms strávil necelé dvě sezony, 5. března 2002 byl vyměněn do týmu Atlanta Thrashers za kanadského útočníka Jarrod Skalde. Závěr sezony tak strávil opět v nižší soutěži AHL na farmě Thrashers v Chicago Wolves. S týmem Chicago Wolves nakonec vyhráli soutěž a získali trofej Calderův pohár, pro tým Chicago Wolves to byl teprve první zisk této trofeje. Svou první příležitost v NHL dostal až v závěru sezony 2002/03, 2. dubna 2003 byl povolán do zápasů proti Buffalo Sabres. V sestavě Thrashers nakonec setrval i do následujícího zápasů, ve kterém vstřelil branku a na další přihrál. V sezoně 2002/03 nakonec odehrál v NHL tři zápasy. Ročník 2003/04 strávil pouze na farmě v Chicago Wolves.\n\n19. srpna 2004 podepsal smlouvu s klubem Vancouver Canucks jako volný hráč. Za Vancouver Canucks neodehrál žádný zápas. V sezoně 2004/05 byla výluka v NHL, proto celý ročník strávil na farmě Canucks v Manitoba Moose. 11. srpna 2005 se dohodl na podepsání smlouvy s týmem Mighty Ducks of Anaheim. Jeho první štace, ve které se vlezl do základní sestavy týmu v NHL. Největší úspěch kariéry zaznamenal s klubem Anaheim Ducks, se kterým vyhráli Stanleyův pohár. Za Anaheim Ducks hrál do roku 2008. Sezonu 2008/09 se rozhodl změnit angažmá a vydal se do Evropy, podepsal smlouvu s organizací Frölunda HC působící v domácí nejvyšší soutěži Elitserien. V týmu byl jediným kanadským hokejistou. S týmem postoupil do playoff, ve kterém skončili v semifinálové fázi a skončili celkově třetí. Po skončení sezony se rozhodl pro návrat do zámoří. podepsal jednoletou smlouvu s týmem Buffalo Sabres. Další zápasy v NHL již nepřidal, působil opět v nižší soutěži AHL, na farmě Buffala Sabres v Portland Pirates a poslední rok kariéry v Syracuse Crunch, který vedl jako kapitán mužstva.\n\n\n"}
{"id": "1355578", "url": "https://cs.wikipedia.org/wiki?curid=1355578", "title": "Transhumance", "text": "Transhumance\n\nTranshumance je druhem kočovnictví nebo pastevectví, sezónní přesun lidí se svými hospodářskými zvířaty mezi pevně danými letními a zimními pastvinami. V horských oblastech (\"vertikální transhumance\") to znamená pohyb mezi výše položenými, horskými pastvinami v létě a nižšími údolími v zimě. Pastevec má trvalý domov a to obyčejně v údolí. Obecně platí, že putují pouze stáda, spolu s určitým počtem lidí, kteří se o ně starají, zatímco většina obyvatelstva zůstává v základních sídlech. Na rozdíl od toho je \"horizontální transhumance\" snadněji narušitelná klimatickými, ekonomickými nebo politickými změnami.\n\nTradiční nebo pevná transhumance se objevuje ve všech osídlených oblastech světa, zejména v Evropě a západní Asii. Je důležitá pro pastevecké společnosti, protože mléčné výrobky pocházející z transhumanovaných stád dobytka (mléko, máslo, jogurt a sýr) mohou tvořit většinu stravy těchto populací. V mnoha jazycích existují zvláštní výrazy pro horské letní pastviny a často tato slova bývají použita jako názvy míst.\n\nSlovo \"transhumance\" je původem z francouzštiny a je odvozené z latinských slov \"trans\" (přes) a \"humus\" (země). Transhumance se vyvinula na každém obydleném kontinentu. Přestože existují významné kulturní a technické rozdíly, základní postupy pro využívání vzdálených sezónních pastvin jsou podobné.\n\nTranshumance je „druh pastevectví nebo kočovnictví“. Chazanov kategorizuje kočovné formy pastevectví do pěti následujících skupin: „pravé pastevecké kočovnictví“, „polokočovné pastevectví“, „polousedlé pastevectví“, „chov na vzdálených pastvinách“ a „sezónní transhumance“.\n"}
{"id": "1355583", "url": "https://cs.wikipedia.org/wiki?curid=1355583", "title": "Ve Vrchu", "text": "Ve Vrchu\n\nNázev Ve Vrchu nese několik kopců:\n\n\na ulice v Praze a Litni.\n"}
{"id": "1355584", "url": "https://cs.wikipedia.org/wiki?curid=1355584", "title": "Vodárenská věž (Karviná)", "text": "Vodárenská věž (Karviná)\n\nVodárenská věž v Karviné Hranicích je výraznou dominantou a technickou památkou zapsanou do seznamu kulturních památek.\n\nStavba byla pravděpodobně zahájená v roce 1928, dokončena byla v roce 1930. Vodárna dodávala vodu do vodovodního řádu města Fryštát. V době druhé světové války vodárenská věž sloužila jako pozorovatelna. V závěru války byla poškozena nacisty. Po vybudování vodního přivaděče Petrovice–Karviná v roce 1972 byl ukončen provoz a vodárenská věž byla odpojena od vodovodní sítě. V roce 1985 byla věž v pronájmu Českého svazu chovatelů drobného zvířectva. \n\nKonstruktivistická kruhová stavba s šesti podlažími. Věž kruhového půdorysu o průměru 8,5 m, průměr nádrže 10 m, průměr roštu nádrže 11,4 m. Věž vysoká 39,4 m je vertikálně členěná osmi lizénami mezi nimi jsou v jednotlivých patrech prolomena okna (celkem 8 oken/podlaží). V šestém podlaží je prolomeno šestnáct oken. V plášti nádrže bylo prolomeno šestnáct oken. Věž je zakončena nízkou kuželovou stříškou.\n\nV druhém podlaží byl byt strojníka o třech místnostech. Patra propojovalo točité schodiště s podestami v jednotlivých patrech.\n\nVodorovné nosné konstrukce jsou z železobetonu včetně schodiště, galerie, stropů a ztužujících věnců. Vodorovné železobetonové konstrukce jsou kombinovány s cihelným zdivem. Železobetonový rošt nádrže je předsazen před fasádu s ukončením v podobě krakorců.\n\nVodárenská věž byla upravena pro rezidenční bydlení. Ve věži se nachází 7 bytů o velikosti asi 50 m² v nejvyšším patře je situován mezonet (4+kk) o velikosti 115 m². V přilehlé budově je celkem pět bytů, čtyři o velikosti 56 m² (2+kk) a jeden o velikosti 135 m (4+kk). Ve věži je instalován výtah o nosnosti 630 kg. Rekonstrukce bytů byla zahájena v roce 2016.\n\nV roce 2007 Ministerstvo průmyslu a obchodu ČR vydalo poštovní známku Vodárenská věž, Karviná.\n"}
{"id": "1355585", "url": "https://cs.wikipedia.org/wiki?curid=1355585", "title": "1890 (seriál)", "text": "1890 (seriál)\n\n1890 (druhá řada Cirkus Smrť) je slovenský historický televizní seriál s kriminální zápletkou televize JOJ který se začal vysílat 5. března 2017. Tvůrci se při jeho přípravě nechali inspirovat podmanivou přírodou a unikátní atmosférou slovenského Gemera, především zámečkem Betliar a jeho blízkým okolím. Děj příběhu je situován do konce 19. století, přesto nejde o věrnou dobovou rekonstrukci a tvůrci se navzdory konzultacím s odborníky nesnažili o absolutní historickou přesnost ve všech složkách, ale vytvořili vlastní svět. Některé dobové detaily byly přizpůsobeny ve prospěch motivů zajímavých pro současného diváka. V Česku se seriál začal vysílat 5. ledna 2018 na TV Prima.\n\n\n\nV říjnu 2015 oznámila JOJ, že vyvíjí výpravný dobový seriál s pracovním názvem \"1890\" v hlavní roli s Janem Koleníkem. Seriál má 13 dílů. Seriál se natáčel od září do prosince 2016 v kašteli Betliar, který byl v té době uzavřen pro reinstalaci expozic a instalaci topení. Režisérem seriálu je Peter Begányi, který pracoval i na seriálech Naši a \"Superhrdinovia\". V seriálu si zahrají i Stanislav Majer, Milan Ondrík, Łukasz Kos, Anikó Vargová, Filip Kaňkovský, Vladimír Jedľovský, Vica Kerekes, Pavel Višnovský, Attila Mokos a Danica Matušová. Podle slov generálního ředitele Marcela Gregu je \"1890\" jeden z největších projektů televize vůbec a seriál označil za najvýpravnejšiu dobovou sérii v historii Slovenska. Velký důraz byl kladen na věrné dobové vizuální zpracování, mnohé autentické dobové kostýmy se pro detektivku nechaly dokonce přímo šít a rekvizity se začaly sbírat už rok před výrobou. Rozpočet seriálu se vyšplhal na 2 miliony eur, v průměru 154 tisíc na jednu epizodu. O seriál projevili zájem i někteří významní filmoví distributoři v Evropě. Momentálně se připravuje druhá řada seriálu pod pracovním názvem \"Cirkus Smrt\". Bude mít 3 díly a začne tam, kde skončila první řada. Odehrává se v prostředí putovního cirkusu. Natáčet by se mělo začít v roce 2020.\n\n"}
{"id": "1355586", "url": "https://cs.wikipedia.org/wiki?curid=1355586", "title": "Mistrovství České republiky v orientačním běhu 2009", "text": "Mistrovství České republiky v orientačním běhu 2009\n\n17. ročník Mistrovství České republiky v orientačním běhu proběhl v roce 2009 v pěti individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2009. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1355587", "url": "https://cs.wikipedia.org/wiki?curid=1355587", "title": "Rhythm of Love", "text": "Rhythm of Love\n\nRhythm of Love je třetí studiové album australské zpěvačky Kylie Minogue, vydané 12. listopadu 1990 hudebním vydavatelstvím PWL a Mushroom Records. Nahráno bylo na jaře a v létě roku 1990 v Londýně a Los Angeles. Stock, Aitken & Waterman představovali hlavní producenty alba, kteří na desce spolupracovali s novými producenty a spolupracovníky včetně Keitha Cohena, Stephena Braye a Michaela Jaye.\n\n"}
{"id": "1355589", "url": "https://cs.wikipedia.org/wiki?curid=1355589", "title": "Forfest", "text": "Forfest\n\nMezinárodní festival Forfest Czech Republic je festival současného umění s duchovním zaměřením, každoročně pořádaný (od roku 1988) v Kroměříži a Olomouci. Přichází s myšlenkou propojení současné hudby a výtvarného umění v takových dílech, která se novým, aktuálním způsobem dotýkají duchovních témat.\n\nFestival Forfest se objevuje na naší kulturní scéně na začátku devadesátých let 20. století.\nPořádá ho Umělecká iniciativa Kroměříž, zakladateli jsou manželé Zdeňka a Václav Vaculovičovi. Festival patří k nejstarším kulturním událostem nově obnovené demokracie v České republice, dosavadních 28 ročníků představuje desítky výstav, stovky koncertů, stovky premiérovaných hudebních skladeb (v průměru 30 na každém z ročníků). Festival spolupracoval za dobu svého trvání s mnoha klíčovými institucemi doma i v zahraničí.\n\nHlavní festivalový program se koná každý rok obvykle v třetím červnovém týdnu (zpravidla intenzivních 9-10 dní), avšak další koncerty a jednotlivé programy a výstavy volně navazují i v dalších měsících, někdy až do října. Hlavní program obvykle probíhá v Kroměříži a Olomouci, zatímco další koncerty a přidružené akce se konají v jiných městech, někdy i v zahraničí (Praha, Brno, Hodonín, Chropyně, Bratislava, San Marino). Pravidelně v lichém roce se koná uměnovědné kolokvium na téma „Duchovní proudy v současném umění“, kromě toho na festival navazuje obvykle týdenní kompoziční workshop pro mladé skladatele vážné hudby „Postfest“.\n\nForfest vydává umělecké katalogy a také sborníky přednášek pronesených na uměnovědném kolokviu.\n\n\n\n\n\n\n\n\n\n\n„Aktuální situace“ (2011) ()\n\n„Globální ohrožení umění“ (2013) ()\n\n„Vize budoucnosti“ (2015) ()\n„Možnosti mezinárodní spolupráce“ (2017) ()\n\nFestival Forfest Czech Republic je členem uměleckých asociací „European Conference of Promoters of New Music“ (Amsterdam), „EFFE – Europe for Festivals, Festivals for Europe“ (Brusel)\n, spolupracuje s „International Society for Contemporary Music“ (mezinárodní společnost pro soudobou hudbu se sídlem v Utrechtu). Festival Forfest Czech Republic – mezinárodní festival současného umění s duchovním zaměřením – získal v roce 2015 prestižní Cenu České hudební rady .\n\n"}
{"id": "1355590", "url": "https://cs.wikipedia.org/wiki?curid=1355590", "title": "Brian L. Weiss", "text": "Brian L. Weiss\n\nBrian Leslie Weiss (* 6. listopadu 1944) je americký psychiatr, hypnotherapeut a spisovatel. Zabývá se výzkumem hypnotické regrese do \"minulých životů\", hypnotické progrese do budoucích životů a životem duše po smrti těla.\n\nWeiss zahájil studium medicíny na Columbijské univerzitě, studium dokončil na univerzitě v Yale v roce 1970. Po stáži zaměřené na vnitřní lékařství na New York University Medical Center se vrátil na Yale, aby zde absolvoval dvouletou stáž v oboru psychiatrie. Poté se stal vedoucím psychiatrického oddělení v Mount Sinai Medical Center, Miami.\n\nV roce 1980 v hypnóze u své pacientky narazil na \"vzpomínky\" z minulých životů. Když si pomocí dostupných historických pramenů ověřil některé prvky z příběhů Catherine, dospěl k přesvědčení o přežívání prvků lidské osobnosti po smrti těla. Dr. Weiss od roku 1980 provedl regresní terapii u více než 4000 pacientů.\n\nPodle doktora Weisse mnoho fobií a onemocnění pramení ze zkušeností z minulých životů, jejichž uvědomění si může mít léčebný účinek. Také píše o poselstvích přijatých od \"mistrů\" nebo \"vysoce vyvinutých, nefyzických duší\", o nichž tvrdí, že s nimi komunikoval prostřednictvím svých pacientů. \n\nV USA byl se účastnil celostátních televizních a rozhlasových talk show, včetně \"Oprah Winfrey Show\", \"Coast to Coast AM\", \"Larry King Live\" a \"20/20\". Je autorem několika knih zabývajících se reinkarnací, včetně bestselleru Only Love is Real (Jen láska je skutečná).\n\nŽije se svou ženou Carol v Miami na Floridě. Zde také pořádá semináře zabývající se technikami auto-regresní mediace, konkrétně denní workshopy Hay House I Can Do It a intenzivní zážitkové workshopy na Omega Institute for Holistic Studies v New Yorku.\n\nDo češtiny byly dosud přeloženy knihy:\n"}
{"id": "1355591", "url": "https://cs.wikipedia.org/wiki?curid=1355591", "title": "Hobart International 2018", "text": "Hobart International 2018\n\nHobart International 2018 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem Plexicushion v Hobartském mezinárodním tenisovém centru. Probíhal mezi 7. až 13. lednem 2018 v australském Hobartu jako dvacátý pátý ročník události.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třicátá pátá žena klasifikace Čang Šuaj z Čínské lidové republiky, kterou ve druhém kole vyřadila Sabalenková. Jako poslední přímá účastnice do dvouhry nastoupila běloruská 73. hráčka žebříčku Aryna Sabalenková.\n\nSinglovou trofej si odvezla 22letá Belgičanka Elise Mertensová, která se stala první hráčkou na Hobart International, jíž se podařilo vyhrát dva tituly a obhájit trofej. Druhý společný titul ze čtyřhřy vybojovaly Nizozemka Demi Schuursová s Mertensovou, jež si tak připsala premiérový kariérní double.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry získaly do soutěže divokou kartu:\n\n\n\n"}
{"id": "1355592", "url": "https://cs.wikipedia.org/wiki?curid=1355592", "title": "Hobart International 2018 – ženská dvouhra", "text": "Hobart International 2018 – ženská dvouhra\n\nŽenská dvouhra Hobart International 2018 probíhala v první polovině ledna 2018. Do singlové soutěže hobartského tenisového turnaje nastoupilo třicet dva hráček. Obhájkyní titulu byla Elise Mertensová. \n\nTurnajové vítězství obhájila se stala 22letá druhá nasazená Belgičanka ze čtvrté světové desítky Elise Mertensová, jež ve finále přerušovaném dešťem zdolala rumunskou 29letou hráčku a 57. ženu žebříčku Mihaelu Buzărnescuovou po třísetovém průběhu 6–1, 4–6 a 6–3. Stala se tak první hráčkou na Hobart International, jíž se podařilo vyhrát dva tituly a obhájit trofej. Navíc triumfovala i ve čtyřhře. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. \n"}
{"id": "1355593", "url": "https://cs.wikipedia.org/wiki?curid=1355593", "title": "Hobart International 2018 – ženská čtyřhra", "text": "Hobart International 2018 – ženská čtyřhra\n\nŽenská čtyřhra Hobart International 2018 probíhala v první polovině ledna 2018. Do deblové soutěže hobartského tenisového turnaje nastoupilo šestnáct dvojic. Obhájcem titulu byl nejvýše nasazený rumunsko-ukrajinský pár Ioana Raluca Olaruová a Olga Savčuková, které skončily ve čtvrtfinále na raketách Veroniky Kuděrmetovové a Aryny Sabalenkové.\n\nVítězem se stal třetí nasazený belgicko-nizozemský pár Elise Mertensová a Demi Schuursová, který ve finále zdolal ukrajinsko-japonské turnajové čtyřky Ljudmilu Kičenokovou a Makoto Ninomijovou po dvousetovém průběhu 6–2 a 6–2. Obě šampionky si do žebříčku WTA připsaly 280 bodů a získaly druhou společnou trofej. Mertensová, jež ovládla i dvouhru, vybojovala třetí deblový titul na okruhu WTA Tour a pro Schuursovou to bylo páté takové turnajové vítězství.\n\n"}
{"id": "1355595", "url": "https://cs.wikipedia.org/wiki?curid=1355595", "title": "Ardatov (Mordvinsko)", "text": "Ardatov (Mordvinsko)\n\nArdatov (, – \"Ordaňbuje\") je město v Mordvinsku v Ruské federaci. Při sčítání lidu v roce 2010 měl 9400 obyvatel.\n\nArdatov leží na Alatyru, levém přítoku Sury v povodí Volhy. Od Saransku, hlavního města republiky, je vzdálen přibližně 100 kilometrů severovýchodně.\n\nPrvní zmínka o Ardatovu je z roku 1671, kdy se jednalo o vesnici jménem \"Ardatovo\" (). Městem je od roku 1780.\n\n"}
{"id": "1355596", "url": "https://cs.wikipedia.org/wiki?curid=1355596", "title": "Ardatov", "text": "Ardatov\n\nArdatov může být:\n"}
{"id": "1355599", "url": "https://cs.wikipedia.org/wiki?curid=1355599", "title": "Digora", "text": "Digora\n\nDigora (, – \"Digoræ\") je město v Severní Osetii-Alanii v Ruské federaci. Při sčítání lidu v roce 2010 měla bezmála jedenáct tisíc obyvatel.\n\nDigora leží na severním okraji Velkého Kavkazu na Ursdonu, levém přítoku Těreku v úmoří Kaspického moře. Od Vladikavkazu, hlavního města republiky, je vzdálena přibližně padesát kilometrů severozápadně.\n\nDigora byla založena jako aul pokřesťanštělých Osetů v roce 1852 pod jménem \"Volno-Christianovskij\" (). Pak byla známa také jako \"Novochristianovskoje\" () a \"Christianovskoje\" (). Přejmenována na Digoru byla v roce 1934.\n\nMěstem je Digora od roku 1964.\n"}
{"id": "1355603", "url": "https://cs.wikipedia.org/wiki?curid=1355603", "title": "Čófu", "text": "Čófu\n\nČófu () je město v prefektuře Tokio v Japonsku. K roku 2017 mělo zhruba 234 tisíc obyvatel.\n\nČófu je součástí souvislé aglomerace Velkého Tokia. Od centra Tokia je vzdáleno přibližně dvacet kilometrů západně. Leží na levém břehu Tamy (tekoucí na východ do Tokijského zálivu). Ta jej na jihu odděluje od Kawasaki (v prefektuře Kanagawa) a Inagi. Na západě hraničí s Fučú, na severu s Mitakou a Konagei a na západě se Setagajou a Komae.\n\n"}
{"id": "1355609", "url": "https://cs.wikipedia.org/wiki?curid=1355609", "title": "Škoda 32Tr SOR", "text": "Škoda 32Tr SOR\n\nŠkoda 32Tr SOR je nízkopodlažní trolejbus vyráběný ve spolupráci firem Škoda Electric (elektrická výzbroj a kompletace) a SOR Libchavy, která dodává karoserii vycházející z autobusu SOR NS 12.\n\nJedná se o dvounápravový trolejbus délky 12 m, který využívá karoserii autobusu SOR NS 12. Je nízkopodlažní s nástupní výškou 340 mm a disponuje třemi dveřmi. Může být vybaven přidanou baterií průběžně nabíjenou buď rekuperací, nebo při jízdě pod trolejovým vedením, takže jako parciální trolejbus může obsluhovat i úseky, které nejsou zatrolejovány.\n\nPrvních 10 vozů 32Tr koupil Městský dopravní podnik Opava, podle smlouvy měly být dodány do konce září 2018. Prototyp byl do Opavy dodán v říjnu 2018 a obdržel evidenční číslo 314. Zbylé vozy byly uvedeny do provozu v prosinci toho roku. Smlouvu na dodávku dvou kusů trolejbusu 32Tr podepsalo na konci roku 2018 město Teplice, krátce poté, v lednu 2019, objednal pět vozů i Dopravní podnik města Pardubic. V červnu 2019 podepsaly Teplice smlouvu na dodání dalších pěti parciálních trolejbusů 32Tr. Začátkem srpna 2019 podepsal Dopravní podnik města Jihlavy smlouvu na dodávku sedmi parciálních a tří standardních trolejbusů 32Tr, dalších pět vozů 32Tr má, podle smlouvy z února 2020, dodat Škoda Electric do Opavy.\n"}
{"id": "1355624", "url": "https://cs.wikipedia.org/wiki?curid=1355624", "title": "Saegusova–Itoova oxidace", "text": "Saegusova–Itoova oxidace\n\nSaegusova–Itoova oxidace je oxidační reakce v organické chemii používaná k tvorbě α-β nenasycených karbonylových sloučenin; objevili ji v roce 1978 Takeo Saegusa a Jošihiko Itó. V původní podobě zahrnoval tento proces tvorbu silylenoletheru a následnou reakci s octanem palladnatým a benzochinonem za vzniku odpovídajícího enonu. Benzochinon není v této reakci nezbytný; slouží pouze k obnovení dvojmocného palladia z redukované formy, která má oxidační číslo 0, díky čemuž je na začátku potřebné množství drahého octanu palladnatého menší. Saegusovu–Itoovu oxidaci lze použít pro obnovení nenasycenosti, po níž může následovat 1,4-adice, pomocí nukleofilů jako jsou organické sloučeniny mědi:\n\nU acyklických substrátů vzniká pouze E-alkenový produkt.\n\nTéměř 8 let před tímto objevem bylo oznámeno, že reakcí neaktivovaných ketonů s octanem palladnatým vznikají, s nízkou výtěžností, tytéž produkty. Hlavní vylepšení, kterého dosáhli Saegusa a Itó, bylo založeno na skutečnosti, že enoly jsou velmi reaktivní, na základě čehož byla vyvinuta metoda založená na silylenoletherech.\n\nReakci lze zjednodušit použitím nadbytku octanu palladnatého bez použití benzochinonu, přičemž se výrazně zvýší nákladnost. Kvůli tomu, že se často používá téměř stechiometrické množství palladia a reakce je tak příliš nákladná pro průmyslové využití, byly vyvinuty i katalytické metody.\n\nMechanismus Saegusovy–Itoovy oxidace zahrnuje koordinaci palladia na enol následovanou ztrátou silylové skupiny a tvorbou oxoallyl-palladnatého komplexu. Beta-hydridovou eliminací vznikne komplex enonu s hydridem palladia, který se redukční eliminací přemění na výsledné produkty, kyselinu octovou a kovové palladium. Reverzibilita eliminačního kroku umožňuje dosažení rovnováhy, což vede k termodynamické E-selektivitě (vzniká převážně E-izomer) u acyklických substrátů. Bylo zjištěno, že produkt může tvořit stabilní Pd-alkenový komplex, jenž znesnadňuje zpětnou oxidaci, kterou lze pozorovat u katalytických variant reakce.\n\nŠirokou využitelnost Saegusovy–Itoovy oxidace lze ilustrovat na jejím využití v některých klasických organických syntézách komplexních molekul. Příkladem může být způsob syntézy morfinu, který navrhl v roce 2006 Tóru Fukujama. Transformace zde umožňuje přítomnost karbamátových a etherových substituentů.\n\nDanishefského syntéza (+)- i (−)-peribysinu začíná Saegusovou–Itoovou oxidací Dielsova–Alderova adduktu karvonu a 3-trimethylsilyloxy-buta-1,3-dienu za vzniku níže znázorněného enonu. V tomto případě oxidace umožňuje přítomnost alkenových a karbonylových skupin.\n\nYong Qiang Tuova syntéza galantaminu používaného na léčbu Alzheimerovy choroby rovněž zahrnuje tuto reakci za přítomnosti na kyseliny citlivé acetalové skupiny.\n\nV Overmanově syntéze laurenynu se provádí oxidace pyridiniumchlorchromátem následovaná Saegusovou oxidací za přítomnosti halogenové a sulfonátové skupiny.\n\nV syntéze sambutoxinu navržené Davidem Williamsem se využívá Saegusova–Itoova oxidace za přítomnosti nechráněného enolu. Enonový produkt se \"in situ\" cyklizuje, čímž se obnovuje enol a tvoří se tetrahydropyranový cyklus. Následná deprotekce (odstranění chránící skupiny) methoxymethylové skupiny vede ke konečnému produktu.\n\nVylepšení tohoto procesu byla v drtivé většině zaměřena na náhradu drahých katalyzátorů s obsahem palladia levnějšími. Původní podmínky, i když jsou technicky katalytické, vyžadují 50 molárních procent octanu palladnatého, což příliš navyšuje náklady, než aby připadalo v úvahu použití v průmyslovém měřítku.\n\nNejdůležitější pokroky zde spočívají v použití kokatalyzátorů, které účinněji regenerují palladnaté sloučeniny; jako příklad lze uvést použití vzdušného kyslíku a stechiometrického allylkarbonátu.\n\nPostup vyvinutý Larockem v roce 1995 představuje metodu méně nákladnou i šetrnější k životnímu prostředí díky použití náhradního katalyzátoru.\n\nTento postup má nevýhody v podobě dlouhých reakčních časů a nižší výtěžnosti, než se dá podle stechiometrických koeficientů očekávat; tak jak to bylo prezentováno u Nišidovy syntézy platyfillidu. Rozdíl mezi těmito metodami zdůrazňuje nevýhody katalytické metody.\n\nByly rovněž vyvinuty katalytické metody využívající stechiometrický diallylkarbonát a další allylová rozpouštědla. V těchto případech je důležitá volba rozpouštědla: v nitrilových rozpouštědlech vznikají požadované enony, ovšem v etherech dochází místo toho k tvorbě α-allylketonů.\n\nTato novější metoda se stala úspěšnější zejména díky využití při Šibasakiho totální syntéze známého jedu strychninu.\n\nI přes objevy těchto postupů se Saegusova–Itoova oxidace většinou provádí přes katalytickou tvorbu α-β nenasycené vazby.\n\n"}
{"id": "1355627", "url": "https://cs.wikipedia.org/wiki?curid=1355627", "title": "Bolt Start Up Development", "text": "Bolt Start Up Development\n\nBolt Start Up Development je podnikatelský akcelerátor založený 1. 11. 2015 jako 100% dceřiná společnost a člen koncernu O2 Czech Republic a.s.\n\nSeznam sponzorovaných startupů:\n\nV prosinci 2017 Bolt prodal svůj podíl v estonské firmě Taxify za víc než 70 milionů Kč, je to 9-násobné zhodnocení původní investice 8 milionů Kč.Akcelerátor Bolt pomohl firmě v rané fázi pro její rozvoj v Česku a na Slovensku.\n\n"}
{"id": "1355630", "url": "https://cs.wikipedia.org/wiki?curid=1355630", "title": "Seznam autorů zhudebnění mešního ordinaria", "text": "Seznam autorů zhudebnění mešního ordinaria\n\nToto je abecední seznam hudebních skladatelů, autorů zhudebnění mešního ordinaria (či jeho částí) s názvy mší.\n\n\n\n\n\n\n\n\n\n\n\n\n\n\"viz též:\" Lutherische Messe (Bach)\n\n\n\n\n\nVíce mší, např.\n\n\n\n\n\n\n\n\nVarhanní mše\n\n\n\n\n\n\n\n\n\n\n\n\n\n\n\n\n\n\n\n\nPřes 100 mší, \nrekviem\n\nNěkolik mší\n\nNěkolik mší (pastorální mše)\n\n\n\n\n„Břízovo ordinárium“ (kancionál č. 503, Mešní zpěvy str. 530) - notace základních liturgických textů (Kyrie, Gloria, Credo, Sanctus a Agnus Dei). Rovněž napsal řadu „proprií“, zhudebněných textů k bohoslužbě slova Mši svaté.\n\n\n\n\n\n\n\n\n\n\n\n\n\n\nNěkolik mší\n\n\n\n\n\n\n\nMešní ordinárium\n\nNejméně dvě mše\n\n\nviz též Mše von Josquin Desprez\n\n\n\n\n\n\n\n\nNěkolik mší, např.\n\n\n\n\n\n\n\n\n\n\n\n\n\n\n\n\n\nMnožství mší, např.\n\n\n\n\n\n\n\n\n\n\n\n\na a. 50 mší a 3 requiem, např.\n\n\nNěkolik vícehlasých mší\n\n\n\n\n\n\n\n\n\n\n\n\n\n\n\n\n\n4 Mše, 1856–1859, např.\n\n\n\n\n\n8 mšíː\n\n\n\n\n\n\n\n\n\n\n\n\n\n\n\n\n\n\n\n12 Mše und 1 Requiem, např.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNěkolik mší,\n\n\n\n16 mšíː\n\n\n\n\nNěkolik mší\n\nMj. asi 70 mší,\n\n\n\n\nNejméně 5 mší\n\n\n\nSlavnostní mše d-moll zkomponovaná k pětistému výročí založení Karlovy univerzity\n\n30 mší\n\nMnožství mší, např.\n\n18 mší, např.\n7 rekviem, např.\n\n\n\n\n\n\n\n\nAsi 40 mší\n\n\n\n\n\n2 mše\n\n\nPřes 50 mší, např.\n\n\n\n\n\n\n\n\n\n\n\n\n30 mší\n\n\n\n\n\nNěkolik mšíː\n\n\n\n\n\n\n\n\nPrvní český autor pastorálních mší.\n\n\n18 mší, 4 Requiem, např.:\n\n\n\n\n\n\n\n\"viz též:\" seznam skladeb Antonia Salieriho\n\n\n\n\n\n\nNěkolik mší\n\n\n\n\n\n\n\nČeské mešní ordinárium ve dvou variantách – jako skladba pro lid a pro koncertní účely (s doprovodem varhan, trubky a bicích) \n\n\n\nNěkolik mší,\n\n\n\n\n\n\n\n\n\n\n\n\n\n\n2 mše\n\n\n\nPřes 30 mší.\n\n\n\n\nMnožství mší, např.\n\n\n12 mšíː\n7 rekviem\n\n\n\nMše\n\n\nNěkolik mší\n\n\n\n\n\n\n\n\n\nAsi 30 mší\n\n\n\n"}
{"id": "1355634", "url": "https://cs.wikipedia.org/wiki?curid=1355634", "title": "Dallas–Fort Worth Film Critics Association", "text": "Dallas–Fort Worth Film Critics Association\n\nDallas–Fort Worth Film Critics Association je asociace profesionálních filmových kritiků se základnou v Dallasu v Texasu. Každoročně předává na ceny Dallas–Fort Worth Film Critics Association Awards těm nejlepším filmům z předchozího roku. Organizace byla založena v roce 1990. Naposledy byly předány ceny na 23. ročníku.\n\n\n"}
{"id": "1355640", "url": "https://cs.wikipedia.org/wiki?curid=1355640", "title": "Detroit Film Critics Society Awards 2007", "text": "Detroit Film Critics Society Awards 2007\n\n1. ročník udílení cen Detroit Film Critics Society Awards předal ceny v těchto kategoriích:\n\nTahle země není pro starý\n\nJoel Coen a Ethan Coen – \"Tahle země není pro starý\"\n\nGeorge Clooney – \"Michael Clayton\" jako Michael Clayton\n\nEllen Page – \"Juno\" jako Juno MacGuff\n\nJavier Bardem – \"\"Tahle země není pro starý\"\" jako Anton Chigurh\n\nTilda Swintonová – \"\"Michael Clayton\"\" jako Karen Crowder\n\nJuno\n\nDiablo Cody – \"Juno\"\n"}
{"id": "1355641", "url": "https://cs.wikipedia.org/wiki?curid=1355641", "title": "Detroit Film Critics Society Awards 2008", "text": "Detroit Film Critics Society Awards 2008\n\n2. ročník udílení cen Detroit Film Critics Society Awards předal ceny v těchto kategoriích:\n\n\"Milionář z chatrče\"\n\nDanny Boyle – \"\"Milionář z chatrče\"\"\n\nMickey Rourke – \"Wrestler\" jako Randy “The Ram” Robinson\n\nKate Winsletová – \"\"Nouzový východ\"\" jako April Wheeler\n\nHeath Ledger – \"\"Temný rytíř\"\" jako Joker\n\nMarisa Tomei – \"Wrestler\" jako Pam / Cassidy\n\nDuel Frost/Nixon\n\nMartin McDonagh – \"V Bruggách\"\n"}
{"id": "1355642", "url": "https://cs.wikipedia.org/wiki?curid=1355642", "title": "Detroit Film Critics Society Awards 2009", "text": "Detroit Film Critics Society Awards 2009\n\n3. ročník udílení cen Detroit Film Critics Society Awards předal ceny v těchto kategoriích:\n\nVzhůru do oblak\n\nPete Docter – \"Vzhůru do oblak\"\n\nColin Firth – \"Single Man\" jako George Falconer\n\nGabourey Sidibe – \"Precious\" jako Claireece “Precious” Jones\n\nChristoph Waltz – \"Hanebný pancharti\" jako Hans Landa\n\nMo'Nique – \"Precious\" jako Mary Lee Johnston\n\nPařba ve Vegas\n\nGabourey Sidibe – \"Precious\" jako Claireece “Precious” Jones\n"}
{"id": "1355643", "url": "https://cs.wikipedia.org/wiki?curid=1355643", "title": "Detroit Film Critics Society Awards 2010", "text": "Detroit Film Critics Society Awards 2010\n\n4. ročník udílení cen Detroit Film Critics Society Awards předal ceny v těchto kategoriích:\n\n\nDanny Boyle – \"127 hodin\"\n\nColin Firth – \"\"Králova řeč\"\" jako George VI\n\nJennifer Lawrence – \"Do morku kosti\" jako Ree Dolly\n\nChristian Bale – \"\"Fighter\"\" jako Dickie Eklund\n\nAmy Adamsová – \"\"Fighter\"\" jako Charlene Fleming\n\nDo morku kosti\n\nJennifer Lawrence – \"Do morku kosti\" jako Ree Dolly\n"}
{"id": "1355646", "url": "https://cs.wikipedia.org/wiki?curid=1355646", "title": "Detroit Film Critics Society Awards 2011", "text": "Detroit Film Critics Society Awards 2011\n\n5. ročník udílení cen Detroit Film Critics Society Awards předal ceny v těchto kategoriích:\n\n\"Umělec\"\n\nMichel Hazanavicius – \"Umělec\"\n\nMichael Fassbender – \"Stud\" jako Brandon Sullivan\n\nMichelle Williams – \"Můj týden s Marilyn\" jako Marilyn Monroe\n\nChristopher Plummer – \"Začátky\" jako Hal Fields\n\nCarey Mulligan – \"Stud\" jako Sissy Sullivan\n\nBůh masakru\n\nJessica Chastain – \"Černobílý svět\", \"Take Shelter\" a \"Strom života\" jako Celia Foote, Samantha LaForche a paní O’Brien\n\n\"Moneyball\" – Steven Zaillian a Aaron Sorkin\n\nTabloid\n"}
{"id": "1355648", "url": "https://cs.wikipedia.org/wiki?curid=1355648", "title": "Detroit Film Critics Society Awards 2012", "text": "Detroit Film Critics Society Awards 2012\n\n5. ročník udílení cen Detroit Film Critics Society Awards předal ceny v těchto kategoriích:\n\nTerapie láskou\n\nDavid O. Russell – \"Terapie láskou\"\n\nDaniel Day-Lewis – \"Lincoln\" jako Abraham Lincoln\n\nJennifer Lawrence – \"Terapie láskou\" jako Tiffany Maxwell\n\nRobert De Niro – \"Terapie láskou\" jako Patrizio “Pat” Solitano, Sr.\n\nAnne Hathaway – \"Bídníci\" jako Fantine\n\n\"Lincoln\"\n\nZoe Kazan – \"Ruby Sparks\"\n\n\"Terapie láskou\" – David O. Russell\n\nJiroovy vysněné sushi\n"}
{"id": "1355649", "url": "https://cs.wikipedia.org/wiki?curid=1355649", "title": "Detroit Film Critics Society Awards 2013", "text": "Detroit Film Critics Society Awards 2013\n\n6. ročník udílení cen Detroit Film Critics Society Awards předal ceny v těchto kategoriích:\n\nOna\n\nAlfonso Cuarón – \"Gravitace\"\n\nMatthew McConaughey – \"Klub poslední naděje\" jako Ron Woodroof\n\nBrie Larson – \"Dočasný domov\" jako Grace\n\nJared Leto – \"Klub poslední naděje\" jako Rayon\n\nScarlett Johanssonová – \"\"Ona\"\" jako Samantha (hlas)\n\n\"Špinavý trik\"\n\nBrie Larson – \"Dočasný domov\" (herečka)\n\nSpike Jonze – \"\"Ona\"\"\n\nPříběhy, které vyprávíme\n"}
{"id": "1355650", "url": "https://cs.wikipedia.org/wiki?curid=1355650", "title": "Detroit Film Critics Society Awards 2014", "text": "Detroit Film Critics Society Awards 2014\n\n7. ročník udílení cen Detroit Film Critics Society Awards předal ceny v těchto kategoriích:\n\n\"Chlapectví\"\n\nRichard Linklater – \"Chlapectví\"\n\nMichael Keaton – \"Birdman\" jako Riggan Thomson\n\nRosamund Pikeová – \"Zmizelá\" jako Amy Elliott-Dunne\n\nJ. K. Simmons – \"Whiplash\" jako Terence Fletcher\n\nPatricia Arquette – \"Chlapectví\" jako Olivia Evans\n\n\"Birdman\" (remíza)\n\n\"Grandhotel Budapešť\" (remíza)\n\n\"Strážci Galaxie\" (remíza)\n\nDamien Chazelle – \"Whiplash\" (režisér, scenárista)\n\nRichard Linklater – \"Chlapectví\"\n\n"}
{"id": "1355651", "url": "https://cs.wikipedia.org/wiki?curid=1355651", "title": "Marian Stanisław Abramowicz", "text": "Marian Stanisław Abramowicz\n\nMarian Stanisław Abramowicz (25. března 1871, Tver – 7. ledna 1925, Varšava) byl polský socialistický aktivista, knihovník a archivář.\n\nOd roku 1888 studoval na fakultě matematiky a fyziky Moskevské státní univerzity a v dalším desetiletí filozofii v Německu. Spolu s polským socialistickým hnutím se podílel na tisku a pašování socialistického tisku. Byl chycen v roce 1892 policií ve Varšavě a dva roky po zatčení byl odsouzen ke třem letům vězení a šesti letům vyhnanství na Sibiři, ve Verchojansku, kde prováděl meteorologická pozorování. Během revoluce v roce 1905 byl jménem PPS pověřen udržováním kontaktů se socialistickými ruskými stranami. Ve druhé polské republice pracoval jako knihovník a archivář, napsal několik hesel pro Velkou ilustrovanou encyklopedii. Od 1. dubna 1918 pracoval pro státní archivy. V období od 4. října 1918 do 25. ledna 1919 byl jako archivář pověřený ministerstvem (po konzultaci s polskou vládou a německými orgány) v Moskvě a Petrohradu, aby získal informace o polských kulturních památkách v Rusku. Vzhledem k vypuknutí polsko-bolševické války se byl na konci svého pobytu nucen ukrýt. Hrál důležitou roli v organizaci Archiwum Akt Nowych. V roce 1930 byl posmrtně oceněn Křížem nezávislosti.\n"}
{"id": "1355652", "url": "https://cs.wikipedia.org/wiki?curid=1355652", "title": "Detroit Film Critics Society Awards 2015", "text": "Detroit Film Critics Society Awards 2015\n\n8. ročník udílení cen Detroit Film Critics Society Awards předal ceny v těchto kategoriích:\n\n\"Spotlight \"\n\nGeorge Miller – \"\"\n\nMichael Caine – \"Mládí\" jako Fred Ballinger\n\nSaoirse Ronanová – \"Brooklyn\" jako Eilis Lacey\n\nLiev Schreiber – \"Spotlight\" jako Martin Baron\n\nAlicia Vikander – \"Dánská dívka\" jako Gerda Wegener\n\n\"Spotlight \"\n\nAlicia Vikander – \"Dánská dívka\" a \"Ex Machina\"\n\nTom McCarthy a Josh Singer – \"Spotlight\"\n\n\"Amy \"\n"}
{"id": "1355653", "url": "https://cs.wikipedia.org/wiki?curid=1355653", "title": "Detroit Film Critics Society Awards 2016", "text": "Detroit Film Critics Society Awards 2016\n\nNa 9. ročníku udílení cen Detroit Film Critics Society Awards byly předány ceny v těchto kategoriích:\n\nLa La Land\n\nDamien Chazelle – \"La La Land\"\n\nCasey Affleck – \"Místo u moře\" jako Lee Chandler\n\nEmma Stone – \"La La Land\" as Mia Dolan\n\nJeff Bridges – \"Za každou cenu\" jako Marcus Hamilton\n\nViola Davis – \"Ploty\" jako Rose Maxson (remíza)\n\nGreta Gerwig – \"Ženy 20. století\" jako Abbie (remíza)\n\nŽeny 20. století\n\nKelly Fremon Craig – \"Hořkých sedmnáct\" (režisér, scenárista)\n\nDamien Chazelle – \"La La Land\"\n\n"}
{"id": "1355654", "url": "https://cs.wikipedia.org/wiki?curid=1355654", "title": "Detroit Film Critics Society Awards 2017", "text": "Detroit Film Critics Society Awards 2017\n\nNa 10. ročník udílení cen Detroit Film Critics Society Awards byly předány ceny v těchto kategoriích dne 7. prosince 2017. Nominace byly oznámeny 4. prosince 2017.\n\nThe Florida Project\n\nSean Baker – \"The Florida Project\"\n\nJames Franco – \"\" jako Tommy Wiseau\n\nFrances McDormand – \"Tři billboardy kousek za Ebbingem\" jako Mildred Hayes\n\nWillem Dafoe – \"The Florida Project\" jako Bobby Hicks\n\nAllison Janney – \"Já, Tonya\" jako LaVona Golden\n\n\nJordan Peele – \"Uteč\" (scenárista, režisér)\n\nMartin McDonagh – \"Tři billboardy kousek za Ebbingem\"\n\nJim & Andy: The Great Beyond\n\nLEGO Batman film\n\nBaby Driver\n"}
{"id": "1355658", "url": "https://cs.wikipedia.org/wiki?curid=1355658", "title": "Mały Staw Polski", "text": "Mały Staw Polski\n\nMały Staw Polski je ledovcové jezero v Tatrách v Polsku. Nachází se v nadmořské výšce 1668 m v severovýchodní části údolí Pěti Stawů mezi Przednim a Wielkim Stawem Polskim. Jezero má rozlohu 0,1810 ha. Je 68 m dlouhé a 36 m široké. Dosahuje maximální hloubky 2,1 m a objemu 1800 m³.\n\nPobřeží je kamenité s ostrůvky trávy a kosodřeviny. Na západě se nachází Wielki Staw Polski na východě Przedni Staw Polski a na jihu malé nepojemnované oko. Na severním břehu stojí strážní chata polského Tatranského národního parku.\n\nJezerem protéká občasný potok z Przedneho do Wielkého Stawu Polského. Rozměry jezera v průběhu času zachycuje tabulka:\n modrá turistická značka z Gąsienicowy doliny k jezeru Morskie Oko prochází po západním a severním břehu jezera.\n\n\n\n"}
{"id": "1355660", "url": "https://cs.wikipedia.org/wiki?curid=1355660", "title": "Sestry života", "text": "Sestry života\n\nSestry života (\"Sorores vitae\", S.V., angl. \"Sisters of Life\") je římskokatolický ženský řeholní institut následující augustiniánskou řeholi. Jeho hlavní činností je podpora těhotných žen v nouzi, žen postižených postinterrupčním syndromem a boj proti potratům a euthanasii. Jejich mateřský dům se nachází v New Yorku, působí v USA a Kanadě. Generální představenou je od roku 2004 sestra Agnes Mary Donovan, která je zároveň prezidentkou americké \"Council of Major Superiors of Women Religious\" (CMSWR).\n\nV roce 1991 je jako původně laické katolické sdružení založil kardinál O'Connor, arcibiskup New Yorku. V řeholní institut diecézního práva se přeměnily v roce 2004 z rozhodnutí O'Connorova nástupce, kardinála Egana. Sestry skládají čtyři sliby: slib chudoby, slib čistoty, slib poslušnosti a slib chránit a podporovat posvátnost lidského života.\n\n"}
{"id": "1355670", "url": "https://cs.wikipedia.org/wiki?curid=1355670", "title": "Kongregace malých sester katolických porodnic", "text": "Kongregace malých sester katolických porodnic\n\nKongregace malých sester katolických porodnic je ženský institut zasvěceného života založený v Jallieu ve Francii v roce 1932 Émile-Maurice Guerrym, generálním vikářem arcidiecéze Cambrai, a sestrou Marie Jean-Baptiste Lantelme (již od roku 1930 ale fungoval ve formě katolické porodnice pod vedením setry Lantelme). Jeho posláním je podílet se na poslání Církve ve službě životu, lásce a rodině a ochraně lidského života od početí. Kongregace působí ve Francii a Senegalu. \n\n"}
{"id": "1355672", "url": "https://cs.wikipedia.org/wiki?curid=1355672", "title": "Paweł Kubisz", "text": "Paweł Kubisz\n\nPaweł Kubisz (12. května 1907, Konská – 19. srpna 1968, Český Těšín) byl polský spisovatel a básník a aktivista polské menšiny na Těšinsku. \nNarodil se v Konské v dělnické rodině. Byl synem Pavla a Anny roz. Krehutovové. Po absolvování měšťanské školy v Těšíně navštěvoval seminář učitelů v Bobrkách u Těšína a v Ostřešově. Protože některé z jeho básní, publikované v polském tisku byly satirou na některé profesory této školy, byl nucen školu opustit. Poté, co se vrátil na Zaolší, získával vědomosti samostudiem. Udržoval také kontakt s gymnaziálním profesorem a básníkem Stanislavem Czernikem. Velký vliv na něho měla četba děl polských spisovatelů, a to zejména Štefana Żeromského a Juliana Tuwima. V letech 1927–1928 byl českými úřady za distribuci slovenské literatury vydávané iredentisty uvězněn na dobu 13 měsíců v olomoucké věznici, kde onemocněl tuberkulózou. Po svém propuštění se věnoval novinářské práci, byl spojován s \"Dziennikiem Polskim\", jediným deníkem polské menšiny v Československu. Po vypuknutí druhé světové války v roce 1940 byl zatčen a uvězněn v Těšíně. Po propuštění se mu podařilo dostat se do Generálního gouvernementu. Tam navázal kontakt s podzemním rolnickým hnutím (\"Bataliony Chłopskie\"; BCh) a jeho tiskem (agentura „Wieś\", časopisy „Odra-Nysa“, „Dziennik Powszechny“). V r. 1944 byl opětovně zatčen a uvězněn ve vězení Montelupich v Krakově.\n\nPo válce se vrátil do svého rodiště. Podílel se na organizaci polského literárního života, ale postupně se omezil na práci v Těšinském Slezsku. Byl prvním šéfredaktorem kulturního měsíčníku Zwrot (1949-1958), Polského kulturně-osvětového svazu v České republice a předsedou uměleckého sdružení SLA (Sekcja Literacko-Artystyczna) PZKO. V roce 1959 byl z politických důvodů odvolán ze všech funkcí a dokonce zbaven členství v PZKO. V roce 1959 začal pracovat jako dělník v třinecké huti. Po dopravní nehodě přešel do invalidního důchodu. Protože nemohl publikovat, zůstal na okraji literárního života. V roce 1968 rozhodl hlavní výbor PZKO o jeho rehabilitaci a obnovení práva na členství. Ta proběhla ale po Kubiszově smrti. \n\nZemřel náhle dne 19. srpna 1968 v Českém Těšíně na infarkt. S manželkou Valerii roz. Kraiczek měl syna Pavla a dceru Annu.\n\nPaweł Kubisz není sentimentální básník, není básníkem míru a idyly, ale naopak vzdoru a hněvu. To bylo částečně způsobeno jeho povahou a životními zkušenostmi. V průběhu let negativní zážitky narůstaly a to bylo příčinou je ho stále větší osamělosti. Jeho tvorba je věnována společenským a národnostním otázkám, hlavně utlačování dělnických a vesnických vrstev obyvatelstva od poddanství až po současnost. Díla částečně zapsaná ve slezském dialektu jsou plná hněvu a protestu proti křivdě a útlaku člověka.\n\n\n\n\n"}
{"id": "1355674", "url": "https://cs.wikipedia.org/wiki?curid=1355674", "title": "Edwin H. Colbert", "text": "Edwin H. Colbert\n\nEdwin Harris „Ned“ Colbert (28. září 1905 Iowa – 15. listopadu 2001 Flagstaff) byl americký vertebrátní paleontolog, výzkumník a autor odborných knih a statí. \n\nCelkem napsal více než 20 knih a přes 400 odborných článků, proslavil se zejména výzkumem pravěkých savců z lokality Siwalik (kolem roku 1935) a výzkumy triasových dinosaurů na lokalitě Ghost Ranch v Novém Mexiku (1947). Prováděl také výzkum v Antarktidě a pomohl prosadit teorii deskové tektoniky (1969). Také jeho manželka Margaret byla nadanou výtvarnicí a ilustrátorkou pravěku.\n\nColbert v průběhu své vědecké kariéry popsal mnoho druhů populárních druhohorních dinosaurů, například i malého tyreoforního býložravce druhu \"Scutellosaurus lawleri\".\n\nKromě množství ocenění byly po tomto vědci pojmenovány i některé druhy pravěkých organismů, například indický sauropodní dinosaurus druhu \"Isisaurus colberti\".\n"}
{"id": "1355680", "url": "https://cs.wikipedia.org/wiki?curid=1355680", "title": "Carnarvon", "text": "Carnarvon\n\nCarnarvon může znamenat\n"}
{"id": "1355681", "url": "https://cs.wikipedia.org/wiki?curid=1355681", "title": "Jeroným Šlik", "text": "Jeroným Šlik\n\nJeroným Šlik, hrabě z Pasounu a Holíče, někdy též \"Jeroným Šlik starší\" ( * 1556/1557, † 1612 byl český šlechtic, hrabě ze šlikovského hraběcího rodu.\n\nJeroným se narodil v roce 1556 nebo 1557. Jeho rodiči byli Šebestián Šlik a Voršila Šliková (rozená z Vartemberka, * kolem 1527). Bratrem byl Štěpán Šlik. Studoval teologii ve Švýcarech a na svých studiích si vedl podrobný deník.\n\nJeroným Šlik byl jedním z posledních příslušníků bohatého šlikovského rodu, který ovládal jáchymovské stříbrné doly a mnoho dalších panství (Hartenberk s Krajkovou, Čistou, Anenskou Ves, Dolinu, Hory, Hrádek, Květnou, Luh, Markvarec u Krajkové, panství Luby, Kraslice, Kynšperk ad.). Kvůli svému bohatství a těžbě stříbra se však Šlikové dostali do sporu s králem Ferdinandem, jenž trval na dodržování královských práv. To se Šlikům stalo osudným, neboť po roce 1545 byli zbaveni práv na těžbu. S tím se však Šlikové odmítli smířit a v letech 1546–1547 se postavili na odpor proti králi spolu s dalšími českými šlechtici. Ve šmalkaldské válce stáli na straně protestantů. Jeroným Šlik poskytl saskému vojsku hrad Loket. Král však hrad dobyl, a celé Loketské panství zabavil. Později, 10. října 1547, musel Jeroným za svou zradu vydat koruně většinu svých panství včetně Jáchymova. Podařilo se mu udržet pouze panství Krasíkov. Moc Šliků, jejich těžební a mincovní práva, tímto aktem definitivně skončila a velkou byrokratickou reformou se posílila královská moc na úkor do té doby vlivných stavů.\n\nJeroným Šlik byl ženatý s Erdmuthou Žofií Šlikovou, rozenou z Putbusu, spolu měli dvě děti, Kateřinu a druhého potomka neznámého jména.\n\n\n\n"}
{"id": "1355682", "url": "https://cs.wikipedia.org/wiki?curid=1355682", "title": "Aleksandar Milenković", "text": "Aleksandar Milenković\n\nAleksandar Milenković (Александар Миленковић, * 22. prosince 1967 Bělehrad) je bývalý srbský sportovec, který se zúčastnil olympijských her ve třech různých sportech (cyklistika, běh na lyžích a biatlon). Svoji zemi také reprezentoval pod třemi různými názvy: na ZOH 1992 Jugoslávie, na LOH 1992 nezávislí olympijští účastníci a na ZOH 2006 Srbsko a Černá Hora.\n\nReprezentoval Jugoslávii na Závodě míru, vyhrál závody Okolo Bulharska 1991, Putevima Avnoj-a 1991 a Bělehrad–Čačak 1998. Na olympijských hrách 1992 obsadil 42. místo v silničním závodě jednotlivců a 18. místo v časovce družstev.\n\nV běhu na lyžích na Zimních olympijských hrách 1992 obsadil 87. místo na 10 km klasickým stylem, 80. místo na 30 km klasicky, 65. místo na 50 km volným stylem a 75. místo ve stíhacím závodě. Na olympiádě 2006 nastoupil do závodu na 50 km volně s hromadným startem, který nedokončil. Startoval také na mistrovství světa v klasickém lyžování 2005, kde obsadil 94. místo v závodě na 15 km. V roce 2008 se stal balkánským mistrem v běhu na pět a deset kilometrů.\n\nOd roku 2002 se zaměřil na biatlon, účastnil se Evropského poháru, Světového poháru i mistrovství světa v biatlonu, ale bez výraznějších úspěchů. Na olympiádě 2006 obsadil v závodech na 10 km i na 20 km shodně 85. místo. Startoval také na mistrovství světa v letním biatlonu.\n\nPo ukončení sportovní kariéry působí jako trenér a ředitel cyklistického závodu Okolo Srbska. Je ženatý a má dvě děti.\n\n"}
{"id": "1355683", "url": "https://cs.wikipedia.org/wiki?curid=1355683", "title": "Puttgarden", "text": "Puttgarden\n\nPuttgarden je přístav a obec ležící na německém ostrově Fehmarn. Nachází se na důležité a frekventované cestě mezi Německem a Dánskem, která je známá jako Vogelfluglinie (německy) nebo Fugleflugtslinjen (dánsky) a která překonává 18 km dlouhou úžinu Fehmarnbelt mezi Puttgarden a dánským městem Rødby na ostrově Lolland.\n\nNámořní terminál pro trajekty byl postaven v letech 1961 až 1963. Ve stejné době byl také dokončen most spojující ostrov Fehmarn s pevninou. Mezi roky 1945 a 1963, tedy před dokončením tohoto přístavu, vedlo spojení Východního Německa a Dánska z Großenbrode do Gedser. Od dokončení Mostu přes Velký Belt v roce 1998 značně opadlo využití tohoto přístavu vlaky, nicméně je stále používám firmou Scandlines pro přepravu trajekty. V současné době na této trase operují 4 trajekty, které poskytují spojení každých 30 minut, 24 hodin denně.\n\nDo budoucna je plánována stavba pevného spojení přes Fehmanskou úžinu. Původním záměrem byla stavba mostu, avšak současně se uvažuje spíše o stavbě 17,6 km dlouhého tunelu. Podle posledních informací by stavba měla být dokončena v roce 2021.\n"}
{"id": "1355702", "url": "https://cs.wikipedia.org/wiki?curid=1355702", "title": "Mistrovství světa ve florbale 2018", "text": "Mistrovství světa ve florbale 2018\n\nMistrovství světa ve florbale mužů 2018 byla vrcholná akce ve florbale pořádaná pod hlavičkou Mezinárodní florbalové federace IFF. Dvanáctý ročník probíhal v Praze v termínu 1. až 9. prosince 2018. Nejdůležitější duely se odehrávaly v pražské O areně, druhou halou byla Arena Sparta – Podvinný Mlýn. Mistrovství se vrátilo do České republiky po deseti letech. První šampionát se v ČR uskutečnil v květnu 1998 v Praze a Brně. Druhý o deset let později v prosinci 2008 v Praze a Ostravě.\n\nKonečné pořadí na prvních čtyřech místech zůstalo stejné jako na předchozím mistrovství. Podruhé v řadě zvítězilo Finsko. Česko skončilo na čtvrtém místě, také podruhé v řadě.\n\nByl překonán rekord v celkové návštěvnosti mistrovství světa, kdy zápasy sledovalo celkem 181 518 diváků. Předchozí rekord byl z roku 2014 s hodnotou 104 445. Také byl hned dvakrát v jeden den překonán rekord v návštěvnosti na jeden zápas. Napřed utkání o 3. místo sledovalo 16 112 diváků a hned po něm bylo na finále 16 276 lidí.\n\nBylo to první mistrovství světa mužů, na kterém pískaly utkání ženy.\n\nDo kvalifikace o MS 2018 se přihlásilo 33 národních reprezentací, které bojovaly o 15 účastnických míst. Kvalifikační turnaje evropských celků hostily Talinn (EST), Valmeira (LAT) a Nitra (SVK), americká kvalifikace se odehrála v Torontu (CAN) a asijsko-oceánská v Jeju (KOR). V jejím případě šlo vůbec o první pořadatelství mezinárodní florbalové akce pro Jižní Koreu.\n\nČeská republika mělo jako pořadatelská země svou účast na mistrovství jistou a nemusela se tak kvalifikace účastnit.\n\nKvalifikační skupiny se odehrály v termínu 22. 1. – 11. 2. 2018. Jako první si v kvalifikaci postup zajistila Austrálie, Singapur, Thajsko a Japonsko. Z evropských kvalifikačních skupin postoupilo: Švédsko, Finsko, Švýcarsko, Norsko, Dánsko, Lotyšsko, Estonsko, Slovensko, Německo a Polsko. Z americké skupiny se na mistrovství posunula Kanada.\n\nLos turnaje proběhl 1. března 2018. 16 účastnických týmů bylo rozděleno do 4 skupin (A, B, C a D). Do skupin A a B byly nasazeny nejlepší týmy.\n\nSkupina A: , , , \n\nSkupina B: , , , \n\nSkupina C: , , , \n\nSkupina D: , , , \n\nO arena patří k nejmodernějším stánkům v Evropě a je největší sportovní halou v České republice. Hostila již MS ve florbale 2008 a šest ročníků Superfinále florbalu. Arena byla otevřena v roce 2004 při konání Mistrovství světa v ledním hokeji. Účastníkům nabízí vysoký divácký komfort, moderní technologie umožňují interaktivní doprovodný program.\n\nAdresa: Českomoravská 2345/17, 190 93 Praha 9\n\nRok otevření: 2004\n\nKapacita pro florbal: 17 000\n\nArena Sparta – Podvinný mlýn je multifunkční sportovní hala vhodná pro pořádání mnoha druhů sportovních akcí. V Areně se pravidelně pořádají florbalové akce – Prague Games a Czech Open, turnaje Euro Floorball Tour či utkání Tipsport Superligy.\n\nAdresa: Kovanecká 2405/27, 190 00 Praha 9\n\nRok otevření: 2008\n\nKapacita pro florbal: 1 300\n\n\"Všechny časy zápasů jsou uvedeny ve středoevropském čase (UTC +1).\"\n\nV rámci skupin se odehrály zápasy podle principu „každý s každým“. Pak následovala vyřazovací část a dodatečné zápasy o umístění. Dva nejlepší týmy ze skupin A a B postoupily přímo do čtvrtfinále. Týmy z třetích a čtvrtých míst v těchto skupinách odehrály předkolo vyřazovací části s prvními dvěma týmy ze skupin C a D.\n\n\"Všechny časy zápasů jsou uvedeny ve středoevropském čase (UTC +1).\"\n\n\"Všechny časy zápasů jsou uvedeny ve středoevropském čase (UTC +1).\"\n\nFanoušci prostřednictvím sociálních sítí, komentářů na YouTube nebo pomocí webového formuláře poslali organizátorům stovky návrhů na jméno maskota šampionátu. Vítězným návrhem se stal FLOORIAN.\n\n"}
{"id": "1355713", "url": "https://cs.wikipedia.org/wiki?curid=1355713", "title": "Aunis", "text": "Aunis\n\nAunis [\"óny\"] je bývalá provincie Francie, nacházející se při ústí řek Sèvre Niortaise a Charente do Biskajského zálivu; patří k ní také ostrovy Île de Ré a Oléron, oddělené průlivem Pertuis d'Antioche. Jmenuje se podle původního hlavního města \"Castrum Allionis\" (současný název Châtelaillon-Plage), později byly správní úřady přeneseny do přístavu La Rochelle. Obyvatelé se nazývají \"Aunisiens\".\n\nRegion je rovinatý, většinou ho vyplňuje křídová pláň z období jury. Při pobřeží se nacházejí bažinatá území Marais Poitevin a Marais de Rochefort, ve vnitrozemí leží dubový les Forêt de Benon.\nPěstuje se převážně kukuřice, rozvinuté je dobytkářství, rybolov, chov ústřic a těžba soli. La Rochelle je významný obchodní přístav s mnoha architektonickými památkami, univerzitou, letištěm, loděnicemi a továrnou firmy Alstom, v Rochefortu se rozvíjí letecký průmysl.\n\nOblast původně patřila k Akvitánskému vévodství, provincii zde zřídil v roce 1374 Karel V. Francouzský. Po administrativní reformě roku 1790 se tato nejmenší francouzská provincie stala součástí departementu Charente-Maritime.\n\nChudoba a blízkost moře vedly k tomu, že z provincie Aunis se v minulosti vystěhovalo do zámoří více lidí než z jiných částí Francie.\n\n"}
{"id": "1355721", "url": "https://cs.wikipedia.org/wiki?curid=1355721", "title": "Stanisław Franciszek Adamczewski", "text": "Stanisław Franciszek Adamczewski\n\nStanisław Franciszek Adamczewski (20. září 1909, Varšava – 14. května 1987, Varšava) byl polský profesor biologických věd, entomolog a lepidopterolog. Byl synem profesora Stanisława Adamczewského (1883–1952).\n\nObhájil svou diplomovou práci v roce 1939 na Varšavské univerzitě, doktorát v roce 1950 na univerzitě Marie Curie-Skłodowské v Lublinu a v roce 1954 získal titul docenta. Byl profesionálně spojen s Ústavem zoologie Polské akademie věd.\n\nZabýval se systematikou, faunistikou a ekologií řádu hmyzu – motýli. Během mnoha let se věnoval výzkumu druhového složení a počtu motýlů v Bělověžském pralese. Jeho výzkum byl také prováděn v prostředích silně přeměněných člověkem (např. v městském prostředí Varšavy). Navíc vědecky studoval téma migrace motýlů a také uskutečnil četná pozorování na motýlech z čeledi Tortricidae a Pterophoridae. Připravil celkem 30 publikací. Byl to recenzent a editor mnoha vědeckých prací. Část materiálů shromážděných během výzkumu v Bělověžském pralese se nachází v Muzeu a Ústavu zoologie PAS ve Varšavě a je stále nezpracována. \n\n"}
{"id": "1355734", "url": "https://cs.wikipedia.org/wiki?curid=1355734", "title": "Eddie Clarke", "text": "Eddie Clarke\n\n„Fast“ Eddie Clarke, rodným jménem Edward Allan Clarke, (5. října 1950, Twickenham, Spojené království – 10. ledna 2018, Londýn) byl anglický kytarista. \n\nJako teenager prošel několika kapelami, například The Bitter End. Do roku 1973 hrál lokální vystoupení a právě rokem 1973 se stal členem kapely Zeus, kterou vedl zpěvák Curtis Knight. V roce \"1976\" se stal členem skupiny Motörhead, s níž vystupoval do roku 1982. S kapelou nahrál pět řadových alb, posledním z nich bylo \"Iron Fist\" (1982). Následně založil kapelu Fastway. Své první sólové album nazvané \"It Ain't Over till It's Over\" vydal v roce 1994. \n\nZemřel v 67 letech v nemocnici, kde se léčil se zápalem plic.\n\n"}
{"id": "1355754", "url": "https://cs.wikipedia.org/wiki?curid=1355754", "title": "730 (číslo)", "text": "730 (číslo)\n\nSedm set třicet je přirozené číslo. Římskými číslicemi se zapisuje DCCXXX a řeckými číslicemi ψλ. Následuje po čísle sedm set dvacet devět a předchází číslu sedm set třicet jedna.\n\n730 je:\n\n"}
{"id": "1355755", "url": "https://cs.wikipedia.org/wiki?curid=1355755", "title": "731 (číslo)", "text": "731 (číslo)\n\nSedm set třicet jedna je přirozené číslo. Římskými číslicemi se zapisuje DCCXXXI a řeckými číslicemi ψλα. Následuje po čísle sedm set třicet a předchází číslu sedm set třicet dva.\n\n731 je:\n\n"}
{"id": "1355768", "url": "https://cs.wikipedia.org/wiki?curid=1355768", "title": "Nové Černovice", "text": "Nové Černovice\n\nNové Černovice (německy \"Neuczernowitz\") jsou čtvrť, součást města Brna. Tvoří severní část městské části Brno-Černovice.\n\nNové Černovice vznikly v 70. letech 19. století, poměrně daleko na sever od tehdejší vesnice Černovice, pod kterou spadaly. V té době, po zasypání starého koryta blízké Svitavy, která byla v polovině století zregulována, začala vyrůstat zástavba podél cesty vedoucí z Černovic kolem zdejší zemské psychiatrické léčebny do Brna. Právě léčebna tvoří jižní okraj Nových Černovic, které se staly urbanistickou součástí brněnských předměstí (a za první republiky získaly podobu městské čtvrti), zatímco staré Černovice se zachovaly vesnický charakter. Obě části se odlišovaly i národnostně: v původní vsi dominovalo obyvatelstvo německé národnosti, v nově stavěné části žili převážně Češi. Ze severu byly Nové Černovice ohraničeny Vlárskou dráhou, která byla zprovozněna v roce 1887 a na které byla umístěna zastávka Černovice. V roce 1905 byla uvedena do provozu železniční trať do Líšně vedoucí z nového černovického nádraží, umístěného u náspu Vlárské dráhy. Líšeňská trať byla za druhé světové války přestavěna na dráhu tramvajovou.\n\nŘadová zástavba Nových Černovice nejprve postupně vyrůstala podél hlavní cesty, dnešní Charbulovy ulice, která vytvořila osu nové čtvrti. V roce 1919 se Nové Černovice, společně s původní vesnicí, staly součástí Brna. Právě za první republiky začal stavební rozmach, kdy byla do konce 30. let 20. století realizována rodinná řadová zástavba celé čtvrti, a to převážně v pravoúhlých uličních blocích. Po západním okraji čtvrti, podél Svitavy, byla v roce 1927 postavena spojovací železniční trať zvaná Černovická spojka, na které později, po zrušení zastávky na Vlárské dráze, vznikla nová zastávka Brno-Černovice. Po roce 1959 bylo na východním okraji Nových Černovic postaveno první panelové sídliště v Brně. Na opačné, západní straně čtvrti, u řeky Svitavy, byla v té době realizována výstavba řadových nájemních domů.\n"}
{"id": "1355772", "url": "https://cs.wikipedia.org/wiki?curid=1355772", "title": "732 (číslo)", "text": "732 (číslo)\n\nSedm set třicet dva je přirozené číslo. Římskými číslicemi se zapisuje DCCXXXII a řeckými číslicemi ψλβ. Následuje po čísle sedm set třicet jedna a předchází číslu sedm set třicet tři.\n\n732 je:\n\n"}
{"id": "1355774", "url": "https://cs.wikipedia.org/wiki?curid=1355774", "title": "733 (číslo)", "text": "733 (číslo)\n\nSedm set třicet tři je přirozené číslo. Římskými číslicemi se zapisuje DCCXXXIII a řeckými číslicemi ψλγ. Následuje po čísle sedm set třicet dva a předchází číslu sedm set třicet čtyři.\n\n733 je:\n\n"}
{"id": "1355775", "url": "https://cs.wikipedia.org/wiki?curid=1355775", "title": "734 (číslo)", "text": "734 (číslo)\n\nSedm set třicet čtyři je přirozené číslo. Římskými číslicemi se zapisuje DCCXXXIV a řeckými číslicemi ψλδ. Následuje po čísle sedm set třicet tři a předchází číslu sedm set třicet pět.\n\n734 je:\n\n"}
{"id": "1355778", "url": "https://cs.wikipedia.org/wiki?curid=1355778", "title": "735 (číslo)", "text": "735 (číslo)\n\nSedm set třicet pět je přirozené číslo. Římskými číslicemi se zapisuje DCCXXXV a řeckými číslicemi ψλε. Následuje po čísle sedm set třicet čtyři a předchází číslu sedm set třicet šest.\n\n735 je:\n\n"}
{"id": "1355781", "url": "https://cs.wikipedia.org/wiki?curid=1355781", "title": "736 (číslo)", "text": "736 (číslo)\n\nSedm set třicet šest je přirozené číslo. Římskými číslicemi se zapisuje DCCXXXVI a řeckými číslicemi ψλς. Následuje po čísle sedm set třicet pět a předchází číslu sedm set třicet sedm.\n\n736 je:\n\n"}
{"id": "1355783", "url": "https://cs.wikipedia.org/wiki?curid=1355783", "title": "737 (číslo)", "text": "737 (číslo)\n\nSedm set třicet sedm je přirozené číslo. Římskými číslicemi se zapisuje DCCXXXVII a řeckými číslicemi ψλζ. Následuje po čísle sedm set třicet šest a předchází číslu sedm set třicet osm.\n\n737 je:\n\n"}
{"id": "1355807", "url": "https://cs.wikipedia.org/wiki?curid=1355807", "title": "Australian Open 2018", "text": "Australian Open 2018\n\nAustralian Open 2018 byl 106. ročník úvodního tenisového grandslamu sezóny, konaný v rozmezí 15. až 28. ledna 2018. V otevřené éře tenisu představoval jubilejní 50. ročník australského majoru a 200. grandslam, rovněž jako 30. výročí přestěhování turnaje z areálu tenisového klubu v Kooyongu.\n\nProbíhal v melbournském Melbourne Parku na 17 soutěžních dvorcích s tvrdým umělým povrchem Plexicushion. Organizátory události se staly Mezinárodní tenisová federace a Australský tenisový svaz. Turnaj se řadil do kalendáře mužského okruhu ATP World Tour 2018 a ženského okruhu WTA Tour 2018. Vítězové, vyjma smíšené čtyřhry, si do žebříčků připsali dva tisíce bodů.\n\nObhájcem titulu v mužském singlu byl druhý hráč žebříčku a pětinásobný vítěz Roger Federer ze Švýcarska, jenž opět troiumfoval. Mezi ženami měla roli obhájkyně plnit americká sedminásobná šampionka Serena Williamsová, která však na okruhu od února 2017 absentovala pro mateřské povinnosti, když poslední předchozí turnaj odehrála na australském grandslamu v lednu 2017. Na dvorce se vrátila dva týdny po skončení turnaje únorovým Fed Cupem.\n\nGenerálním sponzorem byl dlouholetý partner turnaje, jihokorejská automobilka Kia, která prodloužila kontrakt do roku 2024.\nRočníku se ve všech soutěžích, včetně exhibic legend, zúčastnilo 745 tenistů ze 72 států a přímý přenos byl zprostředkován z více než 840 zápasů. Návštěvnost dosáhla 743 667 diváků, čímž překonala grandslamový rekord patřící do té doby Australian Open 2017 se 728 763 diváky. Podruhé v historii překročila návštěvnost prvního týdne půlmilionovou hranici, když do areálu zavítalo 505 443 osob a prostřední sobota se stala nejnavštívenějším dnem dosavadní historie úvodního majoru s 87 438 diváky.\n\nZápasů se účastnilo 383 rozhodčích, z toho 96 původem mimo Austrálii, kteří pocházeli z 37 států. Na grandslamu se podílelo 10 580 členů personálu včetně dobrovolníků.\n\nAkreditováno bylo 413 novinářů a 173 fotografů ze 43 států. Během dvou týdnů se uskutečnilo přes tisíc tiskových konferencí. Přenosy byly zprostředkovány do více než 220 teritorií skrze 65 televizních stanic. Mezi koncertujícími umělci se v Melbourne Parku představili Rudimental, Tina Arena, Vera Blue a další.\n\nAustralian Open 2018 představoval 106. ročník turnaje odehrávajícího se v Melbourne Parku.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na turnaji se také odehrávaly singlové a deblové soutěže vozíčkářů, včetně kvadruplegiků, jež probíhaly v rámci vozíčkářské NEC tour, řazené do kategorie Grand Slamu. Legendy se představily ve formě exhibičního klání.\n\nTurnaj se konal na 17 soutěžních dvorcích s tvrdým povrchem Plexicushion se sytým tónováním vyššího kontrastu míčku vůči podkladu. Součástí areálu byly tří hlavní zastřešené kurty – Rod Laver Arena s kapacitou 14 570 diváků, Hisense Arena s kapacitou 9 646 míst a Margaret Court Arena, jež pojmula 7 500 návštěvníků. Čtvrtý a pátý dvorec (Show Court Two and Three) měly po 3 000 místech.\n\nNejdelším zápasem ročníku se stalo utkání trvající 4.33 hodin, které odehráli ve druhém kole mužské dvouhry 211 cm vysoký Chorvat Ivo Karlović s Japoncem Jūičim Sugitou. Karlović pětisetovou bitvu rozhodl ziskem páté sady v poměru 12–10. Ve věku 39 let a 10 měsíců se stal nejstarším hráčem, který na úvodním grandslamu roku postoupil do třetího kola od Australian Open 1978 a tehdy 44letého Australana Kena Rosewalla.\n\nHrálo se s míči Wilson. Struny grandslamu zajišťovala firma Yonex. Vypleteno bylo přes 5 200 raket za použití 60 km strun. Nejvyšší počet 60 raket si nechal vyplést Rafael Nadal. Generálním partnerem byla automobilka Kia, která zajistila přepravu 120 vozy a se 270 řidiči. Hlavními partnery pak firmy ANZ, Jacob’s Creek a Rolex. Z více než 2 500 zájemců bylo v rámci náborového programu vybráno 350 sběračů, chlapců a dívek ve věku 12–15 let, včetně dvaceti Korejců, šesti Číňanů a dvou Francouzů. Technologie pro dopad míčů, tzv. jestřábí oko, byla zajišťována společností Rolex, a byla nainstalována do tří hlavních arén i na dvorce č. 2, 3, 6 a 8. Televizní přenosy byly zprostředkovány ze všech 17 soutěžních kurtů a podruhé také z 8 tréninkových dvorců.\n\nRada Grand Slamů rozhodla o implementaci změn od sezón 2018 a 2019. Majorem Australian Open 2018 došlo ke sjednocení času pro rozehrání výměny do 25 sekund na všech grandslamech. Tenisté hlavních soutěží nucení odstoupit pro zranění po úterý v týdnu před zahájením, získali také poprvé nárok na náhradu ve výši polovičního výdělku vyřazených z prvního kola. Na Australian Open 2019 pak byl naplánován návrat 16 nasazených v pavouku dvouher ze systému 32členného nasazování, který ovšem nebyl Radou Grand Slamů realizován.\n\nDo Melbourne Parku jako hosté zavítali Will Smith, Will Ferrell, Gordon Ramsay, Chris Hemsworth, Eric Bana, Mark Webber, Dannii Minogue a další.\n\nTitul v mužské dvouhře obhájil švýcarský tenista Roger Federer, který v Melbourne zvítězil již pošesté a získal tak svou dvacátou grandslamovou trofej, čímž se stal čtvrtým tenistou historie, a prvním mužem, kterému se tento výkon podařil, rovněž tak i prvním mužským hráčem se šesti vavříny ze dvou grandslamů. Desátou obhájenou trofejí z majorů vytvořil rekord otevřené éry sedmi finále v mužském singlu Australian Open a ve 36 letech se stal nejstarším vítězem grandslamu od Australian Open 1972 a Kena Rosewalla. Trofej obdržel od australského šampiona z roku 1958 Ashleyho Coopera.\n\nVítězkou ženské dvouhry se stala Dánka Caroline Wozniacká, která vybojovala premiérový grandslam při 43. účasti na „turnajích velké čtyřky“ a po šesti letech se vrátila na post světové jedničky. Trofej obdržela od americké šampionky z roku 1968 Billie Jean Kingové.\n\nMužskou čtyřhru vyhrála rakousko-chorvatská dvojice Oliver Marach a Mate Pavić. Oba hráči získali premiérové grandslamové trofeje a v probíhající sezóně prodloužili neporazitelnost na 14 zápasů, když vyhráli třetí turnaj v řadě.\n\nŽenskou čtyřhru ovládl maďarsko-francouzský pár Tímea Babosová a Kristina Mladenovicová, jehož členky triumfovaly na prvním turnaji po obnovení spolupráce z let 2014–2015. Babosová získala premiérovou grandslamovou trofej a stala se prvním maďarským vítězem Grand Slamu od Andrey Temesváriové, která triumfovala v ženském deblu French Open 1986. Pro Mladenovicovou se jednalo o druhý grandslamový vavřín z této kategorie po výhře na French Open 2016.\n\nVítězem smíšené čtyřhry se staly kanadsko-chorvatské turnajové osmičky Gabriela Dabrowská s Matem Pavićem, které ve finále zdolaly maďarsko-indický pár Babosová a Bopanna po dramatickém třísetovém průběhu. Oba si připsali druhý grandslam z mixu, když premiérový získal každý s jiným spoluhráčem.\n\nCelkový rozpočet Australian Open 2018 dosáhl výše 55 miliónů australských dolarů, což znamenalo meziroční nárůst o 10 %. Vítězové dvouhry obdrželi prémii 4 000 000 australských dolarů.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nDivoké karty do hlavních soutěží pro zástupce francouzského a amerického tenisu v singlových soutěžích byly přiděleny v rámci reciproční dohody tří tenisových svazů pořádajících Grand Slam, Tennis Australia, Amerického tenisového svazu (USTA) a Fédération Française de tennis (FFT), který vybral Corentina Mouteta a Jessiku Ponchetovou.\n\nAmerický tenisový svaz udělil místo hráči, který nasbíral nejvíce bodů ze tří akcí ATP Tour či challengerů v rámci započítávaných turnajů Paris Masters, $75K Canberra, $75K Charlottesville, $75K+H Šen-čen, €106K+H Bratislava, €85K+H Mouilleron-le-Captif, $50K+H Kóbe, $75K Knoxville, $75K Champaign a $50K+H Puné. Vítězem interní soutěže se stal Tim Smyczek. Ženy kumulovaly body ze tří amerických turnajů ITF s dotací 80 tisíc dolarů v Maconu, Tyleru a Wacu. Původně vítězná Taylor Townsendová si zajistila přímou účast v hlavní soutěži a divoká karta tak přešla na druhou v pořadí Kristie Ahnovou.\n\nO další čtyři divoké karty byl v asijsko-pacifickém panregionu pošesté sehrán kvalifikační turnaj Asia-Pacific Australian Open Wildcard Playoff v mužském a ženském singlu i deblu. Hrálo se v čínském Ču-chaji mezi 29. listopadem a 3. prosincem 2017. Do grandslamových dvouher postoupili Jihokorejec Kwon Soon-woo a Číňanka Wang Sin-jü. Deblové divoké karty připadly thajskému páru Sančaje a Sončata Ratiwatanových, v ženské části pak čínské dvojici Ťiang Sin-jü a Tchang Čchien-chuej.\n\nAustralský svaz organizoval 11. až 17. prosince 2017 vlastní kvalifikační turnaj o divoké karty v Melbourne Parku, z něhož vyšli vítězně 18letý Alex De Minaur se 17letou Destanee Aiavovou v grandslamových dvouhrách a Astra Sharmová s Belindou Woolcockovou v ženské čtyřhře. Divokou kartu do singlové soutěže obdržela také australská juniorská mistryně v kategorii 18letých Jaimee Fourlisová. Vyjma toho Australanky o karty soupeřily na podzim 2017 v rámci dvou australských turnajů ITF, a to Canberra Tennis International a Bendigo Women's International, z nichž nejvíce bodů a postup získaly Olivia Rogowská do dvouhry a pár Alison Baiová se Zoe Hivesovou do ženského debla.\n\nPřed zahájením hlavních soutěží v Melbourne Parku proběhly singlové kvalifikační turnaje hrané mezi 10.–14. lednem 2018. Do dvouher z nich postouplo osmnáct mužů i žen.\n\n"}
{"id": "1355812", "url": "https://cs.wikipedia.org/wiki?curid=1355812", "title": "Štefánikova čtvrť", "text": "Štefánikova čtvrť\n\nŠtefánikova čtvrť je čtvrť, součást města Brna. Tvoří severovýchodní část Černých Polí.\n\nVilová Štefánikova čtvrť vznikla ve 20. letech 20. století v severozápadním cípu katastru Husovic, od kterých byla zcela oddělena železniční tratí do Tišnova. Dráha zároveň určila tvar severního okraje čtvrti, tvořeného dnešní ulicí Sládkovou. Čtvrť získala své jméno získala v roce 1923, kdy byla zahájena stavba samostatných rodinných domků v zahradách na území ohraničeném dnešnímu ulicemi Alešovou, Pflegrovou, Sládkovou a Merhautovou. V té době šlo o zcela samostatný urbanistický útvar. V letech 1933–1935 si v Alešově ulici postavil vlastní rodinný dům ve funkcionalistickém stylu architekt Josef Kranz.\n\nV těsné blízkosti Štefánikovy čtvrti, na jejím západním okraji (dnes severní část Janouškovy ulice), byla v roce 1925 založena nouzová kolonie Na Novém hřbitově, která byla tvořena deseti dřevěnými baráky a která patřila k nejchudším v Brně. Název získala podle svého umístění na pozemku, který byl původně určen pro nový husovický hřbitov, přičemž zde již byla postavena márnice, která byla rovněž využívána k obytným účelům. Tato kolonie zanikla po skončení druhé světové války.\n\nVe druhé polovině 30. let probíhala výstavba řadových domů jižně od Štefánikovy čtvrti, která se tak postupně stala součástí souvislé městské zástavby, na jejímž okraji se nacházela. V roce 1949 byla na východním okraji Štefánikovy čtvrti ukončena smyčkou nová tramvajová trať, která byla z centra města trasována Merhautovou ulicí. V roce 1962 byl ukončen provoz na původní železniční trati do Tišnova, jež byla vedena těsně kolem čtvrti. V trase této dráhy byl na konci 90. let 20. století vybudován Velký městský okruh s Husovickým tunelem.\n\nV letech 1952–1991 nesla Štefánikova čtvrť název Fučíkova čtvrť. Roku 1969 bylo vytvořeno nové katastrální území Černá Pole, kam připadla i tehdejší Fučíkova čtvrť. Téhož roku byla zahájena stavba malého panelového sídliště Černá Pole v západním sousedství čtvrti. Toto sídliště, jehož centrem se stalo nově vytvořené náměstí SNP, bylo dokončeno v polovině následující dekády.\n"}
{"id": "1355815", "url": "https://cs.wikipedia.org/wiki?curid=1355815", "title": "Rothschildův empírový zámek", "text": "Rothschildův empírový zámek\n\nRothschildův empírový zámek je státem chráněná kulturní památka, původně postavená v empírovém slohu, nacházející se při ulici Výstavní v ostravské čtvrti Vítkovice. Tento vítkovický zámeček je nejstarší dochovanou budovou ve Vítkovicích.\n\nZámeček nechal v letech 1847–1848 postavit původem vídeňský bankéř a také někdejší majitel Třineckých železáren Salomon Mayer Rothschild (1774–1855).\n\nDle redaktorky Nadi Čvančarové sloužil zámeček v minulosti „\"jako reprezentativní budova správy železáren i jako byt továrníka Rothschilda. V průběhu let pak na zámku působili i další majitelé továrny, jako např. Adolf Sonnenschein nebo Oskar Federer.\"“.\n\nK roku 2010 byl zámeček součástí majetku strojírenské skupiny Vítkovice Machinery Group.\n\nDne 1. května roku 2009 byl zámeček po roční odmlce, způsobené nákladnou rekonstrukcí ve výši přesahující 120 miliónů Kč, veřejnosti opětovně zpřístupněn, avšak z původního empírového slohu se mnoho nezachovalo.\n\n"}
{"id": "1355818", "url": "https://cs.wikipedia.org/wiki?curid=1355818", "title": "Mistrovství České republiky v orientačním běhu 2008", "text": "Mistrovství České republiky v orientačním běhu 2008\n\n16. ročník Mistrovství České republiky v orientačním běhu proběhl v roce 2008 v pěti individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2008. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1355819", "url": "https://cs.wikipedia.org/wiki?curid=1355819", "title": "Abaddonova brána", "text": "Abaddonova brána\n\nAbaddonova brána (\"\") je třetí díl space opera knižní série Expanze od Jamese S. A. Coreye, což je pseudonym spisovatelů Daniela Abrahama a Ty Francka. Kniha vyšla v roce 2013 u nakladatelství Orbit Books, český překlad byl vydán o rok později nakladatelstvím Triton. Příběh je vyprávěn z pohledu čtyř hlavních postav; Jima Holdena, Carlose Bacy, Anny Volovodové a Clarissy Mao alias Melby Kohové.\n\nJim Holden se svojí posádkou z lodi \"Rosinante\" za doprovodu televizního štábu vydává na cestu k mezihvězdné bráně (Prstenci), která byla vytvořena protomolekulou. Právě z toho důvodu není Holden z celé cesty nijak nadšen, má totiž pocit, že ho protomolekula pronásleduje. Zjevuje se mu totiž dávno mrtvý spolupracovník Miller, jenž mu vykládá věci zdánlivě nedávající smysl. Kapitán \"Rosinante\" ovšem nemá na výběr, jelikož jeho loď chce zabavit marťanská vláda, cesta s televizním štábem je tedy jediná možnost, jak zabavení lodi oddálit. K Prstenci ovšem nemíří jen \"Rosinante\", ale také spousty dalších výzkumných a bojových lodí Marsu a Země. Svojí bitevní loď \"Behemoth\" vysílá také organizace SVP. Na ní zastává roli šéfa bezpečnosti Carlos „Bull“ Baca, na jedné pozemské civilní lodi k Prstenci dorazí členka europské kongregace Anna Volovodová.\nNa jedné z lodí pozemské flotily je odpálena bomba, načež se z \"Rosinante\" začne šířit vysílání, ve kterém Holden prohlašuje Prstenec za majetek SVP. Ten ovšem žádné takové prohlášení nikdy nenatočil a neplánoval, pro SVP navíc již nějakou dobu nepracuje. V následující vyhrocené situaci na \"Rosinante\" jako první vystřelí právě loď SVP, \"Behemoth\", a Holdenovi se podaří proletět Prstencem. Ta ho přenese na neznámé místo s dalšími branami a kulatou stanicí. Zároveň vyjde najevo, že zvukař televizního štábu dostal od jisté osoby zaplaceno, aby na loď umístil zařízení, které se nabourá do jejího softwaru. Zvukař také onu osobu vymodeluje a Holden v ní pozná taktéž mrtvou Julii Mao. Naomi, první důstojník \"Rosinante\", odešle informace o jejich nevinně ostatním lodím, které se také rozhodly proletět skrze Prstenec, zatímco Holden se vydává do „mimozemské“ stanice. Tam se mu opět zjevuje Miller, který s jeho pomocí přichází na to, že byly brány využívány dávnou civilizaci k rychlému cestování. Civilizace ovšem byla napadena něčím mnohem mocnějším, a aby se agresor nerozšířil do dalších soustav, zničila stanice celý planetární systém této civilizace. Za Holdenem se vydají jednotky marťanské armády a zatknou ho, předtím ovšem dojde ke střelbě, což stanice vyhodnotí jako hrozbu. Zpomalí tedy maximální povolenou rychlost v prostory mezi branami a zachytí všechny lodi překračující tuto rychlost. Všechna plavidla tedy během pár sekund závratně zpomalí, což má katastrofální dopad na jejich posádky; spousty mrtvých a zraněných vlivem velkého přetížení.\n\nNa jedné z pozemských lodích mezitím Anna přichází na to, že onou teroristkou není Julie, nýbrž její mladší sestra Clarissa skrývající se pod jménem Melba. Také zjišťuje, že se Clarissa vydala na cestu k \"Rosinante\" a vyráží za ní. Přichází prakticky na poslední chvíli, Clarisse se totiž téměř povedlo zabít Naomi, zatímco zbylí dva členové posádky již byli zraněni vlivem přetížení. Clarissa dočasně zvýší svojí sílu chemickými implantáty, Anně a Naomi se ale podaří schovat a útočnice se za chvíli zhroutí. Je tedy přecezena do vězení na \"Behemotha\", kam se mezitím z iniciativy Bulla uchylují všichni přeživší. Mezi Bullem a kapitánem lodi Aschfordem dojde ke sporu, na Bullovu stranu se postaví první důstojník Paová a Aschford je uvězněn. Následně však uspořádá svojí vzpouru a převezme kontrolu nad řízením lodi s cílem zničit bránu do sluneční soustavy. Holden se ale obává, že by tento akt mohl vyburcovat stanici ještě k větší akci, která by mohla zasáhnout právě i sluneční soustavu. Dle kapitána \"Rosinante\" je jediná možnost, jak se vymanit ze „sevření“ stanice, vypnout všechny reaktory na lodích a dát tím stanici znamení, že pro ni nejsou hrozbou. S Bullem a jeho lidmi se proto pokusí dostat loď zpět pod svojí kontrolu, přičemž umírá spousta lidí na obou stranách. Mezi zabitými je také Bull. Pro zbytek Holdenova týmu zvrátí nepříznivě se vyvíjející situaci překvapivě Clarissa, která přetíží elektrický obvod na \"Behemothu\", čímž celou loď vypne. Stanice následně všechny lodě „propustí“ a ty se tak mohou vrátit zpět do sluneční soustavy. Marťanské jednotky toho ovšem nevyužijí a rozhodnou se pokračovat v průzkumu bran.\n"}
{"id": "1355820", "url": "https://cs.wikipedia.org/wiki?curid=1355820", "title": "Mechanochemie", "text": "Mechanochemie\n\n"}
{"id": "1355821", "url": "https://cs.wikipedia.org/wiki?curid=1355821", "title": "Radkovice (hradiště)", "text": "Radkovice (hradiště)\n\nRadkovice je pravěké hradiště u stejnojmenné obce v okrese Plzeň-jih. Nachází se na vrchu Jindřín 1,3 kilometru východně od vesnice. Jeho zbytky jsou chráněné jako kulturní památka ČR.\n\nZ hradiště pochází množství nálezů pravěké keramiky, které neumožnily přesněji datovat období jeho existence. V letech 1955 a 1985 bylo také nalezeno několik střepů, které dokládají osídlení lokality v době hradištní. Hradiště pravděpodobně sloužilo jako útočiště. Na severní, západní a jižní straně mu poskytují dostatečnou ochranu strmé skalní útvary. Na východní straně se v podobě terasy dochoval dvojitý val, který využíval přirozené buližníkové skalní útvary. Valy odděloval příkop.\n\n"}
{"id": "1355824", "url": "https://cs.wikipedia.org/wiki?curid=1355824", "title": "Mistrovství České republiky v orientačním běhu 2007", "text": "Mistrovství České republiky v orientačním běhu 2007\n\n15. ročník Mistrovství České republiky v orientačním běhu proběhl v roce 2007 v pěti individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2007. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1355827", "url": "https://cs.wikipedia.org/wiki?curid=1355827", "title": "Szczyrk", "text": "Szczyrk\n\nSzczyrk (německy: \"Schirk)\" je město v okrese Bílsko-Bělá, Slezské vojvodsví v Polsku.\n\nTuristicko–rekreační středisko, sídlo městské gminy Szczyrk. Městská práva obdržel 1. ledna 1973.\n\nV letech 1975–1998 obec byla pod administrativou Bílského vojvodství.\n\nPro název města je několik variant např. od \"\"szczyrkania\"\" zvuků zvonků pasoucích se ovcí nebo \"szczerk\" (nářečně: \"štěrk\") kamení (štěrku) nacházející se v údolí řeky Żylice, případě od zurčící vody (szczerkać > zurčet) řeky Żylice.\n\nSzczyrk se nachází jižně města Bílsko-Bělé, na severovýchod od města Visly, na severozápad od města Żywiec, v údolí řeky Żylice, ve Slezských Beskydech. Město se rozkládá v nadmořské výšce od 470 m n. m. do 1257 m n. m. Nejnižší místo se nachází u hranice s vesnicí Buczkowice, nejvyšším je vrchol hory Skrzyczne. Szczyrk je součástí Euroregionu Beskydy.\n\ngmina Szczyrk sousedí s gminami:\n\nměstské gminy: Bílko-Bělá a Visla (okres Těšín)\n\nBecyrk, Beskid, Beskidek, Biały Krzyż, Bieniadka, Bieńków, Bieńkula, Biła, Bobula, Borowina, Bugaj, Byrdów, Cerchlisko, Ciche, Czyrna, Doliny, Drodzyska, Dunacie, Gacioki, Górka, Hala Podskrzyczeńska, Hondraski, Jajconka, Jaworzyna, Karkoszczonka, Kaźmirula, Kępki, Kępy, Kotarz, Krupówki, Krzyków, Kubaszki, Kurówki, Lanckorona, Łączysko, Łąki, Majchrówka, Malinów, Migdalskie, Młaki, Mocarze, Mojsokula, Nad Meszną, Nowoć, Pasieki, Pezdówka, Piekło, Płończycka, Pod Beskidem, Pod Brzeziny, Podskole, Podzwalisko, Porębskich, Pośrednie, Reich, Rombaniska, Salmopol, Sialisiokula, Sidzinów, Siodło, Skality, Stanickowskie, Stawisko, Suche, Szczyrk Dolny, Szczyrk Górny, Szewcula, Śliwiacka Łąka, Świniarki, Urbaczkula, Wawrzutka, Wiatrówka, Wielki Kęs, Więzikówka, Wyrobiska, Zachańderka, Zagrody, Zapalenica, Zaprzelina, Za Wodą, Zwalisko.\n\nPrvní zmínky o osídlení Valachy, Maďary, Rakušany, Čechy a Slováky jsou z 15. století. V roce 1630 byl zdokumentován počet obyvatel pro potřebu placení daní. Výměra jednotlivých pozemků osadníkům byla určována tak, že tzv. zarębek (obdoba lánu), který byl vyznačen od osy údolí, horal– osadník (zarębník) obdržel stejný díl pozemku na lépe i hůře nasluněném úbočí. Počátkem 18. století se mimo rolnictví začaly rozvíjet i jiné druhy hospodářství jako pastevectví a dřevorubectví, produkce dřeva byla určena hlavně pro potřebu hornoslezského průmyslu. V roce 1808 ve Szczyrku bylo 172 zarębníků.\n\nPodle rakouského sčítání lidu z roku 1900 ve Szczyrku v 411 domech na rozloze 1896 ha žilo 2465 obyvatel (hustota zalidnění 130 obyv./km), z toho bylo 2248 (91,2%) katolíků, 13 (0,5 %) osob židovského vyznání a 4 (0,2 %) jiné víry. V Salmopolu (dnešní část města) ve 33 domech na rozloze 26 ha žilo 169 obyvatel (hustota zalidnění 650 obyv./km) z čehož bylo 50 (29,6 %) katolíků a 119 (70,4 %) jiné vyznání, hlavně evangeliků.\n\nPo první světové válce se začal rozvíjet turistický ruch. Prvními noclehárnami byly objekty rakouské armády kasárna a vojenské lazarety. V roce 1924 na hoře Skrzyczne byla postavena turistický přístřešek pro lyžaře německou turistickou společností \"Beskidenverein\", kdežto horská chata začala fungovat v roce 1933. V roce 1927 byl Salmopol připojen k Szczyrku. Oblast byla osvobozena oddíly Rudé armády 22. února 1945. Městská práva obdržel 1. ledna 1973.\n\nV roce 2016 ve vesnici žilo 5734 obyvatel (z toho 2708 mužů a 3026 žen). \n\nVe Szczyrku jsou dvě základní školy, tři gymnasia a sportovní škola.\n\n\nMěstem vede vojvodská silnice DW942.\n\nVe Szczyrku jsou střediska zimních sportů jako např.:\nVesnicí procházejí turistické trasa:\n\n"}
{"id": "1355828", "url": "https://cs.wikipedia.org/wiki?curid=1355828", "title": "Bündner Nusstorte", "text": "Bündner Nusstorte\n\nBündner Nusstorte nebo také Engadiner Nusstorte (v ladinštině, dialektu rétorománštiny, \"Tuorta da nuschs\") je kulatý, plochý dort z křehkého těsta, který je plněn nahrubo nasekanými karamelizovanými vlašskými ořechy. Tento ořechový dort je pravděpodobně nejznámější specialitou kantonu Graubünden a vedle hruškové chleba (tzv. Birnbrot), je nejvýznamnějším exportním produktem cukrářů a pekařů tohoto kantonu.\n\nBündner Nusstorte je vyráběn v celém regionu Engadin mnoha cukráři po celý rok. Téměř každý má svůj vlastní recept, který chrání jako obchodní tajemství.\n\nZákladem dortu je křehké těsto složené z mouky, cukru, vajec, soli, másla a někdy i trochy margarínu, aby šlo těsto lépe vypracovat. Těsto odpočaté z lednice se rozdělí na třetiny. Těstem vyváleným z první třetiny se pokryje dno dortové formy, druhá třetina těsta je použita na obložení boků formy. Boky formy se těstem obloží výš, než bude dosahovat náplň, aby bylo možné tyto okraje přes náplň přehnout. Z třetí třetiny se vyválí těsto, kterým se náplň v těstě uzavře. Někdy se dno i boky formy vykládají jedním kusem těsta.\n\nNáplň je tvořena cukrem karamelizovaným při nízkých teplotách. Do karamelu je následně přidána šlehačka, aby hmota zůstala měkká a kompaktní. Někteří cukráři přidávají také med. Nakonec jsou přidány nahrubo nasekané vlašské ořechy, které nejsou předem nijak upraveny. Často jsou používány ořechy z Kalifornie, protože ořechy z kantonu Graubünden jsou vnímány jako chuťově příliš výrazné.\n\nDort se peče při 200 °C asi 35 minut.\n\nVarianty ořechového dortu vznikají tak, že se těsto předpeče nebo se odlišně připraví náplň: pokud se přidá méně smetany, náplň je karamelovější a vláčnější. Jen výjimečně jsou přidávány jiné druhy ořechů.\n\nV regionu Engadin jsou ještě dnes různí výrobci ořechového dortu a každý z nich má svůj vlastní recept. Existují varianty, jako například Engadiner Zuckerbäcker-Nusstorte, který představuje nejtradičnější podobu ořechového dortu Bündner Nusstorte.\n\nKaloricky bohatý ořechový dort je většinou podáván jako dezert nebo jako odpolední svačina k čaji, kávě nebo také k červenému vínu. Charakteristickým znakem tohoto ořechového dortu je jeho dlouhá trvanlivost. I po dvou měsících v kuchyňské spíži chutná stále bezvadně. To je jistě jedním z důvodů, proč jsou objednané dorty zasílány také poštou.\n\n"}
{"id": "1355831", "url": "https://cs.wikipedia.org/wiki?curid=1355831", "title": "Rexismus", "text": "Rexismus\n\nRexismus je označení pro krajně pravicovou ideologii, ke které se hlásila belgická Rexistická strana (též Rex), vedená novinářem Léonem Degrelle. Název tohoto uskupení je odvozen od pojmenování tehdejších katolických novin a vydavatelství \"Christus Rex\" (latinsky Kristus Král), ve kterých Degrelle působil. Rexisté jakožto hnutí inspirované italským fašismem a španělským falangismem požadovali vytvoření sociálně spravedlivého stavovského státu, jenž by se opíral o katolickou církev. Rovněž hájili jednotnost belgického státu a zachování monarchie.\n\nPůvodně se jednalo spíše o autoritativní a klerikálně nacionalistické, než vyloženě fašistické hnutí, nicméně později se začali rexisté stavět k liberální demokracii čím dál více nepřátelsky, pozvolna si osvojovali revoluční fašistickou rétoriku a po neúspěšných doplňovacích volbách v roce 1937 přešli na národně-socialistické a protižidovské pozice. Ačkoliv rexistické hnutí volalo po výsadním postavení katolické církve, značná část belgického duchovenstva rexismus odmítala a kardinál Jozef-Ernest van Roey označil tuto ideologii za „nebezpečí pro církev i zemi“. Politická úspěšnost hnutí se navíc omezovala téměř výhradně na Valonsko a hlavní město Brusel.\n\nRexistická strana byla založena 2. prosince 1935 valonským novinářem Léonem Degrelle poté co opustil Katolickou stranu, která byla podle jeho mínění příliš umírněná. Ideologicky se rexistická strana inspirovala kromě italského a španělského fašismu též v integralismu Charlese Maurrase. Odmítala kapitalismus i marxismus a vlivem zde byla i publicistická činnost Jeana Denise, jenž psal o mravní obrodě belgické společnosti prostřednictvím katolicismu a korporativismu.\n\nNejúspěšnější bylo hnutí ve volbách v roce 1936, kdy se mu podařilo získat 11,5 % hlasů. Degrelle, jenž hluboce obdivoval Adolfa Hitlera však vedl rexisty k čím dál větší radikalizaci a začal tomu přizpůsobovat i stranickou ideologii, což vedlo následně k ochlazení vztahů s místními představiteli katolické církve. V doplňovacích volbách v dubnu 1937 kandidoval Degrelle proti ministerskému předsedovi Paulu van Zeelandovi z Katolické strany, které pro něj skončily fiaskem. Následkem tohoto neúspěchu se rexistická strana začala zcela jednoznačně orientovat směrem k hitlerovskému Německu a podporovala jeho politiku. Ve volbách roku 1939 se jim podařilo utržit již pouze 4,4 % hlasů.\n\nPo vpádu německých vojsk do Belgie v roce 1940 stála většina rexistů na straně německých okupantů, ačkoliv někteří ze straníků poté co byli svědky nacistického antiklerikalismu a vyhroceného antisemitismu, přešli do protiněmeckého odboje. \"Formations de Combat\", polovojenská organizace hnutí Rex se stalo základem pro cizineckou Valonskou legii, která spadala pod německý wehrmacht a později pod Zbraně SS. Této divizi pak velel sám Degrelle, jenž se stal vyznamenaným válečným hrdinou, a nakonec i plukovníkem SS, zatímco předsednictví se ujal jeho spolupracovník Victor Matthys.\n\nPo osvobození Belgie v roce 1944 byla Rexistická strana postavena mimo zákon a mnozí její členové byli buď popraveni nebo uvězněni. Léonovi Degrelle se však podařilo utéct do frankistického Španělska, kde působil v tamější neonacistické scéně. Zde se věnoval historickému revizionismu a obhajobě myšlenek národního socialismu, mj. zaslal papežovi Janu Pavlovi II. dopis ve kterém označil holokaust za vykonstruovanou lež. Ve Španělsku pak roku 1994 zemřel.\n\n"}
{"id": "1355835", "url": "https://cs.wikipedia.org/wiki?curid=1355835", "title": "Pražské komunikace", "text": "Pražské komunikace\n\nPražské komunikace byl komunální, koncernový a poté státní podnik v hlavním městě Praze. Byl zřízen 1. dubna 1963 a jeho hlavními činnostmi byla správa a údržba pozemních komunikací a komplexní systém sběru a zpracování odpadu v hlavním městě Praze. V letech 1977–1989 byly koncernovým podnikem Dopravního podniku hl. m. Prahy. V roce 1994 byly v rámci privatizace transformovány v akciovou společnost Pražské služby, z Pražských komunikací byla předtím opakovaně vyčleněna Technická správa komunikací hl. m. Prahy. Z obchodního rejstříku byly Pražské komunikace po likvidaci vymazány v roce 2006. \n\nPo roce 1945 byla správa komunálního hospodářství, mostů, přívozů, koupališť, fontán i věžních hodin řízena Ústředním národním výborem hlavního města Prahy.\n\nZřizovací listinou z 15. dubna 1949 vznikly Technické služby hl. m. Prahy jako komunální podnik. Roku 1951 vznikl podnik Čistění města, který měl tři základní provozy: čištění města a odvoz odpadu, provoz speciálních dílen a závod Spalovna Vysočany. \n\n1. dubna 1963 byl zřízen podnik Pražské komunikace, do nějž bylo nově začleněno i známé pražské družstvo dlaždičů Lastra. V roce 1965 byla vysočanská spalovna převedena do komunálního podniku Pražské teplárny. V roce 1976 měly Pražské komunikace přes 2600 zaměstnanců a členily se na šest závodů. \n\nK 1. červenci 1967 byla z Pražských komunikací poprvé vyčleněna Technická správa komunikací hl. m. Prahy jako samostatná organizace. V roce 1977 se Pražské komunikace staly součástí Dopravního podniku hl. m. Prahy, koncernového podniku, paralelně s ním se stala součástí DPP i Technická správa komunikací jako koncernová účelová organizace, dokud nebyla v roce 1987 TSK zrušena a činnosti týkající se správy komunikací, dopravního značení a zeleně začleněny v rámci DPP zpět do Pražských komuminikací, zatímco odborná správa mostů, tunelů a kolektorů přešla do nově vytvořeného Závodu inženýrských objektů (ZIO). K 1. červenci 1989 pak byla TSK znovu vyčleněna, resp. transformována v samostatnou příspěvkovou organizaci města. \n\nK 1. listopadu 1989 byl kombinát Pražské komunikace vyčleněn z DPP jako samostatný státní podnik, podle obchodního rejstříku vznikl státní podnik Pražské komunikace ke dni 3. července 1989 na základě zakládací listiny vydané Národním výborem hlavního města Prahy dne 29. června 1989 pod č. 13/15/P. \n\nRoku 1994 transformací státního podniku Pražské komunikace vznikla akciová společnost Pražské služby. Státní podnik Pražské komunikace byl rozhodnutím Ministerstva pro správu národního majetku a jeho privatizaci ČR ze 30. září 1993 privatizován metodou vložení privatizovaného majetku do akciové společnosti s následujícím rozdělením akcií: 61 % bezúplatný převod na hl. město Prahu za podmínky zabezpečení dostavby spalovny Malešice a zabezpečení jejího následného provozu, 34 % kuponová privatizace, 3 % Restituční investiční fond, 1 % Nadační investiční fond, 1 % dočasně ponecháno ve vlastnictví FNM pro případné restituce. Podkladem byl privatizační projekt předložený vedením podniku. Původní privatizační projekt a prakticky všechny konkurenční privatizační projekty předpokládaly vyčlenění spalovny Malešice do samostatného podniku, avšak tyto varianty byly zamítnuty, protože rozestavěná stavba, před privatizaci financovaná ze státního rozpočtu, v době privatizace nebyla schopna samostatné ekonomické existence a nemohla být proto privatizována jako samostatná jednotka. Nebyly schváleny ani privatizační projekty, které eliminovaly přímý vlastnický vliv hlavního města Prahy, neboť na podniku se základním předmětem činnosti, který přímo ovlivňuje ekologii města a zajišťuje základní funkce vymezené zákonem o odpadech a obecním zřízení, by město mělo mít podle stanoviska ministerstva přímou účast. Ministrova odpověď na interpelaci ovšem mimo jiné potvrzuje, že malešická spalovna byla zpočátku stavěna bez stavebního povolení a zčásti na cizích pozemcích podléhajícím nevypořádaným restitučním nárokům.\n\nDefinitivně vymazán z obchodního rejstříku byl státní podnik Pražské komunikace 4. listopadu 2006 po dořešení převodu majetku, restitučních nároků a vypořádání majetku neřešeného privatizačními a tranformačními projekty.\n"}
{"id": "1355836", "url": "https://cs.wikipedia.org/wiki?curid=1355836", "title": "Eporedorix", "text": "Eporedorix\n\nEporedorix (1. století př. n. l. – 52 př. n. l.) byl galský vůdce a válečník kmene Aedů, který se účastnil bitvy u Alesie, kde se postavil spolu s Vercingetorikem proti římským legiím Julia Caesara. Informace o tomto válečníkovi se dochovaly v Zápiscích o válce galské. \n\nEporedorix byl mladý válečník aristokratického původu se značným vlivem v kmeni Aedů, který byl v době před galskými válkami jedním z nejbohatších a nejvlivnějších kmenů v Galii. Během galských válek druid Diviciacus doporučil Eporedorika spolu s dalším válečníkem Viridomarem Juliu Caesarovi. Ten je oba pověřil velením spřízněných galských kavalerií. \n\nV následujících letech se Eporedorix v římských legiích účastnil bitvy u Gergovie. Podle Zápisků o válce galské povolal Caesar na pomoc do Gergovie dalšího vůdce Audů Litaviccuse s více jak 10 000 bojovníky. Během cesty ke Gergovii Litaviccus oznámil svým vojákům zprávu, v niž tvrdil, že Římané zabili aeduonského šlechtice a že mají stejné úmysly s jejich celým kmenem. Tato zpráva přesvědčila vojáky s Eporedorikem k tomu, aby se obrátili proti Římanům a přidali se na stranu Vercingetorika. Následně spolu s Viridomarem se účastnil bitvy u Alesie, kde se snažil pomoci Vercingetorikovi z římského obležení. Další osudy Eporedorika nejsou známé, některé zdroje uvádějí, že padl v bitvě u Alesie, jiné píšou, že byli spolu s Viridimarem obžalováni z vlastizrady a bez soudu zabiti Římany. \n\nPo galských válkách sídlo Audoinů Bibracte zaniklo a Eporedorikův majetek byl zabaven ve prospěch města Augustodunum.\n"}
{"id": "1355842", "url": "https://cs.wikipedia.org/wiki?curid=1355842", "title": "Mistrovství České republiky v orientačním běhu 2006", "text": "Mistrovství České republiky v orientačním běhu 2006\n\n14. ročník Mistrovství České republiky v orientačním běhu proběhl v roce 2006 ve čtyřech individuálních a dvou týmových disciplínách. Pátý individuální závod na dlouhé trati neproběhl z důvodu vysoké sněhové pokrývky. \n\nPořadí závodníků podle získaných medailí (tzv. olympijského hodnocení) všech mistrovských kategorií (D16 – mladší dorostenky, D18 – starší dorostenky, D20 – juniorky, D21 – ženy, H16 – mladší dorostenci, H18 – starší dorostenci, H20 – junioři, H21 – muži) v individuálních disciplínách v roce 2006. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\nMistrovství neproběhlo z důvodu vysoké sněhové pokrývky.\n\n« předchozí • následující »\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1355843", "url": "https://cs.wikipedia.org/wiki?curid=1355843", "title": "Šartaš", "text": "Šartaš\n\nŠartaš () je jezero na severovýchodním okraji ruského Jekatěrinburgu. Původně patřilo do povodí řeky Iseť, dnes je bezodtoké.\n\nNázev může pocházet ze samojedského \"sor-to\", tedy \"průtočné jezero\". Ten možná později upravili Baškirové a Tataři na složeninu dvou turkických kořenů \"sary\" (žlutý) a \"taš\" (kámen), v souvislosti se skálami na pobřeží. Možný je také původ v baškirském slovu \"šar\", tedy \"močál\" (toto slovo by mělo také původ v samojedském \"sor\").\n\nJezero Šartaš vzniklo přibližně před milionem let. Na dně se nachází velké množství usazeného sapropelu, který je do značné míry znečištěn těžkými kovy z nedalekého žulového lomu. Na březích se dochovaly pozůstatky lidských sídlišť, nejstarší z nich sahají až do období pozdního neolitu. Odtok jezera do Isetě (Šartašský odtok) vycházel z jižního zálivu, na západ od vesnice Pěski. Už na konci 19. století ovšem nebyl odtok stálý, až nakonec vyschnul. Dnes dochází k odtoku z jezera jen výjimečně při nadměrných srážkách. Kromě srážek je jezero napájeno přibližně 50 drobnými prameny.\n\nNedaleko jezera objevil roku 1745 starověrecký zemědělec Jerofej Markov z přilehlé vesnice Šartašskij první ložisko zlata v Rusku. Obec Šartašskij byla jedním z nejvlivnějších center ruských starověrců.\n\nV 19. století došlo k několika pokusům vysušit jezero odvedením vody do povodí řeky Pyšmy. Zbudovaný kanál dnes nefunguje.\n\nŽijí zde okouni, plotice, karasi, líni, kapři, síh malý a hrouzek obecný.\n\nSvůj volný čas zde zejména v létě rádi tráví obyvatelé Jekatěrinburgu. V okolí jezera jsou pěší trasy a nedaleko se nachází Šartašské skalní město.\n"}
{"id": "1355844", "url": "https://cs.wikipedia.org/wiki?curid=1355844", "title": "Karel Koldovský", "text": "Karel Koldovský\n\nKarel Koldovský (10. června 1898, Vysoké nad Jizerou – 29. dubna 1943) byl československý lyžař, skokan a běžec.\n\nNa I. ZOH v Chamonix 1924 skončil ve skocích na lyžích na 20. místě. Na mistrovství světa 1925 v Janských Lázních skončil v běhu na lyžích na 50 km na 7. místě.\n\n"}
{"id": "1355848", "url": "https://cs.wikipedia.org/wiki?curid=1355848", "title": "Seznam skladeb Leopolda Koželuha", "text": "Seznam skladeb Leopolda Koželuha\n\nToto je seznam skladeb Leopolda Koželuha, českého hudebního skladatele období klasicismu. \n\nKoželuh napsal okolo 400 skladeb, na 30 symfonií, 22 klavírních koncertů, včetně koncert pro čtyřruční klavír, pravděpodobně jeden z nejlepších této tehdy neobvyklé formy, dva klarinetové koncerty, 24 houslových sonát, 63 klavírních trií, 6 smyčcových kvartetů, 2 oratoria (jedno z nich, \"Moses in Ägypten\", se nedávno dočkalo nastudování a natočení), 9 kantá a několik duchovních skladeb. V jeho tvrobě nachybí ani Opera|opery a baletní skladeb, jež – s výjimkou jedné opery (\"Gustav Wasa\"). Ostatní opery jsou považovány za ztracené, ale preludium ke Gustavu Wasovi, napsané kolem roku 1792, bylo natočeno a příležitostně je vysíláno rozhlasem). Množství z jeho úprav skotských písní pro edinburského sběratele George Thomsona bylo populárních a některé z nich byly rovněž natočeny. \n\nV Koželuhově ohromujícím počtu skladeb pro klávesové nástroje se odráží the promotion jeho věhlasu coby vynikajícího klavírního virtuosa. Naproti tomu, musikolog Allan Badley označuje Koželuhovu symfonickou tvorbu za \"průměrnou podle tehdejšího vkusu\".\n\nKoželuhovy skladby jsou setříděny na základě katalogizace českého muzikologa Milana Poštolky s označením P a římská číslice...\n\n\n\n\n\n\n\nKompletní sonátová tvorba pro klávesové nástroje Leopolda Koželuha byla vydána nakladatelstvím Bärenreiter ve čtyřech svazcích, editorem byl Christopher Hogwood.\n\n\n\n\n\n\n\n\n\n"}
{"id": "1355849", "url": "https://cs.wikipedia.org/wiki?curid=1355849", "title": "Palicha jemná", "text": "Palicha jemná\n\nPalicha jemná (\"Caryota mitis\") je tropická, jednodomá palma s několika nevětvenými kmeny vyrůstajícími v trsech. Je druhem nevelkého rodu palicha, který se od ostatních palem odlišuje dvakrát zpeřenými listy. Tato dřevina je částečně monokarpická a odkvetlý kmen po uzrání plodů uschne, ostatní v trsu však rostou dále.\n\nPochází z tropických oblastí jižní Asie, konkrétně z jihovýchodní Číny, Indočíny, Malajského poloostrova, Indonésie, Filipín a jihu indického subkontinentu. Rozšířena byla též do přírody Austrálie a na ostrovy v Karibiku. Pěstuje se již odedávna a místy tak zplaněla, že hranice původního výskytu jsou mnohde sporné.\n\nRoste v tropech jako součást původních deštných lesů i na lidmi pozměněných místech, kde je trvale vlhká, humusem bohatá půda na vápencovém podloží. Vyžaduje polostín až plně osluněné stanoviště, vystupuje do nadmořské výšky téměř 1000 m n. m.\n\nJe to jednodomá dřevina s jedním, nebo častěji několika nevětvenými kmeny vyrůstajícími v trsu. Tenký kmen bez kambia je pevný, v mládí bývá obalen zbytky opadaných listů a později holý, 6 až 10 m vysoký a 8 až 12 cm tlustý. Dvojnásobně sudozpeřené listy s řapíky bývají dlouhé 2 až 3 m a jejich pochvy nemají ostny. Jejich téměř 15 cm dlouhé lístky obdeltoidního tvaru mají rozeklaný konec a říká se, že mají tvar podobný rybímu ocasu. Spodní listy vyrůstající z kmene postupně usychají a opadávají, zelené zůstávají jen na vrcholu.\n\nKvětenství je až 80 cm dlouhá, na stopce visící lata vyrůstající z kmene, která bývá složená z 20 až 60 klasů s trojčetnými květy. Květenství je často na kmeni více, prvé je těsně pod listy a další vznikají postupně níže. Klasy mohou mít délku 25 až 65 cm a jsou tvořeny jednopohlavnými květy na kratičkých stopkách vyrůstající v triádách, prostřední květ je vždy samčí a dva postranní jsou samičí. Samoopylení je znesnadněno protandrií a samčí květy uvolňují pyl pouze jeden den a pak opadají.\n\nPodlouhlé samčí květy mají kališní lístky dlouhé jen 3 mm a korunní až 1,5 cm, dle zralosti se postupně zbarví nachově či hnědočerveně a obsahují po 12 až 24 žlutých tyčinkách s prašníky obsahujícími hodně pylu. Kulovité samičí květy mají korunní lístky podobné samčím, ale růžové korunní jsou vůči samčím jen třetinové, jejich gyneceum se skládá ze tří plodolistů a kulatý semeník nese tři blizny; neprodukují nektar a žádní hmyzí opylovači je nenavštěvují, přenos pylu zajišťuje vítr. Doba kvetení není určována ročním obdobím, ale dostatkem naakumulovaných růstových látek v rostlině.\n\nNejedlý plod je kulovitá peckovice 1 až 2 cm velká, která obsahuje nejčastěji jedno semeno. Nezralé plody jsou zelené a ve zralosti bývají tmavofialové nebo tmavočervené. Obsahují krystalky šťavelanu vápenatého (oxalát vápenatý) a pouhá manipulace s plody vyvolává u mnoha lidí podráždění pokožky a následné svědění. Jsou to velmi plododárné dřeviny, statný jedinec mívá i deset květenstvi, na kterých dozraje až 10 000 plodů.\n\nPřestože plody obsahují velké množství oxalátu, jsou důležitým zdrojem potravy některých živočichů, energetická výživnost je při stejné hmotnosti srovnatelná s jablky. Jsou zkrmovány jak savci, např. opicemi makakem jávským a prasaty prasetem divokým, tak i mnoha ptáky, kteří mají hlavní zásluhu na rozptylu semen. Listy jsou žírnou rostlinou housenek některých motýlů okáčů rodu (\"Faunis\") a baboček (\"Thauria\").\n\nPalicha jemná (jako všechny z rodu palicha) sice patří do skupiny palem, z jejíchž škrobovitého vnitřku kmene se vyrábí ságo, dává ho však málo a není kvalitní. Mladé listy bývají konzumovány jako zelenina, stejně tak jako seřezaný růstový vrchol kmene, po seříznutí vrcholu ale kmen uschne.\n\nBývá často vysazována jako ozdobná rostlina nejen v tropických oblastech, ale pěstuje se v i subtropech ve sklenících, nedorůstá do velkých výšek a příliš nestíní okolí. Požaduje propustný substrát s pH 5,5 až 6,0, plné slunce, vyšší vzdušnou vlhkost, v létě teplotu nejméně +20 °C a v zimě více než +10 °C.\n"}
{"id": "1355853", "url": "https://cs.wikipedia.org/wiki?curid=1355853", "title": "Mistrovství České republiky v orientačním běhu 2005", "text": "Mistrovství České republiky v orientačním běhu 2005\n\n13. ročník Mistrovství České republiky v orientačním běhu proběhl v roce 2005 v pěti individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2005. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\n"}
{"id": "1355854", "url": "https://cs.wikipedia.org/wiki?curid=1355854", "title": "Chodci sobě", "text": "Chodci sobě\n\nChodci sobě je aktivistický webový projekt sdružení Pražské matky, spuštěný 10. února 2012, provozovaný ve spolupráci se sdružením Oživení. Jeho prostřednictvím mohou pražští chodci upozornit odpovědné představitele veřejné správy i své spoluobčany na problémy, se kterými se setkávají na svých cestách městem. Projekt usiluje o zviditelnění potřeb pražských chodců, o zprostředkování oboustranné komunikace a díky vizualizaci a kategorizaci podnětů i o možnost jejich efektivnějšího a komplexnějšího řešení. \n\nProjekt byl zprovozněn ve spolupráci se slovenskou organizací Inštitút pre dobre spravovanú spoločnosť a založen na modifikaci jejího systému z úspěšného portálu Odkaz pre starostu. Po necelých 5 letech provozu portál registruje přes 1700 zaslaných a téměř 400 vyřešených podnětů. Administrátorkou portálu je Eva Šuchmanová. V letech 2013–2014 v rámci projektu Chodci sobě a svému životnímu prostředí, podpořeného z Revolvingového fondu Ministerstva životního prostředí ČR, byl portál přestavěn, zpřehledněn a zjednodušen a doplněn o informace týkající se pěší dopravy a o blog, zároveň byla dolaďována spolupráce s vybranými městskými částmi, TSK HMP a Odborem rozvoje a financování dopravy MHMP a uspořádány tři happeningy. V dubnu 2015 odstartoval roční projekt Chodci sobě – kampaň na podporu pěší dopravy, podpořený grantem z Islandu, Lichtenštejnska a Norska v rámci EHP fondů, spočívající v propagaci pěší dopravy formou tiskové besedy, tří happeningů, odborným zpracováním návrhu košířské křižovatky Musílkova x Fabiánova, natočením propagačního spotu a vytvořením dalších materiálů, uspořádáním putovní výstavy fotografií atd a průběžnou správou a upgradem portálu. \n\nPražské matky rovněž vstoupily se zástupcem Univerzity Palackého v Olomouci do jednání o předání potřebných informací a podkladů k vytvoření olomoucké verze portálu Chodci sobě, který měl být spuštěn na přelomu jara a léta 2016. Olomoucký projekt byl spuštěn v roce 2016 pod názvem Chodím Olomoucí a je provozován Univerzitou Palackého (na webu projektu jsou uvedeny kontaktní údaje katedry psychologie filosofické fakulty). \n\n\n"}
{"id": "1355855", "url": "https://cs.wikipedia.org/wiki?curid=1355855", "title": "Á Bao A Qu", "text": "Á Bao A Qu\n\nÁ Bao A Qu  je mýtické stvoření z oblasti Mevár. Popsal jej Jorge Luis Borges roku 1967 v knize Book of Imaginary Beings, která vyšla v Čechách pod názvem Fantastická zoologie. Borges nalezl toto stvoření buď v úvodu do knihy Tisíce a jedné noci od Richarda Francise Burtona nebo v knize On Malay Witchcraft (\"Na Malajské Čarodějnictví) z roku\" 1937 od C. C. Iturvuru. Odkaz na Burtona  byl uveden v původní španělské verzi knihy, ale v anglické verzi byl změněn na Iturvuru, pravděpodobně aby to znělo exotičtěji, a nebo jako odkaz na Borgesova přítele C. C. Iturburu. Spisovatel Antares se domnívá, že Borgesův příběh by mohl být inspirován mýtem lidu Orang Asli, a to tak, že \"Á Bao A Qu\" je stejným tvorem jako \"abang aku, jehož jméno znamená \"můj starší bratr\" \".\n\nÁ Bao A Qu je průhledný tvor s chapadly, který modře září a dotek jeho kůže, je jako dotknout se broskve. Žije na schodech Vijaya Stambha (věže vítězství) v Chittorgarh, z jejíž vrcholu je možno vidět \"nejkrásnější krajinu na světě\".Á Bao A Qu spí a čeká na prvním schodu věže, dokud se nějaký odvážlivec neodváží zahájit výšlap nahoru. Do té doby spí a je průhledný a beztvarý, jakmile ale někdo projde, tak se probudí a započne jej následovat. Jak postupuje dál jeho tělo začíná nabírat tvar a zářit. Pokud člověk dosáhne nirvány, než vystoupá na poslední schod, tak tvor se dostane na vyhlídku s ním. Pokud, ale člověk nirvány nedosáhne, tak se Á Bao A Qu zřítí s trpícím jekotem, který je tak tichý jako šustění hedvábí, dolů na svůj první schod a znovu usne, vyčkávaje na dalšího dobrodruha. Podle legendy bylo Á Bao A Qu umožněno vyšplhat na úplný vrchol pouze jednou.\n"}
{"id": "1355862", "url": "https://cs.wikipedia.org/wiki?curid=1355862", "title": "Integrovaný inspekční a kontrolní systém", "text": "Integrovaný inspekční a kontrolní systém\n\nIntegrovaný inspekční a kontrolní systém (IIKS), původně označovaný jako Integrovaný inspekční a kontrolní systém Prahy, později jako Integrovaný inspekční a kontrolní systém Technické správy komunikací hl. m. Prahy (IIKS TSK), je systém evidence závad na pozemních komunikacích ve správě TSK hlavního města Prahy, byť v původní verzi mělo jít o komplexnější městský projekt. V současnosti jde o dispečerské údržbové pracoviště TSK hl. m. Prahy. \n\nNávrh na vytvoření Integrovaného inspekčního a kontrolního systému Prahy byl datován 25. ledna 1980. Zaveden byl v červenci 1980 a I. etapa jeho činnosti byla zhodnocena 23. října 1980.\n\nV rámci TSK hl. m. Prahy je IIKS jedním z mnoha provozovaných systémů pro monitorování a řízení dopravy, vedle DŘÚ (dopravní řídicí ústředny), DIC (dopravního informačního centra), MKS (městského kamerového systému), PIT (proměnné informační tabule), DT (dispečinku tunelů) a dalších, z nichž některé (DŘÚ a část MKS) TSK pouze technicky spravuje, ale operátorem je Policie ČR. Řada těchto činností má být začleněna do působnosti Multifunkčního operačního střediska Malovanka, jehož výstavba byla zahájena 15. 2. 2016.\n\nCentrála systému sídlí v budově Centrálního dispečinku městské dopravy, budově Dopravního podniku hl. m. Prahy v ulici Na bojišti. V organizační struktuře TSK má oddělení IIKS číslo 2190 a spadá pod Úsek oblastních správ (2100) a s ním pod působnost Sekce člena představenstva – náměstka generálního ředitele pro správu a údržbu komunikací (2000). \n\nSystém má přijímat a řešit hlášení závad a havárií na pozemních komunikacích. K jeho úkolům patří: \n\nSystém TSK však, podobně jako jiní městští správci, zpravidla nemá k dispozici, nepodává ani nezpřístupní ohlašovatelům zpětnou informaci o řešení nahlášené závady, a to ani u hlášení postoupených z městského projektu Změňte.to. \n\n"}
{"id": "1355868", "url": "https://cs.wikipedia.org/wiki?curid=1355868", "title": "Australian Open 2018 – ženská dvouhra", "text": "Australian Open 2018 – ženská dvouhra\n\nŽenská dvouhra Australian Open 2018 probíhala ve druhé polovině ledna 2018. Do singlové soutěže melbournského grandslamu nastoupilo sto dvacet osm hráček. Čtrnáct z nich postoupilo z kvalifikace, z toho dvanáct řádně po výhrách ve třech kolech a dvě jako šťastné poražené po odstoupení Chorvatky Any Konjuhové a Rusky Margarity Gasparjanové v týdnu před rozehráním.\n\nObhájkyní titulu byla sedminásobná šampionka australského majoru Serena Williamsová, která na okruhu absentuje od února 2017 pro mateřské povinnosti, když naposledy nastoupila do australského grandslamu v lednu 2017.\n\nUtkání třetího kola mezi vítěznou rumunskou světovou jedničkou Simonou Halepovou a Američankou Lauren Davisovou vyrovnalo ženský rekord Australian Open, ze čtvrtfinále 1996 mezi Rubinovou a Sánchezovou Vicariovou, v počtu 48 odehraných gamů na zápas a délkou 3.44 hodin se stalo třetím nejdelším utkáním v historii úvodního grandslamu.\n\nPremiérový grandslam kariéry získala Dánka Caroline Wozniacká, která se po šesti letech vrátila do čela žebříčku WTA.\n\nRozlosování v aréně Margaret Courtové se uskutečnilo 11. ledna 2018 za přítomnosti bývalých vítězů turnaje Rogera Federera a Marie Šarapovové.\n\nV rolích soupeřek o post světové jedničky do grandslamu vstoupilo šest členek elitní světové desítky – Simona Halepová, Caroline Wozniacká, Garbiñe Muguruzaová, Elina Svitolinová, Karolína Plíšková a Jeļena Ostapenková. Aby pretendentky tenisového trůnu získaly šanci ohrozit úřadující jedničku Halepovou, musely Wozniacká se Svitolinovou postoupit alespoň do semifinále, Muguruzaová do finále a Plíšková s Ostapenkovou vyhrát titul.\n\nMuguruzaová ztratila příležitost vyřazením ve druhém kole, Ostapenková ve třetí fázi a Svitolinová s Plíškovou ve čtvrtfinále. Wozniacká se finálovou výhrou nad Halepovou vrátila 29. ledna 2018 do čela světového žebříčku, který naposledy předtím opustila 30. ledna 2012. Rumunka klesla na druhé místo.\n\nObhájkyně finálové účasti a světová pětka Venus Williamsová dohrála v úvodním kole na raketě 20leté Švýcarky a úřadující vítězky Hopman Cupu Belindy Bencicové, která Američanku zdolala poprvé z pěti vzájemných utkání. Sérii neporazitelnosti na profesionálních okruzích tak Bencicová prodloužila na 15 zápasů a připsala si premiérové grandslamové vítězství od US Open 2016. Ve druhém kole však hladce podlehla thajské kvalifikantce Luksice Kumkhumové. Další bývalá finalista melbournského grandslamu, dvacátá čtvrtá nasazená Slovenka Dominika Cibulková, vypadla v prvním utkání s estonskou hráčkou Kaiou Kanepiovou. Úřadující šampionku US Open a světovou třináctku Sloane Stephensovou pak na úvod přehrála čínská tenistka Čang Šuaj, přestože šla ve druhé sadě Američanka servírovat na postup do druhého kola. Stephensová byla na konci sezóny 2017 limitována poraněným kolenem a od grandslamového titulu v září 2017 odešla poosmé za sebou poražena. Další nasazená Američanka, světová desítka Coco Vandewegheová, nepřešla brány prvního kola poté, co ji zdolala Maďarka Tímea Babosová ve dvou setech.\n\nVýhrou v prvním kole se ukrajinská hráčka Marta Kosťuková stala nejmladší tenistkou Australian Open od roku 1996, která postoupila do druhého kola. Ve věku 15 let a 206 dní vyřadila turnajovou pětadvacítku Pcheng Šuaj za 57 minut a navázala na Martinu Hingisovou, jež byla v době výhry o 94 dní mladší a cestu pavoukem tehdy ukončila ve čtvrtfinále. Vítězstvím nad Australankou Olivií Rogowskou Ukrajinka postoupila do třetího kola Grand Slamu jako nejmladší tenistka od Mirjany Lučićové Baroniové a US Open 1997.\n\nSemifinalistka z roku 2012 Petra Kvitová nezvládla závěr téměř tříhodinového duelu proti Němce Andree Petkovicové, když v rozhodující sadě dotahovala stav 0–4 a 15:40. Při poměru her 4–5 soupeřce nedovolila využít ani jeden ze tří mečbolů a naopak jí poté vzala podání. Dvakrát však nedokázala zápas doservírovat a od stavu 8–7, fyzicky vyčerpaná Češka, ztratila poslední tři gamy. Petkovicová tím srovnala bilanci vzájemných zápasů na 5–5. Obě poprvé odehrály třísetový duel. První kolo nepřešla ani světová jedenáctka Kristina Mladenovicová z Francie, která dokázala na Rumunku Anu Bogdanovou uhrát jen pět her.\n\nVe druhém kole se na hranici vyřazení ocitla dánská světová dvojka Caroline Wozniacká, která s chorvatskou 119. hráčkou klasifikace Janou Fettovou v rozhodujícím setu prohrávala již 1–5 na gamy a 15:40. Soupeřka však nezužitkovala ani jeden ze dvou mečbolů a Dánka průběh dovedla do vítězného konce ziskem šesti her v řadě.\n\nSérii tří vyhraných turnajů za sebou a 15zápasovou neporazitelnost světové dvanáctky Němky Julie Görgesové ukončila ve druhé fázi francouzská 41. hráčka žebříčku Alizé Cornetová, která v pěti předchozích vzájemných utkáních uhrála na Němku jen jediný set. Semifinalistka z roku 2016 a britská světová desítka Johanna Kontaová podlehla ve druhé fázi americké šťastné poražené kvalifikantce Bernardě Perové, figurující na 123. příčce žebříčku, která v grandslamové dvouhře debutovala. Také světová trojka Garbiñe Muguruzaová ze Španělka opustila pavouk ve druhém kole, když nenašla recept na 88. hráčku klasifikace Sie Su-wej z Tchaj-wanu. Favoritka nedokázala reagovat na změny hry Asiatky a nebyla ani dominantní v delších výměnách.\n\nLotyšská světová sedmička Jeļena Ostapenková opustila soutěž ve třetí fázi po prohře od Estonky Anett Kontaveitové, která se za 1.53 hodin po třísetovém průběhu poprvé probojovala do osmifinále a získala osm z posledních deseti míčů zápasu. Ostapenková si po ztrátě úvodní sady vyžádala zdravotní přestávku k zafixování levého stehna a následně vyhrála šest ze sedmi gamů, čímž si vynutila rozhodující dějství. V něm však Estonka prolomila v sedmé a devátě hře podání Lotyšky. V téže fázi dohrála i třicátá nasazená Nizozemka Kiki Bertensová, jež podlehla světové dvojce Caroline Wozniacké, když v předposlední hře zápasu nevyužila ani jeden ze čtyř brejkbolů. Dánka pak duel doservírovala do vítězného konce.\n\nPatnáctiletá Ukrajinka Marta Kosťuková, která do turnaje vstoupila jako 521. žena klasifikace, uhrála na karajanku a o osm let starší světovou trojku Elinu Svitolinovou jen čtyři hry. Kosťuková v utkání zahrála devět dvojchyb a podíl prvních servisů do dvorce činil jen 37 %. Svitolinová tak premiérově postoupila do čtvrtého kola.\n\nPo čtyřech letech se na melbournském grandslamu utkaly dvě Češky, světová šestka Karolína Plíšková a dvacátá devátá nasazená Lucie Šafářová. Po vyrovnaném průběhu tvrdých výměn od základní čáry rozhodly drobnosti. Závěry obou sad zvládla Plíšková, která tak soupeřku porazila potřetí v řadě. V úvodním dějství probíhaly gamy bez shody a v tiebreaku získala první setbol Šafářová. Šňůrou tří prohraných míčů však zkrácená hra připadla krajance. Ve druhém setu pak rozhodla ztráta podání Šafářové za stavu 5–5. Potřetí v řadě prošla do čtvrtého kola v Melbourne Parku Barbora Strýcová, když si poradila s americkou šťastnou poraženou kvalifikantkou a překvapením turnaje Bernardou Perovou, která uhrála jen čtyři hry.\n\nPo vyřazení Ostapenkové zbyly v pavouku jen dvě grandslamové vítězky a bývalé světové jedničky Angelique Kerberová a Maria Šarapovová, které svedl vzájemný duel ve třetí fázi. Hladce z něho po 64 minutách postoupila Kerberová, která proti 48. hráčce žebříčku ztratila pouze čtyři gamy a pětkrát prolomila servis. Nejdelším zápasem ženské části probíhajícího ročníku, a třetím nejdelším v historii Australian Open, se stal souboj světové jedničky Simony Halepové s drobnou Američankou Lauren Davisovou, když skončil po 3.44 hodinách. Ačkoli šla Halepová v rozhodující sadě nejdříve třikrát podávat na vítězství v zápase, vždy servis ztratila. Naopak za stavu 10–11 a 0:40 z pohledu podávající Rumunky, nevyužila Davisová tři mečboly v řadě. Američanka pak ztratila servis při poměru 13–13 a favorizovaná Halepová následně využila svůj první mečbol, aby set zakončila 15–13. Utkání vyrovnalo ženský rekord Australian Open v počtu gamů jednoho zápasu ze čtvrtfinále 1996, když jich hráčky odehrály 48.\n\nPoprvé do grandslamového osmifinále se probojovala česká kvalifikantka a 130. žena klasifikace Denisa Allertová, která v něm za méně než hodinu uhrála tři gamy na ukrajinskou světovou trojku Elinu Svitolinovou. Překvapivý postup do čtvrtfinále zaznamenala Španělka Carla Suárezová Navarrová po výhře nad třicátou druhou nasazenou Estonkou Anett Kontaveitovou poté, co již ve třetím kole vyřadila další estonskou hráčku Kaiu Kanepiovou. Suárezová Navarrová přitom proti Kontaveitové otočila průběh duelu, v němž dotahovala ztrátu gamů 4–6 a 1–4, při dvou prolomených podáních ve druhé sadě. Poprvé od roku 2012 prošla mezi poslední osmičku světová dvojka Caroline Wozniacká po hladkém 63minutovém vítězství nad slovenskou turnajovou devátenáctkou Magdaléna Rybárikovou, jež získala jen tři hry. Dánka tím navýšila poměr vzájemných výher na 4–1.\n\nDo premiérového grandslamového čtvrtfinále od titulu ve Flushing Meadows 2016 postoupila Angelique Kerberová po vyřazení Tchajwanky Sie Su-wej, přestože ztratila úvodní set zápasu. Také dvacátá nasazená Barbora Strýcová si připsala úvodní dějství duelu proti Karolíně Plíškové, a to až v tiebreaku. Favorizovaná lounská rodačka následně zpřesnila agresivní hru a po zisku zbylých dvou sad postoupila za 2.41 hodin do čtvrtfinále. V souboji dvou šampionek juniorky Australian Open využila Plíšková šest z osmnácti brejkových příležitostí a zahrála 42 vítězných míčů, zatímco Strýcová proměnila dvě ze šesti šancí na brejk a nastřílela 29 winnerů. Ve čtvrtém kole dohrála světová osmička Caroline Garciaová, když proti Američance Madison Keysové vybojovala jen pět her.\n\nDo premiérového kariérního semifinále na grandslamu postoupila 22letá Belgičanka Elise Mertensová, figurující na 36. místě žebříčku, po výhře nad favorizovanou Elinou Svitolinovou, jíž uštědřila ve druhé sadě „kanára“. Navýšila tak neporazitelnost na devět zápasů, když do Melbourne přijela s titulem z Hobart International a stala se první belgickou tenistkou v této fázi Grand Slamu od Kirsten Flipkensové a Wimbledonu 2013. Premiérově od sezóny 2011 postoupila na melbournském majoru Caroline Wozniacká mezi poslední čtveřici hráček, když ve třech sadách vyřadila Španělku Carlu Suárezovou Navarrovou. Navýšila tím aktivní poměr vzájemných zápasů na 6–2. Čtrnáctý vítězný zápas bez přerušení na túře WTA dosáhla Angelique Kerberová po hladkém postupu nad americkou turnajovou sedmnáctkou Madison Keysovou, která dokázala uhrát v 51 minut trvajícím duelu jen tři gamy. Světová šestka Karolína Plíšková vstoupila do utkání s Rumunkou Simonou Halepovou aktivně a po prolomeném podání nevyužila brejkbol na vedení 4–0. Následně převzala kontrolu nad průběhem Halepová, která ve zbytku setu získala dalších 24 z 30 míčů. Sérií devíti her v řadě duel rozhodla a bez zaváhání navýšila vzájemnou zápasovou bilanci na 6–1.\n\nV úvodním semifinále splnila roli favoritky Caroline Wozniacká, když ve dvou setech vyřadila Belgičanku ze čtvrté desítky žebříčku Elise Mertensovou, přestože zahrála o tři vítězné údery méně. Rozhodl však nízký počet chyb Dánky oproti soupeřce, jež vyprodukovala o šestnáct nevynucených chyb více. Mertensová měla po sérii deseti vítězných míčů v závěru druhé sady dva setboly, které nevyužila. Šňůra 10zápasové neporazitelnosti tak pro ni skončila, ovšem bodový zisk ze dvou lednových turnajů Belgičance poprvé v kariéře zajistil posun do elitní světové dvacítky.\n\nAngelique Kerberová zahájila semifinálovou bitvu s Halepovou nepřesnou hrou, když v prvních pěti gamech získala ve svůj prospěch jen pět z dvaceti pěti výměn. Z poměru her 0–5 dokázala výsledek úvodní sady trvající 25 minut zkorigovat na 3–6. Rumunská světová jednička pokračovala v aktivním přístupu a Němka jí nabídla za stavu 1–3 a 30:40 brejk na odskočení o dvě podání. Po jeho nevyužití pak Kerberová zachránila i další dvě brejkové příležitosti soupeřky při dalším servisu a zlepšeným výkonem otočila průběh setu šňůrou tří gamů, která vedla ke srovnání. V rozhodujícím dějství se Halepová ocitla dvakrát na prahu vyřazení a opuštění čela žebříčku, když odvracela dva mečboly z poměru 5–6 a 15:40. Přesto to byla ona, kdo prolomil podání Němky a postoupil do finále po výhře 9-7.\n\nDo finále postoupily rumunská světová jednička Simona Halepová a dánská světová dvojka Caroline Wozniacká, jejichž poměr vzájemných zápasů činil 4–2 z pohledu Rumunky. Obě hráčky v předchozí kariéře odešly poraženy ze dvou grandslamových finále a zařadily se do klubu světových jedniček, které se do čela posunuly bez výhry na Grand Slamu.\n\nPoprvé v otevřené éře Australian Open čelily obě finalistky mečbolům před postupem do finále turnaje.\n\nDo zápasu vstoupila aktivněji Wozniacká, která určovala tempo hry a za stavu her 5–3 servírovala na výhru v prvním setu. Halepová hrající s poraněným levým hleznem však využila třetí brejkbol a vzala si podání zpět. Tiebreak pak ovládla Dánka poměrem míčů 7:2, která ve čtvrtém gamu druhé sady neproměnila ani jednu ze čtyř brejkových příležitostí. Rumunka si po udržení servisu vyžádala ošetření. V osmé hře Halepová prolomila podání soupeřky, ujala se vedení 5–3 a druhé dějství dovedla k vítěznému konci. Ve druhém gamu třetího setu získala podání soupeřky Wozniacká, aby jej v zápětí sama ztratila. Šňůra ztrát servisů pokračovala. Rumunské světové jedničce se podařilo získat tři hry v řadě, což znamenalo náskok 4–3. Dánka si však vzala ztracený servis zpět a srovnala na 4–4, s následným potvrzením na 5–4. V klíčový okamžik pak využila zaváhání Halepové a finále zakončila využitým brejkem.\nFinále trvalo 2.49 hodin a přineslo deset prolomených podání, z toho šest v rozpětí osmi gamů třetí sady. Vítězka si připsala 4 000 000 australských dolarů, poražená finalistka pak poloviční odměnu.\n\nCaroline Wozniacká vybojovala premiérový grandslam při 43. účasti na turnajích velké čtyřky, což v této statistice znamenalo čtvrté nejdelší období čekání na trofej za Pennettaovou (49 startů), Bartoliovou (47) a Novotnou (45). Po šesti letech se vrátila do čela žebříčku WTA, čímž překonala rekord Sereny Williamsové v období čekání na návrat, když se Američanka na vrchol vrátila po 5 letech a 29 dnech. Zároveň se po Ostapenkové a Stephensové stala třetí hráčkou v řadě, jež vybojovala premiérový grandslamový titul.\n"}
{"id": "1355874", "url": "https://cs.wikipedia.org/wiki?curid=1355874", "title": "Mistrovství České republiky v orientačním běhu 2004", "text": "Mistrovství České republiky v orientačním běhu 2004\n\n12. ročník Mistrovství České republiky v orientačním běhu proběhl v roce 2004 v pěti individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2004. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1355883", "url": "https://cs.wikipedia.org/wiki?curid=1355883", "title": "Tony Hand", "text": "Tony Hand\n\nTony Hand (* 15. srpna 1967 Edinburgh) je bývalý skotský hokejový útočník, jehož hráčská kariéra trvala od roku 1981 do roku 2015. Za britskou hokejovou reprezentaci nastoupil na jedenadvaceti světových šampionátech různých úrovní včetně elitní divize mistrovství světa v ledním hokeji 1994. V roce 1986 byl draftován jako první britský hokejista v historii klubem Edmonton Oilers, krátce působil na farmě ve Victoria Cougars, do NHL se však neprosadil. Měl také nabídku hrát za finský Hämeenlinnan Pallokerho, kterou odmítl. S týmem Murrayfield Racers se stal britským mistrem v letech 1987 a 1988, cenu novinářů pro nejlepšího britského hokejistu sezóny získal v letech 1989, 2004, 2005 a 2011. V roce 2008 překonal hranici čtyř tisíc bodů. Od roku 2005 byl hrajícím trenérem, v letech 2011–2013 vedl také britskou reprezentaci, naposledy koučoval Manchester Phoenix, který v roce 2017 zkrachoval. Byl mu udělen Řád britského impéria, byl jmenován do Síně slávy britského hokeje a Mezinárodní federace ledního hokeje mu v roce 2017 udělila Cenu Bibi Torrianiho.\n\n"}
{"id": "1355886", "url": "https://cs.wikipedia.org/wiki?curid=1355886", "title": "Australian Open 2018 – mužská dvouhra", "text": "Australian Open 2018 – mužská dvouhra\n\nMužská dvouhra Australian Open 2018 probíhala v druhé polovině ledna 2018. Do singlové soutěže melbournského grandslamu nastoupilo sto dvacet osm hráčů. Osmnáct z nich postoupilo z tříkolové kvalifikace. Šestnáct řádně po výhrách ve třech kvalifikačních kolech a Kanaďan Petr Polansky s Italem Matteem Berrettinim jako šťastní poražení. Obhájcem titulu byl druhý hráč světa a pětinásobný šampion Roger Federer ze Švýcarska., který titul obhájil a získal svou již dvacátou granslamovou trofej.\n\nRozlosování v aréně Margaret Courtové se uskutečnilo 11. ledna 2018 za přítomnosti bývalých vítězů turnaje Rogera Federera a Marie Šarapovové. Ze soutěže se odhlásil pětinásobný finalista Australian Open Andy Murray, na okruhu absentující od července 2017, který tři dny před losem podstoupil v melbournské nemocnici sv. Vincenta operaci kyčle s plánem návratu ve Wimbledonu.\n\nPouze Roger Federer měl možnost ohrozit Španěla Rafaela Nadala na postu světové jedničky, za předpokladu, že by obhájil titul a mallorský rodák vypadl před branami čtvrtfinále. Postup Nadala do této fáze mu zajistil setrvání na čele i po skončení turnaje.\n\nNa okruh se poprvé od Wimbledonu 2017 vrátil po doléčení zraněného lokte šestinásobný vítěz melbournského grandslamu a bývalý první hráč světa Novak Djoković, který v Melbourne Parku startuje počtrnácté. Na úvod vyřadil Američana Donalda Younga po třísetovém průběhu. Rovněž melbournský šampion z roku 2014 Stan Wawrinka odehrál poslední předchozí zápas na wimbledonském pažitu a po zdravotní pauze vyřadil v první fázi Litevce Ričardase Berankise, jenž mu odebral jednu sadu. Ve druhém kole však uhrál jen sedm gamů na 26letého amerického outsidera Tennyse Sandgrena.\n\nArgentinec Juan Martín del Potro, jenž se na začátku turnaje vrátil do elitní světové desítky, startoval v Melbourne poprvé od roku 2014. Ve třetím kole hladce podlehl Tomáši Berdychovi, který vyrovnal vzájemnou bilanci zápasů na 5–5. Český tenista v zápase zahrál 20 es a 52 vítězných míčů.\n\nNejdelší zápas ročníku, trvající 4.33 hodin, odehráli ve druhém kole 211 cm vysoký Chorvat Ivo Karlović s Japoncem Jūičim Sugitou. Karlović pětisetovou bitvu rozhodl ziskem páté sady v poměru 12–10. Ve věku 39 let a 10 měsíců se stal nejstarším hráčem, který na úvodním grandslamu roku postoupil do třetího kola od Australian Open 1978 a tehdy 44letého Australana Kena Rosewalla. V něm pak 89. hráč žebříčku Karlović opět odehrál pětisetový souboj s 33letým Italem Andreasem Seppim, figurujícím na 76. příčce klasifikace. Tři z pěti sad rozhodly až tiebreaky a v závěrečném dějství si Seppi zajistil po 3.51 hodinách postup poměrem gamů 9–7. Ital startuje na 51. grandslamu v řadě. Karlović tak nevyužil šanci stát se nejstarším osmifinalistou Grand Slamu od Jimmyho Connorse a US Open 1991.\n\nVe třetí fázi dohrál 20letý čtvrtý nasazený Němec Alexander Zverev, jehož v pětisetové bitvě udolal 59. muž klasifikace a 21letý Čong Hjon poté, co favoritovi v závěrečné sadě uštědřil „kanára“. Stal se tak prvním Jihokorejcem v osmifinále Australian Open. Novak Djoković, vracející se na okruh, soutěž opustil ve čtvrtém kole po nezvládnutých koncovkách setů s 21letým Jihokorejcem Čong Hjonem, který se tak stal historicky prvním jihokorejským tenistou ve čtvrtfinále Grand Slamu. Srbský hráč současně na australském majoru utržil první třísetovou porážku od roku 2007.\n\n22letý Brit Kyle Edmund postoupil po čtyřsetové výhře nad bulharskou světovou trojkou Grigorem Dimitrovem do svého prvního grandslamového semifinále. V něm však proti Marinu Čilićovi čtyřikrát ztratil servis a po třísetovém průběhu vypadl za 2.18 hodin.\n\nPrvní hráč světa Rafael Nadal vedl ve čtvrtfinálovém duelu s Chorvatem Marinem Čilićem 2–1 na sety. Následně však začal mít potíže s pravým stehenním svalem, vyžádal si zdravotní přestávku a čtvrtou sadu prohrál. V úvodu rozhodujícího pátého dějství se hůře pohybující Nadal rozhodl zápas skrečovat, když tak na túře ATP Tour učinil posedmé v kariéře a podruhé od Australian Open 2010. Devatenáctý muž žebříčku Tomáš Berdych vypadl ve čtvrtfinále s Rogerem Federerem po třísetovém průběhu, ačkoli vstoupil do utkání aktivně a vypracoval si rychlý náskok gamů 5–2. V setu však nevyužil dva setboly. Švýcar se do sady vrátil a ovládl zkrácenou hru, aby v dalších dvou dějstvích stačilo prolomení podání českého hráče. Basilejský rodák tak postoupil za 2.17 hodin do čtrnáctého melbournského semifinále z předešlých šestnácti účastí. Berdycha zastavil na Australian Open potřetí za sebou a vyhrál posledních devět vzájemných duelů. Čong Hjon vyřadil mezi poslední osmičkou překvapení turnaje Tennyse Sandgrena bez ztráty setu a jako první Jihokorejec prošel do grandslamového semifinále.\n\nPoprvé od Wimbledonu 2008 postoupili do semifinále mužské singlové soutěže grandslamu dva nenasazení hráči. Taková situace se v Melbourne naposledy předtím odehrála v roce 1999.\n\nDo sedmého finále australského majoru postoupil Švýcar Roger Federer, čímž vytvořil nový rekord open éry po odpoutání se od šesti finále Novaka Djokoviće. Ve svém čtrnáctém semifinále vyřadil Jihokorejce Čonga Hjona, jenž v závěru druhé sady utkání skrečoval a Švýcar navýšil mužský rekordní počet grandslamových finálových účastí na třicet.\n\nVe finále získal Federer za vedení 2–1 na sety ve čtvrtém dějství brejk, jímž odskočil Chorvatu Marinu Čilićovi na poměr gamů 3–1. Stačilo mu tak neztratit následující tři hry na servisu. Chorvatský šestý hráč žebříčku však v další fázi předvedl téměř bezchybný výkon a šňůrou pěti gamů si vynutil pátý rozhodující set. Basilejský rodák v předchozí kariéře vyhrál 59 % a Čilić 70 % pětisetových zápasů. Chorvatský tenista do poslední sady vstoupil aktivněji s psychickou výhodou, když si v úvodní hře vypracoval brejkové šance, které ovšem nevyužil. Naopak Švýcar poté dvakrát prolomil podání soupeře a po více než třech hodinách dovedl utkání do vítězného konce.\n\nJubilejní dvacátý grandslamový titul pro Rogera Federera znamenal šestou trofej z Australian Open, čímž vyrovnal rekord Roye Emersona a Novaka Djokoviće. Zároveň se stal prvním mužem v historii se šesti grandslamy alespoň z dvou turnajů velké čtyřky. Téměř 15leté rozpětí mezi dvěma grandslamovými trofejemi, počínaje Wimbledonem 2003, představovalo také rekord open éry. Švýcar podesáté obhájil titul z majoru a poprvé od US Open 2008. Na okruhu ATP Tour vybojoval devadesáté šesté turnajové vítězství z dvouhry, čímž setrvával na 2. příčce za 109 vavříny Jimmyho Connorse. Ve světovém žebříčku Federer stáhnul ztrátu na vedoucího Rafaela Nadala na pouhých 155 bodů a připsal si částku 4 000 000 australských dolarů, poražený finalista pak poloviční odměnu.\n\nV 36 letech se Federer stal nejstarším vítězem grandslamu od Australian Open 1972 a Kena Rosewalla. Australský tenista Rosewall byl jediným, který získal od roku 1968 více grandslamů po 35 roce života, a to tři během více než tří sezón. Federer tento počet dosáhl v rozmezí jednoho roku, když vyhrál tři z pěti naposledy odehraných grandslamů.\n"}
{"id": "1355892", "url": "https://cs.wikipedia.org/wiki?curid=1355892", "title": "Australian Open 2018 – mužská čtyřhra", "text": "Australian Open 2018 – mužská čtyřhra\n\nMužská čtyřhra Australian Open 2018 probíhala ve druhé polovině ledna 2018. Do deblové soutěže melbournského grandslamu nastoupilo šedesát čtyři dvojic. Obhájcem titulu byl druhý světový pár složený z Fina Henriho Kontinena a Australana Johna Peerse, kteří skončili ve druhém kole na raketách moldavsko-jihokorejské dvojice Radu Albot a Čong Hjon.\n\nVítězem se stal sedmý nasazený rakousko-chorvatský pár Oliver Marach a Mate Pavić, který ve dvousetovém finále zdolal kolumbijské turnajové jedenáctky Juana Sebastiána Cabala s Robertem Farahem. Oba šampioni si do žebříčku ATP připsali 2 000 bodů, rozdělili si částku 750 000 australských dolarů a získali čtvrtou společnou trofej. Pro oba se jednalo o premiérový grandslamový titul, když poraženi odešli již z finále Wimbledonu 2017. Marach vybojoval jubilejní dvacátý deblový titul na okruhu ATP Tour a pro Paviće to bylo jedenácté takové turnajové vítězství.\n\nMarach s Pavićem navázali spolupráci na jaře 2017. V Melbourne Parku potvrdili formu, s níž vstoupili do sezóny 2018, když na všech třech lednových akcích udrželi neporazitelnost, čítající 14 zápasů. Na grandslam přijížděli s tituly z dauhaského Qatar ExxonMobil Open 2018 a aucklandského ASB Classic 2018.\n\n Łukasz Kubot / Marcelo Melo \"(čtvrtfinále)\"\n"}
{"id": "1355893", "url": "https://cs.wikipedia.org/wiki?curid=1355893", "title": "Australian Open 2018 – ženská čtyřhra", "text": "Australian Open 2018 – ženská čtyřhra\n\nŽenská čtyřhra Australian Open 2018 probíhala ve druhé polovině ledna 2018. Do deblové soutěže melbournského grandslamu nastoupilo šedesát čtyři dvojic. Obhájcem titulu byl americko-český pár Bethanie Matteková-Sandsová a Lucie Šafářová, jehož členky nestartovaly společně pro dlouhodobé zranění kolena Mattekové-Sandsové. Spoluhráčkou Šafářové se stala krajanka Barbora Strýcová, s níž dohrála ve čtvrtfinále na raketách Sie Su-wej a Pcheng Šuaj.\n\nTchajwanka Latisha Chan se v případě postupu do semifinále mohla osamostatnit na čele žebříčku WTA ve čtyřhře od Martiny Hingisové, která ukončila kariéru po skončení sezóny 2017. S Hlaváčkovou však vypadly ve čtvrtfinále.\n\nVítězem se stal pátý nasazený maďarsko-francouzský pár Tímea Babosová a Kristina Mladenovicová, který ve finále zdolal ruské turnajové dvojky Jekatěrinu Makarovovou s Jelenou Vesninovou po dvousetovém průběhu. Obě šampionky si do žebříčku WTA připsaly 2000 bodů, rozdělily si částku 750 000 australských dolarů a získaly čtvrtou společnou trofej. Maďarka i Francouzka vybojovaly sedmnáctý deblový titul na okruhu WTA Tour.\n\nBabosová získala premiérovou grandslamovou trofej a stala se prvním maďarským vítězem Grand Slamu od Andrey Temesváriové, která triumfovala v ženském deblu French Open 1986. Rovněž prodloužila sérii neporazitelnosti na 13 utkání, když z předchozích 25 deblových zápasů prohrála jen jediný. Pro Mladenovicovou to byl druhý grandslamový vavřín z této kategorie po výhře na French Open 2016. Obě hráčky obnovily spolupráci z let 2014–2015 a první společný turnaj znamenal titul. Rovněž při své premiérovém účinkování v rolích spoluhráček postoupily na prvním turnaji do finále grandslamu ve Wimbledonu 2014.\n\nRusky Makarovová s Vesninovou útočily na zkompletování kariérního Grand Slamu. Z pozice úřadujících olympijských šampionek tak v případě finálového vítězství mohly získat Zlatý Slam a díky titulu z Turnaje mistryň by jim patřil i Super Slam.\n\n Latisha Chan / Andrea Sestini Hlaváčková \"(čtvrtfinále)\"\n\n \n"}
{"id": "1355902", "url": "https://cs.wikipedia.org/wiki?curid=1355902", "title": "Ceredigion", "text": "Ceredigion\n\nCeredigion je jedno z hrabství a administrativní oblast ve Walesu ve Spojeném království. Správními centry jsou města Aberaeron a Aberystwyth.\n\nOd roku 1996 patří mezi administrativní hrabství, v letech 1974 - 1996 to byl stejnojmenný distrikt v hrabství Dyfed na místě tradičního hrabství Cardiganshire.\n\n\n"}
{"id": "1355905", "url": "https://cs.wikipedia.org/wiki?curid=1355905", "title": "Aatxe", "text": "Aatxe\n\nAatxe (někdy také bývá nazýván Beigorri, Aatxegorri a nebo Aatexegorrila) je duch z lidové mytologie Baskického lidu. Jeho jméno doslova znamená \"Mladý Býk\", a někdy bývá známý jako Etsai. Je to duch, který obývá jeskyně, a má podobu mladého rudého býka. Aatxe je také měňavcem, díky tomu někdy na sebe bral podobu člověka. V noci za bouřlivého počasí vylézal ze svého úkrytu a útočil na zločince a jiné zlomyslné lidi. Také chránil lidi tím, že je přiměl být doma, když bylo poblíž nebezpečí.\n\nLidé se domnívají, že Aatxe je zástupcem bohyně Mari, nebo mohl být vymahačem její vůle vůči lidem, kteří ji podvedli, a ty následně trestal. Lidé věřili, že Aatxe obývá jeskyně a prohlubně; v mnoha z nich (Isturits, Sare, Errenteria, a mnoha dalších) byly nalezeny rytiny a malby zobrazující tury, býky a voly, což vede k myšlence, že tento Baskický mýtus má své kořeny již v Paleolitu.\nAatxe je jméno rohatého stínového monstra ve hře Guild Wars.\n\nDne 12. prosince 2014 byl Aatxe přidán do populární hry na chytré telefony pod jménem Disco Zoo.\n\nVe filmu Poslední Jednorožec z roku 1982 je netvor, který se nazývá Rudý býk a který má mnoho společného s Aatxem. Mezi tyto podobnosti patří obydlí v jeskyni, vylézání z jeskyní v noci a označení jako duch podle postavy jménem Princ Lir.\n"}
{"id": "1355909", "url": "https://cs.wikipedia.org/wiki?curid=1355909", "title": "Mistrovství Československa silničních motocyklů 1956", "text": "Mistrovství Československa silničních motocyklů 1956\n\nMistrovství Československa silničních motocyklů 1956 se konalo v objemových třídách do 175, 250, 350 a 500 cm³. \n\n\n\n\n\n\n\n\n"}
{"id": "1355911", "url": "https://cs.wikipedia.org/wiki?curid=1355911", "title": "Diluvicursor", "text": "Diluvicursor\n\nDiluvicursor (\"povodňový běžec\") byl rod menšího ornitopodního dinosaura, žijícího v období spodní křídy (stupeň alb, asi před 112 miliony let) na území dnešní jihovýchodní Austrálie (lokalita Dinosaur Cove, geologické souvrství Eumeralla). V době života tohoto dinosaura byla Austrálie spojena s Antarktidou a nacházela se touto oblastí až za Jižním polárním kruhem. \"Diluvicursor\" tedy patřil mezi tzv. polární dinosaury.\n\nZkameněliny tohoto býložravého ornitopodního dinosaura (holotyp nese označení NMV P221080) byly objeveny v sedimentech říčního koryta. Jednalo se nejspíš o zdechlinu, která již před pohřbením do sedimentu byla z velké části poškozená a jednotlivé její kosti byly rozneseny predátory a mrchožrouty do okolí. Zachovala se proto jen kosterní část dolní končetiny a většina ocasních obratlů. Dochovaný jedinec byl zřejmě nedospělý exemplář, dosahující celkové délky asi 1,2 metru. V dospělosti pravděpodobně dorůstal délky až kolem 2,3 metru.\nFylogenetická analýza neumožnila zjistit přesnější příbuzenské vazby tohoto ornitopoda. Poměrně blízce příbuznými rody však mohli být ornitopodi \"Trinisaura\", \"Gasparinisaura\", \"Morrosaurus\" a \"Anabisetia\".\n\n\n"}
{"id": "1355926", "url": "https://cs.wikipedia.org/wiki?curid=1355926", "title": "Conwy (hrabství)", "text": "Conwy (hrabství)\n\nConwy je jedno z hrabství a administrativní oblast na severu Walesu ve Spojeném království. Správním centrem je město Conwy.\n\nOd roku 1996 patří mezi městská administrativní hrabství, v letech 1974 - 1996 byl na tomto území distrikt Aberconwy a většina distriktu Colwyn z hrabství Gwynedd a Clwyd. Původními tradičními hrabstvími na tomto území byly Denbighshire a Caernarvonshire.\n\n\n"}
{"id": "1355927", "url": "https://cs.wikipedia.org/wiki?curid=1355927", "title": "Florida Film Critics Circle Awards 2017", "text": "Florida Film Critics Circle Awards 2017\n\nNa 22. ročníku udílení cen Florida Film Critics Circle Awards byly předány ceny v těchto kategoriích dne 23. prosince 2017. Nominace byly oznámeny 21. prosince 2017.\n\nDunkerk\n\nChristopher Nolan – \"Dunkerk\"\n\nTimothée Chalamet – \"Dej mi své jméno\" \n\nMargot Robbie – \"Já, Tonya\" \n\nSam Rockwell – \"Tři billboardy kousek za Ebbingem\"\n\nAllison Janney – \"Já, Tonya\" jako LaVona Golden\n\n\"Tři billboardy kousek za Ebbingem\"\n\nJordan Peele – \"Uteč\"\n\nJames Ivory – \"Dej mi své jméno\"\n\n\"120 BPM\"\n\nJane\n\n\"Coco\"\n\nRoger Deakins – \"Blade Runner 2049\" \n\nBlade Runner 2049\n\nBlade Runner 2049\n\nBlade Runner 2049\n\nTimothée Chalamet\n"}
{"id": "1355936", "url": "https://cs.wikipedia.org/wiki?curid=1355936", "title": "Georgia Film Critics Association Awards 2017", "text": "Georgia Film Critics Association Awards 2017\n\n6. ročník předávání cen asociace Georgia Film Critics Association se konal dne 12. ledna 2018. Nominace byly oznámeny dne 8. ledna 2018.\n\n\"Lady Bird\"\n\nGreta Gerwig – \"Lady Bird\"\n\nScott Neustadter a Michael H. Weber – \"The Disaster Artist\"\n\n\"Uteč\" \"–\" Jordan Peele\n\nDaniel Kaluuya – \"Uteč\"\n\nSaoirse Ronan \"–\" \"Lady Bird\"\n\nWillem Dafoe – \"The Florida Project\"\n\n\nLaurie Metcalf – \"Lady Bird\"\n\n\nJane\n\n\"Čtverec\"\n\n\"Coco\"\n\nHoyte van Hoytema – \"Dunkerk\"\n\nBlade Runner 2049\n\nDennis Gassner a Alessandra Querzola – \"Blade Runner 2049\"\n\nHans Zimmer – \"Dunkerk\"\n\n„Remember Me“ – Kristen Anderson-Lopez a Robert Lopez (\"Coco\")\n\n\"Tři billboardy kousek za Ebbingem\"\n\nJordan Peele\n\nEdgar Wright – \"Baby Driver\"\n"}
{"id": "1355945", "url": "https://cs.wikipedia.org/wiki?curid=1355945", "title": "Abasy", "text": "Abasy\n\nAbaasy (Abaahy nebo Abasy, sacha: Aбаасы, \"Abaası\"; dogalsky: Абааһы, \"Abaahı\"; azersky: Abası; turecky: Abası; maďarsky: Abaaszi; bulharsky: Абааси, Abaasi; rusky: Абасы, Abasy; příbuzný z turkických jazyků slovo \"Abası\") jsou démoni v sachské mytologii. Jakutský šamanismus rozděluje vesmír na horní vrstvu a dolní vrstvu, se zemí jako \"jakýmsi neurčitým prostorem nebo věcí\" mezi. Abaasy žijí v dolní vrstvě, která se také nazývá podsvětím, a nebo \"královstvím temnoty\".\n\nAbaasy je stvoření, které žije v blízkosti hrobů a v opuštěných staveních ze kterých vychází pouze když chce škodit a ničit. Abaasy slouží vládci mrtvých, který má jméno Arson-Duolai, ten se živý polykáním lidských duší a také šířením nemocí. Abaasy mohou být uklidnění krvavou obětí, prý způsobují sexuální posedlost a šílenství.\n\nJsou popisováni jako \"jednooká, jednoruká, jednonohá\" monstra se sedmi železnými zuby a jedovatou krví, která osedlávají \"dvouhlavé, osminohé a dvojocasé draky jako oře.\" V eposu oloncho jsou to ošklivá a hrozná lidožravá monstra, proti kterým, vyjíždí mnoho hrdinů např. Ňurgun Bootur. Jejich náčelník je Alyp Khara Aat Mogoidoon a vypadá jako obr se třemi hlavami, šesti rukami, šesti nohami a tělem ze železa.\n\nKoncept abaasy je tak hluboce zakořeněný do podvědomí lidí že sloveso \"абааһы көр-\" (čti abaasy) je každodenním pojmem pro význam \"nenávidět\" a \"nelíbit se\".\n"}
{"id": "1355946", "url": "https://cs.wikipedia.org/wiki?curid=1355946", "title": "Independent Spirit Awards 2017", "text": "Independent Spirit Awards 2017\n\n33. ročník udílení Independent Spirit Awards se bude konal dne 3. března 2018 v Santa Monice v Kalifornii. Ceremoniál vysílaka americká televizní stanice IFC. Nick Kroll a John Mulaney večer moderovali. Nominace byly vyhlášeny herečkami Lily Collins a Tessou Thompson dne 21. listopadu 2017.\n"}
{"id": "1355947", "url": "https://cs.wikipedia.org/wiki?curid=1355947", "title": "Przedni Staw Polski", "text": "Przedni Staw Polski\n\nPrzedni Staw Polski je ledovcové jezero v Tatrách v Polsku. Nachází se v nadmořské výšce 1668 m v severovýchodní části údolí Pěti Stawů mezi Przednim a Wielkim Stawem Polskim. Jezero má rozlohu 7,7080 ha. Je 396 m dlouhé a 306 m široké. Dosahuje maximální hloubky 34,6 m a objemu 1 130 000 m³.\n\nPobřeží je na západě a severu porostlé převážně kosodřevinou na jihu trávou a na východě kamenité prudce stoupající k hřebeni Opaloneho Wierchu. Na západě se nachází Wielki Staw Polski a Mały Staw Polski na jihu malé nepojemnované oko. Na severním břehu stojí Schronisko PTTK w Dolinie Pięciu Stawów Polskich.\n\nZ jezera odtéká občasný potok do Małého Stawu Polského. Rozměry jezera v průběhu času zachycuje tabulka:\n\n\n\n"}
{"id": "1355948", "url": "https://cs.wikipedia.org/wiki?curid=1355948", "title": "Caerphilly (hrabství)", "text": "Caerphilly (hrabství)\n\nCaerphilly je jedno z hrabství a administrativní oblast na jihovýchodě Walesu ve Spojeném království. Správním centrem je město Caerphilly.\n\nOd roku 1996 patří mezi městská administrativní hrabství, v letech 1974 - 1996 byly na tomto území distrikty Islwyn a Rhymney Valley z hrabství Gwent a Mid Glamorgan. Původně na hranici tradičních hrabství Glamorgan a Monmouthshire.\n\n\n"}
{"id": "1355951", "url": "https://cs.wikipedia.org/wiki?curid=1355951", "title": "Vítkovická radnice", "text": "Vítkovická radnice\n\nVítkovická radnice je českou kulturní památkou, nacházející se na Mírovém náměstí v ostravské čtvrti Vítkovice, jejímž stavitelem byl vídeňský architekt Max von Ferstel, syn architekta Heinricha von Ferstela.\n\nVítkovickou radnici postavil v letech 1901–1902 vídeňský architekt Max von Ferstel ().\n\nDle Lenky Kocierzové, vítkovické průvodkyně a tamější kronikářky, je budova radnice postavena z režného zdiva a v tzv. vítkovickém stylu, popř. v tzv. vítkovické secesi, s novogotickými, novorenesančními, barokními a románskými prvky.\n\nV prostorách vítkovické radnice se také nachází pamětní deska, upomínající na osobnost Paula Kupelwiesera (1843–1919), někdejšího ředitele Vítkovického horního a hutního těžířstva, kterou zhotovil výtvarník Marek Pražák.\n\nStavba z režných cihel doplňuje komplex tzv. Nových Vítkovic, dělnickou kolonii z konce 19. století. V jednotném architektonickém stylu byly vystavěny obytné domy, budovy občanské vybavenosti, fara i radnice.\n\nInteriér radnice zaujme mohutným schodištěm se secesními svítidly. Po celou dobu své existence slouží jako sídlo úředníků.\n\n"}
{"id": "1355954", "url": "https://cs.wikipedia.org/wiki?curid=1355954", "title": "Indiana Film Journalists Association Awards 2017", "text": "Indiana Film Journalists Association Awards 2017\n\n9. ročník předávání cen asociace Indiana Film Journalists Association se konal dne 18. prosince 2017.\n\n\n\n\n\n\n\n\n\n\n\n\n\n\n"}
{"id": "1355955", "url": "https://cs.wikipedia.org/wiki?curid=1355955", "title": "Mistrovství Evropy v házené mužů 2018", "text": "Mistrovství Evropy v házené mužů 2018\n\nMistrovství Evropy v házené mužů 2018 EHF je 13. ročník a pořádá podruhé v Chorvatsku od 12. do 28. ledna 2018. Chorvatsko bylo oceněno pořádání turnaje na kongresu EHF v Dublinu dne 20. září 2014.\n\n"}
{"id": "1355957", "url": "https://cs.wikipedia.org/wiki?curid=1355957", "title": "Gerasimovova všeruská státní univerzita kinematografie", "text": "Gerasimovova všeruská státní univerzita kinematografie\n\nGerasimovova všeruská státní univerzita kinematografie ( \"Всероссийский государственный университет кинематографии имени С. А. Герасимова\") je vysoká škola v Rusku, zaměřená na vzdělávání filmových tvůrců. Je známá také pod původní zkratkou VGIK (Всесоюзный государственный институт кинематографии = Všesvazový státní institut kinematografie). Sídlí v Moskvě na ulici Wilhelma Piecka (Severovýchodní administrativní okruh). Zřizovatelem univerzity je ministerstvo kultury Ruské federace.\n\nByla založena 1. září 1919 jako první státní filmová škola na světě. Prvním rektorem byl režisér Vladimir Gardin. Vyučovali zde Sergej Ejzenštejn, Vsevolod Pudovkin, Lev Kulešov, Eduard Tisse nebo Olexandr Dovženko. V letech druhé světové války byla škola evakuována do Alma-aty. Od roku 1986 nese jméno sovětského režiséra a dlouholetého pedagoga Sergeje Gerasimova (1906–1985). VGIKu byl udělen Řád rudého praporu práce a byl zařazen na seznam zvláště cenných objektů ruského kulturního dědictví. Je členem mezinárodní organizace filmových škol CILECT.\n\nV 50. letech zde mimo jiné vystudoval kandidáta uměnovědy režisér Zdeněk Podskalský, režii vystudoval Stanislav Strnad. V letech 1973–1982 zde postupně studovala více jak třicítka studentů z Československa, v rámci programu Domu zahraničních styků při Ministerstvu školství ČSSR. Mezi absolventy patří mj. bývalá televizní hlasatelka a herečka Anna Wetlinská, režiséři Ivan Procházka, PhDr. Vladimír Suchánek, Pavel Hiřman, Kateřina Lessenková, Martin Faltýn, František Palonder, kameramani Lubomír Stiburek, Miroslav Souček, Vlastimil Hamerník, Jan Borlely aj.\n\nNení bez zajímavosti, že v r. 1955 zde získal titul CSc. v oboru uměnovědy režisér Zdeněk Podskalský. \n\nOd roku 1961 pořádá škola každoročně na podzim mezinárodní festival studentských filmů. \n\n\n"}
{"id": "1355968", "url": "https://cs.wikipedia.org/wiki?curid=1355968", "title": "Rhondda Cynon Taf", "text": "Rhondda Cynon Taf\n\nRhondda Cynon Taf je jedno z hrabství a administrativní oblast na jihovýchodě Walesu ve Spojeném království.\n\nOd roku 1996 patří mezi městská administrativní hrabství, v letech 1974 - 1996 byly na tomto území distrikty Rhondda, Cynon Valley a většina distriktu Taff-Ely z hrabství Mid Glamorgan. Původně v tradičním hrabství Glamorgan.\n\n\n"}
{"id": "1355975", "url": "https://cs.wikipedia.org/wiki?curid=1355975", "title": "SoKo", "text": "SoKo\n\nStéphanie Alexandra Mina Sokolinski (* 26. října 1985), známější pod uměleckým jménem SoKo, je francouzská zpěvačka, skladatelka a herečka.\nSoKo se narodila v Bordeaux ve Francii. V 16 letech opustila domov, ukončila školu a přestěhovala se do Paříže, kde začala chodit do herecké třídy s Evou Saint-Paul, zde studovala rok. Později obnovila své vzdělávání a vystřídala několik různých škol. Po krátké době všech studií nechala a objevila se v několika francouzských filmech a začala psát písně.\n\nV roce 2007 nazpívala svůj první singl \"I'll Kill Her\". Píseň uspěla hlavně v Dánsku, kde se stala hitem číslo 1 v obchodu iTunes.\nV roce 2012 vyšlo její první album \"I Thought I Was an Alien\" \nMezi nejznámější píseň patří \"We Might Be Dead By Tomorrow\", které se objevilo v krátkém videu Tatie Pilieva´s \"First Kiss\".\nDruhé album \"My Dreams Dictate My Reality\" vyšlo v březnu 2015.\n\nZahrála si např. ve filmech \"Ona\" (2013), \"Augustina\" (2012) nebo ve filmu \"À l'origine\". Za svou roli v À l'origine byla v roce 2010 nominována na cenu César pro nejslibnější herečku.\n\nSoKo je od mládí veganka. V březnu 2016 potvrdila vztah s americkou herečkou Kristen Stewart v rozhovoru s W. 5. května 2016 potvrdil americký deník, že se jejich vztah po několika měsících rozpadl.\n"}
{"id": "1355978", "url": "https://cs.wikipedia.org/wiki?curid=1355978", "title": "Cheryl Blossom", "text": "Cheryl Blossom\n\nCheryl Marjorie Blossom je fiktivní postava v komiksovém universu Archie Comics. Je bohatou dospívající dívkou, jež je privilegovanou dcerou softwarového inženýra.\n\nJe jedinou dcerou Clifforda a Penelope Blossomových, kteří vlastní farmu na javorový sirup a patří k nejbohatším a nejvlivnějším lidem ve městě. Cheryl také měla dvojče Jasona, který tragicky zemřel 11. července. Jeho smrt je námětem celé první série seriálu. Cheryl je středoškolská studentka, kapitánka roztleskávaček River Vixens a samozvaná královna školy.\n\nCheryl se narodila a vyrostla ve městě Riverdale. Celá její rodina má napjaté vztahy s rodinou Cooperových, kvůli incidentu, který se stal v minulosti. \nJe nejpopulárnější studentkou na Riverdalelské střední škole a kapitánkou River Vixens. Její nejbližší osobou byl po celý život její bratr Jason, který ji vždy chránil. Když byli malí, vždy měli společnou narozeninovou oslavu a až po Jasonově smrti Cheryl pochopila, že to tak chtěl proto, že věděl, že na její oslavu by nikdo nepřišel. Po jeho smrti si vybudovala blízký vztah s Josie McCoy, hlavní zpěvačkou Riverdaleské dívčí skupiny Pussycats. Později se seznamí s Toni Topaz, která se pro ni stane její nejbližší osobou a také partnerkou.\n\nCheryl je mladá a krásná dívka se štíhlou postavou, vysoká přibližně 5 stop. Nejvíce ji charakterizují její dlouhé zrzavé vlasy, které se dědí v rodině Blossomových.Také má tmavě hnědé oči, plné rty a bledou pokožku. Typická pro ni je také ostře červená rtěnka, kterou nosí téměř pořád.\nObléká se velmi moderně, často nosí sukně, nebo šaty, které zdůrazňují její postavu. Její nejoblíbenější barva je červená, je na ní k vidění skoro vždy. Obvykle také nosí brož ve tvaru pavouka.\n\nCheryl by se dala popsat jako typická královna střední školy. Často chodí po chodbách, jakoby jí patřily. K většině lidí se chová arogantně a občas nahání strach. Nedává moc najevoo své pocity, většinu času zůstává ledově klidná. Chová se, jakoby jí na nikom nezáleželo. Jedinou výjimkou byl její bratr Jason, kterého milovala více než cokoli. Ve skutečnosti ale není tak zlá, jak si lidé myslí. Dokáže bát milá a má i jemnou stránku, přestože ji moc neukazuje. To dokazuje i její přátelství s Josie McCoy, které je Cheryl vždy ochotna pomoci. Cheryl nemá dobré vztahy se svými rodiči. Jsou k ní chladní a odměření, což může vysvětlovat Cherylino chování.\n\nPo Jasonově smrti na tom Cheryl nebyla moc dobře, přestože se snažila nadále působit silně. Dokonce se pokusila o sebevraždu, což jí nakonec spolužáci ze školy překazili. Po tom incidentu ale zesílila a její zlá stránka vzrostla. Postavila se proti své matce a dokonce vypálila rodinné sídlo, aby se mohla zbavit všech špatných vzpomínek na něj.\n"}
{"id": "1355979", "url": "https://cs.wikipedia.org/wiki?curid=1355979", "title": "Lotrinština", "text": "Lotrinština\n\nLotrinština (francouzsky \"Lorrain\") je dialekt, kterým mluví menšina obyvatel Lotrinska, a dále se lotrinsky mluví v několika částech Alsaska a v regionu Gaume v Belgii.\n\nŘadí se mezi románské oïlské jazyky. Bere se jako regionální jazyk Francie a regionální jazyk Valonska (ve Valonsku je znám jako Gaumais). Lotrinština byla ovlivněna lucemburštinou a lotrinskou franštinou.\n"}
{"id": "1355982", "url": "https://cs.wikipedia.org/wiki?curid=1355982", "title": "Tyler, the Creator", "text": "Tyler, the Creator\n\nTyler Gregory Okonma (* 6. března 1991), známý pod jménem Tyler, the Creator, je americký rapper, producent, režisér, grafik a v neposlední řadě spoluzakladatel nezávislého hudebního labelu Odd Future Records, pod který spadá alternativní kapela OFWGKTA (Odd Future Wolf Gang Kill Them All).\n\nV roce vydal debutové album Goblin, na kterém se objevil i jeho nejznámejší track zvaný \"Yonkers\". Poté vydal své druhé studiové album Wolf, na kterém se objevily produkce, které Okonma dělal už od svých pátnácti let. Album se setkalo s obecně pozitivními recenzemi a debutovalo na třetím místě na americkém Billboard 200. Za první týden se prodalo 90 000 kopií.\n\nV roce 2011 zahájil Okonma oděvní značku Golf Wang a v roce 2012 zahájil každoroční hudební festival nazvaný Camp log Gnaw Carnival.\n\nNarodil se 6. března 1991 v Ladera Heights v Kalifornii. Jeho otec je nigerijského původu a Okonma se s ním nikdy nesetkal. Jeho matka je afroamerického a evropsko-kanadského původu. V sedmi letech si vystříhával obrázky z alb a tvořil si tak přebaly pro své vlastní imaginární alba, včetně s názvy a délkou skladeb, ačkoliv neměl nic nahrané. Vystřídal 12 různých škol v Los Angeles a Sacramentu. Pracoval dva týdny pro FedEx a dva roky pro Starbucks.\n\nDne 25. prosince 2009 Okonma vydal svůj první mixtape - Bastard. Tento mixtape se umístil na 32. místě na seznamu Pitchwork Media Top Albums roku 2010. Dne 11. února 2011 vydal Okonma hudební video pro \"Yonkers\", první singl z prvního alba Goblin, na kterém je i třetí verš této skladby. Po vydání tohoto klipu Okonma oznámil, že podepsal \"one-album deal\" se společností XL Recordings. Klip získal pozornost několika internetových médií. Okonma a Hodgy Beats (další člen Odd Future) vystoupili poprvé v televizi dne 16. února 2011 v Late Night with Jimmy Fallon se skladbami \"Yonkers\" a \"Sandwitches\". Album Goblin bylo vydáno až 10. května 2011.\n\n"}
{"id": "1355988", "url": "https://cs.wikipedia.org/wiki?curid=1355988", "title": "Antonín Kříž (atlet)", "text": "Antonín Kříž (atlet)\n\nAntonín Kříž (* 30. listopadu 1949, Náchod) je bývalý československý atlet, jehož specializací byl hod kladivem. Sám sebe označuje za malíře a atleta-kladiváře.\n\nNa Mistrovství Československa v atletice získal v hodu kladivem v roce 1971 2. místo výkonem 62,10 m a v roce 1978 2. místo výkonem 64,44 metrů.\n\n"}
{"id": "1355990", "url": "https://cs.wikipedia.org/wiki?curid=1355990", "title": "Kostel svatého Jakuba Staršího (Szczyrk)", "text": "Kostel svatého Jakuba Staršího (Szczyrk)\n\nKostel svatého Jakuba Staršího (polsky: \"Kościół św. Jakuba\") je římskokatolický dřevěný farní kostel v Szczyrku, okres Bílsko-Bělá, Slezské vojvodství. Je farním kostelem farnosti svatého Jakuba ve Szczyrku děkanát Łodygowice diecéze bílsko-żywiecká.\n\nDřevěný kostel je zapsán v seznamu kulturních památek slezského vojvodství pod číslem A-195/77 z 29. září 1977 a z 30. března 1978 a je součástí Stezky dřevěné architektury v Slezském vojvodství.\n\nObyvatelé Szczyrku dlouhou dobu patřili pod katolickou farnost apoštolů Šimona a Judy Tadeáše v Łodygovicích. Na konci 18. století kdy počet obyvatel dosáhl dvou tisíc, podnikly se kroky k založení vlastní farnosti. Dekret o vzniku farnosti udělil císařský dvůr Josefa II. ve Vídni 14. dubna 1787. Vznik farnosti potvrdil tarnowský biskup a farnost vložil do děkanátu Żywiec. Kostel sv. Jakuba Staršího byl postaven v letech 1797–1800. Prvním farářem byl kněz Wojciech Radoński. V roce 1863 byl kostel vymalován a znovu v roce 1914. V roce 1939 byl kostel opravován.\n\nKolem kostela se rozkládal hřbitov, na kterém se pohřbívalo do roku 1848. Kolem kostela je dřevěná trámová ohrada se dvěma brankami. \n\nOd roku 2011 se nachází na Beskydské cestě sv. Jakuba (část Szczyrk–Simoradz) jako Sanktuárium sv. Jakuba.\n\nKostel je orientovaná jednolodní dřevěná roubená stavba postavena na kamenné podezdívce zakončena polygonálním kněžištěm. Loď je vyšší a širší než závěr, její půdorys je obdélníkový, ke kněžišti na severní straně přiléhá sakristie. Střecha je sedlová krytá šindelem se sanktusníkem s lucernou. Věž o čtvercovém půdorysu je přisazena k západnímu průčelí lodi je zakončena přesahujícím zvonovým patrem, které je bedněno deskami. Konstrukce věže je sloupovo-rámová, stěny věže směrem nahoru se zužují. Střecha věže je jehlanová s plechovou krytinou. Věž a venkovní stěny kostela jsou kryté šindelem. Zvon ve věži pochází z roku 1691. Na východní venkovní stěně závěru se nachází rokokový kříž z roku 1797.\n\nInteriér je pozdně barokní, vnitřní vybavení pochází ze zrušeného premonstrátského kláštera v Nowém Sączu. Stropy lodi a kněžiště jsou ploché. Vítězným obloukem prochází sponový trám s Ukřižováním z roku 1797. Hudební kruchta s varhany je podepřena šesti sloupy, střední část kruchty je předsazená.\n\nHlavní oltář je zasvěcen sv. Jakubovi Staršímu, jeho socha se nachází uprostřed oltáře. Po jeho levé straně je socha sv. Petra, po pravé straně sv. Stanislava Kostky. Na evangelijní straně lodi je boční oltář Ježíšova srdce. Na epištolní straně lodi je boční oltář s obrazem sv. Jana Nepomuckého z poloviny 17. století. Na evangelijní straně se nachází pozdně barokní kazatelna s baldachýnem s obrazy čtyř evangelistů a vyřezávaným obrazem sv. Ambrože.V kostele se nachází soubor obrazů křížové cesty malovaných na plátně z roku 1814, kamenná křtitelnice z roku 1800 a z téhož období tři kamenné kropenky.\n\nKostel byl vybaven zvonem z roku 1691, další zvon o váze 160 kg byl pořízen v roce 1844, který byl rekvírován v době první světové války. V letech 1924–1925 byly pořízeny dva nové zvony o váze 200 a 400 kg, které byly rekvírovány v době druhé světové války.\n"}
{"id": "1355992", "url": "https://cs.wikipedia.org/wiki?curid=1355992", "title": "Richard ze Shrewsbury", "text": "Richard ze Shrewsbury\n\nRichard ze Shrewsbury, vévoda z Yorku (* 17. srpna 1473, Shrewsbury - 1483, Londýn) byl šestým dítětem a druhým synem krále Eduarda IV. a Alžběty Woodvillové. Richard a jeho starší bratr, který krátce v Anglii vládl jako král Eduard V., záhadně zmizel krátce poté, co Richard III. získal trůn Anglie v roce 1483. \n"}
{"id": "1355993", "url": "https://cs.wikipedia.org/wiki?curid=1355993", "title": "Čínští Svatoheleňané", "text": "Čínští Svatoheleňané\n\nČínští svatoheleňané nebo Svatoheleňané čínského původu (čínsky: 中國聖拿人) jsou obyvatelé Svaté Heleny, Ascensionu a Tristan da Cunhy, kteří jsou původem z Číny.\n\nNa Svaté Heleně, Ascensionu a Tristan da Cunha žije celkem 1932 Číňanů (25% obyvatel). Čínští svatoheleňené nejčastěji vyznávají křesťanství a buddhismus.\n\n"}
{"id": "1355994", "url": "https://cs.wikipedia.org/wiki?curid=1355994", "title": "Milan Poštolka", "text": "Milan Poštolka\n\nMilan Poštolka (29. září 1932 v Praze – 14. prosince 1993 tamtéž) byl český hudební teoretik. Specializoval se na dílo klasicistních skladatelů, zejména Leopolda Koželuha a Josepha Haydna.\n\nStudoval u profesorů Mirka Očadlíka a Antonína Sychry na Ústavu hudební vědy Filosofické fakulty Univerzity Karlovy. Roku 1956 absolvoval a roku 1966 získal vědecký titul CSc., o rok později také akademický titul Ph.D. za svou práci \"Život a dílo Leopolda Koželuha\".\n\nOd roku 1958 působil jako pracovník hudebního oddělení pražského Národního muzea, ČSAV a v letech 1966-1979 přednášel na Ústavu hudební vědy FFUK dějiny hudby 17. a 18. století. \n\nByl také korespondentem zahraničních muzikologických publikací a autorem slovníkových hesel. Pro svůj politický postoj byl pronásledován komunistickými úřady a nakonec bylo mu zakázáno přednášet.\n\nMezi jeho pozdější žáky patří např. britský dirigent Christopher Hogwood. \n\n\n"}
{"id": "1355996", "url": "https://cs.wikipedia.org/wiki?curid=1355996", "title": "Afričtí Svatoheleňané", "text": "Afričtí Svatoheleňané\n\nAfričtí svatoheleňané nebo Svatoheleňané afrického původu (anglicky: \"African Saint Helenians\") jsou obyvatelé Svaté Heleny, Ascensionu a Tristan da Cunhy, kteří jsou původem z Afriky (především ze západní Afriky).\n\nNa Svaté Heleně, Ascensionu a Tristan da Cunha tvoří Afričané většinu, celkem jich tu žije 3864 (50% obyvatel). Afričtí svatoheleňené nejčastěji vyznávají křesťanství.\n\n"}
{"id": "1356000", "url": "https://cs.wikipedia.org/wiki?curid=1356000", "title": "Bílí Svatoheleňané", "text": "Bílí Svatoheleňané\n\nBílí svatoheleňané nebo Svatoheleňané evropského původu (anglicky: \"White Saint Helenians\") jsou obyvatelé Svaté Heleny, Ascensionu a Tristan da Cunhy, kteří jsou původem z Evropy (především ze Spojeného království).\n\nNa Svaté Heleně, Ascensionu a Tristan da Cunha žije celkem 1932 Evropanů (25% obyvatel). Bílí svatoheleňené nejčastěji vyznávají křesťanství.\n\n"}
{"id": "1356005", "url": "https://cs.wikipedia.org/wiki?curid=1356005", "title": "Mistrovství Československa silničních motocyklů 1957", "text": "Mistrovství Československa silničních motocyklů 1957\n\nMistrovství Československa silničních motocyklů 1957 se konalo v objemových třídách do 175, 250, 350 a 500 cm³. \n\n\n\n\n\n"}
{"id": "1356014", "url": "https://cs.wikipedia.org/wiki?curid=1356014", "title": "Denbighshire", "text": "Denbighshire\n\nDenbighshire je jedno z tradičních hrabství i administrativní oblast ve Walesu ve Spojeném království. Správním centrem je město Ruthin.\n\nDo roku 1974 patřilo mezi tradiční hrabství, poté na jeho území bylo hrabství Clwyd. Od roku 1996 má již oproti původnímu odlišné hranice a patří opět mezi správní oblasti ve Walesu.\n\n\n"}
{"id": "1356015", "url": "https://cs.wikipedia.org/wiki?curid=1356015", "title": "Toporowy Staw Niżni", "text": "Toporowy Staw Niżni\n\nToporowy Staw Niżni je jezero ve skupině Toporowych Stawů v dolní části Doliny Suchej Wody Gąsienicowej v Západních Tatrách v Polsku. Je druhým největším jezerem, které se nachází v polské části Západních Tater. Má rozlohu 0,6170 ha a je 185,5 m dlouhé a 51,3 m široké. Dosahuje maximální hloubky 5,7 m a objemu 11 700 m³. Leží v nadmořské výšce 1089 m.\n\nNachází se uprostřed lesa na morénovém valu na západním úbočí doliny jižně od Brzezin. Pleso zarůstá a je zanášeno bahnem. Jižně se nachází Toporowy Staw Wyżni. V plese roste velmi vzácná vodní rostlina zevar úzkolistý. Vyskytují se v něm také rojovník bahenní a plavuník Isslerův. V jezeře se rozmnožuje mnoho druhů plazů a obojživelníků, mezi něž patří mlok skvrnitý, čolek obecný, čolek karpatský, čolek horský, kuňka žlutobřichá, ropucha obecná nebo skokan hnědý.\n\nPleso má od jihu malý povrchový přítok ale nemá povrchový odtok. Náleží k povodí Dunajce. Rozměry jezera v průběhu času zachycuje tabulka:\nPleso není veřejnosti přístupné.\n\n\n"}
{"id": "1356025", "url": "https://cs.wikipedia.org/wiki?curid=1356025", "title": "FEMEN", "text": "FEMEN\n\nFEMEN ( ) je ukrajinská feministická extrémistická organizace založená v Kyjevě v roce 2008. Hnutí je známé tím, že na jeho veřejných akcích zpravidla účinkuje i několik polonahých nebo úplně nahých žen, za účelem upoutání pozornosti médií.\n\nJedná se o převážně ženské sociální hnutí, které reaguje na témata jako sexuální turistika, sexismus, LGBT práva, porušování občanských práv a další.\n\nHnutím se inspirovaly také ženské organizace v jiných zemích. Například od roku 2012 je sdružení FEMEN registrované v Německu. Německá organizace nejčastěji protestuje proti sílícímu neonacismu, islámskému fundamentalismu a katolické církvi. Podobné zaměření má i FEMEN ve Francii.\n\nFEMEN založil a dlouho ovládal ukrajinský aktivista Viktor Svjatskij, který se podle australské režisérky Kitty Greenové choval jako sexistický despota, do organizace vybíral nejhezčí dívky a hnutí založil, aby mohl mít s dívkami sex.\n\nHnutí je známo svým negativním postojem k Rusku a také prosazuje nezávislost Ukrajinské pravoslavné církve na Moskevském patriarchátu. V květnu 2010 FEMEN protestoval proti návštěvě ruského prezidenta Dimitrije Medveděva na Ukrajině. Když nejvyšší představitel Ruské pravoslavné církve patriarcha Kirill navštívil v roce 2012 ukrajinský Kyjev, aktivistka hnutí FEMEN měla na svém těle napsáno „Zabijte Kirilla“. V pařížském muzeu Grévin protestovala ukrajinská aktivistka Femenu s nápisem „Zabijte Putina“.\n\nV listopadu 2011 se aktivistka Femenu Alexandra Ševčenková vysvlékla a demonstrovala na Svatopetrském náměstí při nedělním kázání papeže Benedikta XVI. Ševčenková a její doprovod byli okamžitě zadrženi italskou policií.\n\nZnovu před papežem na Svatopetrském náměstí ve Vatikáně demonstrovaly čtyři ukrajinské aktivistky z Femenu v lednu 2013. Na těle měly napsáno „In Gay We Trust“ a protest začal během modlitby papeže Benedikta XVI. Demonstrantky byly okamžitě zadrženy policií.\n\nPolonahé aktivistky z Femenu se v letech 2014 a 2017 opakovaně pokoušely ukrást sošku Ježíška z jesliček ve Vatikánu, aktivistka křičela „Bůh je žena“. Hnutí FEMEN apelovalo na širší veřejnost, aby kradla sošky Ježíšků po celém světě.\n\nV pátek 12. ledna 2018 během volby prezidenta České republiky 2018 konfrontovala ve volební místnosti ukrajinská aktivistka hnutí FEMEN prezidenta České republiky Miloše Zemana, přitom vykřikovala „Zeman, Putin's slut“ (česky \"Zeman, Putinova děvka\"). Ukrajinka s angolskými kořeny Angelina Diashová se skrývala mezi novináři, v minulosti například narušila mezinárodní fotbalový zápas v Charkově, zúčastnila se protestů Euromajdan proti Viktoru Janukovyčovi a v červnu 2016 ji zadržela ukrajinská policie poté, co polonahá protestovala proti návštěvě běloruského prezidenta Alexandra Lukašenka na Ukrajině a narušila jeho setkání s ukrajinským prezidentem Petrem Porošenkem, za což jí hrozí na Ukrajině za chuligánství dva až pět let vězení.\n\nZemanův protikandidát Jiří Drahoš v reakci na incident vyjádřil obavu o život ukrajinské aktivistky, která podle Drahoše provedla „velkou nerozvážnost“, protože prezident České republiky je chráněnou osobou pod dohledem prezidentské ochranky.\n\nHnutí FEMEN financují nebo financovali například americký podnikatel Jed Sunden, bývalý vlastník deníku \"Kyiv Post\" a zakladatel ukrajinské společnosti KP Media, německá podnikatelka Beate Schober, která žije na Ukrajině nebo příslušníci početné ukrajinské diaspory v Kanadě.\n\nPodle italského deníku \"Libero\" pracovnice ukrajinského televizního kanálu 1+1, která pronikla v roce 2012 do organizace FEMEN, zjistila, že ukrajinské členky Femenu dostávají od organizace 1000 eur měsíčně, zatímco dívky pracující v kyjevském ústředí Femenu dostávají 2500 eur za měsíc (na Ukrajině byla v roce 2012 průměrná měsíční mzda okolo 500 eur). Členky hnutí FEMEN ve Francii dostávají podle deníku \"Libero\" při účasti na protestech dokonce 1000 eur za den.\n\nBývalá tuniská členka hnutí Amina Sboui (nyní Amina Tyler), která byla jako členka feministické organizace zatčena v Tunisku, když protestovala proti sjezdu radikálních islamistických salafistů v tuniském městě Kajruván, a která opustila FEMEN v srpnu 2013, jako jeden z důvodů svého odchodu uvedla vedle islamofobie Femenu také nedostatek transparentnosti a nejasný původ peněz, ze kterých se FEMEN financuje. Amina Sboui uvedla, že se několikrát ptala jedné z vůdkyň organizace FEMEN Inny Ševčenkové, odkud peníze pocházejí, ale nikdy nedostala jasnou odpověď.\n\n"}
{"id": "1356026", "url": "https://cs.wikipedia.org/wiki?curid=1356026", "title": "Železniční trať Addis Abeba – Džibuti", "text": "Železniční trať Addis Abeba – Džibuti\n\nŽelezniční trať Addis Abeba – Džibuti je mezinárodní železniční trať normálního rozchodu a je páteřní tratí etiopské železniční sítě. Spojením hlavního města Etiopie Addis Abeby s džibutským přístavem Doraleh zajišťuje Etiopii dopravní přístup k moři. Více než 95 % etiopského obchodu prochází přes Džibuti, což představuje 70 % obratu v přístavu Džibuti\n\nStavba byla zahájena v roce 2011 a železnice byla oficiálně uvedena do provozu koncem roku 2016, ačkoli výstavba a zkušební provoz pokračovaly až do roku 2017. Slavnostní ceremoniál k zahájení nákladní přepravy proběhl 1. ledna 2018, ale není jasné, kdy bude zahájena přeprava osobní.\n\nDráha vede většinou souběžně s opuštěnou úzkorozchodnou džibutsko-etiopskou železnicí. Nová trať standardního rozchodu je však nově postavena vesměs na severozápad od ní, a protože je přímější, umožňuje mnohem vyšší rychlost. Nové stanice byly postaveny mimo městská centra a staré stanice byly vyřazeny z provozu. Na trase je 68 mostů, v celkové délce 3 % délky trati a nejsou zde tunely.\n\nŽeleznice začíná v Sebetě v oblasti hlavního města Etiopie Addis Abeby, na jehož okraji jsou situovány dvě stanice: Furi-Labu a Inonde. Trať pak vede jihovýchodně k Adamě v etiopské části Východoafrické příkopové propadliny. 115km úsek od Sebety do Adamy je jediný dvoukolejný úsek na trati, která zde má nejvyšší sklon a překonává výškový rozdíl 650 metrů. Ostatní úseky jsou jednokolejné s rovnoměrně rozmístěnými výhybnami.\n\nV Adamě se železnice stáčí na severovýchodním směrem k Dire Dawě. Ve městě Awaš je křižovatka s tratí Awaš – Hara Gebeja, která je ve výstavbě od roku 2017. Od stanice Awaš vede trať 155metrovým mostem nad údolím stejnojmenné řeky ve výšce 60 m; jde o nejdelší most na trase. Železnice pak pokračuje do Dire Dawy, kde se stáčí a vede přímo do Džibutska. Hranici mezi Etiopií a Džibutskem překonává mezi městy Dewele a Ali Sabieh. Trať končí na osobním nádraží Nagad poblíž mezinárodního letiště Džibuti-Ambúlí. Nákladní vlaky pokračují do přístavu Doraleh, kde se také nalézá naftový terminál.\n\nNa železnici je 25 osobních nádraží, z nichž 23 má jen jedno nástupiště o standardní délce okolo 330 metrů. Na nádraží Furi-Labu jsou dvě nástupiště a nádraží Awaš tři. V nádražních budovách jsou umístěny pokladny, občerstvení a modlitební místnosti. Architektura je eklektická s tradičními etiopskými prvky v čínské interpretaci.\n\nTrať vyhovuje podmínkám železnice třídy 2 dle čínského standardu s některými odchylkami.\nPřestože je silniční doprava v Etiopii pravostranná, vlaky jezdí na dvojkolejných úsecích vlevo, což je v souladu s čínským standardem. Jednokolejné úseky jsou vybaveny tříkolejnými výhybnami, což umožňuje křížení až třem vlakům. Funkci výhyben splňuje také každá stanice.\n\nStávající trať je vedena přibližně v trase původní úzkokolejné dráhy, která byla postavena mezi lety 1894 a 1917. Jednalo se trať s rozchodem 1000 mm, s velkým maximálním sklonem a malými směrovými oblouky. Trať byla poškozena jak za italsko-etiopské války, tak za druhé světové války, nicméně následně byla vždy opravena a mírně vylepšena. Fatální se pro ni stala až etiopsko-somálská válka v letech 1977 – 1978, v jejímž důsledku nebyla provozována po dobu jednoho roku. Socialistická vláda nebyla schopna trať přijatelně opravit a kvůli chybějící údržbě došlo k její devastaci. V roce 1985 se zde přihodila jedna z deseti nejhorších železničních nehod ve světové historii, když čtyři přeplněné vozy vykolejily na mostě přes Awaš a zřítily se do jejího údolí, přičemž zahynulo 428 lidí. V roce 2006 byl zastaven provoz mezi Dire Dawou a Addis Abebou v délce 472 km. Z grantu Evropská komise byl rekonstruován úsek mezi Džibuti a Dire Dawou a provoz byl obnoven v roce 2013.\n\nJeště v průběhu rekonstrukce hledala etiopská vláda partnera k výstavbě nové železničních trati. Počátkem roku 2010 podepsala memorandum o porozumění se čtyřmi zahraničními firmami (dvě čínské, jedna indická a jedna ruská) ohledně zahájení projektování železničního propojení k hranicím Džibutska. V té době zahájila Etiopie ambiciózní plán růstu a transformace, jehož cílem je rozvíjet hospodářství země prostřednictvím investic do infrastruktury. Nová elektrizovaná železnice s normálním rozchodem měla snížit čas přepravy nákladů ze tří dnů po silnici na dvanáct hodin vlakem a cenu za nákladní dopravu na jednu třetinu ceny za dopravu po silnici. Poté, co ostatní strany projektování nezahájily, byla zakázka 22. května 2013 zadána čínským společnostem \"China Railway Group Limited\" (CREC) a \"China Civil Engineering Construction Corporation\" (CCECC). Etiopii zastupovala státní železniční společnost Ethiopian Railways Corporation (ERC), která byla založena v roce 2009. Financování projektu zajišťovala banka \"Zhōngguó Jìnchūkǒu Yínháng\"půjčkou v celkové výši 3 miliardy amerických dolarů, z toho 2,4 miliardy na etiopskou část a zbytek na džibutskou. 320kilometrový úsek od Sebety do Miesa získala CREC, a 339kilometrový úsek z Miesa k hranici Džibutska získala CCECC. Džibutsko postupovalo stejně a v roce 2012 uzavřelo rovněž smlouvu s čínským dodavatelem CCECC. Přípravy zde netrvaly tak dlouho a stavba byla zahájena v roce 2014.\n\nNa stavbu bylo najato 20 000 Etiopanů a 5 000 Džibuťanů. Pokládka kolejí byla dokončena v úseku Mieso – Džibuti v červnu 2015. Téhož roku byla Etiopie postižena katastrofickým suchem, které způsobilo neúrodu v rozmezí 50 až 90 % podle druhu plodin a přístav Džibuti byl přetížen loděmi s mezinárodní pomocí čekajícími na vyložení. Aby se zajistil dovoz pomoci, převážně obilí, do postižených oblastí, byla v listopadu 2015 uvedena trať do nouzového provozu, přestože některé úseky byly ještě ve výstavbě.\n\nZkušební provoz na etiopském úseku byl slavnostně zahájen za účasti prezidentů Etiopie a Džibutska 5. října 2016 na nové železniční stanici Furi-Labu v Addis Abebě. A podobně proběhlo dne 10. ledna 2017 slavnostní zprovoznění džibutského úseku. Dne 9. května 2017 byla provedena první komplexní provozní zkouška s více než 30 vlaky na trati současně. Osobní vlaky projížděly mezi Furi-Labu a Dire Dawou, zatímco nákladní doprava probíhala mezi přístavem Doraleh a překladištěm Mojo poblíž stanice Mojo. Zaznamenané závady byly přičteny na vrub nedostatku elektrické energie.\n\nK provozování celé železnice po dobu prvních 3 až 5 let, než budou vyškoleni místní pracovníci, vytvořili oba hlavní dodavatelé CREC a CCECC konsorcium. Do plného provozu byla trať uvedena 1. ledna 2018.\n\nCelkové náklady na železnici představovaly za úsek Sebeta – Mieso částku ve výši 1,873 miliardy amerických dolarů, 1,12 miliardy dolarů za úsek Mieso – Dewele a 525 miliónů dolarů za úsek Dewele – přístav Doraleh. Dodatečné financování bylo zajištěno z Čínské rozvojové banky a Čínské průmyslové a obchodní banky. Na druhé straně průzkum východoafrických železničních projektů vládou Ugandy na počátku roku 2017 ukázal, že skutečné náklady na železnici Addis Abeba – Džibuti byly kolem 5,2 miliónu amerických dolarů na km, což vedlo k celkovým nákladům okolo 4,5 miliardy dolarů tedy přibližně o 30 % více, než bylo původně plánováno.\n\nOčekává se, že železniční doprava bude přepravovat 24,9 milionů tun nákladu v roce 2025 a to společně s nárůstem manipulační nákladové kapacity v přístavu.\n\nPoslední plány představují vybudování 5000 km dlouhé sítě, která má být postavena ve dvou fázích. Očekává se, že by projekt poskytl 300 tisíc pracovních míst ve stavebnictví a jeho náklady by byly 336 miliónů dolarů ročně po dobu pěti let. Projekt je podle západních odborníků nerealistický, protože ke své rentabilitě potřebuje ročně přepravit 5 až 10 miliónů tun zboží.\n\n"}
{"id": "1356030", "url": "https://cs.wikipedia.org/wiki?curid=1356030", "title": "Ventriloquism", "text": "Ventriloquism\n\nVentriloquism je dvanácté studiové album americké hudebnice Meshell Ndegeocello. Vydáno bylo dne 16. březen roku 2018, kdy jej uvedla společnost Naïve Records. Deska vyšla bezmála čtyři roky po vydání zpěvaččina předchozího alba \"Comet, Come to Me\" (červen 2014). Deska obsahuje výhradně coververze, a to například od Tiny Turner, Prince nebo Janet Jackson.\n\n\n"}
{"id": "1356031", "url": "https://cs.wikipedia.org/wiki?curid=1356031", "title": "Slatinka (Brno)", "text": "Slatinka (Brno)\n\nSlatinka (německy \"Klein Latein\") je osada a ulice v Brně, v městské části Brno-Slatina.\n\nSlatinka vznikla ve druhé třetině 18. století. Asi 1,5 kilometru na jih od Slatiny, na okraji slatinského katastru, byl v roce 1732 vybudován poutní kostel Panny Marie Bolestné, který nechal postavit majitel líšeňského panství Jan Kryštof z Freyenfelsu. Kolem chrámu záhy vyrostla malá osada s hospodou a několika domky, které tvořily velmi krátkou ulicovku. Osada byla pojmenována Mariánská Hvězda (německy \"Maria Stern\"), ale vžil se název Slatinka. Při josefinských reformách byl kostel v roce 1784 zrušen a následně zbořen. Pravděpodobně na jeho místě byla koncem 19. století postavena z cihlového režného zdiva novogotická kaple stejného zasvěcení, která stojí mezi domky, přibližně v polovině délky ulicovky. Osada se totiž během druhé poloviny 19. století rozrostla zhruba na dvojnásobek své původní délky směrem k severu. V roce 1919 se společně s celou Slatinou stala součástí Brna.\n\nV roce 1887 byla kolem severního konce Slatinky, v její těsné blízkosti, postavena Vlárská dráha. Ve druhé polovině 20. století pokračovala izolace osady od okolních sídel vybudováním letiště Brno-Tuřany (jižně od Slatinky), průmyslových areálů kolem slatinského nádraží (severně od osady) a také stavbou dálnice D1, která kolem Slatinky prochází.\n"}
{"id": "1356038", "url": "https://cs.wikipedia.org/wiki?curid=1356038", "title": "Fran Směja", "text": "Fran Směja\n\nFran Směja, vlastním jménem František Směja, (14. května 1904 Suché Lazce – 11. února 1986 Opava) byl český prozaik, básník, redaktor a kulturní pracovník v oblasti Opavy. K zachycení slezské atmosféry bohatě využíval Slezské nářečí a místní dialekt.\n\nMá pamětní desku na rodném domě v Suchých Lazcích a od roku 2014 spolu s Valentinem Držkovicem v Opavě.\n\n"}
{"id": "1356039", "url": "https://cs.wikipedia.org/wiki?curid=1356039", "title": "Tuna", "text": "Tuna\n\nTuna (SI symbol: t) také metrická tuna, je jednotka hmotnosti. Je vedlejší jednotkou soustavy SI. Odpovídá hmotnosti 1000 kilogramů; nebo jednomu megagramu (Mg). \n\nJe ekvivalentem 2204,6 britských liber (užíváno v soustavě \"avoirdupois\"), 1,102 krátké tuny (\"short ton\", užíváno v USA) nebo 0,984 imperiální tuny (\"long ton\"). \n\nSymbol „t“ byl přijat stejně jako jednotka sama v roce 1879. \nJednotka \"tuna\" se používá např. v dopravním značení pro vyjadřování povolené hmotnosti vozidla.\n\nKilotuna (značka kt, dle SI \"gigagram\", Gg) je tisíc tun, čili milion kilogramů.\n\nMegatuna (značka Mt, dle prakticky nepoužívané definice \"SI\" teragram, značka Tg) je milion tun, čili miliarda kilogramů. V ekvivalentech kilotun a megatun TNT se obvykle udává energie uvolněná výbuchem jaderné zbraně. Nejsilnější známá jaderná zbraň, sovětská Car-bomba, měla sílu okolo 57 Mt TNT.\n\n\n"}
{"id": "1356045", "url": "https://cs.wikipedia.org/wiki?curid=1356045", "title": "739 (číslo)", "text": "739 (číslo)\n\nSedm set třicet devět je přirozené číslo. Římskými číslicemi se zapisuje DCCXXXIX a řeckými číslicemi ψλθ. Následuje po čísle sedm set třicet osm a předchází číslu sedm set čtyřicet.\n\n739 je:\n\n"}
{"id": "1356046", "url": "https://cs.wikipedia.org/wiki?curid=1356046", "title": "Doctor Victor", "text": "Doctor Victor\n\nDoctor Victor je česká rocková skupina, která vznikla v Praze v roce 2012. Své první album nazvané \"1st Prescription\" kapela vydala v březnu 2016. V roce 2016 si Doctor Victor vybrala za předkapelu australská skupina AC/DC pro svůj pražský koncert v rámci turné Rock Or Bust. Roku 2017 kapela nahrává ve skotském Dumferline sólové album pro zpěváka Dana McCaffertyho, známeho především z kapely Nazareth.\n\nV roce 2018 vydala singl StandUP který se dostal do TOP 6 Eurovize 2018 v České republice. \n\n"}
{"id": "1356047", "url": "https://cs.wikipedia.org/wiki?curid=1356047", "title": "740 (číslo)", "text": "740 (číslo)\n\nSedm set čtyřicet je přirozené číslo. Římskými číslicemi se zapisuje DCCXL a řeckými číslicemi ψμ. Následuje po čísle sedm set třicet devět a předchází číslu sedm set čtyřicet jedna.\n\n740 je:\n\n"}
{"id": "1356058", "url": "https://cs.wikipedia.org/wiki?curid=1356058", "title": "Hranečník (rozcestník)", "text": "Hranečník (rozcestník)\n\nNázev Hranečník se vyskytuje v názvu více míst:\n"}
{"id": "1356062", "url": "https://cs.wikipedia.org/wiki?curid=1356062", "title": "Satellite Awards 2017", "text": "Satellite Awards 2017\n\n22. ročník udílení Satellite Awards se konal dne 11. února 2018. Nominace byly oznámeny dne 29. prosince 2017.\n\n"}
{"id": "1356066", "url": "https://cs.wikipedia.org/wiki?curid=1356066", "title": "Volby prezidenta České republiky 2003", "text": "Volby prezidenta České republiky 2003\n\nVolby prezidenta České republiky 2003 byly třetí parlamentní volbou prezidenta České republiky, která proběhla na třech společných schůzích obou komor Parlamentu České republiky ve Španělském sále Pražského hradu ve dnech 15. a 24. ledna a 28. února 2003. Na třetí schůzi byl novým prezidentem České republiky zvolen Václav Klaus, který do úřadu nastoupil po Václavu Havlovi.\n\nVe volbách bylo postupně nominováno sedm prezidentských kandidátů. Mezi kterými se objevili tři bývalí předsedové vlád České republiky jmenovitě; Václav Klaus nominovaný ODS, Petr Pithart nominovaný Čtyřkoalicí v první volbě a Miloš Zeman nominovaný ČSSD ve druhé volbě. V prvním volbě byli nominováni také tito kandidáti: bývalý ministr spravedlnosti Jaroslav Bureš nominovaný ČSSD a právník Miroslav Kříženecký nominovaný KSČM. Od druhého kola byla Čtyřkoalicí nominována senátorka Jaroslava Moserová. Pro třetí opakování prezidentské volby byl jako kandidát vládní koalice nominován profesor Jan Sokol. Václav Klaus ve třetím kole hlasování získal těsnou většinu 142 hlasů.\n\nZdlouhavý a komplikovaný proces volby prezidenta vedl k prvním vážnějším úvahám o zavedení přímé volby prezidenta.\n\nPrvní prezidentská volba proběhla na společné schůzi Parlamentu České republiky 15. ledna 2003. Této volby se účastnili kandidáti čtyř parlamentních stran. Občanská demokratická strana nominovala Václava Klause. Česká strana sociálně demokratická byla rozdělena mezi modernisty a tradicionalisty, přičemž tzv. levicové křídlo strany prosazovalo navzdory vedení předsedy Vladimíra Špidly jako kandidáta Miloše Zemana. Vzhledem k tomu bylo vyhlášeno jakési vnitrostranické referendum či anketa, v němž přesvědčivě zvítězil bývalý předseda strany Miloš Zeman a na druhém místě se umístil bývalý ministr spravedlnosti Jaroslav Bureš, který nakonec kandidoval v prvním kole, protože Zeman se chtěl účasnit až druhého volebního pokusu. Čtyřkoalice nominovala bývalého předsedu první svobodně zvolené vlády Petra Pitharta považovaného za favorita volby, který je schopný porazit Václava Klause. Naproti tomu právník Miroslav Kříženecký, kandidát nominovaný KSČM, neměl naději na významný volební úspěch.\n\nPrvní prezidentská volba proběhla na společné chůzi Parlamentu České republiky 15. ledna 2003. V úvodu schůze vystoupil odcházející prezident Václav Havel a po jeho projevu následně bylo, poprvé v historii samostatné České republiky, umožněno všem kandidátům přednést své projevy.\n\nV prvním kole prezident nebyl zvolen žádný kandidát. Druhé a třetí kolo absolvovali Václav Klaus a Petr Pithart, ale nikdo z nich nedokázal získat většinu hlasů volitelů. Volba prezidenta tak skončila neúspěšně. Tato první volba ukázala i nejednotnost ČSSD a mezi voliteli se také projevila mnohem větší podpora Václava Klause, než se očekávalo.\n\nDruhá prezidentská volba proběhla na společné schůzi Parlamentu České republiky 24. ledna 2003. Do druhého kola ODS opětovně jmenovala Václava Klause. ČSSD nominovala Miloše Zemana. Čtyřkoalice nominovala senátorku Jaroslavu Moserovou.\nVolba opět proběhla formou tajného hlasování.\nV prvním kole volby překvapivě vypadl sociálnědemokratický kandidát Miloš Zeman, který získal hlasy části komunistických poslanců, ale nehlasovala pro něj většina sociálnědemokratických poslanců a senátorů. Okamžitě po oznámení neoficiálních výsledků opustil Miloš Zeman Pražský hrad. Do druhého kola postoupil bývalý předseda vlády Václav Klaus a senátorka Jaroslava Moserová, žádný z kandidátů nedosáhl požadovaného kvóra volitelských hlasů a prezident tak nebyl zvolen. Obdobná situace nastala také ve třetím kole a volba tak skončila bez výsledku. Během volby nicméně soustavně posiloval Václav Klaus, kandidát opoziční ODS. Přesto podle novináře Erika Taberyho bylo úsilí aktérů napřeno k tomu, aby nevyhrál nikdo, zejména Miloš Zeman ne, a skutečný boj tak probíhal pouze v prvním kole. Po této volbě se začalo šířeji hovořit o zavedení přímé volby prezidenta.\n\nTřetí prezidentská volba proběhla na společné schůzi Parlamentu České republiky 28. února 2003. Úřad prezidenta republiky byl v té době již neobsazen, protože funkční období Václava Havla skončilo 3. února 2003. Pravomoci prezidenta převzali předseda vlády Vladimír Špidla a předseda Poslanecké sněmovny Lubomír Zaorálek.\n\nDo třetí volby ODS opětovně jmenovala Václava Klause. Vládní koalice se rozhodla postavit proti Klausovi společného kandidáta. Hledání kandidáta, který by vyhovoval požadavkům všech stran, však bylo zmatené. Nakonec vládní kolice nominovala jako prezidentského kandidáta profesora Jana Sokola, děkana Fakulty humanitních studií Univerzity Karlovy a bývalého ministra školství ve vládě Josefa Tošovského. Volilo se formou tajného hlasování.\n\nV prvním ani druhém kole nedokázal žádný z kandidátů získat většinu hlasů volitelů. Třetí pokus o volbu prezidenta byl sledován znepokojenou veřejností, která očekávala jasný výsledek. Pod tímto tlakem někteří poslanci a senátoři vládní kolice otevřeně deklarovali podporu Klausovi. Jan Sokol byl kvůli své víře a disidentské minulosti pro KSČM nepřijatelným kandidátem. Poslanci KSČM kritizovali zejména jeho názory na odsun sudetských Němců z Československa. Většina poslanců a senátorů KSČM se tak rozhodla ve třetím kole podpořit Václava Klause, který ve třetím kole prezidentské volby skutečně zvítězil.\n\nVáclav Klaus složil prezidentský slib 7. března 2003 a stal se tak v pořadí druhým prezidentem České republiky, ještě před obřadem položil Václav Klaus věnec k soše prvního československého prezidenta Tomáše Garrigue Masaryka na Hradčanském náměstí.\n\n\n\n"}
{"id": "1356068", "url": "https://cs.wikipedia.org/wiki?curid=1356068", "title": "Iowa Film Critics Association Awards 2017", "text": "Iowa Film Critics Association Awards 2017\n\n15. ročník předávání cen asociace Iowa Film Critics Association se konal dne 9. ledna 2018.\n\n\n\n\n\n\n\n\n\n\n\n\n\n\n\n\n\n"}
{"id": "1356070", "url": "https://cs.wikipedia.org/wiki?curid=1356070", "title": "MonsterVerse", "text": "MonsterVerse\n\nMonsterVerse je americká mediální franšíza a sdílený fiktivní vesmír, který je zaměřen na monstra, v tomto případě Godzillu a King Konga. Produkční a distribuční společností je Warner Bros., přičemž hlavním producentem je Legendary Entertainment. Japonská firma Toho distribuuje filmy o Godzille. Prvním filmem franšízy je \"Godzilla\" z roku 2014, jedná se o reboot původní franšízy, po kterém následoval v roce 2017 film \"\", přičemž ten je rebootem franšízy o King Kongu. Roku 2019 vyšel film s názvem \"Godzilla II Král monster\" a hned o rok později v roce 2020 \"Godzilla vs. Kong\". Filmová série vydělala celosvětově něco málo přes 1 miliardu dolarů.\n\nV červenci 2014 bylo společností Legendary Entertainment na San Diego Comic-Con International oznámeno, že získala práva na kaidžú Mothru, Rodana a King Ghidoraha od Tóhó. V září 2015 bylo oznámeno, že film \"\" nebude produkovat Universal Studios, nýbrž Warner Bros. To řeklo, že by se King Kong a Godzilla mohli objevit ve společném filmu.\n\nV říjnu 2015 Legendary oznámilo, že má plány začlenit Godzillu a King Konga do filmu s názvem \"Godzilla vs. Kong\", jehož vydání je stanoveno na rok 2020. Studio má také plán vytvořit franšízu, která se bude zaměřovat na Monarch (tajnou vládní organizaci z filmu \"Godzilla\"), a ve které se mimo Godzillu a King Konga objeví také jiné kaidžú. Později v říjnu bylo oznámeno, že ve filmu \"Kong: Ostrov lebek\" budou odkazy na Monarch.\n\nV květnu 2016 bylo Warner Bros. oznámeno, že \"Godzilla vs. Kong\" vyjde 29. května 2020 a vydání \"Godzilla II Král monster\" bude přesunuto z června 2018 na 22. březen 2019. Nicméně vydání filmu bylo opět přesunuto a to na 31. květen 2019. V říjnu 2016 Legendary oznámilo natáčení filmu \"Godzilla II Král monster\" v čínském studiu mateřské společnosti Wanda Group, Oriental Movie Metropolis. Ve studiu se natáčí také film \"\". Téhož měsíc byl Legendary sestaven scenáristický tým, jehož cílem je vytvoření projektu s Godzillou a King Kongem. Na projekt dohlíží Alex Garcia.\n\nNa začátku ledna 2017 Thomas Tull, zakladatel Legendary, odešel ze společnosti, avšak nadále zůstal jako producent série, která byla pojmenována \"MonsterVerse\". V březnu 2017 sestavilo Legendary scenáristický tým, jehož cílem bylo vytvořit příběh pro film \"Godzilla vs. Kong\".\n\nFilm se odehrává v současné době, přesněji po 15 letech, kdy došlo k havárii jaderné elektrárny v Japonsku, která probudila dvě parazitické bytosti známé jako \"MUTO\". Za účelem reprodukce ničí MUTO krajinu, avšak to probudí mnohem většího a destruktivnějšího starověkého alfa predátora, \"Godzillu\". Jeho existence byla od roku 1954 utajována americkou vládou.\n\nV roce 2004 získal režisér Yoshimitsu Banno od Toha povolení na natočení krátkého IMAX filmu o Godzille. Projekt se vyvíjel několik let až se ho nakonec ujalo Legendary Pictures. V březnu roku 2010 bylo společností Legendary oznámeno, že získalo práva na budoucí filmový reboot o Godzille. V lednu 2011 byl do role režiséra najat Gareth Edwards. Jakožto distributor pracovalo na filmu studio Warner Bros. Pictures. Natáčení skončilo v roce 2013 v Kanadě a 2014 v USA. Film měl premiéru 8. května v divadle Dolby a do amerických kin byl uveden 16. května 2014. Kritiky byl pozitivně přijat a vydělal okolo 530 milionů dolarů, přičemž rozpočet filmu činil 160 milionů dolarů.\n\nFilm je umístěn v roce 1973 a sleduje tým vědců a amerických vojáků, kteří cestují na nezmapovaný ostrov v Pacifiku, na kterém se setkají s mocným a děsivým King Kongem. Ve filmu se mimo King Konga objevila také Mother Longlegs, Sker Buffalos, Mire Squid, Leafwing, Psychovulture, Spore Mantis, Ramarak, a Skullcrawlers. V post-credits scéně se představil Rodan, Mothra a King Ghidorah.\n\nV červenci roku 2014 bylo Legendary na San Diego Comic-Con oznámeno, že pracují na filmu o King Kongovi, který byl zpočátku pojmenován \"Skull Island\". Datum vydání bylo stanoveno na 4. listopad 2016 společnosti Universal Pictures. V září 2014 byl do role režiséra najat Jordan Vogt-Roberts. V září roku 2015 přesunulo Legendary produkci z Universal Pictures do Warner Bros. a to z toho důvodu, aby se rozšířil filmový vesmír. Hlavní natáčení začalo 19. října 2015 na Havaji a natáčelo se také ve Vietnamu. Film měl premiéru 28. února 2017 a byl kritiky pozitivně přijat. V USA obdržel 168 milionů dolarů a celosvětově 566 milionů dolarů, přičemž rozpočet činil 185 milionů dolarů. Film byl nominován na Oscara za nejlepší vizuální efekty.\n\nAgentura Monarch se snaží zabránit vymření lidstva v nově nastoleném věku monster. Tři nová monstra, Rodan, Mothra a King Ghidorah, se snaží porazit Godzillu.\n\nPřed oznámením společného vesmíru s King Kongem a Godzillou se zamýšlela trilogie jenom o Godzille, kterou by režíroval Gareth Edwards. Nicméně Edward opustil od sequelu v květnu 2016 a zaměřil se na menší projekty. V lednu 2017 byl na post režiséra a spoluscenáristy najat Michael Dougherty. Hlavní natáčení začalo 19. června 2017 v Atlantě a skončilo 27. září 2017. Uvedení filmu do amerických kinech je stanoveno na 31. květen 2019 ve 2D, 3D a IMAX. Na celosvětové distribuci se bude podílet Warner Bros. Pictures, přičemž v Japonsku bude film distribuován společností Toho.\n\nFilm byl ohlášen společností Legendary a to v říjnu roku 2015. V témže roce oznámila společnost také plány na zahrnutí King Konga a Godzilly do jedné franšízy. Producent Alex Garcia potvrdil, že film nebude remakem \"King Kong vs. Godzilla\" od Toha a uvedl, že \"myšlenkou není předělat daný film\". V květnu 2016 Warner Bros. oznámilo, že vydání filmu je naplánováno na 29. květen 2020. \n\nV březnu 2017 sestavilo Legendary scenáristický tým, jehož cílem je vytvořit příběh pro film \"Godzilla vs. Kong\". Tým, ve kterém pracuje Patrick McKay, J. D. Payne, Lindsey Beer, Cat Vasko, T.S. Nowlin, Jack Paglen a J. Michael Straczynski, vede Terry Rossio (spoluscenárista neprodukovaného scénáře filmu \"Godzilla\" od TriStar Pictures). Na jeho zkušenosti se scenáristickým týmem Rosso řek: \"Godzilla vs. Kong byla moje první zkušenost vedení scenáristického týmu a byla úžasná. Předčítali jsme si ukázky, potkávali různé scenáristy a vytvářeli příběh ve skupinovém prostředí. Bylo to podobné animaci, film se uskutečňoval na stěnách a výsledek byl lepší než od samostatného člověka.\"\n\nV květnu 2017 Warner Bros. přesunulo vydání filmu o týden dříve, z 29. na 22. květen 2020, kvůli \"Memorial Day weekend release\". Téhož měsíce byl do role režiséra najat Adam Wingard.\n\nWingard potvrdil, že film bude navazovat na \"Godzilla II Král monster\" a bude se odehrávat v moderní době s více \"robustním a straším Kongem\". Film se bude natáčet v Atlantě. Hlavní natáčení by mělo začít 1. října 2018 v Atlantě, na Havaji a v Austrálii a skončit by mělo v únoru 2019. Pracovní název filmu je \"Apex\".\n\nV červnu roku 2018 byl do nové role obsazen Julian Dennison po boku Vana Martena, Zhang Ziyi, Millie Bobby Brownové a Kyle Chandlerové. Společnost Legendary také poslala nabídku Francesu McDormandovi na hlavní roli. V červenci 2018 bylo oznámeno, že se herečka Danai Guriraová uchází o roli ve filmu. V srpnu 2018 bylo oznámeno, že Zack Fox bude dohlížet na tvorbu vizuálních efektů.\n"}
{"id": "1356072", "url": "https://cs.wikipedia.org/wiki?curid=1356072", "title": "MyPaint", "text": "MyPaint\n\nMyPaint je svobodný a otevřený bitmapový grafický editor pro malíře malující pomocí digitální techniky zaměřený na malování spíše než na upravování obrázků nebo jejich další zpracování. MyPaint je dostupný pro Microsoft Windows, macOS a Linux. Podobá se programu Corel Painter.\n\nVerze MyPaint až do 1.00 a sledování chyb/věcí souvisejících s programem byly hostovány Gna!.\n\nMyPaint používá ovládací prvky (GUI) z GTK+ a od verze 1.2.0 používá GTK+ 3.\n\nMezi schopnostmi MyPaint jsou:\n\nPodpora tlakově citlivých polohovacích zařízení napodobuje přirozené malování a kreslení. Síla tlaku se dá přizpůsobit upravením křivky.\n\nV základním balíku je již obsaženo mnoho různých tužek a štětců, a tyto se dají doplnit o štětcové vzory dalších výrobců. Je ale rovněž možné vytvořit si vlastní štětce. Editor štětců v Mypaint je velice obsáhlý nástroj na upravování a vytváření vlastních štětcových vzorů. Na stránce Wiki se nachází rozsáhlý návod projektu MyPaint.\n\nMyPaint podporuje práci v úrovních, které lze navzájem přičítat různými způsoby. V době verze 1.0.0 byly v MyPaint dostupné režimy: normální, znásobení, nasvícení, pozměnění světlosti a obrazovka. Pečlivým plánováním práce je jimi možno docílit velmi složitých účinků. Lze nastavit různé podklady pro malování. V základním balíku je obsažen jejich výběr, jejž lze rozšířit vlastními předlohami.\n\nMyPaint má vlastní nástroj na zpracování štětců vyladěný pro použití s tlakově citlivými polohovacími zařízeními. V novějších verzích MyPaint byl tento nástroj rozložen do samostatně udržovaných knihoven \"libmypaint\", aby se usnadnilo začlenění do jiných programů.\n\nKnihovna štětců MyPaint je dostupná jako přídavný modul pro grafický editor Krita, a také vývojáři editoru GIMP hovoří o začlenění libmypaint do GIMPu.\n\nMyPaint používal David Revoy, hlavní výtvarník \"Sintelu\" (počítačově animovaný krátký film od Blender Institute, součásti organizace Blender Foundation).\n\nSouborový formát PSD podniku Adobe změnil svoji licenci v roce 2006 a nyní je povolen vývoj jen těch aplikací, které jej používají, aby spolupracovaly se software firmy Adobe. Výsledkem je vývoj všeobecného grafického souborového formátu OpenRaster založeného na formátu Open Document. MyPaint Open Raster používá jako svůj výchozí formát, ale podporuje i ukládání obrázků do PNG nebo JPEG.\n\n"}
{"id": "1356073", "url": "https://cs.wikipedia.org/wiki?curid=1356073", "title": "Las Vegas Film Critics Society Awards 2017", "text": "Las Vegas Film Critics Society Awards 2017\n\n21. ročník předávání cen společnosti Las Vegas Film Critics Society se konal dne 18. prosince 2017.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1356074", "url": "https://cs.wikipedia.org/wiki?curid=1356074", "title": "Rudoka", "text": "Rudoka\n\nRudoka ( , , 2658 m n. m.) je hora v pohoří Šar planina na kosovsko-severomakedonské hranici. Kosovská část masivu leží na území opštiny Dragaš, severomakedonská na území opštiny Vrapčište. Hora se nachází v hlavním hřebeni mezi vrcholy Golema Vraca (2583 m) na jihozápadě a Čelepinski vrv (2554 m) na severozápadě. V severní části masivu Rudoky se z hlavního hřebene odděluje rozsocha směřující severovýchodním směrem k vrcholu Borislavec (2602 m). Pod severovýchodními svahy hory se nachází jezero Črno ezero (2122 m).\n\nNěkteré zdroje uvádějí Rudoku jako nejvyšší bod Kosova.\n\n\n"}
{"id": "1356076", "url": "https://cs.wikipedia.org/wiki?curid=1356076", "title": "Sklená Huť (hradiště)", "text": "Sklená Huť (hradiště)\n\nSklená Huť (též \"Bílá skála\") je nejspíše pravěké hradiště nedaleko Sklené Huti u Přívětic v okrese Rokycany. Nachází se na Bílé skále, která vybíhá z jihozápadního cípu radečského hřebene, asi jeden kilometr východně od vesnice. Dochovaly se z něj pozůstatky opevnění a celá lokalita je chráněná jako kulturní památka ČR.\n\nHradiště bylo objeveno v roce 1975, ale nepodařilo se z něj získat žádné nálezy, které by umožnily jeho datování. Svým charakterem a zejména geologickým podložím se podobá pravěkým hradištím Žďár a Březina.\n\nStaveništěm hradiště se stala ostrožna ohraničená strmými svahy a kolmými stěnami, takže opevnění vzniklo pouze na severní straně. Tvoří ho téměř přímý kamenný val dlouhý 43 metrů. Výška valu dosahuje asi jednoho metru, zatímco šířka u paty je přibližně čtyři metry. Za ním se nachází oválný areál o rozměrech 170 × 90 metrů. Přirozené skalní útvary ho dělí do dvou plošin.\n\n"}
{"id": "1356078", "url": "https://cs.wikipedia.org/wiki?curid=1356078", "title": "743 (číslo)", "text": "743 (číslo)\n\nSedm set čtyřicet tři je přirozené číslo. Římskými číslicemi se zapisuje DCCXLIII a řeckými číslicemi ψμγ. Následuje po čísle sedm set čtyřicet dva a předchází číslu sedm set čtyřicet čtyři.\n\n743 je:\n\n"}
{"id": "1356079", "url": "https://cs.wikipedia.org/wiki?curid=1356079", "title": "Commius", "text": "Commius\n\nCommius (1. století př. n. l. Galie - 1. století př. n. l. Británie) byl galským vůdcem kmene Atrebatů, který během galských válek podporoval Julia Caesara a jeho římské legie v Galii, do doby než se přidal v bitvě u Alesie na stranu galského povstání vedeného Vercingetorigem. \n\nPrvní zmínka o Commiovi je z roku 57 př. n. l., kdy Julius Caesar zvítězil nad Belgy na řece Sambre, kde ho Caesar jmenoval vůdcem Atrebatů, protože byl ohromen jeho odvahou a věřil v jeho věrnost Římanům. V roce 55 př. n. l. Julius Caesar plánoval první expedici do Británie a tak poslal Commia přes Lamanšský průliv s příkazy navštívit co nejvíce tamějších kmenů a přesvědčit je, aby přijali římskou ochranu. Tato Commiova mise ihned skončila, protože byl zajat při přistání v Británii a uvězněn místními kmeny. Propuštěn byl až poté, co se v Británii objevil Julius Caesar a úspěšně odrazil první útoky na pobřeží. V následujícím roce se do Británie s Caesarem znovu vrátil a vyjednal mírovou dohodu s Cassivellaunem. Po druhé výpravě do Británie se Commius vrátil do Galie. Následně si v deltě Rýna Caesar podmanil kmen Menapiů a Commia pověřil velením jezdectva v této oblasti. Za svou loajalitu byl odměněn tím, že mu byly přiděleny pozemky kmene Morinů a tyto pozemky byly osvobozeny od daní.\n\nBěhem zimy 53-52 př. n. l se Commius připojil ke galskému povstání vedeným Vercigetorigem. Tu zimu v Galii velel římský vojevůdce Titus Labienus, zatímco Julius Caesar pobýval v severní Itálii. Podle Caesara Titus Labienus zjistil, že se Commius spiknul proti Césarovi a tak se rozhodl ho zajmout. Římský vojevůdce Gaius Volusenus a skupina centurionů byla vyslána na schůzku s Commiem. Jejich plánem bylo Commia zavraždit tak, aby to vypadalo jako tragická nehoda. Tento plán selhal, protože Commia spolubojovníci zachránili, přesto Commius utrpěl těžké zranění. Commius se od této chvíle stal nepřítelem Římanů.\n\nCommius je dále zmíněn v bitvě o Alesii, kde se spolu s Eporedorigem Viridomarem a Vergasillaunem snažil pomoci Vercingetorigovi z obležení, když s galskými kmeny napadli římské obležení z vnější strany. Po prohrané bitvě u Alesie se vrátil na sever a připojil se ke kmeni Bellovaků se kterými se chtěl postavit proti Caesarovi, ale nedostatečný počet bojovníků ho donutil odejít do Germánie, kde chtěl najít další spojence. Když se vrátil s 500 bojovníky, byl vůdce Bellovaků zabit a Bellovakové se vzdali Římanům a tak uprchl zpět do Germánie. Nedlouho poté se vrátil do Galie v čele skupiny bojovníků, s nimiž se snažil vést partyzánskou kampaň proti Římanům. Nejbližší římský velitel Marcus Antonius poslal kavalerii, která měla za úkol ho zajmout. Po řadě drobných střetů s Římany utrpěl Commius porážku v bitvě, v níž Římané zabili velké množství jeho stoupenců. Tato porážka přesvědčila Commia, že další odpor je zbytečný a poslal zprávu Marcovi Antoniovi, kterému nabídl, že odejde tam, kam bude poslán, tak aby nepřišel do kontaktu s Římany. Antonius tyto návrhy přijal.\n\nPravděpodobně v roce 50 př. n. l. odešel do Británie, kde důkazy na mincích naznačují, že se stal králem v oblasti jižně od řeky Temže, která zahrnovala dnešní Hampshire a Sussex. Důkazy na mincích také naznačují, že jeho tři synové také vládli oblasti jižní Británie.\n\n"}
{"id": "1356080", "url": "https://cs.wikipedia.org/wiki?curid=1356080", "title": "Dubai Frame", "text": "Dubai Frame\n\nDubai Frame je rozhledna ve tvaru rámu v Dubaji. Skládá se ze dvou 150 metrů vysokých věží, které jsou jak v úpatí tak na vrcholu spojeny 105 m dlouhou základnou. Nachází se v areálu městského parku Zabeel Park, kromě vyhlídky nabízí také galerii. Stavbu navrhl nizozemský architekt Fernando Donis. Architektonická soutěž byla vyhlášena v roce 2008, stavělo se mezi rokem 2013 až lednem 2018.\n\nCelkové náklady na výstavbu se vyšplhaly na 250 milionů dirhamů. Cílem stavby bylo umožnit pohled do nové a staré Dubaje. V první z věží, kde je výtah a pokladny na vstupenky, se nachází menší muzeum ukazující historii Dubaje. Výtahem se návštěvník dostane do horní části, kde je vyhlídka a částečně prosklená podlaha. Druhou věží vede výtah zpět do spodní části, kde se nachází muzeum prezentující jak by mohla vypadat Dubaj za 50 let.\n"}
{"id": "1356084", "url": "https://cs.wikipedia.org/wiki?curid=1356084", "title": "Mapa republiky", "text": "Mapa republiky\n\nMapa republiky je nejznámější sněhové pole v Česku, kde na české straně Krkonoš bývá sníh nejdéle a které svým tvarem připomíná bývalé Československo.\n\nSněhovému poli dali jméno před desítkami let turisté, kteří si všimli, že při odtávání sněhu začíná mít tvar prvorepublikového Československa včetně Podkarpatské Rusi. Sněhové pole s mocností sněhu i přes 8 metrů postupně odtává, až nakonec zůstane tvar středních Čech.\n\nMapa republiky se nachází do června až do srpna v nadmořské výšce mezi 1420–1455 m na strmém svahu pod Modrým sedlem a částečně na jižním úbočí Studniční hory. Nachází se tak nedaleko nejdrsnějšího místa v České republice, blízko Památníku obětem hor. Místo je v první zóně národního parku, přímo ke sněhovému poli se turisté nedostanou. Mohou ji však spatřit z turistické cesty z Pece pod Sněžkou na Richterovy boudy nebo z Výrovky do sedla mezi Luční a Studniční horou. Za příhodných podmínek je vidět i z Hradce Králové. Přestože leží na jižním svahu, kde sníh obvykle odtává nejdříve, v tomto případě dochází vlivem anemo-orografického systému Krkonoš k ukládání velkých mocností sněhu převátého ze zarovnaných ploch v okolí Luční boudy. Velká mocnost sněhu tak i přes velkou insolaci odtává dlouho. V době, kdy sněhové pole připomíná mapu republiky, má na délku kolem 350 metrů.\n\nPracovníci správy KRNAPu měří Mapu republiky již od konce 90. let, v současnosti používají techniku globálního družicového polohového systému a vytvářejí tak digitální model sněhového pole. Dle tohoto měření vydrželo pole nejdéle v roce 2005, a to až do 22. srpna. Nejrychleji naopak odtálo v roce 2018, 27.–28. května.\n\nPodle tradice může po odtání pole přijít do Krkonoš léto.\n\n"}
{"id": "1356085", "url": "https://cs.wikipedia.org/wiki?curid=1356085", "title": "The Final Experiment", "text": "The Final Experiment\n\n\n\n"}
{"id": "1356087", "url": "https://cs.wikipedia.org/wiki?curid=1356087", "title": "Alahçın", "text": "Alahçın\n\nAlahçın (, ) je v turkické mytologii bohyní života. Místní lidé ji oslovují Alahçın Hanım nebo Alahçın Hatun. Jakutové někdy tuto bohyni nazývají Aan Alahçın Hatun.\n\nAlahçın je ochránkyní země, dárkyně života přírodě. Zelená pole trávy houpající se ve větru, cestičky skrz bažiny, všechno má v přírodě svůj účel a chce být prospěšné. Jen lidé ji dokáží rozesmutnit a dokonce i rozhněvat, když konají skutky proti přírodě, například zabíjí pro zábavu.  Alahçın je popisována jako ženská postava se zářící tváří a bílými vlasy. Dbá na to aby se lidé, zvířata i příroda měli dobře, a snaží se jim pomáhat přenést se přese všechno zlé, pokud tedy mají dobré srdce. Alahçın má dvě děti, jednu dceru a jednoho syna, kteří mají jména:\n\n1. Ereke, 2. Cereke\n\nObě dvě děti také ochraňují přírodu, a vdechují život do stromů a rostlin, pro které jsou obě děti duší.\n\n"}
{"id": "1356088", "url": "https://cs.wikipedia.org/wiki?curid=1356088", "title": "London Critics' Circle Film Awards 2017", "text": "London Critics' Circle Film Awards 2017\n\n38. ročník předávání cen London Critics' Circle Film Awards se konal dne 28. ledna 2018. Nominace byly oznámeny dne 19. prosince 2017.\n\n\"Tři billboardy kousek za Ebbingem\"\n\nDunkerk\n\nSean Baker – \"The Florida Project\"\n\n\nMartin McDonagh – \"Tři billboardy kousek za Ebbingem\"\n\nTimothée Chalamet – \"Dej mi své jméno\"\n\n\nFrances McDormand \"–\" \"Tři billboardy kousek za Ebbingem\"\n\nHugh Grant – \"Paddington 2\"\n\n\nLesley Manville – \"Nit z přízraků\"\n\n\n\nDaniel Kaluuya – \"Uteč\"\n\nSally Hawkins – \"Tvář vody/Maudie/Paddington 2\"\n\nHarris Dickinson –\" Plážoví flákači\"\n\nNejsem žádný tvůj negr\n\n\"Elle\"\n\nFrancis Lee – \"Na konci světa\"\n\n\n\"Milovat Mojžíše\" \"–\" Dionne Edwards\n\n\"Blade Runner 2049\" – Dennis Gassner, výprava\n\nKate Winslet\n"}
{"id": "1356089", "url": "https://cs.wikipedia.org/wiki?curid=1356089", "title": "Birnenhonig", "text": "Birnenhonig\n\nBirnenhonig, nazývaný také \"Birnenkraut\", \"Birnendicksaft\", \"Birähung\" nebo \"Birnenkonzentrat\", je neprůhledná, hustá, hnědá až černohnědá, zahuštěná ovocná šťáva z hrušek (občas jsou použita také jablka), rozšířená převážně v centrální části Švýcarska.\nV kantonech Vaud, Freiburg, Neuenburg a Jura jsou vyráběny podobné výrobky jako Vin cuit nebo Raisinée. Komerční verze se nazývá Birnel a je vyráběna společností Unipektin Ingredients AG v obci Eschenz.\n\nBirnenhonig byl známý již ve středověku, ještě před zavedením průmyslové výroby cukru v polovině 18. století a s ním spojené výroby marmelád.\n\nDnes se Birnenhonig používá především jako pomazánka na chléb nebo k oslazení, případně jako přísada do lucernského perníku. Často je ale používán v kombinaci s vařenými bramborami tzv. Gschwellti nebo syrovátkovým sýrem Ziger. Za druhé světové války se Birnenhonig používal s mlékem jako náhražka bílé kávy z důvodu nedostatku pravé kávy. Před rozšířením cukru, byl v některých regionech Birnenhonig používán také ke krmení včel.\n\n"}
{"id": "1356091", "url": "https://cs.wikipedia.org/wiki?curid=1356091", "title": "Los Angeles Film Critics Association Awards 2017", "text": "Los Angeles Film Critics Association Awards 2017\n\n43. ročník předávání cen asociace Los Angeles Film Critics Association se konal dne 3. prosince 2017.\n\n\n\n\n\n\n\n\n\n\n\n\n\n\n\n\n\n"}
{"id": "1356092", "url": "https://cs.wikipedia.org/wiki?curid=1356092", "title": "IPTF14hls", "text": "IPTF14hls\n\niPTF14hls je nezvyklá supernova v souhvězdí Velké Medvědice, jejíž výbuch byl poprvé zaznamenán v roce 1954 a poté několikrát od svého znovuobjevení v roce 2014 až do současnosti. Nachází se v mladé v trpasličí galaxii, zhruba 509 tisíc světelných let od nás, jež je ve fázi, kdy se v ní začínají formovat hvězdy, a předpokládá se, že tamní prostředí je chudé na kovové prvky, specificky železo. Podle odhadů je minimálně 50×, podle jiných zdrojů minimálně 95× hmotnější než Slunce.\n\niPTF14hls byla (novodobě) objevena observatoří Intermediate Palomar Transient Factory v září 2014 (objev zveřejněn na začátku listopadu 2014 CRTS (Catalina Real-time Survey) pod označením CSS141118:092034+504148. V lednu 2015 bylo na základě dostupných informací potvrzena exploze této supernovy a předpokládalo se, že během 100 následujících dnů se intenzita supernovy sníží (jako u supernov typu II-P). Místo toho ale proces exploze pokračoval a intenzita jasu se měnila minimálně pětkrát po více než 600 dnů a to až o 50 % předchozí hodnoty. Po kontrole v archivech byla nalezena událost výbuchu supernovy z roku 1954 na témž místě, v němž se iPTF14hls nachází.\n\n"}
{"id": "1356093", "url": "https://cs.wikipedia.org/wiki?curid=1356093", "title": "746 (číslo)", "text": "746 (číslo)\n\nSedm set čtyřicet šest je přirozené číslo. Římskými číslicemi se zapisuje DCCXLVI a řeckými číslicemi ψμς. Následuje po čísle sedm set čtyřicet pět a předchází číslu sedm set čtyřicet sedm.\n\n746 je:\n\n"}
{"id": "1356094", "url": "https://cs.wikipedia.org/wiki?curid=1356094", "title": "Karolína Stolbersko-Gedernská (1732–1796)", "text": "Karolína Stolbersko-Gedernská (1732–1796)\n\nKarolína Stolbersko-Gedernská (27. června – 28. května 1796) byla stolbersko-gedernskou princeznou a sňatkem princeznou z Hohenlohe-Langenburgu.\n\nNarodila se jako dcera Fridricha Karla Stolbersko-Gedernského a jeho manželky Luisy Henriety Nasavsko-Saarbrückenské.\n\n13. dubna 1761 se provdala za svého bratrance Kristiána Albrechta z Hohenlohe-Langenburgu (její matka byla starší sestrou jeho matky). Měli spolu několik dětíː\n\n"}
{"id": "1356095", "url": "https://cs.wikipedia.org/wiki?curid=1356095", "title": "747 (číslo)", "text": "747 (číslo)\n\nSedm set čtyřicet sedm je přirozené číslo. Římskými číslicemi se zapisuje DCCXLVII a řeckými číslicemi ψμζ. Následuje po čísle sedm set čtyřicet šest a předchází číslu sedm set čtyřicet osm.\n\n747 je:\n\n"}
{"id": "1356096", "url": "https://cs.wikipedia.org/wiki?curid=1356096", "title": "748 (číslo)", "text": "748 (číslo)\n\nSedm set čtyřicet osm je přirozené číslo. Římskými číslicemi se zapisuje DCCXLVIII a řeckými číslicemi ψμη. Následuje po čísle sedm set čtyřicet sedm a předchází číslu sedm set čtyřicet devět.\n\n748 je:\n\n"}
{"id": "1356097", "url": "https://cs.wikipedia.org/wiki?curid=1356097", "title": "Cena národní společnosti filmových kritiků 2017", "text": "Cena národní společnosti filmových kritiků 2017\n\n52. ročník předávání cen Národní společnosti filmových kritiků se konal dne 6. ledna 2018.\n\n\n\n\n\n\n\n\n\n\n"}
{"id": "1356098", "url": "https://cs.wikipedia.org/wiki?curid=1356098", "title": "749 (číslo)", "text": "749 (číslo)\n\nSedm set čtyřicet devět je přirozené číslo. Římskými číslicemi se zapisuje DCCXLIX nebo IDCCL a řeckými číslicemi ψμθ. Následuje po čísle sedm set čtyřicet osm a předchází číslu sedm set padesát.\n\n749 je:\n\n"}
{"id": "1356100", "url": "https://cs.wikipedia.org/wiki?curid=1356100", "title": "North Carolina Film Critics Association Award 2017", "text": "North Carolina Film Critics Association Award 2017\n\n6. ročník předávání cen asociace North Carolina Film Critics Association se konal dne 2. ledna 2018. Nominace byly oznámeny dne 26. prosince 2017.\n\n\"Uteč\"\n\nJordan Peele – \"Uteč\"\n\nScott Neustadter a Michael H. Weber – \"\" (remíza)\n\nAaron Sorkin – \"Velká hra\" (remíza)\n\nJordan Peele – \"Uteč\"\n\nGary Oldman – \"Nejtemnější hodina\"\n\nSally Hawkins \"–\" \"Tvář vody\"\n\nWillem Dafoe – \"The Florida Project\"\n\nLaurie Metcalf – \"Lady Bird\"\n\n\nKedi\n\nOkja\n\n\"Coco\"\n\nRoger Deakins – \"Blade Runner 2049\" \n\n\"Válka o planetu opic\"\n\n\"Tvář vody\"\n\nJonny Greenwood – \"Nit z přízraků\"\n"}
{"id": "1356101", "url": "https://cs.wikipedia.org/wiki?curid=1356101", "title": "Řád rudé hvězdy práce", "text": "Řád rudé hvězdy práce\n\nŘád rudé hvězdy práce byl československý řád zřízený podle vládního nařízení č. 24/1955 Sb. ze dne 4. května 1955 (spolu s Řádem rudého praporu práce vyznamenáními Za pracovní věrnost a Za pracovní obětavost) a propůjčovaný „\"za vynikající zásluhy získané dlouholetou, houževnatou, obětavou a příkladnou prací na rozhodujících úsecích hospodářské, vědecké nebo kulturní výstavby socialismu, prodchnutou věrností k povolání\".“ (Řád rudého praporu práce byl udělován za celoživotní dílo). Věci řádu byly svěřeny předsedovi vlády a ten také vydal stanovy řádu jako vyhlášku předsedy vlády č. 26/1955 Sb. Odznak řádu se nosil za Řádem práce.\n\n\n"}
{"id": "1356106", "url": "https://cs.wikipedia.org/wiki?curid=1356106", "title": "Most Sokolovských hrdinů (Darkov)", "text": "Most Sokolovských hrdinů (Darkov)\n\nMost Sokolovských hrdinů v Karviné-Darkově (místně nazýván \"Darkovský most\") je železobetonový silniční most přes řeku Olši a výrazná dominanta u lázní v Darkově. Most je prohlášen kulturní památkou ČR.\n\nMost překlenující řeku Olši v Darkově spojoval části Darkova rozdělené řekou a byl intenzívně využíván automobilovou dopravou. Darkovský most projektoval vídeňský stavitel Ing. Franz Rabe. Stavba mostu byla zahájena v roce 1922 a dokončena v roce 1925. Během povodní v roce 1997 řeka Olše málem most zaplavila. V letech 2003–2004 byl most rekonstruován. Byla provedena celková sanace železobetonové konstrukce a celé mostové těleso vyzvednuto o dva metry nad původní nivelaci. Při sanaci byly zachovány reliéfy na stěnách. Od roku 2004 slouží pro pěší a cyklisty, z dopravní obsluhy byla vyřazena automobilní doprava.\n\nŽelezobetonový obloukový silniční most s novobarokními prvky je unikátní technické řešení. Na dvou podélných obloucích je zavěšena mostovka. Ke konstrukci bylo použito odlehčeného železobetonového Vierendeelova nosníku v horním oblouku. Most je příčně vyztužen třemi trojicemi vodorovných prutů nad sebou, proložených svislým středním prutem.\n\nVýška mostu je 6,25 metru, dolní mostovka je dlouhá 55,8 metru a most je široký 5,6 metru.\n\nV letech 2011–2015 Česká národní banka vydala deset zlatých mincí v edici \"Mosty České republiky\". V roce 2014 byl obloukový most v Darkově vyražen na pamětní zlatou minci. Vítězný návrh mince provedl student Asamata Baltaev z Vyšší odborné školy v Jablonci nad Nisou.\n"}
{"id": "1356108", "url": "https://cs.wikipedia.org/wiki?curid=1356108", "title": "Jimmy Murrison", "text": "Jimmy Murrison\n\nJimmy Murrison (* 8. listopadu 1964, Aberdeen, Skotsko) je skotský kytarista, člen skupiny Nazareth.\n\nDříve než v roce 1994 přijal pozvání do skupiny Nazareth, aby tam nahradil Billy Rankina a stal se stálým sólovým kytaristou, hrál se skupinou 'Trouble in Doggieland' (ve které mu byl kolegou Lee Agnew, syn Pete Agnewa).\n\nSe skupinou Nazareth nahrál alba \"Boogaloo\" (1998), \"The Very Best of Nazareth\" (2001), \"Homecoming\" (2002), \"Alive & Kicking\" (2003), \"\" (2004), \"Golden Hits Nazareth\" (2004), \"Live in Brazil\" (2007), \"The Newz\" (2008), \"Big Dogz (2011) a \"Rock 'n' Roll Telephone\" (2014).\n\nMurrison je ve skupině nejdéle sloužícím kytaristou, když překonal zakládajícího člena skupiny Manny Charltona, který jako sólový kytarista ve skupině působil v letech 1968-1990.\n"}
{"id": "1356112", "url": "https://cs.wikipedia.org/wiki?curid=1356112", "title": "Let Sabena 548", "text": "Let Sabena 548\n\nLet Sabena 548 byl let stroje Boeing 707 belgické společnosti Sabena z New Yorku do Bruselu, který skončil 15. února 1961 smrtí 73 lidí. Při této nehodě zemřeli členové tehdejšího amerického krasobruslařského týmu cestujícího do Prahy na mistrovství světa. Z piety k zesnulým sportovcům Mezinárodní bruslařská unie šampionát zrušila.\n\nLetadlo muselo přerušit přistání kvůli jinému letadlu blokujícímu ranvej. Kroužilo a stoupalo před dalším pokusem o přistání. Letadlo se zřítilo na farmu u obce Berg (tehdy samostatná, dnes část obce Kampenhout). Po dopadu na zem začalo hořet.\n\nPříčina neštěstí nebyla nikdy zjištěna. Mohla to být technická závada mechanismu stabilizátoru.\n\nZahynulo všech 72 osob na palubě (61 cestujících a 11 členů posádky) a 1 osoba v místě havárie na zemi.\n\nNa mistrovství světa do Prahy letělo 18 krasobruslařů spolu s dalšími 16 členy týmu, rozhodčími a rodinnými příslušníky.\n\n\n\n\n\n\nFarmář Theo de Laet zemřel po zásahu jednou z trosek letadla.\n\n"}
{"id": "1356113", "url": "https://cs.wikipedia.org/wiki?curid=1356113", "title": "Chomutovské Experimenty", "text": "Chomutovské Experimenty\n\nExperiment nebo Experimenty je označení pro tři bytové domy na sídlišti Březenecká v Chomutově navržené architektem Rudolfem Bergerem. Byly postaveny v mezi roky 1970 až 1980 a staly se tak jednou z dominant města. Jsou uspořádány do „větrníku“ – domy jsou vůči sobě otočeny o 120°. Uprostřed je dvoupodlažní objekt přezdívaný Hexagon, v němž jsou obchody. Budovy jsou inspirovány tvorbou švýcarsko-francouzského architekta Le Corbusiera, zejména sídlištěm Unité d'habitation v Marseille. Původně jich mělo být postaveno šest, projekt byl však pro svou finanční i technologickou náročnost zredukován.\n\nJedná se o osmnáctipodlažní domy s délkou 82 metrů a s mnoha na tehdejší dobu netypickými konstrukčními a architektonickými prvky. Hmota budovy je svisle rozdělena na dvě části v poměru přibližně 3/4, každá z těchto částí stojí na dvou řadách monolitických železobetonových pilířů ve tvaru V, budovy jsou tedy podjízdné. Prostor pod nimi slouží jako parkoviště. Mezi těmito dvěma částmi je jádro budovy, ve kterém je schodiště a výtahy. Toto jádro je výrazné svým celoplošným zasklením luxferami. Na jednom z boků budovy je vnější požární schodiště. \n\nNa budově je zkombinována monolitická a prefabrikovaná technologie.\n\nV každé budově je celkem 230 bytů, z nichž 190 je mezonetového typu (176 bytů velikosti 3+1 a 14 bytů 4+1) které prochází celou šířkou budovy. Uživatel má tedy k dispozici dvě světové strany. Na každé straně bytu je lodžie. Garsoniér je zde 40.\n\n"}
{"id": "1356114", "url": "https://cs.wikipedia.org/wiki?curid=1356114", "title": "Australian Open 2018 – kvalifikace ženské dvouhry", "text": "Australian Open 2018 – kvalifikace ženské dvouhry\n\nKvalifikace ženské dvouhry na Australian Open 2018 probíhala před zahájením hlavní soutěže mezi 10. až 14. lednem 2018. Účastnilo se jí devadesát šest hráček, z nichž v rámci tříkolové soutěže postoupilo čtrnáct do navazujícího ženského singlu. Dvanáct tenistek řádně a Bulharka Viktorija Tomovová s Američankou Bernardou Perovou jako tzv. šťastné poražené po odstoupení Chorvatky Any Konjuhové pro zranění lokte a Rusky Margarity Gasparjanové v týdnu před zahájením dvouhry.\n"}
{"id": "1356116", "url": "https://cs.wikipedia.org/wiki?curid=1356116", "title": "Azrou", "text": "Azrou\n\nAzrou (arabsky: ; (berbersky: , Aẓro) je marocké město vzdálené 89 kilometrů jižně od Fásu. Leží v provincii Ifrane v regionu Fès-Meknès. Žije zde obyvatel.\n\n\"Azrou\" lze v z berberského jazyka tamazight přeložit jako „velká skála“, což odkazuje na skalnatý hřeben při západním okraji města.\n\nAzrou stojí na strategické křižovatce Středního a Vysokého Atlasu mezi městy Meknes, Fás, Ifrane a Midelt. Ze severu je Azrou spojováno silnicí číslo N13 s Meknesem a s Timaldhite z jihu. Městem vede též státní silnice N8.\n\nAzrou leží v nadmořské výšce 1250 m n. m a je obklopeno horami, které pokrývají dubové a cedrové lesy.\n\nNa severu města se nachází Gouraudův cedrový les, v němž žije subpopulace Magota bezocasého (též zván makakem berberským). Krom toho žijí v okolních cedrových lesích i ve světě jedinečné druhy motýlů. Okolí města je atraktivní jak pro turisty z okolních měst i ze zahraničí, tak i pro obyvatele Azrou.\n\nOblast kolem Azrou je také známa vývozem třešní, jablek a ryb chovaných v rybích farmách.\n\nAzrou je nejvíce známé jako první město se střední školou v berberské oblasti (nyní škola Tarika Ibn Ziada. Byla vystavěna francouzskými koloniálními autoritami s cílem vyučit Maročany správě v kolonii. Jednalo se o jeden z prostředků k zavedení Berberského Dahiru, díky kterému marocký král mohl určovat zákonodárství plně dle své vůle, aniž by se uchýlil k jiným jurisdikcím.\nAzrou je nejvíce známé jako první město se střední školou v berberské oblasti (nyní škola Tarika Ibn Ziada. Byla vystavěna francouzskými koloniálními autoritami s cílem vyučit Maročany správě v kolonii. Jednalo se o jeden z prostředků k zavedení Berberského Dahiru, díky kterému marocký král mohl určovat zákonodárství plně dle své vůle, aniž by se uchýlil k jiným jurisdikcím.\n\nOd získání nezávislosti na Francii v roce 1956 bylo město marockými úřady dlouhodobě zanedbávané na úkor blízkého města Ifrane.\n\nDnes je město oblíbeným turistickým cílem a stojí zde několik hotelů.\n\n\n \n"}
{"id": "1356118", "url": "https://cs.wikipedia.org/wiki?curid=1356118", "title": "Australian Open 2018 – kvalifikace mužské dvouhry", "text": "Australian Open 2018 – kvalifikace mužské dvouhry\n\nKvalifikace mužské dvouhry na Australian Open 2018 probíhala před zahájením hlavní soutěže mezi 10. až 14. lednem 2018. Účastní se jí sto dvacet osm hráčů, z nichž v rámci tříkolové soutěže postoupilo osmnáct do navazujícího mužského singlu. Šestnáct řádně a Kanaďan Peter Polansky s Italem Matteem Berrettinim jako tzv. šťastní poražení po odstoupení Krajinoviće s Luem v týdnu před začátkem dvouhry.\n"}
{"id": "1356121", "url": "https://cs.wikipedia.org/wiki?curid=1356121", "title": "North Texas Film Critics Association Awards 2017", "text": "North Texas Film Critics Association Awards 2017\n\n14. ročník předávání cen asociace North Texas Film Critics Association se konal dne 18. prosince 2017. Nominace byly oznámeny dne 6. prosince 2017.\n\n\nGuillermo del Toro – \"Tvář vody\"\n\nGary Oldman – \"Nejtemnější hodina\"\n\nFrances McDormand \"–\" \"Tři billboardy kousek za Ebbingem\"\n\nSam Rockwell – \"Tři billboardy kousek za Ebbingem\"\n\nLaurie Metcalf – \"Lady Bird\"\n\nJane\n\nRaw\n\n\"Coco\"\n\nRoger Deakins – \"Blade Runner 2049\" \n\nBrooklynn Prince – \"The Florida Project\"\n"}
{"id": "1356123", "url": "https://cs.wikipedia.org/wiki?curid=1356123", "title": "Oklahoma Film Critics Circle Awards 2017", "text": "Oklahoma Film Critics Circle Awards 2017\n\n13. ročník předávání cen Oklahoma Film Critics Circle Award se konal dne 2. ledna 2018.\n\n\n\n\n\n\n\n\n\n\n\n\n\n\n\n"}
{"id": "1356127", "url": "https://cs.wikipedia.org/wiki?curid=1356127", "title": "Online Film Critics Society Awards 2017", "text": "Online Film Critics Society Awards 2017\n\n21. ročník předávání cen Online Film Critics Society Awards se konal dne 28. prosince 2017. Nominace byly oznámeny dne 17. prosince 2017.\n\n\"Uteč\"\n\nChristopher Nolan – \"Dunkerk\"\n\nJames Ivory – \"Dej mi své jméno\"\n\nJordan Peele – \"Uteč\"\n\nGary Oldman – \"Nejtemnější hodina\"\n\nSally Hawkins \"–\" \"Tvář vody\"\n\nSam Rockwell – \"Tři billboardy kousek za Ebbingem\"\n\nLaurie Metcalf – \"Lady Bird\"\n\nVisages, villages\n\n\"120 BPM\"\n\n\"Coco\"\n\nRoger Deakins – \"Blade Runner 2049\" \n\n\nLee Smith – \"Dunkerk\"\n\n\"Tři billboardy kousek za Ebbingem\"\n\nTimothée Chalamet – \"Dej mi své jméno\"\n"}
{"id": "1356130", "url": "https://cs.wikipedia.org/wiki?curid=1356130", "title": "Seznam dílů seriálu Containment", "text": "Seznam dílů seriálu Containment\n\nToto je seznam dílů seriálu \"Containment\". Americký dramatický televizní seriál \"Containment\" byl vysílán od 19. dubna 2016 do 19. července 2016 na stanici The CW.\n\n<onlyinclude></onlyinclude>\n\n"}
{"id": "1356131", "url": "https://cs.wikipedia.org/wiki?curid=1356131", "title": "Tanorexie", "text": "Tanorexie\n\nTanorexie je psychická porucha spočívající v chorobné závislosti na tom, aby si člověk udržel vzhled opálené kůže. Vede k nezřízenému opalování nebo k častým návštěvám solárií. Postihuje zejména dívky nebo mladé ženy. \nPříznaky tanorexie trpí podle amerického průzkumu asi 12% uživatelů solárií z řad studentů. \n"}
{"id": "1356153", "url": "https://cs.wikipedia.org/wiki?curid=1356153", "title": "Alžběta Tereza Lotrinská", "text": "Alžběta Tereza Lotrinská\n\nAlžběta Tereza Lotrinská (15. října 1711 – 3. července 1741) byla lotrinskou princeznou a sňatkem s Karlem Emanuelem III. sardinskou královnou.\n\nAlžběta Tereza se narodila na zámku Lunéville jako dcera Leopolda Josefa Lotrinského a jeho manželky Alžběty Charlotty Orleánské. Její matka byla neteří Ludvíka XIV. a její otec synem polské královny Eleonory Marie Josefy Habsburské. Její starší bratr František Štěpán se stal císařem Svaté říše římské. Ve Francii měla jako zahraniční princezna titul \"Výsost\". Na královu korunovaci v říjnu 1722 přijela Alžběta Tereza s matkou a sestrou Annou Šarlotou k francouzskému dvoru. Alžbětina babička shledala, že jsou její vnučky velmi okouzlující a atraktivní, Anna Šarlota však byla považována za krásnější.\n\nV roce 1725 bylo králi Ludvíkovi XV. patnáct let a byl svobodný. Zasnoubil se s Marianou Viktorií Španělskou, ale ta byla poslána zpět do Španělska, protože byla ještě příliš mladá na plození potomků. A tak Alžbětina matka Alžběta Charlotta začala vyjednávat o králově sňatku se svou dcerou. To však bylo proti plánům králova prvního ministra Bourbona, který jednal o králově sňatku s polskou princeznou Marií Leszczyńskou.\n\nAlžbětin otec v roce 1729 zemřel uprostřed vyjednávání o jejím sňatku s Ludvíkem I. Orleánským, jejím ovdovělým bratrancem.\n\nV roce 1736 se Alžbětin bratr František oženil s arcivévodkyní Marií Terezií, dcerou a následnicí trůnu císaře Karla VI. Spojení lotrinské dynastie s habsburskou dávalo Alžbětě větší možnosti k uzavření sňatku. V roce 1736 o její ruku požádal dvojnásobný vdovec Karel Emanuel III., král Sardinie.\n\nSvatba v zastoupení se konala 5. března 1737 v Lunéville. Ženicha zastupoval jeho švagr kníže z Carignanu. Den po svatbě v zastoupení Alžběta odjela do Lyonu, kam dorazila 14. března.\n\nSňatek s králem se odehrál 1. dubna 1737. Manželé byli bratranec a sestřenice, protože jeho matka Anna Marie Orleánská byla nevlastní sestrou její matky. 21. dubna pár dorazil do Turína.\n\nAlžběta Tereza zemřela 3. července 1741, několik dní po porodu syna. Pohřbena byla v turínské katedrále. V roce 1786 bylo její tělo na příkaz jejího nevlastního syna Viktora Amadea III. přeneseno do baziliky Superga.\n\nAlžběta Tereza měla s Karlem Emanuelem tři dětiː\n\n\n"}
{"id": "1356156", "url": "https://cs.wikipedia.org/wiki?curid=1356156", "title": "Spoluspalování", "text": "Spoluspalování\n\nSpoluspalování (anglicky \"\") je současné spalování dvou či více různých typů materiálů. Výhodou spoluspalování je, že existující zařízení může být použito pro pálení nového paliva, které je například levnější či více ohleduplné k životnímu prostředí. Příkladem toho je spoluspalování biomasy v existujících uhelných topeništích místo výstavby nových topenišť pouze na biomasu. Dalším příkladem je spoluspalování frakcí primárního paliva biomasy s odpadovými palivy v zařízeních v biomasových zdrojích tepla vedoucí k šetrnému zničení odpadových frakcí a k cenově efektivní výrobě elektřiny a tepla. Spoluspalování může být také používáno ke zlepšení spalování paliv s nižší energetickou hodnotou, například skládkový plyn obsahuje velké množství oxidu uhličitého, který je nespalitelný. Pokud je skládkový plyn pálen bez odstranění oxidu uhličitého, zařízení nemusí fungovat správně a emise škodlivých látek mohou vzrůst. Jeho spoluspalování se zemním plynem zvyšuje tepelný obsah paliva a zlepšuje spalování a výkon zařízení. Pokud by elektřina či teplo vyrobené s pomocí biomasy či skládkového plynu byly jinak vyrobeny z neobnovitelných paliv, přínos je v podstatě stejný pro spoluspalování jako pro samotné tepelné užití biomasy. Navíc ale může být spoluspalování využito pro snížení emisí některých škodlivých látek. V České republice byla podpora spoluspalování ukončena na základě novely energetického zákona a novely zákona o podporovaných zdrojích energie (s výjimkou vysoce účinných zařízení) k 31. 12. 2015. Od 1. 1. 2016 je možné spoluspalování pouze s účinností vyšší než 70 %. \n\nSpoluspalování je spalování dvou či více různých paliv ve stejném spalovacím systému. Paliva mohou být tuhá, kapalná či plynná a jejich zdroj může být fosilní či obnovitelný. Tudíž používání těžkých topných olejů na občasnou výpomoc v uhelných elektrárnách může být teoreticky považováno za spoluspalování. Nicméně pojem spoluspalování je používán v současné technické terminologii k označení trvale nastaveného kombinovaného spalování dvou či více paliv.\n\nZájem o spoluspalování a používání tohoto termínu začalo v 80. letech 20. století v USA a Evropě a odkazovalo specificky k používání odpadových tuhých zbytků (papíru, plastu, rozpouštědel, asfaltu atd.) či biomasy v uhelných elektrárnách, které byly původně navrženy pouze pro spalování uhlí. Tento zájem o spoluspalování vzrostl zejména kvůli sociálnímu znepokojení kvůli globálnímu oteplování a emisím skleníkových plynů. Následkem tohoto znepokojení vznikly nové energetické politiky a prostředí cílící na redukci emisí. Spoluspalování je považováno za skvělou příležitost pro nahrazení uhlí (tuhého fosilního paliva) používaného k výrobě elektřiny obnovitelnými zdroji (biomasou) s nižšími náklady a přímým snížením emisí skleníkových plynů. Během posledních několika desetiletí poskytl výzkum velmi různorodá řešení pro spoluspalování biomasy v uhelných elektrárnách s omezeným dopadem na efektivitu, fungování i životnost zařízení. V současném kontextu může znít definice spoluspalování takto: použití dvou či více paliv, primárním je fosilní a sekundárním je jiný zdroj (obnovitelný či zbytkový) v kotli původně určeném na fosilní paliva, použitím původního spalovacího systému či dodatkových zařízení.\n\nPoužití biomasy ve spoluspalování přináší dodatečné environmentální, socio-ekonomické a strategické výhody oproti použití biomasy ve speciálních zařízeních na biomasu. V případě odpadových zbytků neexistují žádné další benefity, naopak spalování odpadu může změnit emisní regulace směrekm k přísnějším. Kromě této nevýhody platné pro odpady, spoluspalování biomasy či odpadu má následující výhody:\n\n\nSpoluspalování biomasy je nízko-nákladová varianta pro efektivní a čistou přeměnu biomasy na elektřinu přidáním biomasy jako částečně náhradního paliva do výkonných kotlů na uhlí. Testovány byly všechny typy bojlerů/kotlů běžně užívaných elektrickými zařízeními a byly zjištěny malé či žádné ztráty v celkové výkonnosti bojleru/kotle po jeho upravení pro jiné palivové mixy. To značí, že efektivita pálení biomasy pro přeměnu na elektřinu by se při spalování s uhlím pohybovala okolo 33 - 37%. Testy také potvrdily, že energie z biomasy může poskytnout až 15 % celkového energetického příkonu pouze s úpravami spalování a se systémem dávkování biomasy.\n\nV mnohých případech je množství biomasy, která je k dispozici v přiměřených nákladech v jakékoliv určité lokalitě, příliš malé, aby byl ekonomicky realizovatelný chod elektrárny založený pouze na takovém palivu. Ekonomika využívající takovýchto místně dostupných paliv se může značně zlepšit, pokud lze ve stávající elektrárně spalovat zároveň i komerční palivo. Existují však výrazná omezení pro paliva, která se mohou společně spalovat a to jak technická, tak i s ohledem na životní prostředí. Společné spalování biomasy se úspěšně uplatňuje u mnohých finských elektráren s fluidními kotli, kde je hlavním palivem rašelina, uhlí nebo dřevěný odpad z průmyslu buničiny a papíru. Využití rašeliny také podporuje využití dřeva a umožňuje i využití dražších paliv. Vlivem svých charakteristik se rašelina využívá při spoluspalování se dřevem. Technicky by bylo těžší využít ve stávajících zařízeních pouze dřevné palivo vlivem problémů s korozí a s tvorbou nánosů. Schopnost spalovat rašelinu také pojišťují nepřetržité dodávky paliva do oblastí, kde je dostupnost palivového dřeva z hlediska potřeby paliva nedostačující. Jiný přístup se musí zaujmout, když se nemůže z technických důvodů spalovat místní palivo společně s hlavním komerčním palivem. V tomto případě se dotyčné spalovací zařízení postaví pro místní palivo ve spojení s větší elektrárnou. V Dánsku se postavilo několik samostatných spalovacích zařízení pro spalování slámy ve spojení s velkými spalovacími závody na uhlí nebo plyn. Zplyňování biomasy a odpadních paliv se provádělo ve Finsku a v elektrárně v Rakousku.\n\nMezi výhody spoluspalování biomasy patří redukce emisí oxidu uhličitého, skleníkového plynu, který přispívá k efektu globálního oteplování. Biomasa obsahuje navíc mnohem méně síry než uhlí. Spoluspalování tedy omezí emise sirných plynů jako například oxidu siřičitého, který způsobuje kyselé deště.Výsledky prvních testů spoluspalování dřevěné biomasy ukázaly až 30 % redukční potenciál pro oxidy dusíku, který může způsobovat smog a znečištění ozonem. \n\nSpoluspalování biomasy s uhlím ale představuje i řadu nevýhod. Například se tím ničí možnost využít zbytky po spalování jako hnojivo. Některé státy, jako například Polsko, spoluspalováním částečně obchází zapojení více obnovitelných zdrojů energie, což je povinností členských států Evropské unie. Hlavním důvodem jsou finance - pálení biomasy v existujících zařízeních vyžaduje nesrovnatelně nižší investici než stavba nových zařízeních určených pouze pro biomasu. Pálení biomasy probíhá ale často v zastaralých elektrárnách a je proto jedním z velmi málo efektivních způsobů užití biomasy. Navíc způsobuje často nevyvážený energetický mix států.\n\n"}
{"id": "1356157", "url": "https://cs.wikipedia.org/wiki?curid=1356157", "title": "Nataša Novotná", "text": "Nataša Novotná\n\nNataša Novotná (* 29. října 1977, Opava) je česká tanečnice, choreografka, lektorka, spoluzakladatelka souboru 420PEOPLE a zakladatelka Kyliánova nadačního fondu v Praze.\n\nDětství prožila na Moravě v obci Dobroslavice. Absolvovala Janáčkovu konzervatoř v Ostravě. \n\nV roce 1997 byla angažována v nizozemském souboru Nederlands Dans Teater 2 (NDT2) vedeném Jiřím Kyliánem. V letech 2000–2002 tančila ve švédském Göteborgs Operan Ballet a od roku 2002 byla členkou hlavního souboru Nederlands Dans Teater (NDT1). \n\nSpolupracovala s předními světovými choreografy, např. J. Kyliánem, O. Naharinem, W. Forsythem, M. Ekem, Crystal Pite, Meryl Tancard a dalšími.\n\nOd roku 2007 pracuje nezávisle, věnuje se současnému tanci, spolupracovala jako tanečnice s předními světovými scénami a choreografy, např. Tero Saarinen Company ve Finsku, Copenhagen International Ballet, Korzo Theater, Station Zuid a C-scope v Nizozemsku, dále např. se sólistou italské La Scaly Robertem Bollem nebo s londýnským Sadler's Wells v představení se Sylvie Guillem. \n\nSpolu s bývalým kolegou z NDT Václavem Kunešem a manažerem Ondřejem Kotrčem založila v roce 2007 soubor současného tance 420PEOPLE, jehož byla do roku 2016 výkonnou ředitelkou. Název souboru evokuje český původ – \"420\" je telefonní předčíslí pro Českou republiku. \n\nSoubor vystupuje pravidelně i v zahraničí (např. Francie, Španělsko, Německo, Mexiko, Holandsko, Finsko, Norsko, Japonsko, Velká Británie, aj.) a také na českých scénách (mj. Národní divadlo, Národní divadlo moravskoslezské).\n\nSoubor organizuje účast významných zahraničních umělců na akcích v České republice – zúčastnili se např. Ohad Naharin, Abou Lagraa, Jo Stromgren, Ann Van den Broek, Sidi Larbi Cherkaoui a další.\n\nPo dekádě působení za soubor 420PEOPLE, založila v roce 2017 \"Kyliánův nadační fond v Praze\". \n\nAngažuje se v iniciativách na podporu českého současného tance a je členkou správní rady profesní organizace Vize tance.\n\nJako pedagožka vyučuje na tanečních konzervatořích, AMU v Praze a v souborech v České republice a v zahraničí. Je lektorkou tanečního Studia Nové scény, které nabízí lekce současného i klasického tance, od roku 2017 vyučuje pohybový jazyk Gaga, vyvinutý světoznámým choreografem Ohadem Naharinem. \n\n\n\n\n"}
{"id": "1356159", "url": "https://cs.wikipedia.org/wiki?curid=1356159", "title": "Seznam dílů seriálu Poslové", "text": "Seznam dílů seriálu Poslové\n\nToto je seznam dílů seriálu \"Poslové\". Americký dramatický televizní seriál \"Poslové\" byl vysílán od 17. dubna 2015 do 24. července 2015 na stanici The CW.\n\n<onlyinclude></onlyinclude>\n\n"}
{"id": "1356163", "url": "https://cs.wikipedia.org/wiki?curid=1356163", "title": "Klíč (opera)", "text": "Klíč (opera)\n\nKlíč je jednoaktová opera českého skladatele Jiřího Berkovce na vlastní libreto; je to krátká komediální scéna s doylovskými postavami Sherlocka Holmese a doktora Watsona. Vznikla z podnětu dirigenta a dramaturga brněnské Komorní opery Václava Noska. Premiéru měla 25. března 1997, kdy ji v prostorách Bezbariérového divadla Barka Brno uvedla Komorní opera JAMU. Otevírala večerní program, jehož součástí byly rovněž jednoaktové opery \"Tys mě tak rozčílil\" Jana Franka Fischera, \"Odysseův návrat\" Josefa Berga a \"Livietta a Tracollo\" Giovanniho Battisty Pergolesiho.\n"}
{"id": "1356173", "url": "https://cs.wikipedia.org/wiki?curid=1356173", "title": "Iselin Solheim", "text": "Iselin Solheim\n\nIselin Solheim také jen Iselin (* 20. června 1990 Naustdal, Norsko) je norská zpěvačka a skladatelka. Nejvíce se proslavila svým působením ve dvou skladbách Alana Walkera; „\"Faded\"“ a „\"Sing Me to Sleep\"“. Ve spolupráci se skladatelem Jesperem Borgenem napsala také některé vlastní skladby.\n"}
{"id": "1356186", "url": "https://cs.wikipedia.org/wiki?curid=1356186", "title": "751 (číslo)", "text": "751 (číslo)\n\nSedm set padesát jedna je přirozené číslo. Římskými číslicemi se zapisuje DCCLI a řeckými číslicemi ψνα. Následuje po čísle sedm set padesát a předchází číslu sedm set padesát dva.\n\n751 je:\n\n"}
{"id": "1356191", "url": "https://cs.wikipedia.org/wiki?curid=1356191", "title": "752 (číslo)", "text": "752 (číslo)\n\nSedm set padesát dva je přirozené číslo. Římskými číslicemi se zapisuje DCCLII a řeckými číslicemi ψνβ. Následuje po čísle sedm set padesát jedna a předchází číslu sedm set padesát tři.\n\n752 je:\n\n"}
{"id": "1356192", "url": "https://cs.wikipedia.org/wiki?curid=1356192", "title": "Vila Evžena Linharta", "text": "Vila Evžena Linharta\n\nVila Evžena Linharta je vila na pražské Hanspaulce, kterou postavil architekt Evžen Linhart pro svou rodinu v létech 1927-29. Jedná se o významné dílo českého funkcionalismu, o kterém píše i v zahraniční literatura. Stavba vychází z emocionální koncepce a opírá se o Corbusierův příklad. Velký význam pro objekt mají jeho technické a výtvarné detaily. Vila stojí v Dejvicích na adrese Na viničních horách č.p. 774/46. Areál domu je kulturní památkou s evidenčním číslem 11247/1-2241. Areál rodinného domu čp. 774 tvoří jednak samotná vila, ale i zahrada a oplocení. Dům je postaven na půdorysu písmene L se skládá z jednoduchých geometrických objemů, s řadou jemně formovaných detailů.. \n\nDům byl postaven v letech 1927–1929, stavitelem byl Karel Mužík. Stavební povolení bylo vydáno 23. září 1927, povolení k obývání objektu a popisné číslo byly vydány v roce 1929. Během výstavby došlo v roce 1928 došlo k prasknutí překladu nade dveřmi a stavba byla pozastavena. Stavitel musel přezkoumat statický výpočet a provést zatěžkávací zkoušky konstrukce a předložit výsledky, poté byla staba znovu obnovena a v roce 1929 dokončena. Proti původním plánům došlo k několika změnám - byly přemístěny kuchyně a umývárny v suterénu, koupelny byly odděleny od skladiště a na místě původního sklepa byla zřízena prádelna. Světlá výška místností v suterénu byla upravena na 3 metry. Garážá vrata byla nakonec provedena jako skládací, proti původně navržené stahovací žaluzii. V přízemí byl v podlahách použit 3 cm heraklit místo původně plánovaného 11 cm násypu škváry - tím se výrazně snížilo zatížení stropu a vyřešil se tak největší problém nosnosti železobetonové monolitické konstrukce.\n\nVila je po celou dobu ve vlastnictví rodu Evžena Linharta, takže u ní nedošlo k žádným necitlivýcm zásahům. V roce 2018 byla vlastníkem domu paní Jindra Prchalová–Linhartová, vnučka architekta Evžena Linharta a dcera Ing. Evžena Linharta.\n\nV roce 1958 byla v suterénu zřízena prodejna a sklad drogerie prodejny ve Vodičkově ulici. Z tohoto důvodu došlo ke zřízení šachty na spouštění zboží z bývalého větracího otvoru v parapetu výkladce. V roce 1985 vyměnili majitelé kotel, který byl původně na pevná paliva, na plynový - odkouření bylo provedeno stávajícím komínem.  V červnu roku 1996 byly vyměněny „výplňové prvky“ - podmínkou bylo vytvoření kopií původních. Nová okna a dveře mají členění ve stejném poměru a rozměrově a barevně se jedná o repliky původních výplní. \n\nV roce 1997 byla provedena rozsáhlá oprava domu, byly především odstraněny technické nedostatky pláště fasády. Byla provedena sanace obvodového zdiva, jeho zpevnění a budova byla zateplena při zachování původního charakteru architektonického vzhledu rodinné vily. Postupy i materiály byly pravidelně konzultovány s s pracovníky Ústavu památkové péče v Praze. Došlo ke kompletní vyměněně krycí vrstvy ploché střechy, terasy a bylo opraveno oplocení. Asfaltová lepenka v části střechy nad kuchyní nahrazena oplechováním po celé ploše a došlo k výměně rákosových podkladů. Rekonstrukce byla dokončena 30. listopadu 1997, na rekonstrukci byl poskytnut příspěvek Magistrátu hlavního města Prahy v celkové výši 453.729,- Kč. Na jaře a v létě roku 2008 byla provedena zatím poslední stavební úprava objektu - přistavěna byla vjezdová vrata a přístřešek pro auto majitelky.\n\nLinhartův rodinný dům byl 9. dubna 1996 zaregistrován jako nemovitá kulturní památka pod rejstříkovým číslem 11247.\n\nVila stojí na monolitické nosné konstrukci, kterou tvoří 19 železobetonových pilířů probíhajících celou výškou budovy. Tento železobetonový skelet je vyplňen zdivem z izostonových tvárnic síly 25 cm bez nosné funkce. Specifickým použitím železobetonového skeletu Linhart zpochybnil klasickou představu o tíži architektonické hmoty.\n"}
{"id": "1356237", "url": "https://cs.wikipedia.org/wiki?curid=1356237", "title": "Marcus Strickland", "text": "Marcus Strickland\n\nMarcus Strickland (* 24. února 1979 Gainesville) je americký jazzový saxofonista. Je dvojčetem jazzového bubeníka Enocha Jamala Stricklanda. Svou profesionální kariéru zahájil roku 1997. Po dobu pěti let hrál v kapele bubeníka Roye Haynese. Své první sólové album nazvané \"At Last\" vydal roku 2001. Následovala řada dalších alb. Roku 2015 podepsal smlouvu s vydavatelstvím Blue Note Records. V roce 2016 vydal desku \"Nihil Novi\", kterou produkovala Meshell Ndegeocello. Během své kariéry spolupracoval s mnoha dalšími hudebníky, mezi něž patří například Mike Moreno, Lonnie Plaxico a Dave Douglas.\n"}
{"id": "1356241", "url": "https://cs.wikipedia.org/wiki?curid=1356241", "title": "Balistický koeficient", "text": "Balistický koeficient\n\nBalistický koeficient je údaj vyjadřující schopnost střely překonávat odpor vzduchu. Používá se při balistických výpočtech. Označuje se BC.\n\nSchopnost střely překonávat odpor vzduchu závisí na více veličinách. Patří k nim především následujídí vlastnoti střely:\n\nNavíc tuto schopnost ovlivňují aktuální vlastnosti prostředí (obvykle vzduchu) ve kterém se střela pohybuje. \nVýznamýni faktory jsou aktuální hodnoty vzduchu jako je:\nPoužitím balistického koeficientu zahrnujeme do balistického výpočtu informace o konkrétní střele. Tedy do výpočtu už je tím zahrnuta ráže, tvar a hmotnost střely. \n\nPro balistický koeficient je důležitá informace jak byl určen, protože zahrnuje i konkrétní vlastnosti prostředí, kterým je obvykle vzduch. Odpor prostředí se výrazně mění s konkrétní rychlostí střely. Vztah odporu a aktuální rychlosti je možné vyjádřit funkcí. Pro výpočty je důležitá informace jaká funkce popisující tento vztah byla použita. \n\nS uvedenými informacemi a korekcí na aktuální podmínky - tedy skutečný tlak a teplota vzduchu a gravitační zrychlení v daném místě umožní pro ruční zbraně dostatečně přesný výpočet balistické křivky. \nPři výpočtech pro zbraně s velkými dostřely se zahrnují i další vlivy. Jde například o Coriolisovu sílu, derivaci střely a další. \nHodnoty balistického koeficientu udávané pro stejný projektil se mohou lišit. Je to důsledkem toho, že hodnota záleží na vlastnostech (například hustotě) vzduchu a také na tom, při jakých rychlostech byl balistický koeficient stanovován.\nVe skutečnosti se balistický koeficient mění během letu projektilu. Udávaná hodnota je průměr pro jednotlivé režimy rychlosti. Pro přesné použití koeficientu je důležité nejen jeho hodnota, ale i podmínky ve kterých a metodika jak byl balistický koeficient stanovován. \n\n"}
{"id": "1356246", "url": "https://cs.wikipedia.org/wiki?curid=1356246", "title": "753 (číslo)", "text": "753 (číslo)\n\nSedm set padesát tři je přirozené číslo. Římskými číslicemi se zapisuje DCCLIII a řeckými číslicemi ψνγ. Následuje po čísle sedm set padesát dva a předchází číslu sedm set padesát čtyři.\n\n753 je:\n\n"}
{"id": "1356266", "url": "https://cs.wikipedia.org/wiki?curid=1356266", "title": "Šolcův statek", "text": "Šolcův statek\n\nŠolcův statek je zachovalá venkovská usedlost z roku 1811, která se nachází v Sobotce v Šolcově ulici čp. 133. Představuje typickou roubenku tzv. českorajského typu, která je charakteristická pavlačí, táhnoucí se po celé délce horního patra domu. Od roku 1974 do současnosti slouží areál statku jako galerie výtvarného umění.\n\nV historických pramenech je o Šolcově statku první zmínka z 6. srpna 1810, kdy stavení shořelo po zásahu bleskem. Jeho hospodář, Josef Šolc, na místě zničeného objektu vystavěl nový dům. Podle nápisu na jeho záklopě byl dokončen 5. září 1811. V roce 1838 se na statku narodil a v roce 1871 zde zemřel básník Václav Šolc (1838 – 1871). Ačkoli skonal ve věku nedožitých 33 let a za svůj krátký život stačil vydat jedinou básnickou sbírku (Prvosenky, prvně vyšlo r. 1868), přesto se významně zapsal do dějin české literatury. Jeho tvorba tvoří předěl mezi generacemi Májovců a Ruchovců. Koncem 19. století se Šolcovi zadlužili, statek museli prodat a vystěhovat se z něj. Hospodářství pak vystřídalo několik majitelů, než je ve 30. letech 20. století zakoupil sobotecký obchodník Karel Samšiňák (1892 – 1971). \n\nV majetku rodiny Samšiňáků statek ožil řadou činností. Tchán majitele, Jan Havlík, proměnil pozemek před domem v úpravnou zahradu, plnou růží. Přízemní sednice sloužila jako skautská klubovna. Mladší syn majitele, Josef Samšiňák (1924 – 1989), v patře provozoval fotoateliér. V 50. letech 20. století byl dům vyvlastněn státem. V roce 1958 byl zapsán na seznam nemovitých kulturních památek a přikročilo se k jeho celkové rekonstrukci. Ta se však prováděla nekvalitně a nevedla k naplnění původního záměru, vytvořit na statku výstavní prostory, přístupné veřejnosti. Po dokončení oprav v roce 1963 zůstal v domě jediný obytný prostor, a to garsoniéra v přízemí. Město ji pronajímalo potřebným. Zbývající místnosti sloužily jako skladiště.\n\nV roce 1971 se stal nájemníkem garsoniéry v přízemí Šolcova statku parazitolog a milovník výtvarného umění RNDr. Karel Samšiňák, CSc. (1923–2008). Domu, který dříve patřil jeho rodině, věnoval velkou péči. Opravil vše, co bylo třeba a přízemní sednici adaptoval na výstavní síň, kde od roku 1974 až do své smrti v roce 2008 pořádal výstavy. Roku 1990 byl statek v rámci restitucí navrácen Karlu Samšiňákovi, který celý areál roku 2005 převedl na svého syna, RNDr. Jana Samšiňáka (nar. 1957). Otec se synem roku 2005 společně a na vlastní náklady (s 10% přispěním Královéhradeckého kraje) zahájili důslednou generální rekonstrukci statku. Její podstatná část se uskutečnila v letech 2006 až 2009. Dr. Karel Samšiňák se dokončení oprav nedožil. Zemřel 2. srpna 2008. Dne 5. července 2009, necelý rok po jeho smrti, byla výstavní síň slavnostně pojmenována po svém zakladateli na \"Galerii Karla Samšiňáka\".\n\nPro veřejnost je areál přístupný každoročně od 1. května do 31. října. V Galerii Karla Samšiňáka v přízemí domu se konají obvykle tři výstavy obrazů ročně. Další výstavní síní je Lapidárium Šolcova statku, vzniklé adaptací sousední zděné maštale. Každý rok se tu představí tvorba nejméně jednoho sochaře. Od roku 2010 se sochy natrvalo instalují i na zahradu statku, čímž tu vzniká třetí výstavní prostor – lapidárium pod širým nebem. Krom výstav se v návštěvní sezóně na statku pořádají i koncerty, besedy se zajímavými lidmi a další kulturní a společenské akce.\n\n\n"}
{"id": "1356284", "url": "https://cs.wikipedia.org/wiki?curid=1356284", "title": "754 (číslo)", "text": "754 (číslo)\n\nSedm set padesát čtyři je přirozené číslo. Římskými číslicemi se zapisuje DCCLIV a řeckými číslicemi ψνδ. Následuje po čísle sedm set padesát tři a předchází číslu sedm set padesát pět.\n\n754 je:\n\n"}
{"id": "1356286", "url": "https://cs.wikipedia.org/wiki?curid=1356286", "title": "755 (číslo)", "text": "755 (číslo)\n\nSedm set padesát pět je přirozené číslo. Římskými číslicemi se zapisuje DCCLV a řeckými číslicemi ψνε. Následuje po čísle sedm set padesát čtyři a předchází číslu sedm set padesát šest.\n\n755 je:\n\n"}
{"id": "1356287", "url": "https://cs.wikipedia.org/wiki?curid=1356287", "title": "Jan Václav Vejvoda ze Stromberka", "text": "Jan Václav Vejvoda ze Stromberka\n\nJan Václav Vejvoda (1677 - 6. září 1757) byl český politik, pražský měšťan a primátor Starého Města Pražského v letech 1745-1757. \n\nJiž od roku 1701 zasedal dlouhodobě ve staroměstské městské správě, kde zastával řadu úředních funkcí. Postupně vykonával funkce písaře Desetipanského úřadu (soud pro menší spory), obecního staršího, komisaře při revisitaci Tereziánského katastru v Prácheňsku, ředitele rybního úřadu, nejvyššího vachtmistra a zasedal v městské radě. Vrcholem jeho kariéry bylo císařské jmenování do funkce primátora Starého Města Pražského 21. března 1745. Nastoupil v nelehké době válek o rakouské dědictví a válek s Prusy. V červenci následujícího roku ho za čtyřicet pět let služby městu a Habsburské monarchii odměnila císařovna Marie Terezie povýšením do šlechtického stavu s predikátem „\"ze Stromberka\"“, což byl predikát jeho dědečka Daniela Jaroměřského ze Stromberka, s predikátem získal i dědečkův erb. Zemřel ve věku 79 let roku 1757, pohřben byl v kryptě kostela svatého Martina. \n\nV Praze vlastnil honosný a rozlehlý dům v Jilské ulici, po něm nazvaný U Vejvodů (čp. 353) a kromě něj koupil v Českém Brodě rozlehlý mlýn Chouranice a dvůr na Pražském předměstí. Do českobrodského děkanského kostela sv. Gotharda daroval obraz sv. Františka Xaverského, který se v presbytáři nachází doposud. Byl také majitelem zámku v Pravoníně, který dal přestavět.\n\n"}
{"id": "1356288", "url": "https://cs.wikipedia.org/wiki?curid=1356288", "title": "756 (číslo)", "text": "756 (číslo)\n\nSedm set padesát šest je přirozené číslo. Římskými číslicemi se zapisuje DCCLVI a řeckými číslicemi ψνς. Následuje po čísle sedm set padesát pět a předchází číslu sedm set padesát sedm.\n\n756 je:\n\n"}
{"id": "1356289", "url": "https://cs.wikipedia.org/wiki?curid=1356289", "title": "Plantation Lullabies", "text": "Plantation Lullabies\n\nPlantation Lullabies je první studiové album americké zpěvačky a baskytaristky Meshell Ndegeocello. Vydáno bylo 19. října 1993 společností Maverick Records a kromě interpretky se na jeho produkci podíleli David Gamson, André Betts a Bob Power. Album se v květnu 1994 umístilo na 166. příčce hitparády Billboard 200.\n\n\n"}
{"id": "1356292", "url": "https://cs.wikipedia.org/wiki?curid=1356292", "title": "Biram Dah Abeid", "text": "Biram Dah Abeid\n\nBiram Dah Abeid (* 12. ledna 1965 Rosso) je mauritánský politik a lidskoprávní aktivista. Pochází z etnika Haratínů, černošských obyvatel Mauritánie, kteří tvořili v místním společenském uspořádání tradičně kastu otroků. V roce 1981 sice Mauritánie jako poslední stát na světě oficiálně zakázala otroctví, ale ekonomické a psychologické vazby Haratínů na bývalé pány přetrvávají a humanitární organizace odhadují, že čtyři až sedmnáct procent obyvatel země žije nadále ve faktickém otroctví. \n\nBiram Dah Abeid vystudoval práva na Nuakšottské univerzitě a pracoval pro neziskovou organizaci SOS Esclaves. V roce 2008 založil hnutí Initiative pour la Resurgence du mouvement Abolitioniste (Iniciativa za obnovu abolicionistického hnutí), které kritizuje úřady za nedodržování zákona zakazujícího držení otroků. Za organizování protestních shromáždění byl v letech 2010 až 2016 třikrát vězněn. V roce 2013 mu byla udělena Cena OSN na poli lidských práv. Kandidoval ve volbách mauritánského prezidenta v roce 2014, kde získal 8,67 % hlasů a prohrál se stávající hlavou státu generálem Muhammadem Úld Abd al-Azízem. \n\n"}
{"id": "1356300", "url": "https://cs.wikipedia.org/wiki?curid=1356300", "title": "Sabrina Ferilli", "text": "Sabrina Ferilli\n\nSabrina Ferilli (28. června 1964 Řím) je italská filmová a televizní herečka a moderátorka. Pětkrát získala Stříbrnou stuhu udělovanou Národním svazem italských filmových novinářů, jeden italský Zlatý glóbus a čtyřikrát filmovou cenu časopisu \"Ciak\". Byla nominována i na Donatellova Davida.\n\nVe filmu se poprvé objevila v roce 1990, když ji režisér Alessandro D'Alatri nabídl malou roli ve filmu \"Red American\". V roce 1994 získala průlomovou roli v americkém seriálu režiséra Paola Virzìho. Za tuto roli získala v roce 1995 cenu Nastro d'Argento v kategorii nejlepší herečka. Během následujících let se objevila v komedii \"August Vacation\" režiséra Rickyho Tognazziho či \"Return to Home Gori\" režiséra Alessandra Benvenutiho. V roce 2000 jako modelka nafotila kalendář pro časopis Max, kterého se prodalo přes 1 milion kusů. Dne 24. června 2001 se účastnila předávání scudetta pro AS Řím, před stovkami tisíc fanoušků na antickém sportovišti Circus Maximus. V roce 2008 se objevila ve filmu \"Your Whole Life Ahead of You\", za nějž získala opět cenu Nastro d'Argento.\n\n"}
{"id": "1356304", "url": "https://cs.wikipedia.org/wiki?curid=1356304", "title": "Rampant (album)", "text": "Rampant (album)\n\nRampant je páté studiové album skotské rockové skupiny Nazareth. Album vyšlo v dudbnu 1973. Bylo třetím albem skupiny, jehož producentem byl Roger Glover ze skupiny Deep Purple.\n\n\n\n\n"}
{"id": "1356305", "url": "https://cs.wikipedia.org/wiki?curid=1356305", "title": "Mosty České republiky", "text": "Mosty České republiky\n\nMosty České republiky je limitovaná edice zlatých mincí emitovaná Českou národní bankou (ČNB) v letech 2011–2015. Motivem na mincích jsou významné mosty postavené na území České republiky. \n\nV letech 2011 až 2015 byl ČNB vydán cyklus deseti zlatých mincí, které představovaly významné mosty postavené na území České republiky. Zlaté mince měly průměr 28 mm, hmotnost 15,55 g, ryzost 999,9/1000 Au, nominální hodnotu 5000 Kč. Byly vydány jak ve špičkové kvalitě tzv. \"proof\" s hladkou hranou mince, tak v běžné kvalitě \"standard\" s vroubkovanou hranou mince. Ražbu mincí provedla Česká mincovna, prodej probíhá prostřednictvím smluvních prodejců. Ke každé minci se dodává certifikát pravosti mince, tj. červená katalogová karta s popisem a plastickým vyobrazením mince.\n\nV cyklu \"Kulturní památky technického dědictví\" emitovala ČNB v roce 2006 zlatou minci s motivem řetězového mostu ve Stádlci. Autor návrhu byl Luboš Charvát. \n\n"}
{"id": "1356306", "url": "https://cs.wikipedia.org/wiki?curid=1356306", "title": "GNU Guile", "text": "GNU Guile\n\nGNU Guile (zkratka , doslova zhruba \"Všudypřítomný inteligentní jazyk (projektu) GNU pro rozšíření\") je skriptovací prostředek operačního systému GNU vyvíjeného v rámci projektu GNU. Jedná se o interpret a knihovny programovacího jazyka z rodiny Lispu, přesněji jazyka velmi blízkého jazyku Scheme (mj. implementuje jeho starší verzi R5RS).\n\nSamotný projekt Guile je z části programován v jazyce C a dostupný pod licencí GNU LGPL. Lze jej nainstalovat na Linuxu i na BSD a pomocí Cygwinu nebo Mingw i na Microsoft Windows.\n\nMezi aplikace, které podporují skriptování v Guile, patří GnuCash, GNU Debugger (od verze 7.8), LilyPond, GNU Make (od verze 4.0) a GNU TeXmacs.\n\n"}
{"id": "1356307", "url": "https://cs.wikipedia.org/wiki?curid=1356307", "title": "Mooncrest Records", "text": "Mooncrest Records\n\nMooncrest Records je britská nahrávací značka, která byla založena roku 1973 jako podznačka Charisma Records.\n\nU společnosti vydali alba Shirley Collins (\"No Roses\") (1971), Iain Matthews (\"Journeys from Gospel Oak\") (1972), Nazareth (1973-75), Shakin' Stevens (\"Jungle Rock\") (1976) a Alan Hull (\"Back to Basics\") (1994). V současnosti u ní vydávají Fairport Convention a Michael Chapman. Alba obsahují slovo \"Crest\" a singly slovo \"Moon\" ve svých číselných označeních.\n\n"}
{"id": "1356310", "url": "https://cs.wikipedia.org/wiki?curid=1356310", "title": "Konstadinos Gatsioudis", "text": "Konstadinos Gatsioudis\n\nKonstadinos Gatsioudis ( Κωνσταντίνος Γκατσιούδης, * 17. prosince 1973 Didymoteicho) je bývalý řecký oštěpař. \n\nNa mistrovství světa juniorů v atletice byl šestý v roce 1990 a třetí v roce 1992. Na mistrovství světa v atletice získal bronzovou medaili v roce 1997, stříbrnou v roce 1999 a bronzovou v roce 2001. Na olympiádě obsadil 10. místo v roce 1996 a 6. místo v roce 2000. Získal bronzovou medaili na Světových vojenských hrách 1995 a vyhrál Středomořské hry 1997, pětkrát byl mistrem Řecka.\n\nV roce 1990 vytvořil juniorský světový rekord hodem dlouhým 80,30 m. Jeho osobní rekord byl 91,69 m, dosáhl ho 23. června 2000 ve finském Kuortane. Byl to nejlepší světový výkon roku 2000, ještě v roce 2018 platí jako řecký národní rekord a řadí Gatsioudise na osmé místo historických tabulek.\n\nByl členem athénského klubu Panellion GS.\n\nV roce 2004 byl prvním běžcem štafety s olympijským ohněm.\n"}
{"id": "1356337", "url": "https://cs.wikipedia.org/wiki?curid=1356337", "title": "757 (číslo)", "text": "757 (číslo)\n\nSedm set padesát sedm je přirozené číslo. Římskými číslicemi se zapisuje DCCLVII a řeckými číslicemi ψνζ. Následuje po čísle sedm set padesát šest a předchází číslu sedm set padesát osm.\n\n757 je:\n\n"}
{"id": "1356338", "url": "https://cs.wikipedia.org/wiki?curid=1356338", "title": "758 (číslo)", "text": "758 (číslo)\n\nSedm set padesát osm je přirozené číslo. Římskými číslicemi se zapisuje DCCLVIII a řeckými číslicemi ψνη. Následuje po čísle sedm set padesát sedm a předchází číslu sedm set padesát devět.\n\n758 je:\n\n"}
{"id": "1356340", "url": "https://cs.wikipedia.org/wiki?curid=1356340", "title": "759 (číslo)", "text": "759 (číslo)\n\nSedm set padesát devět je přirozené číslo. Římskými číslicemi se zapisuje DCCLIX a řeckými číslicemi ψνθ. Následuje po čísle sedm set padesát osm a předchází číslu sedm set šedesát.\n\n759 je:\n\n"}
{"id": "1356342", "url": "https://cs.wikipedia.org/wiki?curid=1356342", "title": "A.out", "text": "A.out\n\na.out je souborový formát používaný v starších verzích un*xových operačních systémů pro spustitelné soubory, objektové soubory a pro sdílené knihovny. I když jej modernější operační systémy často nadále podporují, v praxi byl převážně nahrazen formáty COFF a ELF. Přednastavený název výstupního souboru \"a.out\" nadále používají některé překladače a linkery, i když samotný soubor ve skutečnosti používá některý ze zmíněných modernějších formátů.\n\nFormát \"a.out\" byl podporován už v roce 1971 v první verzi UNIXu psané pro PDP-7. \n\nUNIX System V jej v roce 1983 nahradil formátem COFF a pak v roce 1988 v rámci System V Release 4 formátem ELF.\n\nBSD UNIXy měly \"a.out\" jako primární formát déle, FreeBSD začalo přecházet z \"a.out\" na ELF až od verze 2.2 vydané v březnu 1997, NetBSD přešlo z \"a.out\" na ELF až s verzí 1.5 v prosinci 2000.\n\nLinux používal \"a.out\" až do verze jádra 1.2 v roce 1995, kdy přešel na ELF.\n"}
{"id": "1356344", "url": "https://cs.wikipedia.org/wiki?curid=1356344", "title": "Křenkov", "text": "Křenkov\n\nKřenkov je zaniklá osada ve východní části katastru obce Hlubočepy, která se rozkládala jižně od Zlíchova při Zbraslavské silnici na území mezi Vltavou, Dalejským potokem, skalnatým výběžkem s restaurací Barrandovské terasy a kapličkou Panny Marie Bolestné. Domky stály severně a východně od dochovaného nízkého skaliska.\n\nV osadě Křenkov stálo zřejmě pět obytných stavení. K roku 1933 jsou uváděny při Zbraslavské silnici dva malé nízké domky a dva domky jednopatrové, které stály „na úpatí skal již nižších, přímo proti Bráníku“. Dalším domem byla malá hospůdka zvaná „u Dědků“ nebo také „na Růžku“ těsně pod skaliskem obrácená severně k silnici, vybudovaná ze starého mlýna zvaného „Červený“. Mlýn byl zrušen přibližně v 60. letech 19. století.\n\nSilnice v místě osady byla podezděna a tím oddělena od luk táhnoucích se až k Vltavě. Podél zídky se tyčila řada topolů. Při stavbě železniční dráhy vedoucí z Prahy do Berouna byly topoly pokáceny a trať přetnula louky na dvě části. Později byl přes silnici postaven betonový most jako součást přístupové cesty k nově budovaným ateliérům a vilové čtvrti Barrandov.\n\nNa skalisku u betonového mostu bývaly zbytky francouzského opevnění se střílnami. Toto opevnění postavila francouzská armáda roku 1742 na ochranu silnice (Zbraslavská), kterou francouzi vybudovali po odstřelení části barrandovských skal.\n\nKaple v beuronském slohu, která stojí pod barrandovskými skalami při Zbraslavské silnici mezi Zlíchovem a Malou Chuchlí, vznikla roku 1847 z prachárny postavené francouzskými vojsky při obléhání Prahy v polovině 18. století.\n\nV Křenkově býval přívoz, který spojoval levý břeh Vltavy s Braníkem. Zřízen byl roku 1835, zrušen přibližně roku 1979.\n\n\n"}
{"id": "1356345", "url": "https://cs.wikipedia.org/wiki?curid=1356345", "title": "Anežka Kovalová", "text": "Anežka Kovalová\n\nAnežka Kovalová (* 1. července 1949, Šumperk) je česká malířka, kreslířka, grafička a pedagožka.\nAnežka Kovalová je dcera sochaře Jiřího Jílka (1925–1981), absolventa sochařského atelieru profesora Jana Laudy. Jiří Jílek se po válce usadil v podhůří Jeseníků v Sobotíně u Šumperka. Tam v roce 1963 založil výtvarný obor Lidové školy umění a jako výtvarník spolupracoval s tamním Vlastivědným muzeem. Od roku 1968 mu byl z důvodu zhoršující se Bechtěrevovy nemoci přiznán invalidní důchod a pracoval už jen na svých sochách a veřejných realizacích. Anežka Kovalová v letech 1967–1973 vystudovala Akademii výtvarných umění v Praze u prof. Karla Součka a Jiřího Johna, který v té době vedl večerní kreslení. V ateliéru ve stejné době studoval např. Zdenek Hůla, Miroslava Zychová nebo Ivan Ouhel. Po studiích se vrátila domů do Sobotína a do roku 1981 spolupracovala se svým otcem na jeho realizacích.\n\nRoku 1978 absolvovala stipendijní pobyt v papírnách v Českých Budějovicích, v témže roce měla v Šumperku svou první autorskou výstavu. Od devadesátých let patří k okruhu výtvarníků Galerie Kruh v Kostelci nad Černými lesy a je hostem Spolku olomouckých výtvarníků. V letech 1980–2013 učila ve výtvarném oboru Základní umělecké školy v Šumperku.\n\nŽije a pracuje v Sobotíně. Její muž Miroslav Koval je výtvarník a dramaturg Galerie Jiřího Jílka v Šumperku, syn Štěpán (* 1974) je fotografem.\n\nAnežka Kovalová po studiích postupně opustila olejomalbu a své obrazy maluje vaječnou temperou na dřevěné desky nebo plátna. Ve hnětení střídavým nanášením, ubíráním, proškrabováním a překrýváním se dohledává barvy odstínem blízké uhlovým kresbám na balicím papíře. Pro obrazy je typická volba námětů bez lidské přítomnosti, civilnost a lapidárnost věcí prostých a opomíjených, tlumená barevnost podvečerního světla a zemité tóny. Od poloviny 80. let barvu opouští, soustředěná na velkoformátové kresby uhlem na přírodním balicím papíře.\n\nVzdušné krajiny ze souboru diplomních prací jsou kreslené čistými tahy štětce a výrazným prvkem v nich je pohyb (\"Podzim\", 1972). Koncem 70. let, v rámci stipendijního pobytu v papírnách malovala malé statické obrazy opuštěných hal a skladišť téměř naivizující stylizace a metafyzické povahy (\"Role papíru\", 1978, OGV Jihlava). Kolem roku 1980 se trvalým námětem jejích zátiší stala důvěrně známá místa a věci, se kterými se denně setkává ve svém nejbližším okolí. Maluje stromy, ovoce a zeleninu jako přírodní detaily rámované výsekem lidského prostředí – oknem, plochou stolu, bedničkou (\"Hrušky\", 1979). Důležitým kompozičním principem je seriální řazení morfologicky podobných prvků (\"Hrušky\", 1981).\n\nKrajiny Anežky Kovalové odkazují ke zvláštní poetice obrazů jednoho z jejích pedagogů na AVU, Jiřího Johna. Obsahují svá tajemství a připomínají to, co již zmizelo nebo zůstává skryto (\"Tání\", 1989). Autorka volně interpretuje konkrétní zážitek a přetváří skutečnost v archetypální symbol a nový vícevýznamový útvar (\"Strom\", 1983), který přesahuje empirii viděného. Obohacuje tak tradiční krajinné náměty hlubší psychologickou reflexí, která vychází z jejich vlastních prožitků a citlivě vnímaného existenciálního spojení s přírodou.\n\nKonkrétní zážitek, kterým byl černý kruh uprostřed sněhu po spáleném listí (\"Spálené místo\", 1992), prochází postupnou myšlenkovou transformací a stává se obecným symbolem vymezení určitého prostoru (\"Vymezení\", 1993). Výtvarnice zpřítomňuje enigma místa, které se vyděluje a odlišuje od svého okolí a stává se zhmotnělým významem. Hranice světlých a tmavých ploch obrazu provázejí stopy, které tematizují míjení či vytrácení někdejší přítomnosti člověka (\"Zaváté stopy\", 1993). Stávají se z nich poselství o důležitosti místa a zkušenost přírody splývá se subjektivní existenciální zkušeností.\n\nAnežka Kovalová si pro svou uměleckou cestu zvolila oproštění od vnějšího, při vědomí, že pokud by šla jinou cestou, zakryla by rodnou skutečnost věcí. Zůstala věrná tomu, co načerpala v krajině dětství a co přinášelo jistotu, že se může spolehnout na přírodu, která je ve své proměnlivosti stálá, nabízí optimistické okouzlení i smysl pro řád. Učila se v ní a za ní nacházet ukázněnou jednoduchost a přesahující vážnost a její malířské i kreslířské dílo odkazuje k řádu, na kterém stojí svět. Hovoří prostou výtvarnou řečí, která je esencí hmotného a nehmotného, duchovního i světského, citu i rozumu.\n\nZ autorčina vlastního textu k výstavě v Galerii Václava Špály v Praze, 1996:\n\nIlustrovala básnické sbírky Ondřeje Fibicha, Martina J. Stöhra, Pavla Kolmačky a Jaroslava Seiferta, knihy \"Severomoravské pověsti a zkazky\" Bohuslava Indry a \"Zánik samoty Berhof\" Vladimíra Körnera.\n\n\n\n"}
{"id": "1356346", "url": "https://cs.wikipedia.org/wiki?curid=1356346", "title": "Vermicelles", "text": "Vermicelles\n\nVermicelle nebo Vermicelles (pravděpodobně z latinského vermiculus ‚červíček‘ či ‚žížalka‘) je švýcarský dezert z kaštanového pyré. Dezert pochází z jižního Švýcarska, ale dnes je připravován v celé zemi.\n\nSkořápka jedlých kaštanů se nařízne a kaštany se povaří ve vodě, aby bylo možné odstranit jak samotnou skořápku, tak tenkou slupku, která kaštany obklopuje. Následně se kaštany vloží do mléka a povaří se společně s cukrem a vanilkou. Poté se vypracuje pyré. Do něj je někdy přidáván také moučkový cukr, šlehačka či máslo nebo třešňová pálenka Kirschwasser. Správně vyrobené pyré je krémové konzistence a chutná po jedlých kaštanech.\n\nPři průmyslové výrobě pyré se požívají také další přísady, jako jsou ztužené rostlinné oleje nahrazující šlehačku či máslo, emulgátory, ochucující látky a zahušťovadla. \n\nHotové pyré se naplní do cukrářské zdobící pistole a protlačí přes vhodnou šablonu (viz foto). \n\nVermicelle jsou velmi populární dezert, zejména v zimním období. Prakticky vždy je servírován se šlehačkou a to samotný, plněný do košíčků či na koláčky z křehkého těsta nebo je podáván se sněhovými pusinkami (meringue). K dostání je ve většině cukráren a v prodejnách typu take away (jídlo sebou) ve velkých nákupních centrech. Servírovány jsou také v každé lepší kavárně a v mnoha restauracích.\nKaštanové pyré se prodává také předpřipravené (jako polotovar) ve formě zmrazených bločků, nebo plněné v tubách či plastových obalech nebo ve střívku.\n\n"}
{"id": "1356347", "url": "https://cs.wikipedia.org/wiki?curid=1356347", "title": "Seznam clermontských biskupů a arcibiskupů", "text": "Seznam clermontských biskupů a arcibiskupů\n\nPůvodně vznikla auvergnská diecéze v městě Arvernis, centru keltského kmene Arvernů.\n\nAuvergnští biskupové jsou od roku 1160 zváni biskupové clermontští. V roce 1317 byla z clermonstké diecéze vyčleněna diecéze Saint-Flour.\n\n\n\n"}
{"id": "1356349", "url": "https://cs.wikipedia.org/wiki?curid=1356349", "title": "Hirosaki", "text": "Hirosaki\n\nHirosaki () je město v prefektuře Aomori v Japonsku. K roku 2017 mělo zhruba 174 tisíc obyvatel.\n\nHirosaki leží u severního konce ostrova Honšú v oblasti Tóhoku. Tvoří aglomeraci se severněji ležícími městy Gošogawarou a Cugaru, ale na rozdíl od nich leží zcela ve vnitrozemí. Od Aomori, hlavního města prefektury, je vzdáleno přibližně třicet kilometrů jihozápadně.\n\nNa město bylo Hirosaki povýšeno 1. dubna 1889 v období Meidži.\n"}
{"id": "1356351", "url": "https://cs.wikipedia.org/wiki?curid=1356351", "title": "François Kalist", "text": "François Kalist\n\nFrançois Michel Pierre Kalist (* 30. října 1958, Bourges) je francouzský římskokatolický kněz a od 20. září 2016 clermontský arcibiskup.\n\n"}
{"id": "1356353", "url": "https://cs.wikipedia.org/wiki?curid=1356353", "title": "Killers of the Deep", "text": "Killers of the Deep\n\nKillers of the Deep je studiové album anglické rockové skupiny Sharks. Vydáno bylo v lednu roku 2017. První singl z alba, nazvaný „One Last Thrill“, byl zveřejněn již 27. září 2016. V prosinci toho roku byl představen videoklip k písni „Can't Get the Devil Outside of Me“. Později byl zveřejněn také videoklip k písni „Ya Ya Pop“. Jde o první album skupiny Sharks od roku 1995, kdy vyšla deska \"Like a Black Van Parked on a Dark Curve\". Deska byla nahrána na jaře 2016 v londýnském studiu Smokehouse Studios.\n\n"}
{"id": "1356358", "url": "https://cs.wikipedia.org/wiki?curid=1356358", "title": "Kušima (železniční stanice)", "text": "Kušima (železniční stanice)\n\nKušima () je železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1356359", "url": "https://cs.wikipedia.org/wiki?curid=1356359", "title": "Fukušima-Imamači", "text": "Fukušima-Imamači\n\nFukušima-Imamači () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1356360", "url": "https://cs.wikipedia.org/wiki?curid=1356360", "title": "Fukušima-Takamacu", "text": "Fukušima-Takamacu\n\nFukušima-Takamacu () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n\n"}
{"id": "1356362", "url": "https://cs.wikipedia.org/wiki?curid=1356362", "title": "Ósumi-Nacui", "text": "Ósumi-Nacui\n\nÓsumi-Nacui () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky.\n"}
{"id": "1356363", "url": "https://cs.wikipedia.org/wiki?curid=1356363", "title": "Universal Flash Storage", "text": "Universal Flash Storage\n\nJádro Linuxu podporuje UFS od verze 3.4.\n\n"}
{"id": "1356364", "url": "https://cs.wikipedia.org/wiki?curid=1356364", "title": "UFS", "text": "UFS\n\nUFS může znamenat:\n\n"}
{"id": "1356365", "url": "https://cs.wikipedia.org/wiki?curid=1356365", "title": "Stráž (hradiště)", "text": "Stráž (hradiště)\n\nStráž (též \"Žižkovy šance, Zámeček, Hrádek\" nebo \"Nový hrad\") je archeologická lokalita u stejnojmenné obce v okrese Tachov. Nachází se u malého rybníku 2,5 kilometru západně od vesnice a 1,2 kilometru severně od vesnice Jadruž. Podle nejednoznačných výsledků archeologického výzkumu se jedná o raně středověké hradiště z přelomu dvanáctého a třináctého století, které je chráněné jako kulturní památka ČR.\n\nAugust Sedláček lokalitu mylně spojoval s existencí Nového hradu, který zde měl stát v patnáctém a šestnáctém století. V roce 1981 zde proběhl malý archeologický výzkum, při kterém Z. Procházka nalezl soubor keramických střepů z přelomu dvanáctého a třináctého století. Nález však nelze použít ke spolehlivému datování doby vzniku opevnění.\n\nLokalita má pravidelný čtverhranný půdorys obehnaný částečně zavodněným příkopem. Akropoli o rozměrech 30 × 30 metrů chrání mohutný val. Celkový charakter lokality a absence pozůstatků kamenných zdí nebo hradeb naznačuje, že zde stávalo malé hradiště. Naopak proti tomu svědčí jeho malé rozměry a pravidelný půdorys.\n\n"}
{"id": "1356366", "url": "https://cs.wikipedia.org/wiki?curid=1356366", "title": "Šibuši (železniční stanice)", "text": "Šibuši (železniční stanice)\n\nŠibuši () je neobsazená železniční stanice společnosti JR Kjúšú na trati Ničinan. Od roku 1987, kdy byl zrušen provoz v úseku Šibuši – Niši-Mijakonodžó, se jedná o konečnou stanici této trati.\n"}
{"id": "1356368", "url": "https://cs.wikipedia.org/wiki?curid=1356368", "title": "Sulislav (hradiště)", "text": "Sulislav (hradiště)\n\nSulislav je pravěké hradiště u stejnojmenné obce v okrese Tachov. Nachází se na ostrožně nad Sulislavským potokem 2,3 kilometry západně od Sulislavi a necelý jeden kilometr východně od Svinné. Osídleno bylo v eneolitu.\n\nLokalitu objevili Jaroslav Bašta a Dara Baštová v roce 1988. Tvoří ji sídliště s rozlohou 500 m² převýšené o patnáct až dvacet metrů nad potoční nivu. Nachází se na ostrožně oddělené od okolí sedlem, nad kterým vede příkop a nevýrazný val. Z vývratů a jedné archeologické sondy, která odkryla šedesát centimetrů mocnou kulturní vrstvu, archeologové získali soubor nálezů tvořený keramikou chamské kultury, mazanicí, přesleny, brousky drtidly, pazourkovými a jinými nástroji.\n\n"}
{"id": "1356371", "url": "https://cs.wikipedia.org/wiki?curid=1356371", "title": "Svojšín (hradiště)", "text": "Svojšín (hradiště)\n\nSvojšín je pravěké hradiště u stejnojmenné obce v okrese Tachov. Nachází se nad soutokem Mže a Dolského potoka asi jeden kilometr západně od vesnice. Osídleno bylo lidem chamské kultury v eneolitu.\n\nLokalita s rozlohou 500 m² se nachází na ostrožně, která asi o dvacet metrů převyšuje říční nivu. Od okolního terénu ji odděluje deset metrů hluboké sedlo. Opevnění tvořil mělký příkop a v náznacích dochovaný val. Z různých sond získali Jaroslav Bašta a Dara Baštová soubor přibližně tří set keramických střepů, které patří starší fázi chamské kultury.\n\n"}
{"id": "1356374", "url": "https://cs.wikipedia.org/wiki?curid=1356374", "title": "Kulturní památky technického dědictví", "text": "Kulturní památky technického dědictví\n\nKulturní památky technického dědictví je limitovaná edice zlatých mincí emitovaná Českou národní bankou (ČNB) v letech 2006–2010. Motivem na mincích jsou významné kulturní památky technického dědictví České republiky.\n\nV letech 2006 až 2010 byl ČNB vydán cyklus deseti zlatých mincí, které představovaly významné technické památky zapsané nebo prohlášené kulturními památkami České republiky. Zlaté mince měly průměr 22 mm, hmotnost 7,8 g, ryzost 999,9/1000 Au, nominální hodnotu 2500 Kč. Byly vydány ve špičkové kvalitě tzv. \"proof\" s hladkou hranou mince a v běžné kvalitě \"standard\" s vroubkovanou hranou mince. Ražbu mincí provedla Česká mincovna, prodej probíhá prostřednictvím smluvních prodejců. Ke každé minci se dodává certifikát pravosti mince, tj. červená katalogová karta s popisem a plastickým vyobrazením mince. Vzhledem k zvýšenému zájmu o pamětní mince od roku 2008 byl zvýšen limit emitovaných mincí.\n\n"}
{"id": "1356379", "url": "https://cs.wikipedia.org/wiki?curid=1356379", "title": "Actual Fantasy", "text": "Actual Fantasy\n\n\n\n"}
{"id": "1356380", "url": "https://cs.wikipedia.org/wiki?curid=1356380", "title": "Presenting Dionne Warwick", "text": "Presenting Dionne Warwick\n\nPresenting Dionne Warwick je debutové album americké zpěvačky Dionne Warwick, vydané roku 1963 ve vydavatelství Scepter Records. Producenty byl Burt Bacharach a Hal David.\n\nAlbum je pozoruhodné je z části pozoruhodné pro začlenění Dionnina debutového singlu \"Don't Make Me Over\" a písně \"Wishin' and Hopin'\" která se stala roku 1964 hitem Dusty Springfield.\n\nStrana A:\n\nStrana B:\n\n"}
{"id": "1356381", "url": "https://cs.wikipedia.org/wiki?curid=1356381", "title": "Korálový trojúhelník", "text": "Korálový trojúhelník\n\nKorálový trojúhelník je ekoregion v západní části Tichého oceánu. Jeho vrcholy tvoří ostrovy Luzon, Bali a Makira (Šalamounovy ostrovy) a má rozlohu okolo 5,7 milionu km². Díky teplé vodě a rozsáhlému kontinentálnímu šelfu jsou zde ideální podmínky pro růst pobřežních mangrovů a korálových útesů, poskytujících domov mimořádnému množství mořských živočichů. Korálový trojúhelník bývá pro svůj ekologický význam nazýván „mořská Amazonie“: žije zde šest set druhů korálů, tři tisíce druhů ryb a šest ze sedmi světových druhů mořských želv. K místní fauně patří dugong indický, žralok velrybí, tuňák pruhovaný, muréna bělooká, klaun očkatý, vějířník třásnitý, lalokoploutví, ploskozubcovití a rournatec ozdobný. Významnými chráněnými územími jsou Národní park Komodo a Národní park Wakatobi.\n\nHlavní nebezpečí pro zdejší ekosystém představuje globální oteplování, odlesňování ostrovů, nadměrný rybolov a přemnožená hvězdice trnová koruna, která se živí korály.\n\nV roce 2009 byla založena \"Iniciativa Korálového trojúhelníku\", jejímiž členy jsou Indonésie, Malajsie, Filipíny, Východní Timor, Papua-Nová Guinea a Šalamounovy ostrovy. Cílem organizace je spolupracovat při ochraně biodiverzity v oblasti. Také byl 9. červen vyhlášen Dnem Korálového trojúhelníku. Odhaduje se, že na zdejších přírodních zdrojích je existenčně závislých více než sto milionů lidí. \n\n"}
{"id": "1356387", "url": "https://cs.wikipedia.org/wiki?curid=1356387", "title": "760 (číslo)", "text": "760 (číslo)\n\nSedm set šedesát je přirozené číslo. Římskými číslicemi se zapisuje DCCLX a řeckými číslicemi ψξ. Následuje po čísle sedm set padesát devět a předchází číslu sedm set šedesát jedna.\n\n760 je:\n\n"}
{"id": "1356393", "url": "https://cs.wikipedia.org/wiki?curid=1356393", "title": "Dolina Roztoki", "text": "Dolina Roztoki\n\nDolina Roztoki (slovensky: ) je odvětví Bielovodské doliny na polské straně Vysokých Tater. Je dolním prodloužením Doliny Pięciu Stawów Polskich.\n\nDolina je dlouhá 4,4 km, její plocha zabírá 7,0 km². Spolu s Dolinou Pięciu Stawów Polskich měří 7,5 km a má plochou 13,6 km². Dolinu Roztoki od Doliny Pięciu Stawów Polskich odděluje práh jezerní stěny. Obě doliny jsou největším odvětvím Bielovodské doliny na polské straně Vysokých Tater pod hlavním hřebenem Vysokých Tater na úseku Svinica–Hrubý štít. Dolina Roztoki je prostřední s tří velkých odvětví Bielovodské doliny na polské straně Vysokých Tater. Na severozápadě hraničí s Dolinou Waksmundzką a na jihovýchodní straně s Dolinou Rybiego Potoku. Od Doliny Waksmundzką ji odděluje hřeben Wołoszyna a od Doliny Rybiego Potoku severovýchodní hřeben Hrubého štítu. Horní část Doliny Roztoki spolu s Dolinou Pięciu Stawów Polskich hraničí na severu s Dolinou Gąsienicowou a Dolinou Pańszczycą – odděluje ji dlouhý východní hřeben Svinice.\n\nDolní část doliny, která je oproti Polany Biała Woda ve výši přibližně 1020  m n. m.. Práh Doliny Pięciu Stawów Polskich je ve výšce asi 1550–1570  m n. m.. V horní části doliny jsou její dvě boční větve: Dolinka Buczynowa a Świstówka Roztocka. V údolí se nacházejí tři jeskyně: Dziura nad Roztoką, Dziura nad Nową Roztoką a Gowoniowa Nyża.\n\nDolina byla navštěvovaná již od dávných dob. V 19. století zde byl Stanisław Staszic, Seweryn Goszczyński, Ludwik Zejszner a mnozí jiní. Turistická cesta vedoucí do doliny byla vyznačena v roce 1899. Blízko Doliny Roztoki, v Bielovodském údolí na polaně Stara Roztoka byla v roce 1876 postavena Chata PTTK v Dolině Roztoki, která nese jméno Wincenta Pola.\n\n"}
{"id": "1356397", "url": "https://cs.wikipedia.org/wiki?curid=1356397", "title": "761 (číslo)", "text": "761 (číslo)\n\nSedm set šedesát jedna je přirozené číslo. Římskými číslicemi se zapisuje DCCLXI a řeckými číslicemi ψξα. Následuje po čísle sedm set šedesát a předchází číslu sedm set šedesát dva.\n\n761 je:\n\n"}
{"id": "1356403", "url": "https://cs.wikipedia.org/wiki?curid=1356403", "title": "Peskovi", "text": "Peskovi\n\nPeskovi ( , , 2651 m n. m.) je hora v pohoří Šar planina na kosovsko-severomakedonské hranici. Kosovská část masivu se nachází na území opštiny Prizren, severomakedonská část na území opštiny Tearce. Hora leží v hlavním hřebeni mezi vrcholy Ezerski vrv (2580 m) na severovýchodě a Bistrica (2540 m) na jihozápadě. Po Djeravici (2656 m) a Rudoce (2658 m) je třetím nejvyšším vrcholem Kosova.\n"}
{"id": "1356405", "url": "https://cs.wikipedia.org/wiki?curid=1356405", "title": "762 (číslo)", "text": "762 (číslo)\n\nSedm set šedesát dva je přirozené číslo. Římskými číslicemi se zapisuje DCCLXII a řeckými číslicemi ψξβ. Následuje po čísle sedm set šedesát jedna a předchází číslu sedm set šedesát tři.\n\n762 je:\n\n"}
{"id": "1356409", "url": "https://cs.wikipedia.org/wiki?curid=1356409", "title": "Anna Rusticano", "text": "Anna Rusticano\n\nAnna Rusticano (* 5. listopadu 1954 Florencie) je italská zpěvačka pop music a autorka písňových textů. Počátkem sedmdesátých let ji objevil producent Walter Guertler, v roce 1972 vydala první singl Con la testa piena di sogni/Mi sveglierò. V roce 1983 vyhrála v Praze mezinárodní festival Intertalent a začala spolupracovat se skladatelem Karlem Svobodou. Absolvovala koncertní turné po Československu a dalších zemích sovětského bloku, moderovala také televizní pořad Abeceda, s českou studiovou skupinou ElektroVox vydala dlouhohrající desku u firmy Supraphon. Jejím největším hitem byla píseň „Strano“ (českou coververzi nazpívala Marcela Holanová pod názvem „Ráno“). Později žila ve Švýcarsku, v polovině devadesátých let pěveckou kariéru ukončila. \n\n\n"}
{"id": "1356412", "url": "https://cs.wikipedia.org/wiki?curid=1356412", "title": "Dominique Lebrun", "text": "Dominique Lebrun\n\nDominque Julien Claude Marie Lebrun (* 10. ledna 1957, Rouen) je francouzský římskokatolický kněz a od 10. července 2015 rouenský arcibiskup.\n\n"}
{"id": "1356415", "url": "https://cs.wikipedia.org/wiki?curid=1356415", "title": "Yellowstonská kaldera", "text": "Yellowstonská kaldera\n\nYellowstonská kaldera je sopečná kaldera a supervulkán v národním parku Yellowstone, na severozápadě státu Wyoming, v USA. Hlavní rysy kaldery měří asi 55 × 72 km. \n\nObrovská vulkanická struktura vznikla prostřednictvím posledních třech super-erupcí: Huckleberry Ridge Tuff (před 2,1 miliony let), Mesa Falls (před 1,3 miliony let) a Lava Creek (před 630 000 lety).\n\nV 80. letech byla kaldera zmapována na základě leteckého snímkování NASA, kde její rozměr byl naměřen zhruba 45 × 85 km. Jedná se o činnou sopku, která za poslední dva miliony let několikrát vybuchla. Výbuch před přibližně 640 tisíci lety měl stupeň VEI 8. Asi se jednalo o dvojitý výbuch. Teplota vody se na jednom vzdáleném místě snížila o 3 °C. Aktivita je důsledkem rozlomení oceánské desky a jejího podsunutí pod americkou pevninu před přibližně 30 milióny let.\n\nHorká skvrna je místo v astenosféře (hloubka 80–220 km), kde se shromažďuje magma a stoupá vzhůru k zemskému povrchu. Nicméně zdroj této skvrny je stále nejasný. Někteří geovědci předpokládají, že yellowstonská horká skvrna je důsledkem lokální interakce mezi místními podmínkami v litosféře a plášťovou konvekcí ve svrchním zemským plášti. Jiná část odborníků se domnívá, že původ je naopak až ve spodním zemském plášti (plášťový chochol). V minulosti mohly být nedaleké trapy v povodí řeky Columbie součástí stejné horké skvrny. V období před 17-14 miliony let došlo v jejím povodí k rozsáhlému bazaltovému výlevu o objemu ~174 300 km³. Yellowstonská skvrna se neustále posouvá severovýchodním směrem, přičemž v době před 16 miliony let se nacházela ve stejném místě, kde se onen masivní výlev odehrál. \n\nAlternativní teorie z roku 2018, navržená Virginskou polytechnickou univerzitou, s plášťovým chocholem nepočítá. Docentka geofyziky Ying Zhou dodává: „Neexistují důkazy o teplu proudícím ze zemského jádra, které by dodávalo energii sopce v Yellowstonu. Místo toho naše představa o podzemí ukazuje, že Yellowstonský vulkán vznikl v důsledku zanoření obrovské oceánské desky pod západní Spojené státy americké před 30 miliony let.“ V hloubce 400–650 km pod současnou kaskádovou linií sopek leží tedy abnormální podzemní struktura. Zanořená oceánská deska, zvaná Farallonská, se rozpadla na kusy, z nichž některé začaly klesat hlouběji do zemského pláště a vytlačovat horké horniny nahoru. Díky vzhůru proudící energii vznikly před 16 miliony let první vulkány.\n\nYellowstonský supervulkán stále disponuje velkou magmatickou komorou, takže erupce v budoucnu by měly být teoreticky možné. Nicméně Americký úřad geologického průzkumu (USGC) výraznější erupci v dohledné době neočekává. Spíše počítá s hydrotermálními explozemi a se středně silnými až silnými zemětřeseními.\n\nTektonické a sopečné pochody způsobí v oblasti zhruba 1–2 tis. otřesů za rok. Většina z nich je malá, zpravidla nedosahujíc více než 3,0 stupňů Richterovy stupnice. Příležitostně může dojít k nárůstu seismické činnosti. Například v roce 1985 se v průběhu několika měsíců zaznamenalo více než 3 tis. otřesů, přičemž v letech 1983–2008 vědci detekovali přes 70 menších zemětřesných rojů. USGC k tomu dodává, že jejich původ jsou tektonického původu (lokální zlomy) než pohybem magmatu. \n\nV prosinci 2008 se situace opakovala. Pod severozápadním okrajem Yellowstonského jezera bylo během sedmi dnů zjištěno přes 500 otřesů a nejsilnější z nich měl 3,9 stupňů. Další zemětřesný roj se objevil o dva roky později v časovém rozmezí mezi zemětřesením na Haiti a zemětřesením v Chile. 30. března 2014 zasáhl národní park v Yellowstonu zemětřesení o síle 4,8 stupňů Richterovy stupnice, což je nejsilnější od února 1980. Během února 2018 se detekoval další roj s více než 300 otřesy.\n\n\n"}
{"id": "1356416", "url": "https://cs.wikipedia.org/wiki?curid=1356416", "title": "Phoenix Critics Circle Awards 2017", "text": "Phoenix Critics Circle Awards 2017\n\n4. ročník předávání cen Phoenix Critics Circle Awards se konal dne 16. prosince 2017. Nominace byly oznámeny dne 11. prosince 2017.\n\nTvář vody (remíza)\n\n\"Tři billboardy kousek za Ebbingem\" (remíza)\n\nChristopher Nolan – \"Dunkerk\"\n\n\nMartin McDonagh – \"Tři billboardy kousek za Ebbingem\" (remíza)\n\nGreta Gerwig – \"Lady Bird\" (remíza)\n\nJordan Peele – \"Uteč\"  (remíza)\n\nTimothée Chalamet – \"Dej mi své jméno\"\n\nFrances McDormand \"–\" \"Tři billboardy kousek za Ebbingem\" (remíza)\n\nSally Hawkins \"–\" \"Tvář vody\" (remíza)\n\nSam Rockwell – \"Tři billboardy kousek za Ebbingem\"\n\nLaurie Metcalf – \"Lady Bird\"\n\n\nMěsto duchů\n\n\"Raw\"\n\n\n\"Coco\"\n\nRoger Deakins – \"Blade Runner 2049\" \n\nJonathan Amos a Paul Machliss – \"Baby Driver\"\n\n\nBlade Runner 2049\n\n\"Tvář vody\"\n\nJonny Greenwood – \"Nit z přízraků\"\n\n\"Pěkně blbě\"\n\n\"Uteč\"\n\n\"Uteč\"\n\n\"Blade Runner 2049\"\n\nBrooklynn Prince – \"The Florida Project\"\n\nAndy Serkis\n\nJohn Williams\n\nHarry Dean Stanton\n"}
{"id": "1356421", "url": "https://cs.wikipedia.org/wiki?curid=1356421", "title": "Seznam renneských biskupů a arcibiskupů", "text": "Seznam renneských biskupů a arcibiskupů\n\nToto je seznam renneských biskupů a arcibiskupů.\n\n\n\n\n"}
{"id": "1356423", "url": "https://cs.wikipedia.org/wiki?curid=1356423", "title": "Booker Group", "text": "Booker Group\n\nBooker Group plc je největší velkoobchod s potravinami ve Spojeném království. Nabízí značkové a vlastní zboží více než 400 tisícům zákazníků včetně nezávislých obchodů se smíšeným zbožím, potravin a restaurací. Firma je kotovaná na Londýnské Burze cenných papírů. Tato společnost také v roce 1968 založila knižní Bookerovu cenu a v minulosti byla jejím sponzorem.\n\nV lednu 2017 supermarket Tesco oznámil, že se s Booker Group dohodl na koupi společnosti za 3,7 miliardy liber. Akvizice ještě čeká na schválení akcionářů a regulátora.\n"}
{"id": "1356429", "url": "https://cs.wikipedia.org/wiki?curid=1356429", "title": "Pierre d'Ornellas", "text": "Pierre d'Ornellas\n\nPierre Paul Oscar d'Ornellas (* 9. května 1953, Paříž) je francouzský římskokatolický kněz a od 26. června 2007 renneský arcibiskup.\n\n"}
{"id": "1356433", "url": "https://cs.wikipedia.org/wiki?curid=1356433", "title": "Scott Fischer", "text": "Scott Fischer\n\nScott Fischer (24. prosince 1955 Muskegon Michigan – 11. května 1996 Mount Everest) byl americký horolezec, známý především jako vedoucí jedné z výprav, které postihla Tragédie na Mount Everestu v roce 1996.\n\nScott Fischer patřil mezi zkušené horolezce. Bez umělého kyslíku zdolal Mount Everest (1994) a K2. V roce 1984 založil společnost Mountain Madness. Jako první Američan stál na vrcholu Lhoce.\n\n\n\n\n"}
{"id": "1356445", "url": "https://cs.wikipedia.org/wiki?curid=1356445", "title": "Seznam poitierských biskupů a arcibiskupů", "text": "Seznam poitierských biskupů a arcibiskupů\n\nToto je seznam poitierských biskupů a arcibiskupů.\n\n\n"}
{"id": "1356448", "url": "https://cs.wikipedia.org/wiki?curid=1356448", "title": "Hotel Kavkaz", "text": "Hotel Kavkaz\n\nHotel Kavkaz (dříve zejména Hotel Weimar) je honosná, chátrající stavba v lázeňském centru Mariánských Lázní z roku 1821. Hotel se nachází v nejvyšší části Goethova náměstí, spolu s lázeňskými domy Zelený kříž a Černý orel.\n\nNa slunném vyvýšeném severozápadním okraji Goethova (tehdy Horního) náměstí se rozhodl postavit svůj palác Franz von Klebelsberg-Thumburg. Stavba začala v roce 1818 a byla dokončena v květnu 1821. Dokončený dům byl dvoupatrový, měl 13 oken v průčelí a 6 oken na křídlech. Uvnitř bylo 35 pokojů, 3 kuchyně, stáje pro 24 koní a ve dvoře stání pro 10 povozů. Z obou stran domu byly z náměstí vjezdy pro kočáry a nad hlavním vchodem uprostřed čelní fasády byl vyhlídkový balkon. Na dvůr za palácem do svahu plynule navazovaly upravené zahrady o rozloze cca 3 700 m (1 152 klafterů). Dům získal po svém otevření právo pohostinství a začal ubytovávat hosty.\n\nPodle svého majitele byl dům nejprve znám jako \"Klebelsberkův palác\", po několika návštěvách výmarského velkovévody Karla Augusta by později přejmenován na jeho počest na \"„Gasthof zur Stadt Weimar“\", z čehož vzniklo zkrácené \"Hotel Weimar\".\n\n6. března 1870 koupil hotel Filip Hammerschmid a v roce 1872 jej nechal přestavět. Palác v této podobě již nebyl dominantou náměstí a srovnal svou výšku s okolními stavbami. Filipův syn Josef Hammerschmid však nechal hotel znovu přestavět v roce 1904 a to ve velkorysém stylu pro slavného hosta – anglického krále Edwarda VII, který již předtím v hotelu opakovaně pobýval. Přestavbu ve stylu secese navrhoval vídeňský architekt Arnold Heymann a došlo během ní jak ke změnám fasád a rozsáhlým úpravám zahrad, tak k moderní výbavě interiérů. V exteriérech se tato podoba zachovala dodnes.\nPosledními majiteli z rodu \"Hammerschmid\" byl Theodor a poté jeho vdova. V roce 1945 hotel přejmenovali američtí vojáci na \"King of England\" (a okolní náměstí na \"Americké náměstí\") a ubytovali se v něm američtí důstojníci. Okolo roku 1950 převzala hotel do svých rukou místní organizace Československých státních lázní. V souvislosti s tím byl hotel přejmenován na \"Kavkaz\" (a náměstí na \"náměstí Klementa Gottwalda\"). Nový majitel nechal provést rekonstrukci interiérů tak, že došlo k propojení se sousedními domy Zelený kříž (tehdy \"Split\") a Černý orel (tehdy \"Jitřenka\"). Celý komplex sloužil do roku 1990 jako lázeňské sanatorium, poté krátce opět jako lázeňský hotel, ale 1994 byl uzavřen a od té doby je opuštěn.\n\nV lednu 2018 se v jednom ze zadních křídel hotelu propadly stropy a kvůli narušené statice nosných zdí byl v následujících dnech celý zadní trakt stržen k zemi.\nPřes podezření na pohyb osob v objektu hasiči v sutinách nikoho nenašli.\n\n\n"}
{"id": "1356456", "url": "https://cs.wikipedia.org/wiki?curid=1356456", "title": "Kociha", "text": "Kociha\n\nKociha je obec na Slovensku v okrese Rimavská Sobota v Banskobystrickém kraji jižního Slovenska. Součástí obce je osada Suchý potok, která se postupně rozvíjí jako agroturistické osídlení.\n\n\n\n"}
{"id": "1356457", "url": "https://cs.wikipedia.org/wiki?curid=1356457", "title": "Franzobel", "text": "Franzobel\n\nFranzobel, vlastním jménem Franz Stefan Griebl (* 1. březen 1967 Vöcklabruck) je rakouský spisovatel a dramatik.\n\nNarodil se jako syn dělníka v chemickém průmyslu ve Vöcklabrucku v Horních Rakousích. V mládí absolvoval \"Höhere Technische Lehranstalt\" ve svém rodném městě Vöcklabrucku. V letech 1986–1994 studoval ve Vídni germanistiku a dějepis a studium ukončil diplomovou prací o vizuální poezii. Od roku 1989 pracuje jako spisovatel na volné noze. Žije střídavě ve Vídni, v Pichlwangu, v Buenos Aires a Orth an der Donau.\n\n\n\n\n"}
{"id": "1356460", "url": "https://cs.wikipedia.org/wiki?curid=1356460", "title": "Zotavovací poloha", "text": "Zotavovací poloha\n\nZotavovací poloha (dříve stabilizovaná poloha) je v první pomoci jakákoli poloha na boku, z níž není snadné se překulit na záda. To zajišťují pokrčené končetiny. Smyslem této polohy je zabránit zapadnutí jazyka a vdechnutí zvratků u pacienta při porušeném vědomí (pacient není schopen reagovat na oslovení). Při ukládání postiženého do zotavovací polohy je nutné se ujistit, že dýchá; dýchání je třeba nadále kontrolovat. Okamžité přetočení do zotavovací polohy je vhodné pokud neoslovitelný bezvědomý začíná zvracet.\n\n\nPoloha má více variant, které se mezi sebou liší v detailech pokrčení a uložení končetin. Používají se názvy europoloha, Rautekova (zotavovací) poloha. Použití těchto variant se shoduje – všechny udržují pacienta na boku. Pojem „stabilizovaná“ je mírně zavádějící. Pacient má sice stabilní polohu, ale jeho zdravotní stav se může zhoršit. \n\nDříve používaná stabilizovaná poloha s dolní rukou za zády se již nedoporučuje kvůli prevenci přilehnutí nervů a následnému brnění končetiny. \n\n"}
{"id": "1356467", "url": "https://cs.wikipedia.org/wiki?curid=1356467", "title": "Musašino (Tokio)", "text": "Musašino (Tokio)\n\nMusašino () je město v prefektuře Tokio v oblasti Kantó v Japonsku. K roku 2017 mělo zhruba 146 tisíc obyvatel.\n\nMusašino leží na ostrově Honšú severně od Mitaky a západně od centra Tokia. Spadá do metropolitní oblasti Velkého Tokia.\n\nNa město bylo Musašino povýšeno 3. listopadu 1947.\n\n"}
{"id": "1356473", "url": "https://cs.wikipedia.org/wiki?curid=1356473", "title": "Rudolf Fuchs", "text": "Rudolf Fuchs\n\nRudolf Fuchs (5. března 1890 Poděbrady - 17. února 1942 Londýn) byl pražský německý básník, dramatik, redaktor, překladatel do němčiny.\n\nMaturoval na pražském německém reálném gymnáziu. V letech 1909-1910 pracoval jako úředník v Berlíně, poté v Praze. V roce 1916 připravoval vydání německého překladu \"Slezských písní\" Petra Bezruče. Předmluvu ke knize psal Franz Werfel, který byl v té době důstojníkem 19. pluku c. k. těžkého polního dělostřelectva v Haliči. Poštovní zásilka textů pro nakladatelství Kurt Wolff Verlag v Lipsku, kde měla kniha vyjít, byla zachycena rakouskou policií (Slezské písně byly v Rakousko-Uhersku cenzurou zakázány). Fuchs byl vyslýchán a poté odveden do rakouské armády. Kniha přesto vyšla a v roce 1917 následovalo druhé vydání. Obě vydání ale musela překonávat překážky německé cenzury.\n\nPo skončení války v roce 1919 se vrátil do Prahy a pracoval jako obchodní úředník. Od roku 1923 spolupracoval s deníky Prager Tagblatt, Prager Abendblatt a Prager Presse. Otiskoval divadelní a výtvarné kritiky, fejetony básně a povídky. \n\nPřispíval ke spolupráci českých a německých básníků a spisovatelů, překládal českou poezii, podílel se na vydávání almanachů české poezie v němčině.\n\nAngažoval se v protinacistickém hnutí. V roce 1938 byl členem delegace německého exilového PEN klubu na Kongresu PEN klubů v Praze. \n\nPo obsazení Československa nacistickými vojsky v roce 1939 uprchl do Velké Británie. Fuchsova manželka Loni uprchla dne 29. června 1939 spolu s rodinou Ludwiga Windera z Protektorátu přes Polsko a Švédsko za ním.\n\nZahynul při dopravní nehodě v Londýně 17. února 1942. Jeho ostatky byly v roce 1956 uloženy na Novém židovském hřbitově na Smíchově.\n\n\n\n\n\n\n\nDále je autorem několika nevydaných románů.\n\n"}
{"id": "1356475", "url": "https://cs.wikipedia.org/wiki?curid=1356475", "title": "AES67", "text": "AES67\n\nAES67 je otevřený standard pro audio přes IP a audio přes ethernet. Vyvinula jej Audio Engineering Society a byl zveřejněn v září 2013. Pracuje na síťové vrstvě, vychází z dřívějších standardů a snaží se umožnit interoperabilitu mezi dříve existujícími systémy například typu Ravenna, Livewire, Q-LAN nebo Dante. Zároveň standardizuje i interoperabilitu s protokoly linkové vrstvy, například s AVB. Maximální podporovaná vzorkovací frekvence je 96 kHz a maximální podporovaná vzorkovací hloubka je 24 bitů.\n\n"}
{"id": "1356483", "url": "https://cs.wikipedia.org/wiki?curid=1356483", "title": "Into the Electric Castle", "text": "Into the Electric Castle\n\n\n\n"}
{"id": "1356484", "url": "https://cs.wikipedia.org/wiki?curid=1356484", "title": "Seznam dijonských biskupů a arcibiskupů", "text": "Seznam dijonských biskupů a arcibiskupů\n\nToto je seznam dijonských biskupů a arcibiskupů.\n\n\n"}
{"id": "1356485", "url": "https://cs.wikipedia.org/wiki?curid=1356485", "title": "Montrichardia", "text": "Montrichardia\n\nMontrichardia je rod rostlin z čeledi árónovité. Jsou to robustní byliny dorůstající výšky až 7 metrů, které vytvářejí porosty při březích pomalu tekoucích řek tropické Ameriky. Listy jsou rozměrné, srdčité až střelovité. Květenstvím je palice podepřená bělavým toulcem, plody jsou bobule. Rod zahrnuje 2 druhy a je rozšířen od Mexika po Brazílii a Peru. Škrobnaté oddenky a pražená semena jsou jedlé a rostliny mají význam v tradiční medicíně.\n\nZástupci rodu \"Montrichardia\" jsou přímé, vysoké byliny dorůstající výšky 3 až 7 metrů. Stonek je nevětvený, o průměru 1,5 až 12 cm, v centrální části houbovitý, na povrchu s kroužkovitými listovými jizvami, někdy ostnitý. Listy jsou velké, většinou nahloučené na vrcholu stonku, řapíkaté, s hrálovitou až střelovitou, případně i trojlaločnou čepelí se zpeřenou žilnatinou. Květenstvím je palice podepřená bílým nebo nažloutlým toulcem. Palice je přisedlá, válcovitá, v dolní části se samičími květy, v horní až po konec se samčími květy, bez sterilních květů. Květy jsou jednopohlavné, bezobalné. V samčích květech je 3 až 6 volných tyčinek, semeník v samičích květech obsahuje jedinou komůrku s 1 až 2 vajíčky. Blizna je drobná, na tlusté čnělce. Plodem jsou jednosemenné bobule v palicovitém plodenství. Semeno je velké, vejcovité až elipsoidní, bez endospermu.\n\nRod zahrnuje jen 2 druhy. \"Montrichardia arborescens\" je rozšířena v oblasti Střední Ameriky, Karibiku, severu Jižní Ameriky a Amazonie. Zasahuje i do jižního Mexika. Areál druhu \"Montrichardia linifera\" je omezen na amazonskou Jižní Ameriku a podél mořského pobřeží zasahuje i do jihovýchodní Brazílie.\nMontrichardie jsou typické helofyty, rostoucí podél okrajů pomalu tekoucích vodních toků. Často vytvářejí husté a rozsáhlé porosty.\n\nKvěty mantrichardií jsou opylovány převážně brouky, někdy je však navštěvují i včely. Hlavními opylovači jsou nosorožíkovití brouci zejména z rodů \"Cyclocephala\", \"Aspidolea\" a \"Erioscelis\". Tito brouci se shromažďují v květní komoře a v květenství zpravidla pobývají 24 až 36 hodin, přičemž se živí tkáněmi květů, aniž by narušili semeníky. Pyl je lepkavý a přichycuje se na hladký povrch broučích těl. Ve starších květenstvích byli nalezeni i brouci z čeledi \"Tenebrioidae\" (potemníkovití). V květenstvích se podobně jako u některých jiných árónovitých aktivně vytváří teplo. Opylovače lákají i vůní, hlavními vonnými látkami jsou jasmon a 1,3,5-trimethoxybenzen.\n\nŠťáva rostlin je dráždivá a při kontaktu s kůží může způsobit dermatitidu.\n\nRod \"Montrichardia\" je v rámci čeledi \"Araceae\" řazen do podčeledi \"Aroideae\" a tribu \"Montrichardieae\", přičemž je jediným rodem daného tribu. Nejblíže příbuzným rodem je podle výsledků molekulárních studií africký rod \"Anubias\".\nCalla\nOba druhy rodu \"Montrichardia\" jsou si vzhledově velmi podobné. V Amazonii mezi nimi navíc existují různé přechodné formy, jejichž identifikace je obtížná. \"Montrichardia linifera\" mívá oproti druhu \"Montrichardia arborescens\" tlustší stonky a širší listy se srdčitou, nikoliv střelovitou bází čepele.\n\nOddenky montrichardií jsu škrobnaté a slouží jako potravina Po upražení jsou jedlá i semena nebo i celá plodenství. Šťáva ze stonku slouží v tradiční medicíně k léčení hlubokých řezných ran, krvácení z nosu, vředů a zánětu spojivek. Napařené listy se přikládají na postižené místo při erysipelu. Šťáva z mladých výhonů má význam v šamanských praktikách. Rostlina se v Jižní Americe přidává do halucinogenního nápoje ajahuaska.\n\n"}
{"id": "1356487", "url": "https://cs.wikipedia.org/wiki?curid=1356487", "title": "Nihil Novi", "text": "Nihil Novi\n\nNihil Novi je studiové album amerického jazzového saxofonisty Marcuse Stricklanda. Vydáno bylo 15. dubna 2016 společností Blue Note Records. Hlavní producentkou alba byla baskytaristka a zpěvačka Meshell Ndegeocello, přičemž v menší míře se na produkci podíleli také Charles Haynes, Chris Dave, Jack DeBoe a Marcus Strickland. Velká část alba je instrumentální, jsou zde však i zpívané písně.\n\n\n"}
{"id": "1356488", "url": "https://cs.wikipedia.org/wiki?curid=1356488", "title": "Universal Migrator Part 1: The Dream Sequencer", "text": "Universal Migrator Part 1: The Dream Sequencer\n\n\n\n"}
{"id": "1356491", "url": "https://cs.wikipedia.org/wiki?curid=1356491", "title": "Nick Brandt", "text": "Nick Brandt\n\nNick Brandt (* 1964 nebo 1966 Londýn) je anglický fotograf. Studoval malířství a později film na londýnské škole Saint Martin's School of Art. V roce 1992 odešel do Spojených států amerických, kde se věnoval režírování hudebních videoklipů. Režíroval například klipy k písním „Porcelain“ (Moby), „Earth Song“ a „Stranger in Moscow“ (Michael Jackson) a „Hands“ (Jewel). Během natáčení videoklipu k Jacksonově písni „Earth Song“ v Tanzanii si oblíbil Východní Afriku. Později se do této oblasti několikrát vrátil a pořídil řadu fotografií. V roce 2005 vydal fotografickou knihu \"On This Earth\", která byla první z africké trilogie. Následovaly knihy \"A Shadow Falls\" (2009) a \"Across the Ravaged Land\" (2013). V roce 2016 vydal svou čtvrtou knihu, \"Inherit the Dust\", v níž se opět nachází fotografie z Východní Afriky. Roku 2016 získal Cenu Ansela Adamse. V roce 2002 se oženil s irskou herečkou Orlou Brady.\n"}
{"id": "1356497", "url": "https://cs.wikipedia.org/wiki?curid=1356497", "title": "Vila Neherovská 677/8", "text": "Vila Neherovská 677/8\n\nVila Neherovská 677/8, známá též jako Vila Lídy Baarové, je rodinná vila na pražské Hanspaulce. Dům postavil v letech 1937–38 Ing. Jiří Palička pro vrchního magistrátního ředitele Karla Babku a jeho dceru, filmovou herečku Lídu Babkovou-Baarovou. Původně byl projekt zadán bratřím Šlapetům a na projekt Čestmíra Šlapety bylo již v roce 1937 vydáno stavební povolení. Před zahájením stavby se však rodina rozhodla oslovit Ladislava Žáka. \n"}
{"id": "1356499", "url": "https://cs.wikipedia.org/wiki?curid=1356499", "title": "Arequipa (region)", "text": "Arequipa (region)\n\nArequipa je region, který se nachází v jižní části Peru. Celkem zde žije 1,2 milionu obyvatel a hlavním městem je stejnojmenné město Arequipa, ve kterém žije většina obyvatel regionu. V letech 2013 a 2018 byl jihozápad regionu zasažen zemětřeseními o magnitudách 7,1 a v roce 2001 byl jih regionu zasažen zemětřesením o magnitudě až 8,4.\n"}
{"id": "1356503", "url": "https://cs.wikipedia.org/wiki?curid=1356503", "title": "Seznam besançonských biskupů a arcibiskupů", "text": "Seznam besançonských biskupů a arcibiskupů\n\nSeznam besançonských biskupů a arcibiskupů:\n\n\n"}
{"id": "1356505", "url": "https://cs.wikipedia.org/wiki?curid=1356505", "title": "Phoenix Film Critics Society Awards 2017", "text": "Phoenix Film Critics Society Awards 2017\n\n18. ročník předávání cen Phoenix Film Critics Society Awards se konal dne 19. prosince 2017. Nominace byly oznámeny dne 12. prosince 2017.\n\nTvář vody\n\nGuillermo del Toro – \"Tvář vody\"\n\nScott Neustadter a Michael H. Weber – \"\"\n\n\nMartin McDonagh – \"Tři billboardy kousek za Ebbingem\"\n\nGary Oldman – \"Nejtemnější hodina\"\n\nFrances McDormand \"–\" \"Tři billboardy kousek za Ebbingem\"\n\nSam Rockwell – \"Tři billboardy kousek za Ebbingem\"\n\nAllison Janney – \"Já, Tonya\"\n\nMěsto duchů\n\n\"First They Killed My Father\"\n\n\n\"Coco\"\n\nRoger Deakins – \"Blade Runner 2049\" \n\nLee Smith – \"Dunkerk\"\n\n\nJacqueline Durran – \"Kráska a zvíře\"\n\n\"Válka o planetu opic\"\n\nPaul D. Austerberry – \"Tvář vody\"\n\nAlexandre Desplat – \"Tvář vody\"\n\n„Remember Me “ – \"Coco\"\n\n\"Tři billboardy kousek za Ebbingem\"\n\nMckenna Grace – \"Velký dar\"\n\nMckenna Grace – \"Velký dar\"\n\nVelký dar\n"}
{"id": "1356506", "url": "https://cs.wikipedia.org/wiki?curid=1356506", "title": "Bad Schwartau", "text": "Bad Schwartau\n\nBad Schwartau je německé město ležící v okrese Východní Holštýnsko ve spolkové zemi Šlesvicko-Holštýnsko. Leží na řece Trave přibližně 5 km severně od města Lübeck, kde se tato řeka vlévá do Baltského moře. V Bad Schwartau se nacházejí lázně proslulé jodidovými slanými prameny.\n\nBad Schwartau leží v blízkosti dálnice A1 (\"Vogelflug-Linie\", Hamburg - Kodaň) a město obsluhují i městské autobusy města Lübeck. Nádraží Bad Schwartau leží na tratích Kiel - Lübeck a Lübeck - Puttgarden.\n\n\nTěžištěm hospodářství je potravinářský průmysl, v čele s firmou \"Schwartauer Werke\", což je přední německý výrobce zavařenin a ovocných sirupů.\n\n\n"}
{"id": "1356507", "url": "https://cs.wikipedia.org/wiki?curid=1356507", "title": "San Diego Film Critics Society Awards 2017", "text": "San Diego Film Critics Society Awards 2017\n\n22. ročník předávání cen San Diego Film Critics Society Awards se konal dne 11. prosince 2017. Nominace byly oznámeny dne 9. prosince 2017.\n\n\"Uteč\"\n\nGreta Gerwig – \"Lady Bird\"\n\nScott Neustadter a Michael H. Weber – \"\"\n\n\nJordan Peele – \"Uteč\"\n\nJames McAvoy – \"Rozpolcený\"\n\nSally Hawkins \"–\" \"Maudie\"\n\nSam Rockwell – \"Tři billboardy kousek za Ebbingem\"\n\n\nLaurie Metcalf – \"Lady Bird\" (remíza)\n\nAllison Janney – \"Já, Tonya\" (remíza)\n\n\nJane\n\n\"Thelma\"\n\nMůj život Cuketky\n\nHoyte van Hoytema – \"Dunkerk\" \n\nJonathan Amos a Paul Machliss – \"Baby Driver\"\n\n\n\"Válka o planetu opic\"\n\nPaul D. Austerberry – \"Tvář vody\"\n\n\"Baby Driver\"\n\nTimothée Chalamet\n\nMichael Stuhlbarg – \"\", \"Dej mi své jméno\", \"Tvář vody\"\n\nDaniel Craig – \"Loganovi parťáci\"\n\nJacqueline Durran – \"Kráska a zvíře\" (remíza)\n\nMark Bridges – \"Nit z přízraků\" (remíza)\n\n\"Mudbound\"\n"}
{"id": "1356508", "url": "https://cs.wikipedia.org/wiki?curid=1356508", "title": "San Francisco Film Critics Circle Awards 2017", "text": "San Francisco Film Critics Circle Awards 2017\n\n16. ročník předávání cen San Francisco Film Critics Circle Awards se konal dne 10. prosince 2017. Nominace byly oznámeny dne 8. prosince 2017.\n\n\"The Florida Project\"\n\nGuillermo del Toro – \"Tvář vody\"\n\n\nJames Ivory – \"Dej mi své jméno\"\n\n\nJordan Peele – \"Uteč\"\n\nAndy Serkis – \"Válka o planetu opic\"\n\nMargot Robbie – \"Já, Tonya\"\n\nWillem Dafoe – \"The Florida Project\"\n\n\nLaurie Metcalf – \"Lady Bird\"\n\nVisages, villages\n\n\"120 BPM\"\n\n\"Coco\"\n\nRoger Deakins – \"Blade Runner 2049\" \n\nJonathan Amos a Paul Machliss – \"Baby Driver\"\n\n\nPaul D. Austerberry – \"Tvář vody\"\n\nJonny Greenwood – \"Nit z přízraků\"\n\n\"Brimstone & Glory\"\n\nPeter Bratt\n"}
{"id": "1356509", "url": "https://cs.wikipedia.org/wiki?curid=1356509", "title": "Seznam dílů seriálu Melrose Place (2009)", "text": "Seznam dílů seriálu Melrose Place (2009)\n\nToto je seznam dílů seriálu \"Melrose Place\". Americký dramatický televizní seriál \"Melrose Place\" byl vysílán od 8. září 2009 do 13. dubna 2010 na stanici The CW.\n\n<onlyinclude></onlyinclude>\n\nČeská premiéra 13.–18. dílu byla vysílána přibližně v 05:30, v seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\n"}
{"id": "1356511", "url": "https://cs.wikipedia.org/wiki?curid=1356511", "title": "Seznam montpellierských biskupů a arcibiskupů", "text": "Seznam montpellierských biskupů a arcibiskupů\n\nToto je seznam montpellierských biskupů a arcibiskupů. V roce 1536 bylo sídlo diecéze přeneseno z Maguelone do Montpellieru, který byl v roce 2002 povýšen na arcidiecézi.\n\n\n"}
{"id": "1356512", "url": "https://cs.wikipedia.org/wiki?curid=1356512", "title": "Jasmínovka", "text": "Jasmínovka\n\nJasmínovka (\"Trachelospermum\"), česky též jasmínovník, je rod rostlin z čeledi toješťovité. Jsou to liány se vstřícnými jednoduchými listy a bílými nebo žlutými, silně vonnými květy. Rod zahrnuje asi 12 druhů a je rozšířen v Asii a Severní Americe. Jasmínovky jsou jedovaté rostliny a některé druhy mají význam v medicíně. Nejznámějším druhem je jasmínovka vonná, která je často pěstována ve Středomoří jako delikátní okrasná liána. V Asii slouží některé druhy jako zdroj pevných vláken.\n\nJasmínovky jsou stálezelené nebo poloopadavé, dřevnaté liány, výjimečně ovíjivé byliny. Při poranění roní bílý latex. Listy jsou jednoduché, vstřícné. Květy jsou pětičetné, oboupohlavné, uspořádané v řídkých koncových nebo úžlabních vrcholících. Kalich je drobný, hluboce členěný na 5 laloků, na bázi se žlázkami, na vrcholu obvykle zoubkatý. Koruna je bílá až žlutá, nálevkovitá, s válcovitou korunní trubkou a staženým ústím. Korunní laloky se překrývají směrem doprava. Tyčinky jsou přirostlé v dolní třetině korunní trubky. Prašníky jsou střelovité, připojené ke čnělkové hlavě. Gyneceum je tvořeno 2 volnými semeníky obsahujícími mnoho vajíček. Čnělka je jediná, krátká. Plodem je souplodí 2 úzce válcovitých nebo vřetenovitých měchýřků. Semena jsou úzce podlouhlá, bez zobánku, s chmýrem.\n\nRod zahrnuje asi 12 druhů. Je rozšířen v Asii od Indie po Japonsko a jihovýchodní Asii. Nejvíc druhů se vyskytuje v teplých mírných až subtropických oblastech východní Asie. Nejrozsáhlejší areál, zahrnující téměř celou oblast rozšíření rodu mimo ostrovů jv. Asie, má druh \"Trachelospermum asiaticum\". V Číně roste 6 druhů, v Japonsku 2, v jihovýchodní Asii 3 druhy.\n\nKvěty jasmínovek jsou silně vonné a jsou opylovány hmyzem, zejména motýly a včelami, které přitahují v hojném množství. Semena jsou opatřena chmýrem a šíří se větrem.\n\nJasmínovky obsahují podobně jako jiní zástupci toješťovitých biologicky účinné látky a jsou jedovaté. Jasmínovka vonná obsahuje lignan arktiin a glykosidy, zejména trachelosid, nortrachelosid a matairesinosid. Byly zjištěny též alkaloidy, konkrétně voakangin a nortrachelogenin-amid.\n\nRod \"Trachelospermum\" je v rámci čeledi \"Apocynaceae\" řazen do podčeledi \"Apocynoideae\", tribu \"Apocyneae\" a subtribu \"Chonemorphinae\". Nejblíže příbuzné rody jsou \"Chonemorpha\" a \"Vallariopsis\", řazené do stejného subtribu.\nV minulosti byl do rodu \"Trachelospermum\" řazen i severoamerický druh \"Trachelospermum difforme\". Výsledky molekulárních studií však ukázaly, že není s ostatními druhy bezprostředně příbuzný, a proto byl přeřazen do samostatného rodu \"Thyrsanthella\".\n\n\nJasmínovka vonná je pěstována v subtropech a teplých oblastech mírného pásu jako bujná a bohatě kvetoucí okrasná liána. Lze se s ní často setkat i v jižní Evropě. Pochází z východní Asie. Řidčeji se pěstují jiné druhy, zejména krémově kvetoucí \"Trachelospermum asiaticum\". Ze stonků jasmínovky vonné a druhu \"Trachelospermum axillare\" se získávají pevná vlákna používaná v Asii k výrobě provazů, pytlů a papíru. Z květů se vyrábí vonný esenciální olej. Některé druhy mají význam v tradiční čínské medicíně zejména při léčení zranění a revmatismu.\n\n"}
{"id": "1356514", "url": "https://cs.wikipedia.org/wiki?curid=1356514", "title": "Seattle Film Critics Society Awards 2016", "text": "Seattle Film Critics Society Awards 2016\n\n1. ročník předávání cen Seattle Film Critics Society Awards se konal v roce 2016.\n\nMoonlight\n\nBarry Jenkins – \"Moonlight\"\n\nBarry Jenkins – \"Moonlight\"\n\nCasey Affleck – \"Místo u moře\"\n\nIsabelle Huppertová – \"Elle\"\n\nMahershala Ali – \"Moonlight\"\n\nViola Davis – \"Ploty\"\n\nMoonlight\n\n – Ezra Edelman a Caroline Waterlow\n\n\"Elle\" (Francie)\n\n\"\" – Byron Howard, Rich Moore a Jared Bush\n\nBradford Young – \"Příchozí\"\n\nCho Sang-kyung – \"Komorná\"\n\n\"Moonlight\" – Nat Sanders a Joi McMillon\n\nJóhann Jóhannsson – \"Příchozí\"\n\nRyu Seong-hee – \"Komorná\"\n\n\"Příchozí\" – Louis Morin\n\n\"Doctor Strange\" – Stephane Ceretti, Paul Corbould, Richard Bluff a Vince Cerelli\n\nAnya Taylor-Joy – \"Čarodějnice\"\n\nHoward Stambler – \"Ulice Cloverfield 10\" – hraje John Goodman\n"}
{"id": "1356515", "url": "https://cs.wikipedia.org/wiki?curid=1356515", "title": "Seattle Film Critics Society Awards 2017", "text": "Seattle Film Critics Society Awards 2017\n\n2. ročník předávání cen Seattle Film Critics Society Award se konal dne 18. prosince 2017. Nominace byly oznámeny dne 11. prosince 2017. \n\nUteč\n\nChristopher Nolan – \"Dunkerk\"\n\n\"Lady Bird\" – Greta Gerwig\n\nDaniel Day-Lewis – \"Nit z přízraků\"\n\nSaoirse Ronan - \"Lady Bird\"\n\nWillem Dafoe - \"The Florida Project\"\n\nLaurie Metcalf - \"Lady Bird\"\n\nUteč\n\n\"Visages, villages\" – Agnés Varda\n\n\n\"Raw\" • Francie/Belgie\n\n\"Coco\" – Adrian Molina a Lee Unkrich\n\n\"Blade Runner 2049\" - Roger Deakins\n\nMark Bridges - \"Nit z přízraků\"\n\n\"Dunkerk\" – Lee Smith\n\n\"Nit z přízraků\" - Jonny Greenwood\n\n\"Blade Runner 2049\" - Dennis Gassner a Alessadnra Querzola\n\nVálka o planetu opic - Joe Letteri, Dan Lemmon, Daniel Barrett, Joel Whist\n\nBrooklynn Prince - \"The Florida Project\"\n\nDennis - \"Rozpolcený\" - hraje James McAvoy\n"}
{"id": "1356516", "url": "https://cs.wikipedia.org/wiki?curid=1356516", "title": "Seznam lillských biskupů a arcibiskupů", "text": "Seznam lillských biskupů a arcibiskupů\n\nToto je seznam lillských biskupů a arcibiskupů.\n\n\n"}
{"id": "1356520", "url": "https://cs.wikipedia.org/wiki?curid=1356520", "title": "Southeastern Film Critics Association Awards 2017", "text": "Southeastern Film Critics Association Awards 2017\n\n26. ročník předávání cen asociace Southeastern Film Critics Association se konal dne 18. prosince 2017.\n\n\n\n\n\n\n\n\n\n\n\n\n\n\n"}
{"id": "1356522", "url": "https://cs.wikipedia.org/wiki?curid=1356522", "title": "Earth Song", "text": "Earth Song\n\n„Earth Song“ je píseň amerického zpěváka Michaela Jacksona. Vydána byla v roce 1995 na albu \"\" a rovněž jako třetí singl z této desky. Původně vznikla pro album \"Dangerous\" (1991), avšak nakonec na něm vydána nebyla. Singl se umístil na první příčce Britské singlové hitparády a v několika zemích, včetně Spojeného království, se stal platinovým. V nahrávce písně hráli například David Paich, Steve Porcaro a Guy Pratt. K písni byl natočen videoklip, jehož režisérem byl Nick Brandt. Videoklip byl nominován na cenu Grammy (k roku 2017 se prodalo 1 252 071 kusů).\n"}
{"id": "1356523", "url": "https://cs.wikipedia.org/wiki?curid=1356523", "title": "Toronto Film Critics Association Awards 2017", "text": "Toronto Film Critics Association Awards 2017\n\n21. ročník předávání cen asociace Toronto Film Critics Association se konal dne 10. prosince 2017.\n\n\"The Florida Project\"\n\nGreta Gerwig – \"Lady Bird\"\n\nJordan Peele – \"Uteč\"\n\nDaniel Day-Lewis – \"Nit z přízraků\"\n\nFrances McDormand \"–\" \"Tři billboardy kousek za Ebbingem\"\n\nWillem Dafoe – \"The Florida Project\"\n\nLaurie Metcalf – \"Lady Bird\"\n\nVisages, villages\n\n\"Čtverec\"\n\n\"The Breadwinner\"\n\nJordan Peele – \"Uteč\"\n\n"}
{"id": "1356524", "url": "https://cs.wikipedia.org/wiki?curid=1356524", "title": "Jean-Luc Bouilleret", "text": "Jean-Luc Bouilleret\n\nJean-Luc Marie Maurice Louis Bouilleret (* 28. října 1953, Arbois) je francouzský římskokatolický kněz a od 10. října 2013 besançonský arcibiskup.\n\n"}
{"id": "1356525", "url": "https://cs.wikipedia.org/wiki?curid=1356525", "title": "Altmarkkreis Salzwedel", "text": "Altmarkkreis Salzwedel\n\nAltmarkkreis Salzwedel je německý zemský okres ležící v Sasku-Anhaltsku. V rámci spolkové země sousedí s okresy Stendal a Börde a dále s okresy Gifhorn, Uelzen a Lüchow-Dannenberg v Dolním Sasku.\n\nNázev pochází z označení historického regionu Stará marka \"(Altmark)\", který se rozkládá na území tohoto okresu a z části také v sousedním okrese Stendal. V desátém století se jednalo o východní hranici Svaté říše římské a bylo zde postaveno velké množství hradů za účelem rozšiřování hranic dále na východ. Oblast Staré marky bývala po staletí velice bažinatá, až ve 12. století došlo k vysušení velkého množství bažin a z pevností se stala malá města. V pozdním středověku bylo velké množství měst členy svazku německých obchodním měst Hanza. V průběhu třicetileté války byla celá Stará marka kompletně zničena. Oblasti se poté již nikdy nepodařilo docílit tehdejšího postavení a do dnešní doby je osídlena poměrně řídce.\n\nStará marka je krajina, která byla v minulosti plná opevnění a rybníků. Dnes je z velké části pokryta lesy a vřesovišti. Jedná se o obecně suchou oblast, ačkoliv několik bažinatých částí přežilo dodnes. Největší z nich je Drömling, mokřad ležící na jihozápadě, který je sdílen se sousedním zemským okresem Börde.\nNejvětším jezerem okresu je Arendsee s rozlohou 5,54 km. Podle jezera je pojmenováno město Arendsee.\n\nZnak okresu Altmarkkreis Salzwedel se skládá ze 3 částí:\n"}
{"id": "1356530", "url": "https://cs.wikipedia.org/wiki?curid=1356530", "title": "Epupa Falls", "text": "Epupa Falls\n\nEpupa Falls nebo také \"Quedas do Monte Negro\" je soustava vodopádů na řece Kunene na hranici mezi Namibií a Angolou. Leží nedaleko města Opuwo v namibijském regionu Kunene, dosahuje maximální výšky 37 metrů a šířky okolo 500 metrů. Název vodopádů znamená v jazyce místních Hererů „pěnící voda“. Lokalita patří k nejvýznamnějším turistickým atrakcím v regionu, v okolí se nachází řada kempů, provozuje se rafting. Břehy jsou porostlé baobaby a mopany, v okolí vodopádů žije orel jasnohlasý, agapornis růžohrdlý a drozdík rezavoocasý, řeka je plná krokodýlů. Existuje projekt na využití vodopádů pro výrobu elektrické energie, který však naráží na nesouhlas místních obyvatel.\n\n"}
{"id": "1356539", "url": "https://cs.wikipedia.org/wiki?curid=1356539", "title": "Kostel Nalezení svatého Kříže (Visla)", "text": "Kostel Nalezení svatého Kříže (Visla)\n\nKostel Nalezení svatého Kříže (polsky: \"Kościół Znalezienia Krzyża Świętego\") je římskokatolický železobetonový farní kostel s dřevěnou věžívve Visle, okres Těšín, Slezské vojvodství. Je farním kostelem farnosti Nalezení svatého Kříže ve Visle Głębce, děkanát Visla diecéze bílsko-żywiecká. Kostel je součástí Stezky dřevěné architektury v Slezském vojvodství.\n\nKostel Nalezení svatého Kříže byl postaven v letech 1981–1983 na svahu hory Kozińce. K průčelí kostela je přisazena dřevěná věž, která byla přenesena ze zničeného kostela Navštívení Panny Marie v Połomi. Kostel pocházel z roku 1575, kde byl postaven na místě původního kostela z roku 1447 zničeného požárem. Kostel je zapsán v seznamu kulturních památek slezského vojvodství pod číslem A-740/66 z 5. srpna 1966. Kostel v Połomi byl zničen vichřicí v roce 1969, pouze věž odolala. Kostel ve Visle měl sloužit místním obyvatelům a rekreantům či sezonním návštěvníkům. Dne 12. června 1983 byl vysvěcen a od 29. dubna 1984 se stal farním kostelem.\n\nKostel je železobetonová stavba pokrytá dřevěným obložením. K této stavbě je přistavěna dřevěná věž, která byla přenesena z Połomi. Návrh vypracovali architekti Marek Cempl a Piotr Wzorka z Krakova. Stavitelem byl Kaziemierz Binke. \n\nVěž o půdorysu 8,75 x 8,40 m je přisazena k západnímu průčelí lodi je zakončena přesahujícím zvonovým patrem, které je bedněno deskami. Konstrukce věže je sloupovo-rámová, stěny věže směrem nahoru se zužují. Střecha věže je jehlanová s širší základnou a mírným sklonem, která přechází v druhé části ve štíhlý vysoký jehlan (jehlici). Věž a venkovní stěny kostela jsou kryté šindelem. Věž je vysoká 30,5 m. Vchod do věže je zastřešen valbovou stříškou. Nad vchodem do věže pod zvonovým patrem je zavěšen velký krucifix. \n\nLoď a kněžiště kostela je \"přistavěna\" k věži. Vchod do kostela je netypický–prochází kněžištěm. Železobetonová konstrukce lodi a kněžiště je krytá dřevěnou šindelovou sedlovou střechou.\n\nInteriér je současný. Betonové stěny jsou táflovány, takže není vidět surový beton a interiér je příjemný.\nVětší část plastik pochází z dílny koňákovkého umělce Jana Krężeloka, jako Křížová cesta nebo velká socha ukřižovaného Krista na hlavním oltáři. V kostele se nachází akvarel ukazující ruiny kostela v Połomi.\n"}
{"id": "1356542", "url": "https://cs.wikipedia.org/wiki?curid=1356542", "title": "Gabrielka (Nebušice)", "text": "Gabrielka (Nebušice)\n\nGabrielka je bývalá viniční usedlost v Praze 6-Nebušicích na rohu ulic U Gabrielky a Truhlářka v severovýchodní části obce.\n\nVinice se v místech usedlosti rozkládaly již ve středověku a patřily Strahovskému klášteru. V polovině 18. století na nich založil opat Gabriel viniční dům a o sto let později roku 1845 je na Gabrielce uváděna centrální výrobna klášterního vína.\n\nVinice později zanikly a pozemky Gabrielky přeměnili pozdější majitelé na pole.\n\nV usedlosti sídlí jezdecký klub.\n\n\n"}
{"id": "1356543", "url": "https://cs.wikipedia.org/wiki?curid=1356543", "title": "Tajoši", "text": "Tajoši\n\nTajoši () je neobsazená železniční stanice společnosti JR Kjúšú na trati Ničinan. Zastavují zde osobní i spěšné vlaky. V roce 1996 byla zprovozněna trať Mijazaki-kúkó, která tvoří odbočku ze stanice Tajoši na letiště Mijazaki.\n\n"}
{"id": "1356545", "url": "https://cs.wikipedia.org/wiki?curid=1356545", "title": "Zemský okres Altenburger Land", "text": "Zemský okres Altenburger Land\n\nAltenburger Land je německý zemský okres ležící v Durynsku. V rámci spolkové země sousedí s okresem Greiz, dále s Burgenlandkreis v Sasku-Anhaltsku a s okresy Lipsko \"(Leipzig)\", Střední Sasko \"(Mittelsachsen)\" a Cvikov \"(Zwickau)\" v Sasku.\n\nRegion byl v minulosti součástí velkého lesa, ve kterém Durynkové založili Durynské království. Po rozpadu Durynské říše v roce 531 byl osídlen Slovany. Hrad Altenburg, který se tyčí nad městem na porfyské skále a existoval již v 10. století se stal v roce 1100 císařským paláce Svaté říše římské. Roku 1329 byla oblast začleněna do Markrabství Míšeň \"(Markgrafschaft Meißen)\". V této době byla také pokácena většina lesů a tím vznikla současná krajina.\n\nMěsto Altenburg a okolní země byly mezi roky 1826 a 1918 součástí Sasko-altenburského vévodství. Poté byl region po krátkou dobu jedním ze států Výmarské republiky. Po rozpadu v roce 1922 došlo k připojení ke státu Durynsko. V témže roce byly ustanoveny dnešní hranice okres pod jménem \"Altenburg\". V roce 1952 došlo vlivem administrativních změn k rozdělení na Altenburg a Schmölln, ale v roce 1994 byly obě oblasti opět spojeny, tentokrát však už pod názvem \"Altenburger Land\".\n\nAltenburger Land je nejvýchodnější okres Durynska. Jedná se o převážně zemědělský region. Hlavní řekou protékající okresem od jihu na sever je Pleiße, pravý přítok Bílého Halštrova \"(Weisse Elster)\".\n\nZnak okresu Altenburger Land se skládá ze 4 částí:\n"}
{"id": "1356546", "url": "https://cs.wikipedia.org/wiki?curid=1356546", "title": "Seznam dílů seriálu Melrose Place", "text": "Seznam dílů seriálu Melrose Place\n\nSeznam dílů seriálu \"Melrose Place\" může být:\n"}
{"id": "1356550", "url": "https://cs.wikipedia.org/wiki?curid=1356550", "title": "Calama", "text": "Calama\n\nCalama je město v severním Chile, které patří k regionu Antofagasta a žije v něm okolo 140 000 obyvatel. Leží v nadmořské výšce 2260 metrů a je obklopeno pouští Atacama: město má téměř čtyři tisíce hodin slunečního svitu ročně a spadne v něm za rok pouze 35 milimetrů srážek. Zdrojem vody je nejdelší chilská řeka Loa.\n\nMěsto původně patřilo Bolívii, Chile je získalo ve druhé tichomořské válce v roce 1879. Rozvoj města je spojen s těžbou mědi: nedaleko se nachází největší světový měďný důl Chuquicamata, po uzavření zdejší hornické osady byli obyvatelé přesídleni do Calamy. Město je důležitým obchodním a dopravním centrem, nachází se zde Letiště El Loa.\n\nSídlí zde fotbalový klub CD Cobreloa, osminásobný mistr Chile.\n\n"}
{"id": "1356552", "url": "https://cs.wikipedia.org/wiki?curid=1356552", "title": "Pascal Wintzer", "text": "Pascal Wintzer\n\nPascal Jean Marcel Wintzer (* 18. prosince 1959, Rouen) je francouzský římskokatolický kněz a od 13. ledna 2012 poitierský arcibiskup.\n\n"}
{"id": "1356557", "url": "https://cs.wikipedia.org/wiki?curid=1356557", "title": "Laurent Ulrich", "text": "Laurent Ulrich\n\nLaurent Bernard Marie Ulrich (* 7. září 1951, Dijon) je francouzský římskokatolický kněz, který se 1. února 2008 stal posledním biskupem lillským (s podržením osobního titulu arcibiskupa z předchozí funkce) a od 30. března 2008, kdy bylo Lille povýšeno na metropolitní arcibiskupství, prvním lillským arcibiskupem.\n\n"}
{"id": "1356559", "url": "https://cs.wikipedia.org/wiki?curid=1356559", "title": "Šedivka (Nebušice)", "text": "Šedivka (Nebušice)\n\nŠedivka je bývalá usedlost v Praze 6-Nebušicích v ulici K Vinicím severovýchodně od obce ve stráni u lesa.\n\nNa vinici, která patřila nedaleké Jenerálce, byla počátkem 19. století postavena usedlost. Krátkou dobu plnila funkci školy, ve které vyučoval vysloužilý vojín. Po zániku vinice sloužila usedlost jako hospodářský dvůr.\n\n\n"}
{"id": "1356564", "url": "https://cs.wikipedia.org/wiki?curid=1356564", "title": "Ševčice", "text": "Ševčice\n\nŠevčice je bývalá viniční usedlost v Praze 6-Nebušicích v severovýchodní části obce v ulici K Vinicím ve stráni v lese.\n\nNa vinici patřící nedaleké Jenerálce byla postavena viniční usedlost jako jedna z nejstarších nebušických staveb. Po zániku vinice sloužila jako hospodářský dvůr.\n\n\n"}
{"id": "1356565", "url": "https://cs.wikipedia.org/wiki?curid=1356565", "title": "763 (číslo)", "text": "763 (číslo)\n\nSedm set šedesát tři je přirozené číslo. Římskými číslicemi se zapisuje DCCLXIII a řeckými číslicemi ψξγ. Následuje po čísle sedm set šedesát dva a předchází číslu sedm set šedesát čtyři.\n\n763 je:\n\n"}
{"id": "1356567", "url": "https://cs.wikipedia.org/wiki?curid=1356567", "title": "Železniční trať Benešov nad Ploučnicí – Česká Lípa", "text": "Železniční trať Benešov nad Ploučnicí – Česká Lípa\n\nŽelezniční trať Benešov nad Ploučnicí – Česká Lípa (v jízdním řádu pro cestující společně s tratí Liberec – Česká Lípa označena číslem 086, do GVD 2015/2016 byla společně s tratí Děčín – Rumburk označená číslem 081) je jednokolejná železniční trať. Trať byla zprovozněna v roce 1872. Trať prochází Libereckým a Ústeckým krajem. Trať je částí celostátní dráhy.\n\n\n\nPo této trati v současnosti jezdí osobní vlaky \"Liberec – Česká Lípa – Děčín\", rychlíky linky D22 \"Liberec – Česká Lípa – Děčín – Ústí nad Labem\" a rychlíky linky D23 \"Kolín – Jedlová – Rumburk\", provozované v pravidelných intervalech. Všechny pravidelné osobní vlaky na trati provozují České dráhy.\n\nMezi nejčastější vozidla jezdící po této trati patří motorové jednotky Regionova na méně vytížených osobních vlacích nebo soupravy tažené motorovými vozy řady 843 (rychlíky a ostatní osobní vlaky). Až do ukončení pronájmu v roce 2012 se tu vyskytovaly i německé jednotky Siemens Desiro a ještě dříve i motorové vozy řady 810.\nV pravidelném provozu tu až do roku 2011 některé rychlíky tahaly i motorové lokomotivy 750 (Brejlovec).\n\nV letním období je po trati veden i nostalgický spoj \"Lužický motoráček\", jezdící v trase \"Liberec – Česká Kamenice\" (dopravce KŽC Doprava). Ten je provozován motorovým vozem M 262.0.\n\nOd GVD 2014/2015 měl rychlíky na trase \"Liberec – Česká Lípa – Děčín – Ústí nad Labem\" provozovat dopravce na základě plánovaného výběrového řízení Ministerstva dopravy. Celé řízení ale bylo zastaveno a veškerou pravidelnou osobní dopravu stále zajišťují ČD.\n\n"}
{"id": "1356569", "url": "https://cs.wikipedia.org/wiki?curid=1356569", "title": "Šubrtka (Nebušice)", "text": "Šubrtka (Nebušice)\n\nŠubrtka je bývalá usedlost v Praze 6-Nebušicích v severovýchodní části obce ve stráni v lese v ulici K Vinicím.\n\nUsedlost byla postavena na konci 18. století. Nějaký čas v ní bydlel vysloužilý voják, který v ní krátce učil nebušické děti. Jako škola sloužila původně také nedaleká usedlost Šedivka.\n\n\n"}
{"id": "1356574", "url": "https://cs.wikipedia.org/wiki?curid=1356574", "title": "Konstal 13N", "text": "Konstal 13N\n\nKonstal 13N je polská tramvaj vyráběná od konce 50. let do konce 60. let 20. století podnikem Konstal.\n\n13N vychází koncepčně z československé tramvaje Tatra T1. Jedná se tedy o jednosměrný čtyřnápravový motorový tramvajový vůz se třemi skládací dveřmi na jedné straně vozové skříně. Vzhledově se odlišoval od předchozích typů tramvají vyráběných podnikem Konstal (Konstal N, Konstal 4N). Podlaha se v tramvaji 13N nachází ve výšce 850 mm nad temenem kolejnice. Koženkové sedačky jsou v interiéru rozmístěny systémem 1+1. V přední části vozu se nachází kabina řidiče. Vozová skříň je usazena na dvou dvounápravových podvozcích, přičemž všechny nápravy jsou hnací. Každou nápravu pohání jeden trakční motor LTa-220 s výkonem 41,5 kW. Tramvaj je vybavena elektrickou výzbrojí od firmy ACEC. Proud je z trolejového vedení odebírán běžným pantografem. Vozy byly vybaveny předními nebo zadními zásuvkami mnohočlenného řízení; ty mohou případně být i na obou čelech. Tramvaj 13N měla vpředu jen jeden světlomet. Tramvaje tohoto typu nejsou určeny pro rozchod koleje menší než 1435 mm. Někdy se tramvajím 13N také přezdívalo „parówka“ (český: párek).\n\n\nNa přelomu let 1959 a 1960 byly vyrobeny první dva vozy typu 13N. Oba jezdily ve zkušebním provozu ve Varšavě (první prototyp označen evidenčním číslem 503, druhý obdržel ev. č. 504). Vůz ev. č. 504 byl ve Varšavě v provozu do roku 1994. Sériová výroba vozů probíhala v letech 1959 až 1969. Tramvaje 13N byly určeny výhradně pro Polsko (Katovice a přilehlý region GOP, Varšava).\n"}
{"id": "1356578", "url": "https://cs.wikipedia.org/wiki?curid=1356578", "title": "Matthew Moy", "text": "Matthew Moy\n\nMatthew Moy (* 3. února 1984) je americký herec. Jeho nejznámější role je Han Lee v seriálu \"2 Socky\". Narodil se v San Franciscu a sám se označuje za třetí či čtvrtou generaci čínských Američanů. Má starší sestru. Studoval na Kalifornské univerzitě v Davisu, kterou absolvoval v oboru japonštiny. Hrál například v seriálech \"Jak jsem poznal vaši matku\", \"Steven Universe\" a \"Průměrňákovi\".\n"}
{"id": "1356579", "url": "https://cs.wikipedia.org/wiki?curid=1356579", "title": "Oldřich Bartoš", "text": "Oldřich Bartoš\n\nOldřich Bartoš (* 3. prosince 1930) je bývalý český motocyklový závodník. Jeho starším bratem je motocyklový závodník František Bartoš.\n\nV roce 1952 vyhrál na motocyklu ČZ třídu do 125 cm³ na mezinárodních závodech v Poznani a závody o Cenu Prachovských skal v Jičíně. V Mistrovství Československa silničních motocyklů startoval v roce 1954, kdy mohli získávat body jen jezdci 1. výkonnostní třídy. Závod v Ostravě vyhrál, v Mělníku byl druhý a v Praze čtvrtý. Startoval ve třídě do 500 cm³ na motocyklu Jawa OHC. Po sezóně ukončil závodní kariéru. \n\n\n"}
{"id": "1356581", "url": "https://cs.wikipedia.org/wiki?curid=1356581", "title": "Juan Carlos Oleniak", "text": "Juan Carlos Oleniak\n\nJuan Carlos Oleniak (* 4. března 1942 Buenos Aires) je bývalý argentinský fotbalový útočník českého původu. Je odchovancem Racingu Buenos Aires, s nímž vyhrál v roce 1961 argentinskou Primera División. Později působil v Chile, kde získal tři mistrovské tituly: 1965 a 1967 s Club Universidad de Chile a 1968 se Santiago Wanderers. S argentinskou reprezentací vyhrál v roce 1959 Panamerické hry a v roce 1963 získal stříbrnou medaili. Startoval také na olympijském turnaji 1960, kde vstřelil čtyři branky. Trenér Juan Carlos Lorenzo ho nominoval na mistrovství světa ve fotbale 1962, kde Oleniak nastoupil ve dvou zápasech, ale střelecky vyšel naprázdno.\n"}
{"id": "1356582", "url": "https://cs.wikipedia.org/wiki?curid=1356582", "title": "Zemský okres Eichsfeld", "text": "Zemský okres Eichsfeld\n\nEichsfeld je německý zemský okres ležící v Durynsku, který leží na části historického regionu Eichsfeld. V rámci spolkové země sousedí s okresy Nordhausen, Kyffhäuserkreis a Unstrur-Hainich, dále s okresem Werra-Meißner v Hesensku a okresem Göttingen v Dolním Sasku.\n\nVe středověku byl historický region Eichsfeld, který byl větší než současný zemský okres, majetkem Mohučského kurfiřství \"(Kurfürstentum Mainz)\".\n\nEichsfeld byl jediný region Durynska, ve kterém nebyla přijata protestantská reformace, a to především zásluhou arcibiskupů mohučských.\n\nV roce 1801 byly duchovní státy zrušeny a oblast připadla Pruskému království, jen aby ji opět ztratilo v Napoleonských válkách. Během Vídeňského kongresu v roce 1815, vzneslo nárok na Eichsfeld nejenom Prusko, ale také Hannoverské království\"(Königreich Hannover)\". Region byl nakonec rozdělen mezi oba státy. I když v roce 1866 Prusko anektovalo Hannover, tato hranice zůstala hranicí dvou pruských provincií a později dokonce mezi Západním a Východním Německem. Do dnešní doby tvoří hranici mezi Durynskem a Dolním Saskem.\n\nDnešní zemský okres byl vytvořen v roce 1994 spojením dvou bývalých okresů Worbis a Heiligenstadt.\n\nZemský okres Eichsfeld je pojmenován podle historického regionu, který se v této oblasti dříve rozkládal. Jedná se o hornatou, venkovskou oblast, která sousedí na severu s pohořím Harz. Jde také o geografický střed Německa. V oblasti pramení řeky Leine a Unstruta \"(Unstrut)\".\n\nNejčastěji se objevují dvě teorie vysvětlující původ jména. Tou pravděpodobnější je, že je jméno odvozeno od slova \"(Eichenfeld)\", což znamená \"dubové pole\". Méně populární teorie tvrdí, že jde o odvozeninu od slova \"(Eisfeld)\", což se dá volně přeložit jako \"ledové pole\".\n\nZnak zemského okresu Eichsfeld znázorňuje Braniborského orla společně s Mohučským kolem, které bylo znakem mohučských biskupů. Tento znak získal Eichsfeld krátce poté, co region v roce 1801 připadl Prusku. Od roku 1816 nebyl znak používám a byl znovu zaveden až v roce 1945. Ani tentokrát však nebyl používám dlouho, jen do roku 1952. Poslední změnou bylo opětovné zavedení znaku po sloučení a vytvoření novodobého zemského okresu v roce 1994.\n"}
{"id": "1356585", "url": "https://cs.wikipedia.org/wiki?curid=1356585", "title": "Zadní Groń", "text": "Zadní Groń\n\nZadní Groń (728 m n. m.) je kopcovitá lesnatá vyvýšenina v Slezských Beskydech, rameno hory Kozińców na území města Visla. Vyvýšenina se táhne severovýchodním směrem od vrcholu Kubalonka a svažuje se k přehradě Czarnianské jezero ve Visle Czerné. Jižní a východní svahy Zadního Groně traversuje úzká silnice z údolí Czarnej Wisełky na průsmyk Kubalonka. Na severovýchodním svahu Zadního Grońu na velkém ohybu na této silnice se nachází komplex budov takzvaného Zámečku.\n"}
{"id": "1356588", "url": "https://cs.wikipedia.org/wiki?curid=1356588", "title": "Katalánský nacionalismus", "text": "Katalánský nacionalismus\n\nKatalánský nacionalismus je ideologie, dle které jsou Katalánci považováni za národ.\n\nKatalánský nacionalismus se začal dostávat do obecného povědomí jako politická ideologie, která byla spojovaná s neúspěšnými pokusy o ustanovení samostatného federálního státu ve Španělsku v období První Republiky. Valentí Almirall i Llozer a další intelektuálové, kteří se na pokusech o ustavení suverenity podíleli, přišli s novou politickou ideologií v 19. století k obnovení samosprávy, stejně tak jako k získání uznání katalánského jazyka. Tyto požadavky byly shrnuty v tzv. \"Bases de Manresa\" v roce 1892.\n\nTy se zpočátku setkaly s velmi malou podporou. Po Španělsko–americké válce, ve které Spojené státy napadly a obsadily poslední španělské kolonie, katalanismus i ve své rané podobě začal získávat na oblíbenosti: převážně kvůli oslabené mezinárodní pozici Španělska po válce a ztráty dvou hlavních příjemců katalánského exportu (Kuba a Puerto Rico).\n\nJelikož se jedná o velice výrazné hnutí, promítá se i v projevech současné politické scény. Většina hlavních katalánských politických stran—Katalánská evropská demoktatická strana (Partit Demòcrata Europeu Català, PDECAT), Republikánská levice Katalánska (Esquerra Republicana de Catalunya, ERC), Strana katalánských socialistů (Partit dels Socialistes de Catalunya, PSC), Kandidatura lidové jednoty (Candidatura d'Unitat Popular, CUP) a Společně to dokážeme (En Comú Podem, ECP)—se ve větší či menší míře hlásí ke katalánskému nacionalismu.\n\nV interpretaci národních cílů se přístupy jednotlivých stran liší. Zatímco některé z nich požadují vyhlášení suverénního státu, další pak usilují o uznání politické identity tzv. \"Katalánských zemí\", tedy katalánsky hovořících území jakožto celku. Podobná tvrzení, založená na myšlenkách pan-nacionalismu, se objevují v oficiálních programových prohlášeních stran jako jsou Sblížení a jednota (Convergència i Unió, CiU), Republikánská levice Katalánska (ERC) nebo Kandidatura lidové jednoty (CUP). Vedle Katalánska mají i další katalánsky hovořící regiony své vlastní nacionalistické strany a koalice, které podporují v různé míře iniciativu budování národní identity Katalánských zemí. \n\nV roce 2006 se konalo referendum o změně znění Katalánského autonomního statutu z roku 1979, které by vedlo k rozšíření pravomocí Katalánské vlády. Pro bylo 73,26 % voličů, neboli 35,78 % všech obyvatel Katalánska. Změny Statutu vešly v platnost 9. srpna 2006. Nicméně nízká volební účast u referenda čítající celkem 48,84 % voličů byla v celé historii Katalánska nevídaná. Poukázala na značnou část populace, která se o otázky nezávislosti nezajímala, nebo byla nerozhodnutá. Nízká účast byla rovněž interpretována jako signál vyčerpání katalánských nacionalistů, kteří by podnikali odvážnější kroky pro posílení autonomie, nebo vedoucí k nezávislosti.\n\n11. září 2012 se v centru Barcelony shromáždilo 600 000 osob (podle španělské Vládní delegace v Barceloně), dle organozátorů akce se jednalo o celé 2 miliony lidí, kteří aktivně volali po nezávislosti Katalánska. Během září a října téhož roku se nemalé množství katalánských obcí rozhodlo pro samozvané označení za tzv. svobodné katalánské území.\n\n11. září 2013 se konala tzv. Katalánská cesta, sestávající z 480km lidského řetězu čítajícího 1,6 milionu osob, na podporu katalánské nezávislosti.\n\nOd ekonomické krize v roce 2008 se vláda v čele s Arturem Masem překlopila z původní regionálně zaměřené pozice k otevřené podpoře nezávislosti Katalánska. V roce 2014 katalánská vláda vyhlásila nezávazné referendum o nezávislosti. V nezávazném průzkumu konaném při parlamentních volbách roku 2015 katalánští nacionalisté prokázali převahu a následně Artur Mas průzkum prohlásil za platné referendum o otázce katalánské nezávislosti.\n\nV současné době mají v parlamentu zastoupení dvě strany s nacionalistickým programem pro nezávislost Katalánska: Společně pro ANO (Junts pel Sí), s jasně vyslovenou podporou nezávislosti země, a Kandidatura lidové jednoty (Candidatura d'Unitat Popular, CUP) socialistická strana, která se přiklání k radikalizované demokracii. Koalice Junts pel Sí počítá s většinovou podporou Katalánské evropské demoktatické strany (Partit Demòcrata Europeu Català, PDECAT) a Republikánské levice Katalánska (Esquerra Republicana de Catalunya, ERC).\n"}
{"id": "1356592", "url": "https://cs.wikipedia.org/wiki?curid=1356592", "title": "Zemětřesení v Peru 2018", "text": "Zemětřesení v Peru 2018\n\nK zemětřesení v Peru došlo 14. ledna 2018 na jihu země. Epicentrum otřesu se nacházelo asi 15 km vzdáleně od pobřeží regionu Arequipa. Zemětřesení mělo sílu 7,1 a jeho hypocentrum se nacházelo zhruba 36 km pod hladinou moře. Zemětřesení pocítili i někteří lidé v hlavním městě Peru, Limě, která byla od epicentra vzdálená zhruba 480 km.\n\nPři otřesu zemřel minimálně 1 člověk a desítky dalších utrpěly zranění.\n"}
{"id": "1356593", "url": "https://cs.wikipedia.org/wiki?curid=1356593", "title": "La Cigale (pivnice)", "text": "La Cigale (pivnice)\n\nLa Cigale je pivnice nacházející se ve městě Nantes ve francouzském departmentu Loire-Atlantique. Je klasifikována jako historická památka od 12. října 1964. \n\nNachází se na jižní straně náměstí Graslin, naproti divadlu stejného jména, mezi ulicemi Regnard a Piron. Byla navržena architektem a keramikem Émilem Libaudièrem, zdobená sochařem Émilem Gaucherem a malířem Georgesem Levreauem v secesním stylu. Byla slavnostně otevřena 1. dubna 1895. První majitelkou byla paní Calado. Od počátků přitahovala buržoazii a umělce, kteří hráli v divadle Graslin. Surrealisté, jako byl Jacques Prévert nebo André Breton, zde bývali hosty. Jacques Demy ji použil pro scény z filmu \"Lola\" v roce 1961. Později sloužila jako pozadí pro další filmy: \"Debout les crabes, la mer monte!\" (Jean-Jacques Grand-Jouan, 1983) a \"Jacquot de Nantes\" (Agnès Varda, 1991).\n\nV roce 1964 se přeměnila na samoobsluhu. V 70. letech 20. století hrozilo, že bude opuštěna, ale v roce 1982 se stala opět pivnicí.\n"}
{"id": "1356601", "url": "https://cs.wikipedia.org/wiki?curid=1356601", "title": "Tommaso Laureti", "text": "Tommaso Laureti\n\nTommaso Laureti, také znám jako Tommaso Laureti Siciliano (1530 – 22. září 1602), byl italský malíř původem ze Sicílie. Učil se v ateliéru italského malíře období vrcholné renesance a raného manýrismu Sebastiana del Piomba (kolem 1485 – 21. června 1547). Piombo, původem z Benátek, spojoval ve svém umění styl benátské školy se stylem římským, kam odešel před rokem 1511 a kde zůstal do konce života. Thomaso Laureti pracoval v Římě od roku 1582 pro papežské patrony umění. Maloval ve stylu inspirovaném Michelangelem. Mezi ostatními umělci vynikal především schopností pracovat s perspektivou.\n\nLaureti se narodil v Palermu na Sicílii. Po smrti svého učitele Sebastiana del Piomba v roce 1547 se Laureti usadil v Bologni. Představil zde své umění práce s perspektivou. V Palazzo Vizzani vytvořil na stropě obraz \"Alexandr Veliký\". Pro kostel San Giacomo Maggiore v Bologni namaloval obraz \"Transportation of the Body of Saint Augustine\". Když sochař Giambologna dostal od papeže Pia IV. zakázku na stavbu fontány, stále zdobící náměstí v Bologni a známé jako \"Neptunova fontána,\" Laureti navrhl pro základnu fontány mramorové a bronzové ozdobné prvky, které jsou ukázkovým příkladem manýrismu. Práce na fontáně byly dokončené v roce 1566. Fontána je vytvořena podle Lauretiho kreseb a návrhů z roku 1563. Jedná se nepochybně o Lauretiho nejznámější veřejné dílo.\n\nV kostele Santa Susanna v Římě je Lauretiho \"Death of Saint Susanna (Smrt svaté Susanny)\" hlavním oltářem. Mezi roky 1587 -1594 vytvořil fresky v \"Sala dei Capitani\" v \"Palazzo dei Conservatori\" na \"Campidoglio (Kapitolu)\". Fresky zobrazují epizody z římských dějin: \"The Justice of Brutus (Brutova spravedlnost)\", \" Horatius Cocles hájící Pons Sublicius\" \", \"Victory at Lake Regillus (Bitva u jezera Regillus - Vítězství u jezera Regillus)\" a \"Gaius Mucius Scaevola před Larsem Porsenou\".\n\nV roce 1582, po Tridentském koncilu, pověřil papež Řehoř XIII. Lauretiho, aby vytvořil řadu fresek na téma \"The Triumph of the Christian religion (Triumf křesťanství)\" na stropě \"Sala di Costantino\". Fresky, které v minulém století vytvořil Rafael, zdobily stěny. Centrální téma je obklopeno alegorickými ženskými postavami reprezentujícími italské provincie. Strop byl dokončen za pontifikátu Sixta V., který s prací Lauretiho nebyl spokojen. Přísné iluzionistické perspektivy dokazují malířovu neustálou posedlost perspektivou. Giovanni Baglione, umělecký historik, ve svých biografiích umělců uvádí, že Lauretimu pomáhal malíř Antonio Scalvati (1559–1619), který se narodil v Bologni a za pontifikátu Řehoře XIII. se přestěhoval do Říma.\n\nPro baziliku San Prospero v Reggio Emilia namaloval oltářní obraz, který zobrazuje \"The Assumption (Nanebevzetí)\", tento obraz dokončil v roce 1602 Ludovico Carracci.\n\nLaureti se v roce 1595 po Federicu Zuccarim stal druhým vedoucím Cechu svatého Lukáše, umělecké akademie v Římě. Jeho pamětní portrét (datovaný 1603) a vytvořený Orazio Borgianni je stále vystaven v Accademia di San Luca.\n"}
{"id": "1356606", "url": "https://cs.wikipedia.org/wiki?curid=1356606", "title": "Marie Anna Savojská (1757–1824)", "text": "Marie Anna Savojská (1757–1824)\n\nMarie Anna Savojská (\"Maria Anna Carlota Gabriela;\" 17. prosince 1757 – 11. října 1824) byla savojskou princeznou a sňatkem se svým strýcem vévodkyní ze Chablais.\n\nNarodila se v Královském paláci v Turíně jako dcera savojského vévody a od roku 1773 sardinského krále Viktora Amadea III. a jeho manželky Marie Antonie Španělské, dcery Filipa V. Španělského.\n\nMarie Anna byla čtvrtou dcerou, ale třetí přeživší, svých rodičů. Dvě její starší sestry se později staly manželkami vnuků francouzského krále Ludvíka XV. Marie Josefína byla manželkou budoucího krále Ludvíka XVIII. a Marie Tereza budoucího krále Karla X.\n\nTři z jejích bratrů byli posledními sardinskými králi ze starší linie savojského rodu; budoucí Karel Emanuel IV, Viktor Emanuel I. a Karel Felix Sardinský. Po smrti posledního z nich v roce 1831 bez potomků, připadl trůn Karlu Albertovi Sardinskému, dalšímu legitimnímu mužskému dědici.\n\nPo svatbě jejích starších sester s francouzskými princi, byl vyjednán sňatek mezi Marií Annou a jejím strýcem Benedettem ze Chablais, mladším nevlastním bratrem krále Viktora Amadea. Svatba se konala 19. března 1775 v Turíně. Přestože neměli děti, jejich manželství bylo šťastné; ačkoli si byli velmi blízcí, Marie Anna v něm vždy viděla svého strýce. Měla také velmi dobrý vztah se svými švagrovými, Marií Klotildou Francouzskou a Marií Terezou Rakouskou-Este.\n\nKdyž v prosinci 1798 napadla sardinské království Francouzská republika, uprchla královská rodina do exilu. Vévodský pár ze Chablais opustil Turín a přestěhoval se do Sardinie, kde zůstal do roku 1799. Poté ostrov opustili a usadili se v Římě v Papežském státu. V roce 1805 strávili několik měsíců ve Florencii jako hosté krále Ludvíka Parmského a jeho manželky Marie Luisy.\n\nBenedetto, vévoda ze Chablais, zemřel 4. ledna 1808 v Římě. Marie Anna ho přežila a zemřela 11. října 1824 v Turíně. Pohřbena byla v bazilice Superga.\n\n"}
{"id": "1356612", "url": "https://cs.wikipedia.org/wiki?curid=1356612", "title": "Katalánské hnutí za nezávislost", "text": "Katalánské hnutí za nezávislost\n\nKatalánské hnutí za nezávislost (katalánština: \"independentisme català;\" španělština: \"independentismo catalán\") je politické hnutí historicky odvozené od katalánského nacionalismu, který usiluje o nezávislost Katalánska na Španělsku. Vlajka \"Estelada\", v modré a červené verzi, se stala jejím hlavním symbolem. Politické hnutí začalo v roce 1922, kdy Francesc Macià založil politickou stranu Estat Català (Katalánský stát). V roce 1931 Estat Català a další strany společně vytvořily Esquerra Republicana de Catalunya (Republikánská levice Katalánska; ERC). Macià vyhlásil Katalánskou republiku v roce 1931, po jednání s představiteli druhé španělské republiky a následném přijetí autonomie v rámci Španělského státu. Generál Francisco Franco během španělské občanské války, v roce 1938, katalánskou autonomii zrušil. Po frankově smrti v roce 1975 se katalánské politické strany soustředí na autonomii spíše než na nezávislost.\n\nModerní hnutí za nezávislost začalo v roce 2010, kdy Ústavní soud ve Španělsku rozhodl, že některé z článků ve Statutu autonomie z roku 2006—který byl vyjednán se španělskou vládou a schválen referendem v Katalánsku—byly protiústavní, a ostatní mohly být vykládány restriktivně. Protest proti tomuto rozhodnutí se rychle přetransformoval v požadování nezávislosti. Počínaje městem Arenys de Munt, mezi lety 2009 a 2011 více než 550 obcí v Katalánsku konalo symbolická referenda o nezávislosti. Všechna města vykazovala vysoký počet hlasů PRO nezávislost, při cca 30% volební účasti. Protestní demonstrace proti rozhodnutí soudu, kterou v roce 2010 pořádala kulturní organizace Òmnium Cultural, se zúčastnilo přes milion lidí. Hnutí inspirované myšlenkami o nezávislosti se mezi lidmi stalo populární a poskytovalo politikům pozitivní zpětnou vazbu; druhý masový protest dne 11. září 2012 ( Národní den Katalánska) výslovně vyzval katalánskou vládu k zahájení procesu vedoucímu k nezávislosti země. Katalánský prezident Artur Mas vyhlásil mimořádné všeobecné volby, ve kterých většina voličů hlasovala pro nezávislost Katalánska, poprvé v historii regionu. Nový parlament na začátku roku 2013 přijal Prohlášení o suverenitě Katalánska, ve kterém deklaruje, že katalánský lid má právo rozhodnout o své vlastní politické budoucnosti.\n\nKatalánská vláda vyklásila referendum, které se bude konat v listopadu 2014, a rozhodne o otázce katalánské státnosti. V referendu byly položeny dvě otázky: \"Chcete, aby se Katalánsko stalo státem?\" a (pokud ano) \"Chcete, aby tento stát byl nezávislý?\" Španělská vláda předložila návrh referenda Španělskému ústavnímu soudu, který rozhodl, že se jedná o referendum protiústavní. Katalánská vláda tak místo pojmu \"referendum\" změnila název na tzv. \"nezávaznou konzultaci\". Španělský soud neuznal tuto změnu v názvu a zakázal hlasování. Katalánské úřady rozsudek neuposlechly a nezávazné referendum o nezávislosti proběhlo 9. listopadu 2014. Výsledek byl následující: 81 % hlasů pro dvojí \"ano,\" při volební účasti 42 %. Další volby Artur Mas vyhlásil na září roku 2015, kdy se již mělo jednat o závazné referendum o katalánské nezávislosti. Přestože politické strany podporující nezávislost v listopadu 2015 vyhrály většinu křesel, percentuálně měly podporu pouhých 47 % hlasujících. Nový parlament schválil usnesení vyhlašující začátek cesty k nezávislosti v listopadu 2015. Nový prezident Carles Puigdemont na následující rok vyhlásil závazné referendum o nezávislosti Katalánska. Přestože bylo referendum španělskou vládou a Ústavním soudem považováno za nezákonné, přesto se dne 1. října 2017 konalo. V hlasování, kde strany nepodporující nezávislost vyzývaly voliče k neúčasti v nezákonných volbách, výsledky ukázaly 90% podporu pro nezávislost 43 % zúčastněných voličů. Na základě tohoto výsledku dne 27. října 2017 Parlament Katalánska schválil usnesení o vytvoření nezávislé Republiky jednostranně. Hlasování bylo ze strany právníků Katalánského parlamentu považováno za nelegální, jelikož porušovalo rozhodnutí Ústavního soudu Španělska.\n\nPolitické strany, které v Parlamentu Katalánska  výslovně podporují nezávislost jsou Partit Demòcrata Europeu Català (Katalánská evropská demoktatická strana; PDeCAT), dříve s názvem Convergència Democràtica de Catalunya (Demokratické sblížení Katalánska; CDC); Esquerra Republicana de Catalunya (Republikánská levice Katalánska; ERC) a Candidatura d'Unitat Populár (Kandidatura lidové jednoty; CUP). Strany proti jakékoli změně v pozici Katalánska jsou Ciutadans (Občané) a katalánská pobočka Partido Popular (Lidová strana). Partit dels Socialistes de Catalunya (Strana katalánských socialistů; PSC) a katalánská odnož Partido Socialista Obrero Español (Španělská socialistická dělnická strana; PSOE) oficiálně podporují možnost federalistického zřízení. Podemos, třetí největší strana ve španělském parlamentu, podporuje referendum. Některé menší strany zastávají střední cesty k národnímu sebeurčení nebo podporují možnost nového legálního referenda.\n"}
{"id": "1356613", "url": "https://cs.wikipedia.org/wiki?curid=1356613", "title": "Vladimír Jeřábek", "text": "Vladimír Jeřábek\n\nVladimír Jeřábek (* 25. února 1959 Most) je bývalý český hokejista (nejčastěji hrál na levém křídle) a trenér. Je odchovancem HC Most, od roku 1978 hrál za HC Verva Litvínov, kde strávil většinu kariéry kromě vojenské služby ve VTJ Vyškov a zahraničního angažmá v Itálii na začátku devadesátých letech (HC Fassa, SG Cortina, HC Merano). Odehrál za Litvínov patnáct sezón a nastoupil v 518 extraligových zápasech, v nichž si připsal 212 branek a 252 asistence. Čtyřikrát se stal vicemistrem (1978, 1984, 1991 a 1996). Je stříbrným medailistou z mistrovství světa juniorů v ledním hokeji 1979, odehrál také tři zápasy za seniorskou československou hokejovou reprezentaci. Hráčskou kariéru ukončil v roce 1997 a od té doby působí jako trenér, vedl týmy HC Vrchlabí, HC Kometa Brno, BK Mladá Boleslav a HC Verva Litvínov.\n\n"}
{"id": "1356615", "url": "https://cs.wikipedia.org/wiki?curid=1356615", "title": "Mešita Turků v Nantes", "text": "Mešita Turků v Nantes\n\nMešita Turků, francouzsky mosquée des Turcs, je muslimská náboženská budova, která se nachází v Nantes, v Loire-Atlantique. Stojí na bulváru Bâtonnier-Cholet č. 21 v okrese Bellevue-Chantenay-Sainte-Anne.\n\nMešita má podlahovou plochu o rozloze 1 750 m² a výšku 20 metrů. Fasády jsou zhotoveny z železobetonu pokrytého vápencem z Bayburtu (Turecko). Tyto kameny byly otesány řemeslníky z Anatolie. Modrá keramika zdobí vchod. Součástí architektonického komplexu je také kulturní centrum sousedící s mešitou, s tureckou kavárnou, malým obchodem s potravinami a knihovnou.\n"}
{"id": "1356616", "url": "https://cs.wikipedia.org/wiki?curid=1356616", "title": "Juraj Čup", "text": "Juraj Čup\n\nJuraj Čup je jednoaktová opera s prologem českého skladatele Josefa Ceremugy. Libreto napsal skladatel podle povídky Karla Čapka \"Balada o Juraji Čupovi\" z jeho sbírky \"Povídky z druhé kapsy\", přičemž prolog ve formě melodramu, popisující Podkarpatskou Rus a její lid, doplnil podle díla Ivana Olbrachta.\n\nUvedl ji nejprve Československý rozhlas dne 27. dubna 1963 v podání souboru Krajského oblastního divadla v Olomouci. Na konci 70. století, kdy Ceremuga působil jako umělecký náměstek ředitele v nakladatelství Panton, byla pořízena a vydána i LP nahrávka opery. První divadelní inscenaci \"Juraje Čupa\" nakonec připravilo Státní divadlo Ostrava a premiéra se konala 22. března 1986.\n\nZatímco kolem zuří sněhová bouře, v krčmě v Jasině popíjí četnický strážmistr Havelka. Hudba a tanec cikánky v podnapilém muži vzbuzují extázi i světabol. U hostince se objeví Rusín, který s ním musí hovořit, ale Havelka ho nechává stát před krčmou až do rána. Teprve tehdy ho vyslechne. Rusín se jmenuje Juraj Čup a přišel ze vzdálené osady Volovy Lehoty ohlásit vraždu své sestry Mariny, kterou sám spáchal, prý z Božího příkazu. Rusínova prostá důstojnost a představa, že musel projít tak dalekou cestu sněhovou bouří, aby se udal, na strážmistra silně zapůsobí. Na lyžích a v doprovodu strážníka Kroupy se vydává sněhem do Volovy Lehoty. Po nesmírně obtížné cestě dorazí na místo a dozví se, co se událo.\n\nV noci vzbudilo starostu osady škrábání na dveře, za nimiž našel smrtelně zraněnou Marinu. Starosta ji uložil na lavici, pak přivedl všechny muže a ptal se Mariny na jednoho každého, zda ji zabil on. Marina naposledy vydechla dříve, než starosta dospěl k jejímu bratrovi Juraji Čupovi, ale ten se na otázku vznesenou k mrtvé Marině přiznal sám. Starosta mu nato uložil, aby se okamžitě vydal do Jasini a ohlásil se četníkům.\n\nUkáže se, že vražda měla prozaický důvod – Juraj Čep ukradl Marině peníze, které jí její muž poslal z Ameriky. Přesto strážmistr Havelka odchází ohromen houževnatostí a mravní silou rusínského lidu.\n\nTři flétny, dva hoboje, dva klarinety, dva fagoty, čtyři lesní rohy, dvě trubky, tři pozouny, tympány, bicí souprava, celesta, harfa, smyčcové nástroje (housle, violy, violoncella, kontrabasy).\n\n"}
{"id": "1356623", "url": "https://cs.wikipedia.org/wiki?curid=1356623", "title": "Okres Cunta", "text": "Okres Cunta\n\nOkres Cunta (ЦIунтIа) z avarštiny nebo Cuntinskij rajón z ruštiny je horský okres ruské autonomní republiky Dagestán. Administrativním centrem okresu je obec Kidero s 745 obyvateli (2008).\n\nLeží v Dagestánu v horách Velkého Kavkazu. Celý okres leží ve vysoké nadmořské výšce nad 1000 m n. m. Obce v okrese jsou obtížně dostupné.\n\nHranice: na severu sousedí s okresem Cumada, na severovýchodě s okresem Tlarata, na východě s oblastí Bežta, zbytek tvoří hranice s Gruzií, kraj Kachetie.\n\n\nNárodnostní složení (2008): Didoetské národy (Cezové – 54,9 %, Bežtové – 35,1 %, Hunzibové – 4,8 %, Hinuchové – 2,7 %), Rusové – 1,2 %, ostatní – 2,3 %\n\nCunta byla součástí historického území Didoetie, která od starověku spojovala přes Velký Kavkaz obchodní cesty od Kaspického moře na Blízký východ.\n\nPo druhé světové válce obce Cunty postihlo vysídlovaní do nížin z důvodu stabilizace kavkazských kmenů, které byly viněny z kolaborace s nacistickým Německem.\n\nV dobách Sovětského svazu patřila pod Cuntu oblast Bežta, která je v současnosti na okresu Cunta administrativně nezávislá. Tento fakt komplikuje některé údaje co do velikosti okresu, počtu obyvatel apod. Důvodem rozdělení Cunty bylo komplikované spojení obou částí – území odděluje boční kavkazský Bogoský hřeben. Okres Bežta je proti současnému okresu Cunta přístupnější a hospodářsky rozvinutější.\n\nÚstředním vodním tokem okresu je Metluda (místně Kitlarta), která je pravým přítokem Andijského Kojsu. Metluda má několik přítoků – Šaitli, Kidero, Sabakunischevi a další. V okrese je několik léčivých pramenů. Režim vodních toků je ovlivněn jarním táním sněhu a v létě srážkami. Minimální průtok bývá v únoru.\n\nV okrese je pět artézských studní (2008). Potrubní dorava pro rozvod pitné vody je pochází ze šedesátých let dvacátého století a na řadě míst je v havarijním stavu.\n\nVodní toky jsou nedostatečně regulované. V okrese je zanedbatelné množství jezů a malých vodních elektráren. Síť podzemních vod není dobře zmapována (2008).\n\nV okrese nebyla v roce 2008 jediná čistírna odpadních vod. Schází kanalizační soustava.\n\nPodnebí v okrese je kontinentální.\n\nPrůměrná teplota v chladném období (listopad–březen) v údolích okolo vodních toků je 0 °C až –2 °C, na horách klesá teplota na –8 °C, průměrná měsíční teplota v chladném období je 2,4 °C. Absolutní minimální teplota je –33 °C. Doba sněhové pokrývky se pohybuje od 20–30 dnů do 150 dnů. Zámrzná výška dosahuje v jílovitých půdách 70 cm.\n\nV teplém období (duben–říjen) se teplota pohybuje od +12 °C do +20 °C, v údolích se dosahuje i +22 °C. Absolutní maximální teplota dosahuje je +35 °C. Průměrná roční teplota v regionu je +4 °C.\nPrůměrná doba trvání období s teplotou nad +10 °C v údolích je 140–180 dní, v v horách méně než 100 dní, na vrcholcích hřebenů průměrné denní teploty 10 °C nedosahují.\n\nPrůměrné roční srážky jsou 600mm v údolích a 1000mm v horách. V celém okrese jsou časté silné deště a krupobití.\n\nPrůměrná roční rychlost větru není vyšší než 2–3 m.s.\n\nV okrese převládá alpský výškový vegetační systém: supramontánní stupeň, subalpínský, alpínský, nivální. Pro oblast typické smíšené borovicové a břízové lesy leží v subalpínském pásmu. Lesní plocha byla v roce 2008 46 tis. ha.\n\nDřeviny: borovice eldarská, jeřáb ptačí, střemcha obecná, bříza bělokorá, bříza pýřitá, vrba jíva, dub velkokvětý, jasan ztepilý, habr obecný, topol osika, olše šedá, javor mléč, javor Trautvetterův, buk východní (vzácně), hrušeň Kavkazská (vzácně), jabloň východní (vzácně)\n\nKřoviny: pěnišník kavkazský (ve všech vegetačních pásmech), zimolez kavkazský, rybíz skalní, jalovec polokulovitý, jalovec obecný, brusnice borůvka (ve všech vegetačních pásmech), brusnice brusinka (ve všech vegetačních pásmech), brslen bradavičnatý, dřišťál gruzínský (berberis iberica), skalník celokrajný, kalina tušalaj, ostružiník skalní, lýkovec nahloučený (alpínské pásmo), vrba hrotolistá (alpínské pásmo), šicha kavkazská (alpínské pásmo)\n\nTraviny: hruštička prostřední, hruštička menší, hruštice jednostranná, lipnice hajní, třtina rákosovitá, lipnice dlouhosrstá, chrpa bělavá, linum nervosum, sasanka kavkazská, ostřice lesní, žluťucha smrdutá, kokořík přeslenitý, orlíček, kozinec sladkolistý, kozlík, kodryhel kavkazská (aplínské pásmo), hlaváč (aplínské pásmo), kodryhel hedvábná (aplínské pásmo), kmín kavkazský (aplínské pásmo), jitrocel skalní (aplínské pásmo), pampeliška (aplínské pásmo), zvonek (aplínské pásmo), mochna skalní (aplínské pásmo), vlnice (alpínské pásmo), kozinec (alpínské pásmo), pomněnka alpská (alpínské pásmo), lomikámen (niviální), violka (niviální), pryskyřník (niviální), krtičník (niviální), hluchavka (niviální), pseudovesicaria digitata (niviální), kotlovnik ležačij (niviální) a další byliny jako šťovíček dvoublizný, kuřička, starček, kostřava, psárka, rožec, chudina, hořec, kopyšník, bukvice lékařská, dymnivka, stepnatka, ostřice sazová, hulevník\n\nšelmy – medvěd, vlk, rys, jezevec lesní, kuna skalní, vydra říční, liška\n\nkopytnatci – koza bezoárová, jelen lesní, srnec obecný, prase divoké, kamzík horský\n\nhlodavci – zajíc polní, veverka\n\nptáci – velekur kavkazský, tetřívek kavkazský, orebice, holub skalní, orlosup bradatý, orel skalní, sup mrchožravý, sup bělohlavý\n\nplazi – zmije levantská, zmije obecná, užovka obojková\n\nryby – pstruh, parma obecná\n\nOkres Cunta leží v horách Velkého Kavkazu s výškovými body od 2750 m do 3740 m n. m. Významným vrcholem je Balakuri (3736) na Bogoském hřebenu. Horniny jsou tvořeny pískovci, svory, jíly, slíny, vápenci.\n\nPro okres jsou typická hluboká údolí, v některých částech jsou srázy hluboké až 400 m.\n\nEndogenní procesy: Cunta se nachází v seizmicky aktivní zóně způsobené tektonickými pohyby zemských desek\n\nExogenní procesy: na území dochází vlivem přívalovým dešťům k častým sesuvům půdy a osypů, v zimně k lavinám, na území je patrná silná eroze půdy způsobená jak přírodními vlivy (voda, vítr) tak chovem zvířat\n\nPůda je v okrese zastoupena hnědými lesními a půdami horských luk. Hnědé lesní půdy převažují ve východní části okresu. Roste na nich borovice a bříza. Obsah humusu v hnědých lesních půdách je 4–6 %. Půdy na horských luk jsou časté ve východní části okresu. Převládá v nadmořské výšce v rozmezí 1200–3500 m n. m. Obsah humusu vysoko v horách je 6–10 %, v nižších částech 2–4 %. Půdy jsou silně erodovány. Eroze půdy dosahuje 75%.\n\nZemědělství je jednostranně zaměřeno na chov hospodářských zvířat – ovce, skot, kozy, slepice.\n\nPůdní fond je slabý, půda je málo výnosná. Pěstují se brambory, len, některé obiloviny.\n\nV okrese roste množství léčivých bylin.\n\nV okrese převládá stavební průmysl. Pro stavební účely se těží pěnovec, který má tmavě šedou barvu. Další surovinou, která se těží je dřevo. V okrese jsou naleziště zlata a stříbra. V křemenných žilách se vyskytují různé druhy krystalů. Těžba těchto surovin je minimální a není dobře zmapovaná.\n\nPotravinářský průmysl je přes svůj potenciál minimální. Prakticky nedochází ve velkém ke zpracování zemědělských produktů pro účely dalšího prodeje. Podobná situace je u textilního průmyslu.\n\nV okrese neexistuje průmysl na zpracování odpadu (2008). Odpad se hází do roklí odkud ho při jarním tání sněhu snese voda do nížin.\n\nV okrese nevede teplovod ani plynovod. Vytápění podniků a domácností je pomocí pevných paliv, což zhoršuje životní prostřední.\n\nV okrese jsou dvě rozvodny elektrické energie — Kidero, Šauri\n\nOkres Cunta je hornatá a nepřístupná oblast Dagestánu s drsnými klimatickými podmínkami pro život. Jde o hraniční území Ruské federace a pro obyvatele tato situace do značné míry nese problémy. V okrese jsou nepřístupné hraniční zóny s vysokým počtem vojenských posádek. Spojení se sousední Gruzií je po zemi možné pouze chůzí.\n\nSituace okresu se vyznačuje nízkou úrovní rozvoje v ekonomické a sociální sféře, nepříznivou demografickou situací co to počtu populace v produktivním věku. Cílem lidí v produktivním věku bývají kutany v nížinách spravované samotným okresem. K úbytku obyvatel i přes silnou migraci nedochází vlivem vysokého přírůstku nově narozených.\n\nSilniční doprava v okrese Cunta je na nízké úrovni. Důvodem jsou nevyhovující cesty, které vedou podél říčních toků. Cesty jsou na řadě míst bez pohonu všech čtyř kol neprůjezdné. K vysokohorským obcím vede často jen pěší cesta. Páteřní silnice spojuje obce Kidero-Šauri-Tlacuda. Spojení do sousedních okresů je komplikované. V zimně brání dopravě návaly sněhu a v letních měsících přívalové deště a z nich plynoucí sesuvy půdy.\n\nCelková délka silnic činí 112 km, z toho délka asfaltové silnice činí 25 km. Zbytek tvoří zpevněné stěrkové silnice a horské cesty. Podle ruské klasifikace silnic jsou silnice v okrese klasifikovány stupněm 4. V okrese je 19 tunelů a 26 mostů (2008). Nejznámějším mostem je most Čaran u obce Cibari.\n\nAlternativou k cestní dopravě je doprava vrtulníkem.\n\nV okrese Cunta není letiště a nevede železnice.\n\nZ okresu nevede hraniční přechod do Gruzie.\n\nTurismus je na nízké úrovni. Potenciál pro rekreování je veliký, avšak v okrese nejsou rekreační zařízení nebo větší hotely. Vedle vysokohorské turistiky, ekoturismu a adrenalinových sportů je oblast Cunty zajímavá pro lov a rybolov.\n\nK rozvoji turismu brání slabá infrastruktura, povědomí obyvatel o možnostech (know-how) a především vnitřní spory. Obyvatelé Cunty řeší své spory často radikálním způsobem. Do okresu je omezený přístup jen na základě žádosti od úřadů bezpečnostních služeb.\n\nPřírodní památky v okrese nejsou dobře popsány a prezentovány. V okrese nejsou chráněná území. Na území je bezpočet loveckých stezek, několik desítek strážních, signálních, obranných věží.\n\nPodle údajů z roku 2008 bylo v okrese 16 předškolských zařízení a 43 škol. Zařízení pro výuku jsou zastaralá, budovy ve kterých školy sídlí jsou často v dezolátním stavu.\n\nCentrální okresní nemocnice je v Šauri. Další nemocnice je v Kitlartě se 17 lůžky. V administrativním centru Kidero je ambulantní klinika. Zdravotnická zařízení jsou zastaralá.\n\nCentrem okresu je obec Kidero. Subcentry jsou obce Šauri a Kitlarta.\n\nOkres Cunta tvoří celkem 8 vesnických okresů:\nOkres Cunta administrativně spravuje oblasti (kutany) v jiných okresech. Původně se jednalo zimoviště pro hospodářská zvířata v níže položených částech Dagestánu. V současné době jsou celoročně osídlena migrujícími horaly z Cunty a Bežty.\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n\n"}
{"id": "1356624", "url": "https://cs.wikipedia.org/wiki?curid=1356624", "title": "Marie Tereza Bourbonská (1726–1746)", "text": "Marie Tereza Bourbonská (1726–1746)\n\nMarie Tereza Bourbonská (\"María Teresa Antonia Rafaela;\" 11. června 1726 – 22. července 1746) byla španělskou infantkou a sňatkem s Ludvíkem Ferdinandem Bourbonským dauphine Francie.\n\nNarodila se v Královském paláci ve španělském Madridu jako dcera Filipa V. a jeho druhé manželky Alžběty Parmské. Pokřtěna byla \"Královská Výsost\" španělská infantka jako \"María Teresa Antonia Rafaela\". Známa byla jako Marie Tereza Rafaela a někdy jen jako Marie Tereza.\n\nPřed její svatbou byli vztahy mezi španělským a francouzským dvorem špatnéː Španělé byli Francouzi uraženi za zrušení zasnoubení Ludvíka XV. s Marianou Viktorií Španělskou, starší sestrou Marie Terezy, v roce 1725. Ludvík XV. se namísto toho oženil s Marií Leszczyńskou. Sňatek Marie Terezy a dauphina byl oznámen v srpnu 1739, po svatbě Luisy Alžběty Francouzské (sestra dauphina) a Filipa Parmského (bratr Marie Terezy). Vlivem její matky Alžběty Parmské bylo rozhodnuto, že Marie Tereza neodjede do Francie, dokud nebude starší.\n\nInfantka se za dauphina provdala 18. prosince 1744 v zastoupení v Madridu a v lednu 1745 opustila Španělsko. 21. února 1745 dorazila do Versailles. Oficiální sňatek se konal v paláci Versailles 23. února 1745 v provedení kardinála de Rohan. Ve Francii byla známá jako \"Marie Thérèse Raphaëlle d'Espagne\" nebo \"de Bourbon\". Manželství bylo plánováno, aby zlepšilo vztahy mezi bratraneckými dvory Francie a Španělska; jako dítě byl Ludvík XV. zasnouben s Marianou Viktorií Španělskou, starší dcerou Filipa V. Zasnoubení bylo zrušeno a vztahy mezi bratranci ochladly. Tento poslední sňatek měl tedy zlepšit vztahy mezi oběma králi. Nová \"Madame la Dauphine\" byla po královně Marii nejvýše postavenou ženou v království. Byla první dauphine od roku 1712, kdy zemřela Marie Adelaide Savojská.\n\nManželství nezačalo dobře, konzumováno první noc nebylo. Byla to ostuda hlavně pro mladou dauphine, jejíž postavení u dvora se oslabilo. Navzdory tomu měla dobrý vztah s králem a královnou a její manžel se do ní rychle zamiloval. Ačkoli byla dauphine popisována jako krásná, důstojná, zbožná a vzdělaná, negativní poznámky se dělaly na její rudé vlasy. Její přirozená plachost ji izolovala ode dvora a Marie Tereza byla navíc otevřeně proti králově vztahu s Madame Pompadour. Manželství s dauphinem bylo nakonec konzumováno v září 1745, což ukončilo dvorské klepy. Pár si byl velmi blízký a oddaný a většinu času trávil spolu. 19. července 1746 Marie Tereza porodila ve Versailles dceru. 22. července Marie Tereza zemřela, k dauphinově obrovskému smutku, který přetrval až do jeho druhého manželství. Ludvík XV. musel syna odtáhnout od smrtelného lože jeho manželky. Novorozeně bylo pokřtěno jako \"Marie Thérèse\" a obdrželo titul \"Madame Royale\", zemřelo však již v dubnu 1748.\n\nMarie Tereza byla pohřbena 6. srpna 1746 v bazilice Saint-Denis. Po její smrti její nevlastní bratr Ferdinand VI. Španělský navrhl, aby se dauphin oženil s její sestrou Marií Antonií, to však Ludvík XV. odmítl. Dauphin se nakonec podruhé oženil s Marií Josefou Saskou, dcerou Augusta III. Polského a Marie Josefy Habsburské. Než dauphin v roce 1765 zemřel, požádal, aby bylo jeho srdce uloženo vedle hrobu Marie Terezy.\n\n"}
{"id": "1356625", "url": "https://cs.wikipedia.org/wiki?curid=1356625", "title": "Miloslav Nohejl", "text": "Miloslav Nohejl\n\nMiloslav Nohejl (26. května 1896, Plzeň – 25. října 1974, Plzeň) byl český spisovatel-prozaik.\n\nNarodil se v rodině úředníka státní dráhy Adolfa Nohejla a jeho manželky Anny, rozené Kudlové. Otec matky Anny, Václav Kudla (??–1921), vlastnil instalatérský závod, který po jeho smrti Adolf Nohejl převzal.\n\nMaturoval na reálce v Plzni, krátce studoval na Vysoké škole technické v Praze, studium přerušila první světová válka. V roce 1915 se vrátil do Plzně, kde se stal městským úředníkem. Z římskokatolické církve vystoupil roku 1919. Po studiu Státní knihovnické školy v Praze v letech 1921–1922 pracoval v plzeňské Krajské lidové knihovně. \n\nV roce 1927 byl přijat za člena \"Literární skupiny\". Přispíval též do brněnského literárního časopisu \"Host\".\n\nPoté, co byl v letech 1948–1951 byl ředitelem Krajské lidové knihovny v Plzni, roku 1951 byl skoro rok držen ve vyšetřovací vazbě. Následně odešel do invalidního důchodu, v literární činnosti pokračoval.\n\nPodle vzpomínkové knihy A. C. Nora byl Miloslav Nohejl ženatý.\n\nPředválečné prózy Miloslava Nohejla charakterizuje vztah dvojice milenců nebo manželů, často ovlivněný dalším milostným vztahem. Již v roce 1926 ocenil např. významný kritik Arne Novák povídkové knihy \"Dívka a sen\" a \"Vidím milence\" např. slovy „...Miloslav Nohejl je stilista dbalý a vkusný...někdy se mu podaří věta jemného výbrusu a vděku až nadzemského...“.\n\nPo druhé světové válce Nohejl nejprve popsal své zážitky z květnové revoluce (\"Holýma rukama\") a pak se soustředil na prózy s faktografickým základem, věnované Plzni.\n\n\nVětšinu života strávil Miloslav Nohejl v Plzni. V roce 1945, poté, co byl dům, kde v Plzni bydlel, vybombardován, žil od dubna do srpna 1945 u rodičů na pražském Spořilově. V té době žilo na Spořilově více intelektuálů a umělců, jako spisovatelé A. C. Nor, Adolf Branald a další. Své zážitky z pražské květnové revoluce 1945 popsal Nohejl v knize \"Holýma rukama\". \n\nA. C. Nor patřil mezi Nohejlovy dlouholeté přátele, jak několikrát uvedl ve vzpomínkové knize \"Život nebyl sen\". K sedmdesátinám Miloslava Nohejla zveřejnil v Literárních novinách článek s charakteristickým názvem \"Dlouhá léta přátelství.\"\n\n\n\n"}
{"id": "1356629", "url": "https://cs.wikipedia.org/wiki?curid=1356629", "title": "Zalužanka", "text": "Zalužanka\n\nZalužanka je zaniklá usedlost v Praze 6, která se nacházela východně od Dubského mlýna pod usedlostí Kuliška. Až do 1. poloviny 20. století patřila do katastru obce Nebušice.\n\nPůvodní hospodářská usedlost pravděpodobně získala své jméno z místa, kde stála - \"„za luhy“\". Stavební úpravou prošla na přelomu 18. a 19. století. Její majitelé se věnovali zemědělství až do 2. poloviny 20. století.\n\nOd 70. let 20. století sídlila v objektech Mototechna. Budovy byly zbořeny po roce 2003.\n\n\n\n"}
{"id": "1356630", "url": "https://cs.wikipedia.org/wiki?curid=1356630", "title": "Tys mě tak rozčílil", "text": "Tys mě tak rozčílil\n\nTys mě tak rozčílil je miniopera českého skladatele Jana Franka Fischera na vlastní libreto. Vznikla z podnětu dirigenta a dramaturga brněnské Komorní opery Václava Noska a poprvé ji uvedla 25. března 1997 Komorní opera, scéna Hudební fakulty Janáčkovy akademie múzických umění v Brně na jevišti Bezbariérového divadla Barka, a to společně s jednoaktovými operami \"Klíč\" Jiřího Berkovce, \"Odysseův návrat\" Josefa Berga a \"Livietta a Tracollo\" Giovanniho Battisty Pergolesiho.\n"}
{"id": "1356632", "url": "https://cs.wikipedia.org/wiki?curid=1356632", "title": "Varta (opera)", "text": "Varta (opera)\n\nVarta je miniopera českého skladatele Jana Franka Fischera na vlastní libreto. Vznikla z podnětu dirigenta a dramaturga brněnské Komorní opery Václava Noska a poprvé ji uvedla 22. listopadu 1997 Komorní opera, scéna Hudební fakulty Janáčkovy akademie múzických umění v Brně na jevišti Bezbariérového divadla Barka, společně s minioperou \"Stažená hrdla\" Ilji Hurníka a dvěma díly Bohuslava Martinů, baletu \"Kuchyňská revue\" a opery \"Dvakrát Alexandr\".\n"}
{"id": "1356633", "url": "https://cs.wikipedia.org/wiki?curid=1356633", "title": "Stažená hrdla", "text": "Stažená hrdla\n\nStažená hrdla je komická miniopera českého skladatele Ilji Hurníka na vlastní libreto. Vznikla z podnětu dirigenta a dramaturga brněnské Komorní opery Václava Noska a poprvé ji uvedla 22. listopadu 1997 Komorní opera, scéna Hudební fakulty Janáčkovy akademie múzických umění v Brně na jevišti Bezbariérového divadla Barka, společně s minioperou \"Varta\" Jana Franka Fischera a dvěma díly Bohuslava Martinů, baletu \"Kuchyňská revue\" a opery \"Dvakrát Alexandr\".\n"}
{"id": "1356635", "url": "https://cs.wikipedia.org/wiki?curid=1356635", "title": "Roland Minnerath", "text": "Roland Minnerath\n\nRoland Minnerath (* 27. listopadu 1946, Sarreguemines, Departement Moselle) je francouzský římskokatolický kněz a od 13. února 2004 dijonský arcibiskup.\n\n"}
{"id": "1356636", "url": "https://cs.wikipedia.org/wiki?curid=1356636", "title": "Nootka", "text": "Nootka\n\nNootka je svobodný a otevřený hudební vzdělávací program pro operační systémy Linux, macOS, Windows a Android. Je to aplikace na učení se klasickému notovému zápisu, k nácviku hraní podle not. Pomáhá porozumět základním pravidlům čtení a zápisu not a s rozvojem dovedností hry na hudební nástroj a zpěvu z not. Uživatel se dívá na noty, hraje je, Nootka poslouchá jeho hru, kontroluje ji a ukazuje, zda hráč na hudební nástroj noty zahrál dobře. Ve zkušebním režimu si uživatel může vyzkoušet svůj sluch zadáním noty po zaznění určitého tónu, jeho zazpíváním, nebo zahráním dané noty do mikrofonu. Vše se děje ve skutečném čase. Ovládání programu je vysvětleno v příručce na internetové stránce Nootky.\n\n\nNootka je určena pro:\n\nJe to program zaměřený na ty, kteří si chtějí procvičovat své herní dovednosti, nebo na ty, kteří se jen chtějí naučit hrát na kytaru. Byl vytvořen zvláště pro kytaristy, je ale užitečný všem hudebníkům. Dovoluje přizpůsobení podle potřeb uživatele, např. výběr mezi různými kytarovými laděními, výběr jiného nástroje, upravení četnosti not, transpozici, volbu klíče nebo zápis ve velké notové osnově, styl názvů not, a další.\n\nRozhraní je jednoduché a čisté. Tvoří je několik tlačítek, panel, ve kterém se zobrazují noty hrané v notovém zápisu, a také interaktivní hmatník kytary.\n\nS Nootkou mohou pracovat všechny typy uživatelů, protože v každém okně je spousta vysvětlení, uživatelské rozhraní je intuitivní a je přítomno několik průvodců, které lze výhodně použít k nastavení různých parametrů.\n\nRozhraní pomáhá s objevováním toho, jak notové zápisy fungují. Program zahrnuje algoritmus k přesnému zjištění výšky tónu, který dokáže zachytit zvuky z jakéhokoli mikrofonu nebo webové kamery, a zobrazit je v notovém zápisu. Základní poslání Nootky je však ve cvičeních a zkoušení.\n\nDruh kytary, na niž se má hrát, se dá zvolit snadno (klasická, elektrická nebo basová). S pomocí shora zmíněného obrázku interaktivního kytarového hmatníku se dá na kytaru hrát lehce ve skutečném čase. Program zobrazí zahranou notu v notovém zápisu.\n\nLze začít dělat několik druhů začleněných cvičení s různou úrovní obtížnosti, a rovněž se pokusit o složení do programu zabudovaných zkoušek. Je také možné vytvořit vlastní úrovně a uložit si je.\n\nProgram položí otázku, což může být: jedna nota nebo celá melodie z notového zápisu, poloha na kytaře, zahraná melodie, nebo jen název noty. Nato uživatel zadá svoji odpověď. Je možné hrát na skutečný nástroj, zapsat noty melodie, která byla zaslechnuta, nebo jednoduše zadat název noty. Nootka má mnoho vestavěných úrovní obtížnosti, dají se vytvořit další. Může je pro své žáky připravit učitel.\n\nPři cvičení s Nootkou se program může chovat jako vlídný učitel. Bude ukazovat nápovědy nebo opravené odpovědi, když žák udělá chybu. Ale při zkoušení se Nootka chová jako přísný učitel \"ze staré školy\". Chyby jsou trestány trestnými otázkami a vše se odehrává bez nápovědy. Po tom všem však Nootka vydá osvědčení o složení zkoušky. Zkoušky lze ukládat do souborů a provádět jejich rozbor, takže žáci a učitelé uvidí slabé stránky.\n\nStatistiky týkající se výsledků zkoušek se dají vyvolat v samostatném oknu, s obrazovým znázorněním vývoje hráče, takže lze jasně vidět, jak si poradil až do určitého bodu v čase. Položky v rozboru je možné řadit podle chybovosti, typu otázky, posuvek, předznamenání, výšky tónu not a čísla otázky.\n\n"}
{"id": "1356640", "url": "https://cs.wikipedia.org/wiki?curid=1356640", "title": "Bernard-Nicolas Aubertin", "text": "Bernard-Nicolas Aubertin\n\nBernard-Nicolas Jean-Marie Aubertin, O.Cist. (* 9. září 1944, Épinal) je francouzský římskokatolický kněz a od 23. června 2005 tourský arcibiskup. 8. prosince 2016 byl jmenován velkopřevorem Řádu Božího hrobu pro Francii s úkolem uklidnit situaci v místodržitelství. \n\n"}
{"id": "1356642", "url": "https://cs.wikipedia.org/wiki?curid=1356642", "title": "Špitálský kostel (Innsbruck)", "text": "Špitálský kostel (Innsbruck)\n\nŠpitálský kostel je římskokatolický kostel v Innsbrucku. Nachází se na ulici Maria-Theresien-Straße v centru. Je zasvěcený svatému Duchu.\n\nJiž od roku 1326 je zmiňována městská nemocnice, v té době se kvůli nebezpečí infekce nacházela mimo městské hradby. Samotná nemocnice byla přesunuta do své současné lokality v roce 1888. Kostel byl stavěn od roku 1700 podle plánů Johanna Martina Gumppa staršího místo budovy gotického předchůdce. Dva portály mají složitě vyřezávané dveře, interiér se vyznačuje bohatou štukovou výzdobou. Fresky byly namalovány po poškození bombou za druhé světové války v roce 1962 Hansem Andreem. Na oltáři z roku 1705 je integrován gotický kříž (okolo roku 1500).\n\nOd 17. září 2006 do 1. června 2017 byl pastorem tohoto kostela římskokatolický kněz a univerzitní profesor Josef Wolsegger.\n"}
{"id": "1356643", "url": "https://cs.wikipedia.org/wiki?curid=1356643", "title": "Velesův dub", "text": "Velesův dub\n\nVelesův dub neboli Dub na Velízi byl starý pohany uctívaný dub na vrchu Velízi u Kublova v okrese Beroun.\n\nKe stromu se váže příběh uváděný v mírných obměnách v několika kronikách, například Kosmově, Pulkavově, Hájkově a dalších. Kníže Jaromír se roku 1003 vydal na lov do lesů na Velízi, kam byl vylákán Vršovci, pohany, kteří se nebyli ochotni smířit s nadvládou křesťanského knížete. Vyrazil i přes upozornění své zbožné manželky, která měla zlý sen a před nebezpečím ho varovala. V lesích na Velízi Jaromíra obklíčila, svlékla a spoutala skupina opilých Vršovců. Nejprve ho připoutali k zemi a bavili se skákáním přes knížete na koni. Následně jej přivázali ke stromu a stříleli po něm šípy. Jaromír se modlil k Janu Křtiteli, světci uctívanému jeho manželkou. Šípy mu jako zázrakem neublížily. Mezi tím přivedl věrný myslivec Hovora (v Kosmově kronice \"Dowora\") Jaromírovu loveckou družinu a ta knížete zachránila. Polomrtvého a poštípaného rojem včel jej převezli na Vyšehrad. Kníže Jaromír za odměnu Hovoru povýšil do dědičného šlechtického stavu a daroval mu dvůr Zbečno a k němu náležící lesy.\n\nV roce 1005 nechal Jaromír na místě dubu postavit kapli zasvěcenou svatému Janu Křtiteli, ve které byl pařez stromu využit jako oltář. Kapli později nahradil kostel. Pulkava ve své kronice ve 14. století popisuje, že oltář zhotovený z pozůstatků stromu stále existoval: „Na kterémž miestě i po dnešní den na kmeni toho jistého dřěva oltář veliký udělán jest[…]“.\n\nPodle některých kronik a pověstí se měli Vršovci po záchraně Jaromíra rozutéct po okolních lesích. Při archeologických výzkumech v okolí kostela ale byla nalezena jáma s poházenými setnutými hlavami, které nesly pohanské ozdoby.\n\nJednotlivé kroniky předkládají příběh, který se v některých aspektech liší. Kosmova kronika informace o stromu opomíjí, Pulkavova kronika o stromu hovoří a to jak v kontextu přivázání Jaromíra, tak o následném poražení, vystavění kaple a použití pozůstatků stromu k realizaci oltáře. Hájkova kronika předkládá podobný příběh, ale rozvitější. Krom střelby na Jaromíra přivázaného k dubu popisuje i nezdařený pokus o oběšení myslivce Hovory na dubu. Po záchraně Jaromíra bylo rozkázáno pověsit na dubu Hřivce, Vršovce, který se pokusil oběsit Hovoru. Dub následně nebyl poražen, ale vykopán a na jeho místě vztyčen oltář. Jirečkova verze rýmované Dalimilovy kroniky pak příběh o stromu uvádí, ale hovoří o něm jako o lípě.\n\nPodle Otomara Dvořáka zmiňovaly turistické průvodce z 19. století, že za kostelním oltářem se stále nacházel kus starého zčernalého dřeva z Velesova dubu. Kněz a archeolog Václav Krolmus ještě v roce 1857 uvádí, že „jest v oltáři v kostele sv. Jana Křt. zazděn“. Ve sborníku Lovecký obzor 1912-1913 byl publikován článek popisující, že v místě byla založena kaplička „v jejímž oltáři byl prý kmen onoho dubu zazděn“. Na tento článek obratem reagoval František Cramer, který se vymezil proti slovu „prý“ a z vlastní zkušenosti uvádí: „Dub ten skutečně stojí vzadu v hlavním oltáři, jak rostl v zemi, uříznut na pařez.“ V současnosti zbytky památného dubu již v kostele nejsou a jejich osud není známý.\n\nK příležitosti připomínky tisíciletého výročí mučení knížete Jaromíra byla na Velízi roku 2003 vysazena lípa milénia.\n\nJaromíra připoutaného k zemi ve svém díle vyobrazil Mikoláš Aleš. Následující scénu v obraze nazvaném \"Jaromjr v nebezpečenstvj smrti\" zachytil Antonín Jan Gareis. Publikovaný byl mimo jiné jako součást knihy \"Děginy České w kamenopisně wywedených obrazech předstaweny od sgednocených Umělců Akademie Pražské\" od Václava Hanky vydané Antonínem Machkem. Daniel Alexius z Květné († 1. pol. 17. století) je autorem nástěnné malby v hlavní lodi kaple svatého Jana Křtitele v Arcibiskupském paláci nazvaném \"sv. Jan zachraňuje na Velízi knížete Jaromíra před útokem Vršovců\".\n\nKvětnatější podání ve svých pověstech zpracoval Adolf Wenig (pověst Velíz). Pro děti a mládež příběh zpracoval Karel Václav Rais v publikaci \"Z kroniky, Dějepisné povídky\". V knize Velízské povídky jej předkládá Karel Volena.\n\n\n"}
{"id": "1356644", "url": "https://cs.wikipedia.org/wiki?curid=1356644", "title": "Mistrovství České republiky v orientačním běhu 2003", "text": "Mistrovství České republiky v orientačním běhu 2003\n\n11. ročník Mistrovství České republiky v orientačním běhu proběhl v roce 2003 v pěti individuálních a dvou týmových disciplínách.\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\n"}
{"id": "1356645", "url": "https://cs.wikipedia.org/wiki?curid=1356645", "title": "Zemský okres Gotha", "text": "Zemský okres Gotha\n\nGotha je německý zemský okres, který leží v Durynsku. V rámci spolkové země sousedí s okresy Unstrut-Hainich, Sömmerda, Ilm, Schmalkalden-Meiningen a Wartburg a městem Erfurt, které je hlavním a zároveň největším městem Durynska.\n\nZemský okres Gotha byl založen 1. října 1922, když byl nově vzniklý stát Durynsko rozdělen na 15 zemských okresů a 9 měst.\n\nOd roku 1990 udržuje partnerství se zemským okresem Main-Kinzig v Hesensku.\n\nPo celé jihozápadní části okresu se rozléhá pohoří Durynským lesem \"(Thüringer Wald)\" s nejvyšším bodem \"Großer Inselsberg\" (916 m) na západě. Směrem na sever se nachází výšina \"Fahner höhe\" s mnoha sady. Řeka Unstruta \"(Unstrut)\" tvoří krátký úsek severní hranice okresu.\n\nNa znaku zemského okresu Gotha je vyobrazen zámek Friedenstein \"(Schloss Friedenstein)\". Vlnitá linka symbolizuje kanál řeky Leine v Durynsku, který byl postaven mezi roky 1366 a 1369 mezi městy Schönau a Gotha a sloužil k přívodu vody do města. Hvězda v dolní části byla symbol vévodství Sasko-Gotha-Altenburg \"(Sachsen-Gotha-Altenburg)\".\n\nZnak byl udělen 28. června 1991.\n"}
{"id": "1356650", "url": "https://cs.wikipedia.org/wiki?curid=1356650", "title": "Pierre-Marie Carré", "text": "Pierre-Marie Carré\n\nPierre-Marie Joseph Carré (* 22. dubna 1947, Serques) je francouzský římskokatolický kněz a od 3. června 2011 montpellierský arcibiskup.\n\n"}
{"id": "1356652", "url": "https://cs.wikipedia.org/wiki?curid=1356652", "title": "Rtuťový spínač", "text": "Rtuťový spínač\n\nRtuťový spínač (v nejčastější podobě také \"rtuťový polohový spínač\", slangově \"prasátko\") je v elektrotechnice zvláštní druh spínače, ve kterém dochází k sepnutí spojením kontaktů rtutí. V nejobvyklejší podobě se jedná o malou skleněnou baňku, do které jsou přivedeny na jedné straně dva elektrické kontakty a v které je kapka rtuti. Zbytek baňky může být vyplněn vzduchem, vakuem nebo inertním plynem. Pokud je baňka nakloněna tak, aby rtuť stekla na kontakty a propojila je, spínač je sepnutý, pokud z nich naopak odteče na druhou stranu, spínač je vypnutý.\n\nZákladním použitím rtuťových spínačů je snímání orientace vzhledem ke gravitaci. Pro detailnější snímání může být rtuťový spínač složitější (například mít víc kontaktů).\n\nKromě rozmanitého použití v letadlech byly rtuťové spínače běžné jako součást detektorů, které hlídají, že se s předmětem nehýbe. Takto byly přítomné například v některých pozemních minách, kde neoprávněná manipulace spouští výbuch, nebo v prodejních automatech, kde snaha o neoprávněné získání výrobku vytřepáním nebo nakláněním spustí poplach. Dalším použitím byly termostaty.\n\nHistorický rozsah použití rtuťových polohových spínačů je poměrně široký. Mezi jejich nevýhody ovšem patří určitá pomalost přelévání rtuti a tím i pomalost sepnutí a dále jedovatost rtuti a nutnost správné ekologické likvidace výrobku, který ji obsahuje. V moderní spotřební elektronice jsou proto obvyklá jiná řešení – v polohových spínačích se v pouzdře místo přelévání rtuti kutálí kovová kulička, termostaty se realizují pomocí termistoru atp.\n"}
{"id": "1356654", "url": "https://cs.wikipedia.org/wiki?curid=1356654", "title": "Thierry Jordan", "text": "Thierry Jordan\n\nThierry Romain Camille Jordan (* 31. srpna 1943, Šanghaj) je francouzský římskokatolický kněz a od 20. července 1999 do 18. července 2018 remešský arcibiskup.\n\n"}
{"id": "1356655", "url": "https://cs.wikipedia.org/wiki?curid=1356655", "title": "Hornický dům (Sokolov)", "text": "Hornický dům (Sokolov)\n\nHornický dům (od roku 1994 Městský dům kultury Sokolov) je víceúčelová stavba v Sokolově v Karlovarském kraji. Nachází se v centru města v ulici 5. května, přiléhající k náměstí Budovatelů. Původně sloužil jako tzv. hornický spolkový dům, postupně se stal důležitým střediskem společenského, politického a kulturního života. Od roku 2004 se v budově Hornického domu nachází sokolovské infocentrum. Je chráněn jako kulturní památka.\n\nPo vybudování Buštěhradské dráhy, která umožnila přepravovat vyšší množství uhlí, nastal na Falknovsku (dnešním Sokolovsku) zvýšený stavební ruch. Po vzniku Československa měl stát zájem o utlumení místního německého nacionalizmu a podporoval novou výstavbu.\n\nPři ministerstvu veřejných prací byl zřízen odbor pro sociální péči horníků. Ve \"Fondu pro sociální péči horníků\" se soustředily finanční prostředky a roku 1922 rozhodlo ministerstvo o výstavbě tzv. spolkových domů. Začaly se realizovat spolkové domy v hornickývh městech v Mostě (1922), Zbýšově (1926) a Ostravě (1926).\n\nV otázkách stavby spolkového domu v Sokolově byla aktivní zejména Revírní rada v Karlových Varech a Adolf Pohl, poslanec za německou sociálně demokratickou stranu. Po intenzivních jednáních rozhodnul roku 1922 odbor pro sociální péči hornickou ministerstva veřejných prací, že stavba bude zahájena co nejdříve. Urychleně byl vybrán pozemek na dosud nezastavěné části města v sousedství tehdy probíhající stavby Hornické nemocenské pojišťovny \"Egerländer Bruderlade\".\n\nPrvní návrhy na stavbu byly předloženy ministerstvu již v roce 1922 a do užšího výběru se dostal projekt architekta Rudolfa Welse, jenž byl po dopracování v lednu 1923 vybrán. V červnu 1923 ministerstvo konstatovalo, že výkresy v měřítku 1:200 poskytují dostatečný podklad pro vypsání veřejné soutěže na stavební práce. O rychlosti, kterou projekt postupoval, svědčí i termíny. Soutěž byla vypsána 11. června 1923 s termínem odevzdání 10. srpna 1923. I přes šibeniční termín 2 měsíců se do soutěže přihlásilo 28 firem. Zadávací komise vybrala 10. září 1923 sdružení firem Ing. Gustav Dittrich – Most a arch. Strnad – Praha. S architektem Welsem uzavřelo ministerstvo smlouvu o technickém dozoru. V prostoru, který dříve sloužil jako zahrádky sokolovských občanů, došlo k vykoupení pozemků státem. \n\nČást zahrádkářské kolonie před hlavním průčelím byla po určitou dobu občanům ponechána, o čemž svědčí zejména dobová fotografie z roku 1930.\n\nCelou stavbu financoval československý stát a po dokončení svěřil budovu do péče hornických odborů. Později se objevily informace, že na financování stavby se podíleli i horníci, kterým měly být údajně strhávány peníze z výplaty. To se ovšem nikdy nepotvrdilo. Šlo o výmysl, pravděpodobně z 50. let 20. století. Nepravdivé údaje se vžily a opisovaly.\n\nZáklady stavby byly prováděny ručně, bez použití stavební techniky, pouze lopatami a krumpáči a kolečky. Teprve při betonáži byly využity míchačky. Výstavba probíhala rychle a bez větších obtíží. Na stavbě pracovalo průběžně zhruba 200 dělníků, a jak bylo konstatováno při slavnostním dokončení, nedošlo k žádnému pracovnímu úrazu. Slavnostní předání hotové stavby do provozu, včetně chodníků a zeleně, se uskutečnilo 4. října 1925. \n\nZastavěná plocha činí 2 187,8 m², délka průčelí 43,85 m, hloubka k zadnímu traktu 46,05 m a obestavěný prostor 43 016 m³.\n\nSamostatně stojící budova má dvě podzemní a čtyři nadzemní podlaží. Hlavní trakt, v němž je umístěn velký sál, má šířku 44 metrů, hloubku 22 metrů, hřeben budovy je ve výšce 26 metrů. Na hlavní trakt na půdorysu písmene U navazují v severní části dvě křídla o rozměrech 9,5 x 20,5 metrů. V křídlech se nacházejí menší sály a místnosti. Vstup do budovy je řešen vnějším pravoúhlým schodištěm s nástupem ze tří stran. Na horní podestě, ve výšce 294 cm nad úrovní chodníku, je umístěno 6 pilířů, které podepírají terasu, přístupnou z velkého sálu. Fasádu oživovaly profilové rámy a ústupkové šambrány kolem oken. \n\nStavba je příkladem meziválečné moderny, ukázkou symbiózy moderního klasicismu a funkcionalismu s prvky Loosovy školy.\n\nV průčelí fasády budovy je nad terasou zasazen monumentální reliéf pojmenovaný \"Jeden den ze života horníka\". Je umístěn ve 3 metry vysokém vlysu, z toho vlastní sochařské dílo je 2,1 metrů vysoké a 29,27 metrů dlouhé. Reliéf patřil v době svého vzniku mezi první díla, která zobrazovala obyčejné lidi. Je rozdělen do osmi částí, které vytváří příběh z denního života horníka. Zobrazuje: \"Loučení s rodinou\", \"Cestu do práce\", \"Přípravu k práci a fárání\", dvě části \"Práce v dole\", \"Vyfárání\", \"Cestu domů\" a \"Opětovné shledání s rodinou\". Autorem nejvýznamnějšího uměleckého artefaktu z roku 1923 je karlovarský sochař Wilhelm Srb-Schlossbauer. S námětem přišel pravděpodobně již architekt Wels, protože reliéf je již zakreslen na jeho projektu z dubna 1923, dokonce v realizované podobě. Ke spolupráci byl přizván krásenský sochař Willy Russ. Dlouhou dobu se v české literatuře psalo, že reliéf je dílem sochaře Otto Gutfreunda. Tuto informaci uváděl český průvodce z nakladatelství Orbis už roku 1936. Zatímco česká literatura údaj automaticky přebírala, německá regionální literatura vždy uváděla Wilhelma Srba-Schlossbauera. Teprve od roku 1985, kdy karlovarský historik Stanislav Burachovič potvrdil správně autora, se v české literatuře mylné autorství Otto Gutfreunda neuvádí. Zajímavostí je, že při opravách Hornického domu ke konci 60. let 20. století se objevily tendence tento reliéf odstranit. Jeho zničení zabránila argumentace, že motiv reliéfu přece oslavuje pracujícího horníka.\n\nVnitřní uspořádání bylo podřízeno funkci, kterou měla stavba splňovat. Kromě sálů pro spolkovou činnost byly do objektu umístěny restaurační provozy, kuchyně, ale i kanceláře a byty. Po dokončení stavby bylo v budově celkem šestnáct bytů o výměře od 44 m² do 60 m². K oddělení jednotlivých prostor bylo využito mimoúrovňové řešení, tzv. Raumplan. Například velký sál a malé sály měly mezi sebou výškový rozdíl asi 100 cm, rovněž z velkého sálu přístupná terasa byla 328 cm nad úrovní podlahy velkého sálu. Velký sál ve druhém nadzemním podlaží má plochu 460 m² a ze vstupní haly se k němu přicházelo po dvou schodištích. Na velký sál navazovalo jeviště o ploše 90 m² a dva menší sály, každý o ploše 122 m². Do velkého sálu bylo možno umístit 650 židlí. Dalším samostatným prostorem byl kinosál s 267 místy k sezení, ve kterém se začalo promítat ihned po dokončení. Kino bylo v provozu až do roku 1996, kdy bylo zrušeno a přebudováno na divadlo.\n\nRoku 1940 v období německé okupace byl Hornický dům zabrán nacisty, vlastnictví převedeno na německý stát a v budově byl umístěn krajský dům NSDAP. Po osvobozování Sokolova americkou armádou dne 7. května 1945 zabrala Hornický dům osvobozenecká armáda. Budovu využívala do července 1945. Po válce bylo obsazení Američany kritizováno, ale vzhledem k tehdejším poměrům to bylo nutné. Zabránilo se tak rozkrádání a vandalizmu.\n\nKrátce po skončení druhé světové války se Hornický dům vrátil československému státu. V prosinci 1945 ministerstvo průmyslu, později ministerstvo práce a sociální péče, restaurační provozy pronajalo.\n\nV prosinci 1949 přešel Hornický dům do správy Hnědouhelných dolů a briketáren v Sokolově. Byl využíván zejména ke kulturním účelům. Především hudební orchestry, taneční a pěvecké skupiny při Hornickém domě navazovaly na předválečnou tradici. Hornický dům byl využíván do roku 1967, technický stav se však postupně zhoršoval a proto byla zahájena zásadní rekonstrukce. V letech 1967 až 1970 byla provedena celá řada úprav původní budovy. Byl zrušen dvůr a na jeho místě vznikla zimní zahrada. Změnil se celkový vzhled budovy, který se přiblížil ke slohu socialistického realismu (\"Sorela\"), slohu 50. let 20. století. Mnoho návštěvníků se proto domnívalo, že se jedná o novodobou stavbu. To umocňovaly i nové fasády, které byly provedeny šedým brizolitem.\nSlavnostní otevření po opravách, kterého se účastnil tehdejší prezident Ludvík Svoboda, proběhlo 7. září 1970.\nPo roce 1970 vlastnily Hornický dům Báňské stavby Sokolov n.p., restaurační zařízení provozovaly RaJ Sokolov.\n\nDne 24. března 1994 byl Hornický dům převeden na město Sokolov a přejmenován na Městský dům kultury a 1. prosince 2004 bylo v prostorách Městského domu kultury otevřeno sokolovské infocentrum. Po ukončení 1. etapy revitalizace byla 4. září 2006 na fasádě budovy odhalena pamětní deska Rudolfu Welsovi.\n\n\n"}
{"id": "1356661", "url": "https://cs.wikipedia.org/wiki?curid=1356661", "title": "Kosong", "text": "Kosong\n\nKosong může být:\n"}
{"id": "1356662", "url": "https://cs.wikipedia.org/wiki?curid=1356662", "title": "Kosong (okres v Kangwonu v Jižní Koreji)", "text": "Kosong (okres v Kangwonu v Jižní Koreji)\n\nOkres Kosong ( – \"Kosŏng gun\") je okres v provincii Kangwon v Jižní Koreji. Má rozlohu přibližně 516 čtverečních kilometrů a k roku 2001 v něm žilo zhruba 62 tisíc obyvatel.\n\nKosong leží v severovýchodním cípu Jižní Korey a na severu a severozápadě tak hraničí s Korejskou demilitarizovanou zónou, za kterou leží Severní Korea. Na jihozápadě hraničí s okresem Indže a na jihu s městem Sokčcho. Východní hranici tvoří pobřeží Japonského moře.\n\nPřed uzavřením dohody o neútočení na Korejském poloostrově v roce 1953 patřil Kosong do Severní Korey, kde tvořil jeden okres se severokorejským okresem Kosong.\n"}
{"id": "1356663", "url": "https://cs.wikipedia.org/wiki?curid=1356663", "title": "Michal Ráliš", "text": "Michal Ráliš\n\nMichal Ráliš (* 23. července 1979) je bývalý český fotbalista.\n\nV české lize hrál za AFK Atlantic Lázně Bohdaneč. Nastoupil v 1 ligovém utkání. V nižších soutěžích hrál i za FC Spartak Rychnov nad Kněžnou.\n\n\n"}
{"id": "1356664", "url": "https://cs.wikipedia.org/wiki?curid=1356664", "title": "Merriweather Post Pavilion", "text": "Merriweather Post Pavilion\n\nMerriweather Post Pavilion je outdoorové místo pro konání koncertů. Otevřeno bylo 14. července 1967 a nachází se v Columbii ve státě Maryland. Jeho kapacita je kolem dvaceti tisíc míst. Vystupovali zde například Tom Jones, Jackson Browne, Britney Spears a Led Zeppelin. Hudební časopis \"Billboard\" jej roku 2010 označil za druhý nejlepší amfiteátr ve Spojených státech. Ve stejném žebříčku magazínu \"Rolling Stone\" se o tři roky později umístil na čtvrté příčce. Dne 13. ledna 2018 se při renovaci zhroutila střecha, která pokrývala část amfiteátru.\n"}
{"id": "1356666", "url": "https://cs.wikipedia.org/wiki?curid=1356666", "title": "Švédská ženská hokejová reprezentace do 18 let", "text": "Švédská ženská hokejová reprezentace do 18 let\n\nŠvédská ženská hokejová reprezentace do 18 let je výběrem nejlepších hráček ledního hokeje Švédska v této věkové kategorii. Od roku 2008 se účastní mistrovství světa žen do 18 let. \n"}
{"id": "1356667", "url": "https://cs.wikipedia.org/wiki?curid=1356667", "title": "Finská ženská hokejová reprezentace do 18 let", "text": "Finská ženská hokejová reprezentace do 18 let\n\nFinská ženská hokejová reprezentace do 18 let je výběrem nejlepších hráček ledního hokeje Finska v této věkové kategorii. Od roku 2008 se účastní mistrovství světa žen do 18 let. \n"}
{"id": "1356669", "url": "https://cs.wikipedia.org/wiki?curid=1356669", "title": "Ruská ženská hokejová reprezentace do 18 let", "text": "Ruská ženská hokejová reprezentace do 18 let\n\nRuská ženská hokejová reprezentace do 18 let je výběrem nejlepších hráček ledního hokeje Ruská v této věkové kategorii. Od roku 2008 se účastní mistrovství světa žen do 18 let. \n"}
{"id": "1356670", "url": "https://cs.wikipedia.org/wiki?curid=1356670", "title": "Šauri", "text": "Šauri\n\nŠauri místně Ešavi, Eša je obec v okresu Cunta v Dagestánu v Ruské federaci.\n\nPočet obyvatel obce se v průběhu let mění kvůli vysoké migraci. Počet obyvatel se v 21. století pohybuje mezi 220 až 260 obyvateli.\n\nŠauri leží na úpatí jednoho z bočních hřebenů Bogoského hřebenu nad soutokem řek Metluda a Šajitli. Obec se nachází ve výšce 1450 m n. m. V obci je pošta a okresní nemocnice, která měla v roce 2008 50 lůžek. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících. V obci je heliport.\n\nV Šauri je ruina původní strážní (obranné) věže a historický hřbitov. Nad Šauri leží ve výšce 2000 m n. m. obec Azilta.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1356673", "url": "https://cs.wikipedia.org/wiki?curid=1356673", "title": "Francouzská ženská hokejová reprezentace do 18 let", "text": "Francouzská ženská hokejová reprezentace do 18 let\n\nFrancouzská ženská hokejová reprezentace do 18 let je výběrem nejlepších hráček ledního hokeje Francie v této věkové kategorii. \n"}
{"id": "1356674", "url": "https://cs.wikipedia.org/wiki?curid=1356674", "title": "Japonská ženská hokejová reprezentace do 18 let", "text": "Japonská ženská hokejová reprezentace do 18 let\n\nJaponská ženská hokejová reprezentace do 18 let je výběrem nejlepších hráček ledního hokeje Japonska v této věkové kategorii. \n"}
{"id": "1356675", "url": "https://cs.wikipedia.org/wiki?curid=1356675", "title": "Mineralogické muzeum J. E. Hibsche", "text": "Mineralogické muzeum J. E. Hibsche\n\nMineralogické muzeum Josefa Emanuela Hibsche se nachází v obci Homole u Panny v okrese Ústí nad Labem ve stejnojmenném kraji. Muzeum, které je věnováno geologii a mineralogii Českého středohoří a podrobnému zdokumentování života a díla zdejšího rodáka, geologa a vysokoškolského profesora Josefa Emanuela Hibsche, bylo otevřeno v roce 2002.\nVznik muzea je spjat se jménem významného přírodovědce, geologa Josefa Emanuela Hibsche (* 26. března 1852 Homole u Panny - † 4. listopadu 1940 Vídeň). Během roku 2001 bylo obcí Homole u Panny postupně připravováno zřízení muzea, zpracovávány texty a obrazová část výstavy o J. E. Hibschovi a shromažďovány vzorky minerálů a hornin z Českého středohoří. Autory expozice byli Norbert Krutský a Miroslav Radoň z Teplic, na zřízení muzea obci finančně přispěl Ústecký kraj. Muzeum bylo slavnostně otevřeno v roce 2002 u příležitosti 150. výročí narození J. E. Hibsche.\nMuzeum bylo zřízeno v někdejší učebně místní základní školy. Což je svým způsobem symbolické, neboť J. E. Hibsch se nejen narodil v Homoli (něm. \"Hummel\") a byl pokřtěn v místním kostele sv. Pia V., ale též pět let navštěvoval zdejší obecnou školu. Bohatá dokumentace představuje život a dílo E. J. Hibsche, který více než tři desítky let působil jako profesor Vyššího zemědělského ústavu v Děčíně-Libverdě, od roku 1900 povýšeném na Zemědělskou akademii se statutem vysoké školy. Jsou zde vystaveny různé dokumenty, týkající se života tohoto významného geologa, včetně kopií jeho rukopisných poznámek a korespondence. Mezi exponáty nechybí ani ukázky z jeho děl, včetně podrobné geologické mapy Českého středohoří, která byla prvním dílem tohoto druhu u nás. Zásluhou J. E. Hibsche se České středohoří ve své době stalo nejprobádanější vulkanickou oblastí světa. Na výstavě jsou též podrobné informace o iniciativách, které J. E. Hibsch vyvinul na přelomu 19. a 20. století pro záchranu řady pozoruhodných geologických lokalit na severu Čech, jako jsou například Vrkoč u Ústí nad Labem, Panská skála u Kamenického Šenova, Pustý zámek u Mlýnů, Komorní hůrka u Chebu, Vrabinec u Těchlovic, Kozí vrch u Povrlů, Jehla u České Kamenice, Zlatý a Stříbrný vrch u Lísky, Radobýl u Litoměřic nebo ústecký Střekov, znělcový lakolit s hradem. Je zde rovněž popsána tzv. \"\"Hibschweg\"\", geologická naučná stezka, která byla slavnostně otevřena u Žitenic na Litoměřicku 1. května 1927. Neméně bohatou část expozice představují stovky ukázek minerálů a hornin z oblasti Českého středohoří, které se autorům výstavy podařilo shromáždit.\nBudova bývalé školy se nachází jen asi 50 metrů od autobusové zastávky, na níž zajíždějí linkové spoje z Ústí nad Labem. Železniční stanice Velké Březno na trati Ústí nad Labem-Střekov – Děčín východ je od Homole u Panny vzdálená zhruba 6,5 km. Parkování osobních vozů je možné v centru obce poblíž obecního úřadu a autobusové zastávky. Vstup do muzea není zpoplatněn. Prohlídka je prakticky možná kdykoliv - v pracovní dny na požádání na obecním úřadě, mimo úřední hodiny je pak k dispozici příslušné telefonní číslo.\n\n"}
{"id": "1356677", "url": "https://cs.wikipedia.org/wiki?curid=1356677", "title": "Maďarská ženská hokejová reprezentace do 18 let", "text": "Maďarská ženská hokejová reprezentace do 18 let\n\nMaďarská ženská hokejová reprezentace do 18 let je výběrem nejlepších hráček ledního hokeje Maďarska v této věkové kategorii. \n"}
{"id": "1356679", "url": "https://cs.wikipedia.org/wiki?curid=1356679", "title": "Německá ženská hokejová reprezentace do 18 let", "text": "Německá ženská hokejová reprezentace do 18 let\n\nNěmecká ženská hokejová reprezentace do 18 let je výběrem nejlepších hráček ledního hokeje Německa v této věkové kategorii. \n"}
{"id": "1356680", "url": "https://cs.wikipedia.org/wiki?curid=1356680", "title": "Švýcarská ženská hokejová reprezentace do 18 let", "text": "Švýcarská ženská hokejová reprezentace do 18 let\n\nŠvýcarská ženská hokejová reprezentace do 18 let je výběrem nejlepších hráček ledního hokeje Švýcarska v této věkové kategorii. \n"}
{"id": "1356688", "url": "https://cs.wikipedia.org/wiki?curid=1356688", "title": "Kristův kostel (Innsbruck)", "text": "Kristův kostel (Innsbruck)\n\nKristův kostel je evangelický kostel v okrese Saggen v městě Innsbrucku v Tyrolsku, který byl postaven v letech 1905–1906. Je to hlavní kostel protestantské oblasti Salcburku a Tyrolska a je památkově chráněnou budovou.\n\nV roce 1869 byla založena protestantská náboženská unie v Innsbrucku. Kvůli odporu bylo původně povoleno provozovat pouze domácí služby. V roce 1875 ministerstvo povolilo zřízení protestantských kostelů v Tyrolsku. V roce 1879 komunita získala opuštěnou školu v Kiebachgasse na starém městě, v jejíž kapli se konaly bohoslužby. V následujících letech komunita vzrostla na více než 1000 členů, takže od roku 1895 byl plánován nový kostel. V roce 1896 byl zřízen stavební fond, který byl naplněn dary, zejména z protestantských regionů Německa. Město Innsbruck poskytlo půdu v nově vybudovaném okrese Saggen. Do výběrového řízení bylo předloženo 86 návrhů a architekti Clemens Kattner a Gustav Knell byli pověřeni výstavbou. Kostel byl otevřen 20. května 1906.\n\nV roce 1953 byl kostel přemalován a nové fresky vytvořil Toni Kirchmayr. V roce 2006 byl přeměněn na otevřené protestantské centrum. Za tímto účelem byl interiér kostela zrenovován a změněn.\n\nNeogotická stavba kostela zahrnuje také novorománské prvky, jako jsou klenby a kruhové oblouky. Jednopodlažní loď s mělkým průsečíkem má na západě zužující se kuželovou věž se špičatou přilbovou střechou, která dominuje náměstí Martina Luthera. Nad portálem je socha Krista od Alexandra Illitsche. Vitráž v lodi ukazuje scény z Bible a historie protestantismu, které byly vytvořeny 1912/1914 podle návrhu malíře Bernarda Rice. V severním transeptu jsou portréty reformátorů Zwingliho, Luthera a Melanchthona od firmy Zettler z Mnichova (1907).\n\nBěhem redesignu v roce 2006 se prostor výrazně změnil. Apsisová stěna byla opatřena dvěma velkými dveřními otvory a lavice byly odstraněny a nahrazeny mobilními sedadly. Podobně byly odstraněny schody v presbytáři, stejně jako oltář a kazatelna. Krucifix byl přesunut.\n"}
{"id": "1356692", "url": "https://cs.wikipedia.org/wiki?curid=1356692", "title": "Kidero", "text": "Kidero\n\nKidero nebo Kidiro, historicky Kadar (k-d-r) je obec a administrativní centrum okresu Cunta v Dagestánské republice Ruské federace.\n\nObec leží ve výšce 1870 m n. m. v údolí Kidero v okresu Cunta, které obklopují horské hřebeny Kalach a Kutchijangori. Obcí protéká stejnojmenná horská řeka Kidero. \n\nS obcemi Zechida, Cunta a Gutatli tvoří vesnický okres Kidero táhnoucí se 5 kilometrů údolím. Počet obyvatel vesnického okresu Kidero se pohybuje okolo 2000 lidí. Přesný počet není možné zjistit. Více než polovinu obyvatel tvoří děti, které kvůli obtížné dostupnosti regionu se registrují až v dospělosti a zkreslují tím statistiky. Populace v produktivním věku migruje za prací do nížin. Počet obyvatel samotné obce Kidero se pohybuje mezi 600-800 obyvateli. Z národnostního (etnického) hlediska tvoří převážnou většinu obyvatel Cezové.\n\nV obci je ambulantní klinika a sportovní hala. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících. Do obce nejezdí autobus ani vlak. Z Machačkaly je obec dostupná vrtulníkem nebo autem (taxíkem, maršrutkou). Z Gruzie obec není dostupná.\n\nPo rozdělení okresu Cunta na dvě části po rozpadu Sovětského svazu v roce 1992 získala obec statut administrativního centra okresu.\n\nNedaleko Kidera je ruina původní strážní (obranné) věže a historický hřbitov v lokalitě Aril 2,5 km jihovýchodně od obce. V obci je několik památníků, k významným budovám patří místní mešita s minaretem.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1356700", "url": "https://cs.wikipedia.org/wiki?curid=1356700", "title": "Jamnícke plesá", "text": "Jamnícke plesá\n\nJamnícke plesá (případně s přehozenýma délkama Jamnické plesá) () je soubor dvou ledovcových jezer nacházejících se v Západních Tatrách v Jamnícke dolině.\n\nPlesa jsou veřejnosti přístupná\n\n\n"}
{"id": "1356706", "url": "https://cs.wikipedia.org/wiki?curid=1356706", "title": "Overleaf.com", "text": "Overleaf.com\n\nOverleaf je online editor sloužící k tvorbě odborných, akademických prací. Systém používá pro počítačovou sazbu program LaTeX. Společnost, jež stála u zrodu editoru Overleaf, se jmenuje \"Writelatex Limited\". V roce 2012 ji založili dva matematikové – John Hammersley a John Lees-Miller, kteří spolu už předtím spolupracovali. Jejich záměrem bylo vytvoření lepšího editačního nástroje, který by umožňoval kooperativní psaní a rychlou, snadnější úpravu převážně akademických textů. Overleaf přenáší celý proces vědecké dokumentace do jednoho virtuálního prostoru. Editor umožňuje i laikům vytvářet sazečsky náročnější texty.\n\nOverleaf je podporován společností \"Digital Science.\" \"Digital Science\" je technologická společnost se sídlem v Londýně. Zaměřuje se na strategické investice do začínajících firem, které podporují výzkum. Úkolem \"Digital Science\" je poskytování softwaru, který bádání usnadňuje.\n\nDo začátku roku 2018 užívalo online editor okolo 750 000 uživatelů z celého světa. Dohromady bylo vytvořeno přes 10 miliónů projektů.\n\nV červnu roku 2014 vyhrál Overleaf cenu Innovative Internet Business of 2014 (Nominet Internet Awards).\n\nV červenci 2017 se s Overleaf spojil online editor ShareLaTeX. Obě služby, které mají být časem integrovány do jedné, mají dohromady dva miliony uživatelů.\n"}
{"id": "1356712", "url": "https://cs.wikipedia.org/wiki?curid=1356712", "title": "Jan Klas (manažer)", "text": "Jan Klas (manažer)\n\nJan Klas (* 6. května 1963) je mezinárodně uznávaný český expert na leteckou dopravu a dlouholetý generální ředitel státního podniku Řízení letového provozu ČR. Byl a je členem několika významných mezinárodních projektů a institucí, které se zabývají oblastí řízení letového provozu. Za svou dlouholetou činnost obdržel řadu ocenění. V květnu 2017 patřil mezi úzké finalisty při volbě generálního ředitele organizace EUROCONTROL. V červnu 2018 byl zvolen předsedou výkonného výboru ředitelů poskytovatelů služeb řízení letového provozu EC3 CANSO.\n\nV oblasti dopravy a řízení letového provozu pracuje od roku 1985, kdy nastoupil k podniku ŘLP ČR. Začínal jako řídící letového provozu na oblastním středisku letových provozních služeb Praha. V roce 1991 se stal vedoucím tohoto oddělení a na této pozici vydržel do roku 1994. V roce 1995 byl jmenován náměstkem ředitele pro sekci letových navigačních služeb Praha. V roce 1997 změnil působnost a stal se náměstkem ředitele pro sekci systémů a postupů. V letech 1999–2007 působil jako zaměstnanec Evropské agentury pro bezpečnost letového provozu (EUROCONTROL), konkrétně jako ředitel pobočky pro Českou republiku (Central European Air Traffic Services Strategy Planning and Development Unit). Dne 1. října 2007 byl jmenován generálním ředitelem ŘLP ČR, s.p..\n\nOd roku 1996 je členem mezinárodní organizace Air Traffic Control Association (USA). V letech 1997–1998 byl součástí mezinárodního týmu pro definování strategie Air Traffic Management 2000+. V období 1998–1999 se podílel na projektu CEATS (EUROCONTROL). Od roku 2010 do roku 2011 působil jako předseda Rady ředitelů poskytovatelů služeb řízení letového provozu v rámci projektu „Středoevropského funkčního bloku vzdušného prostoru“ FAB CE. Od roku 2016 je místopředsedou Výkonného výboru generálních ředitelů evropských poskytovatelů letových navigačních služeb CANSO.\n\nOd ledna 2018 se stal členem týmu akademika Jiřího Drahoše v rámci jeho kandidatury na funkci prezidenta České republiky jako jeho odborný poradce.\n\nV roce 2015 převzal ocenění Parlamentu České republiky za „Dlouhodobý přínos k rozvoji českého civilního letectví“. V roce 2016 stanul ve finále soutěže Manažer roku pořádané Českou manažerskou asociací.\n\nV letech 1981–1985 absolvoval Vysokou školu dopravy a spojů v Žilině se specializací na letectví. Ovládá několik cizích jazyků – angličtinu, francouzštinu a ruštinu. \n\nJe členem vědeckých rad dopravní fakulty Žilinské univerzity a Vysoké školy obchodní v Praze.\n\nJe ženatý a má 3 děti. Více než 25 let se kvůli osobnímu příběhu věnuje odborné i fundraisingové činnosti v oblasti pomoci osobám s mentálním postižením. Jeho dcera trpí poruchou autistického spektra a v současnosti je již dospělá. Jan Klas v tomto kontextu pracoval jako člen správní rady nadace Dětský mozek a v současnosti vykonává funkci zakladatele obecně prospěšné společnosti Vítej... provozující komunitní chráněné bydlení pro dospělé osoby s těžkou formou autismu.\n\n"}
{"id": "1356714", "url": "https://cs.wikipedia.org/wiki?curid=1356714", "title": "Jan Klas", "text": "Jan Klas\n\nJan Klas může být:\n\n"}
{"id": "1356715", "url": "https://cs.wikipedia.org/wiki?curid=1356715", "title": "Zemský okres Greiz", "text": "Zemský okres Greiz\n\nGreiz je německý zemský okres ležící v Durynsku. V rámci spolkové země sousedí s okresy Altenburger Land, Saale-Holzland, Saale-Orla a městem Gera, dále pak s okresy Vogltland a Cvikov v Sasku a malou částí na severu také s okresem Burgenland v Sasku-Anhlatsku.\n\nHistoricky toto území bylo součástí oblasti \"(Vogtland)\" pojmenované podle titulu panovníků \"(Vogt)\", který získali v 13.století. Zemský okres Greiz existuje nepřetržitě od svého založení v roce 1920 avšak v současné podobě existuje až od roku 1994, kdy vznikl sloučením venkovských částí města Gera, Zeulenroda a Greiz.\n\nVe měste Berga se během druhé světové války nacházel pracovní tábor patřící pod koncentrační tábor Buchenwald.\n\nNa jihu okresu se nachází pohoří Thüringer Schiefergebirge a Krušné hory \"(Erzgebirge)\"., s údolím, kterým protéká řeka Bílý Halštrov \"(Weiße Elster)\" pramenící na české straně Krušných hor. Řeka protéká okresem od jihu na severozápad.\n\nLev a čáp v horní části znaku jsou odvozeny ze znaku rodin Resß. Ve spodní části se nachází černo-zlaté pruhy se zeleným kruhem, které jsou znakem starého saského šlechtického roku Wettinů.\n"}
{"id": "1356720", "url": "https://cs.wikipedia.org/wiki?curid=1356720", "title": "František Vajnar", "text": "František Vajnar\n\nFrantišek Vajnar (15. září 1930, Strašice – 9. prosince 2012, Praha) byl český houslista a dirigent.\n\nPo studiu na Pražské konzervatoři u prof. Karla Šnebergra a Aloise Klímy v letech 1945-1952. Poté nastoupil do orchestru Národního divadla v Praze\n\nbyl dirigentem opery v Ostravě a Ústí nad Labem a od roku 1974 také dirigentem opery Národního divadla v Praze a roku 1979 se stal šéfdirigentem Symfonického orchestru Českého rozhlasu.\n\nV letech 1981-1983 byl kapelníkem Švédského komorního a symfonického orchestru v Örebro a mezitím se roku 1982 stal také dirigentem České filharmonie. V letech 1987-1990 byl šéfdirigentem opery Národního divadla a pražské Státní opery a v letech 1991-2001 šéfdirigentem Filharmonie Hradec Králové. Současně s tím byl v letech 1968-1993 zároveň uměleckým vedoucím souboru Collegium musicum Pragense.\n\nVýznamná byla také nastudování některých oper v zahraničí, např. první provedení Smetanovy Prodané nevěsty (1981) a Dvořákovy Rusalky (1994) v Opeře v Sydney. Na tradičním operním festivalu v irském Wexfordu nastudoval v roce 1989 Prokofjevovu operu Zásnuby v klášteře.\n\nFrantišek Vajnar natočil přes 100 nahrávek symfonické hudby u firem Supraphon, Panton, EMI, Bluebell Records, Naxos\n\nFrantišek Vajnar v letech 1974 - 1975 vyučoval na Pražské konzervatoři a od roku 1975 na pražské HAMU obor dirigování. Jeho žáky byli např. Vojtěch Spurný, Jiří Štrunc, Norbert Baxa, Jiří Malát, Tomáš Netopil či Marek Štryncl, Michael Keprt.\n\n\n \n"}
{"id": "1356742", "url": "https://cs.wikipedia.org/wiki?curid=1356742", "title": "Neoglyphea", "text": "Neoglyphea\n\nNeoglyphea je rod mořských desetinožců podobných humrům, dorůstajících délky 7–15 cm. Má jasně oranžové zbarvení, hlavohruď je kryta karapaxem, charakteristickým znakem je výrazně prodloužený epistom; složené oči jsou velké a nohy abnormálně dlouhé. Příslušníci rodu se vyskytují v bentosu v hloubce okolo 200 m. O jejich životě je známo dosud málo: jsou aktivní spíše ve dne, jsou draví, mohou se dožít minimálně pěti let. Podle velikosti pohlavního otvoru se předpokládá, že larvální stadium je relativně krátké.\n\n\"Neoglyphea\" je lazarský taxon: patří do čeledi Glypheidae, která zaznamenala největší rozmach v mezozoiku a předpokládalo se, že vyhynula před padesáti miliony let. Teprve v roce 1975 byl identifikován jeden exemplář v materiálu, který nasbírala v roce 1908 výzkumná loď USS \"Albatross\" v Manilské zátoce. Od té doby bylo nalezeno sedmnáct jedinců, vesměs v oblasti okolo Filipín nebo v Timorském moři. Rod \"Neoglyphea\" (doslova „nová \"Glyphea\"“) zahrnuje jediný známý recentní druh \"N. inopinata\" (z latinského „inopinatus“, nečekaný). V roce 2006 byl v Korálovém moři objeven další druh \"Neoglyphea neocaledonica\", ten byl však později překlasifikován do samostatného rodu \"Laurentaeglyphea\".\n\n"}
{"id": "1356746", "url": "https://cs.wikipedia.org/wiki?curid=1356746", "title": "Kapucínský klášter (Sokolov)", "text": "Kapucínský klášter (Sokolov)\n\nKapucínský klášter v Sokolově je bývalý kapucínský konvent v Sokolově s kostelem svatého Antonína Paduánského. Nachází se nedaleko pravého břehu Ohře. Severní průčelí kostela opticky uzavírá okraj Starého náměstí. Areál kláštera s kostelem je chráněn jako kulturní památka České republiky.\n\nPředběžně o založení kláštera jednala provinciální kapitula roku 1662 v Linci a další v srpnu 1663 opět v Linci. Tehdejší majitel sokolovského panství hrabě Jan Hartvík z Nostic usiloval o zřízení kláštera a nabídl prostředky na jeho stavbu. Definitivně se rozhodlo až když císař Leopold I. sdělil příznivé stanovisko. První kapucíni přišli do Sokolova roku 1663, v roce 1664 následovalo vykoupení pozemků, na nichž byly chmelnice, zahrady a hospodářské objekty. První projekt stavby z roku 1664 se nedochoval. Stavební práce probíhaly zejména roku 1665, výstavba pokračovala i v následujících dvou letech a dokončena byla někdy v průběhu roku 1667. K slavnostnímu vysvěcení kostela litoměřickým biskupem Maxmiliánem Rudolfem von Schleinitz došlo 20. října 1667. Do konce 17. století nejsou k dispozici zmínky o dalších stavebních úpravách, nejspíše probíhala jen základní údržba. Teprve v roce 1704 došlo ke změnám, stará truhlárna byla přestavěna na lazaret a procesní dům. V roce 1717 byla v patře zřízena knihovna a probíhaly zde různé další úpravy a opravy. V období let 1717 až 1719 zde působil stavitel italského původu Octavio Broggio, což prokazují účty, pravděpodobně za odborné konzultace. Klášter přečkal bez větší újmy požáry města v roce 1744 a 1753. Při úpravách prostranství před kostelem zde byly roku 1751 umístěny sochy svatého Františka z Assisi a sv. Antonína Paduánského, financované sokolovskými měšťany. O rok později k nim přibyla ještě socha svatého Felixe z Cantalice. Změny probíhaly i v dalších letech, v roce 1868 byl osazen nový zvon. Vztahy mezi kapucíny a sokolovským arciděkanstvím nebyly zrovna přátelské, obzvláště poté, co si kapucíni v kostele zřídili hudební kůr, čímž si získali další věřící. Zřejmě jako odplatu nechalo arciděkanství v letech 1771 až 1773 postavit v těsné blízkosti kláštera kapli Nejsvětější Trojice.\n\nBěhem vlády Josefa II. zůstal klášter funkční, a to i přes snahu panovníka o úplnou likvidaci řádu. V období první republiky žili v klášteře pouze dva mniši, a proto zde byla na přechodnou dobu zřízena česká menšinová škola.\n\nV období druhé světové války byl v klášteře umístěn vojenský lazaret. V poválečných letech byl obnoven běžný život v klášteře a klášter zůstal ještě několik let církevním majetkem. V případě řeholníků německé národnosti však tato doba nebyla lehká. V několika případech se tito lidé stali terčem nenávistných útoků. Nakonec však byli většinou odsunuti. Po převzetí moci komunisty se protikatolická orientace státu ještě zvýraznila. Definitivním koncem mužských klášterů v Československu měla být \"akce Klášter\" z roku 1950, připravovaná již od dubna 1949. Okresní akční výbor v Sokolově navrhnul, aby byl klášter zlikvidován a využit jako traktorová stanice, údajně na přání sokolovských rolníků. Nakonec byl dne 4. května 1950 areál kláštera vyklizen a předán armádě. Roku 1956 přešel do majetku národního podniku Zemstav, který prostory využíval zejména jako skladiště. V témže roce musela část ohradní zdi a klášterní zahrada ustoupit postupujícímu uhelnému lomu Antonín, který byl v provozu až do roku 1965. \n\nOd roku 1961 patří městu Sokolov a od 90. let 20. století byl postupně opravován.\n\nRoku 2008 se stala správcem areálu městská společnost Sokolovská bytová, která zajišťuje i pronájem kostela pro pořádání výstav a koncertů. I přes nepříznivý osud po druhé světové válce, kdy byly poničeny interiéry, zůstal klášter důležitou součástí historického jádra města.\n\nV jižní části kláštera je od roku 2011 umístěn pivovar, ve kterém se vaří pivo Permon.\n\nKapucínská architektura vycházela z podoby architektury starších řádů podobného založení a poslání. Klášter byl postaven na okraji města za městskými hradbami a je tvořen souborem budov bývalého konventu přibližně ve tvaru čtverce o straně 33 m. Stěny jednotlivých křídel jsou jednoduché, členěné obdélnými okny. Střed budov konventu tvoří čtvercový rajský dvůr s původní kamennou kruhovou studnou. Při jihozápadním nároží kláštera stojí dvoupodlažní věžovitá budova s valbovou střechou, v patře propojena s konventem visutou chodbou. Při vzniku kláštera zde bylo umístěno lavatorium (prostor k umývání). Mezi jižním průčelím věže a západní stěnou kláštera se nalézá osmiboká kamenná nádrž. Konventu dominuje stavba klášterního kostela svatého Antonína Paduánského.\n\nKostel svatého Antonína Paduánského je raně barokní stavba s vysokým trojúhelníkovým štítem. Jednolodní obdélný kostel byl postaven ve stylu typické řádové kapucínské architektury a má dvě symetricky osazené boční kaple. Při vstupní části se nalézá hudební kruchta, vestavěná kolem roku 1761. Současné varhany pocházejí z kláštera v Mariánské, který byl zbořen roku 1965.\n\nVýchodní boční stěna u kruchty je prolomena vstupem do podzemní klášterní krypty. Tento prostor si zvolil Jan Hartvík z Nostic na rodinnou hrobku. Jako první zde byla uložena 17. září 1681 jeho druhá manželka Eleonora Marie. V letech 1852 až 1853 proběhla rozsáhlá přestavba, při níž byla spojena část kapucínská, kde se již od roku 1787 nepohřbívalo, s částí nosticovskou. Zároveň byl změněn přístup do krypty. Další oprava proběhla roku 1999, kdy došlo k exhumaci a ostatky byly podrobeny odbornému studiu. Dne 20. prosince 1999 byla hrobka znovu slavnostně vykropena světícím biskupem Jiřím Paďourem.\n"}
{"id": "1356750", "url": "https://cs.wikipedia.org/wiki?curid=1356750", "title": "Zadni Staw Gąsienicowy", "text": "Zadni Staw Gąsienicowy\n\nZadni Staw Gąsienicowy je ledovcové jezero ve skupině Gąsienicowých Stawů ve Vysokých Tatrách v Polsku. Je nejvýše položeným plesem v západní části, nazývané Dolina Zielona Gąsienicowa. Má rozlohu 0,5340 ha a je 108 m dlouhé a 66 m široké. Dosahuje maximální hloubky 8,0 m a objem vody v něm činí 15 430 m³. Leží v nadmořské výšce 1852 m.\n\nJezero se nachází v nejvyšší části doliny zvané Zadnie Koło. Západně od plesa klesá práh, pod nímž se nachází nižší patro Zieloné Gąsienicowe doliny s Długim Stawem Gąsienicowym. Východně se nad plesem zvedají svahy štítů Kościelce a Zadniho Kościelce. Jižně se nad plesem táhne hraniční hlavní hřeben Vysokých Tater s vrcholem Svinice a z něj odbočující hřeben na Niebieskou Przełęcz a Zawratowou Turniu.\n\nPleso nemá povrchový přítok. Voda odtéká ze severozápadního cípu plesa na severozápad a posléze se stáčí na sever do Długeho Stawu Gąsienicoweho. Rozměry jezera v průběhu času zachycuje tabulka:\nPleso není přístupné veřejnosti. Ve vzdálenosti 50 m od severního břehu vede neznačená horská stezka odbočující pod Svinickým sedlem z černé turistické značky od dolní stanice lanovky na Kasprov vrch a směřující kolem plesa do sedla Karb.\n\n\n"}
{"id": "1356751", "url": "https://cs.wikipedia.org/wiki?curid=1356751", "title": "Quinquatrus", "text": "Quinquatrus\n\nQuinquatrus, též Quinquatria, byla ve starověkém římském náboženství březnová slavnost k poctě Minervy a Marta. Původně se jednalo o Martův svátek konaný 19. března, tedy pátý (\"quinqu\") den po březnových idách. Účelem slavnosti bylo očištění zbraní před počátkem válečné sezóny a byla doprovázena tancem saliů. Později byl svátek více spojován s Minervou, protože v tento den byl jí zasvěcen chrám na Aventinu. V roce 168 př. n. l. se tato událost podle mylného výkladu jména prodloužila na pět dní. Svátek byl znám jako \"artificium dies\", tedy dny těch co jsou pod Minervinou ochranou, což zahrnovalo umělce, lékaře, řemeslníky, ale také mládež a žáky. Učitelé v těchto dnech dostávali zvláštní odměnu zvanou \"minerval\". První den se obětovalo, další dny byly věnovány hrám, především gladiátorským zápasům. Poslední den, zvaný \"tubilustrium\", se obětovalo Martovi a Nerio.\n\n\"Quinquatrus\", s přívlastkem \"minores\" „menší“, se konal také od 13. a 15. června a byl to svátek pištců. Tito hudebníci měli své významné místo jako součást obětí, her i pohřbů a v tyto dny obcházeli městem oblečeni v dlouhé roucho, tropili různé šprýmy k poctě své patronky Minervy a účastnili se hostiny v Jupiterově chrámu na Kapitolu. V roce 311 př. n. l. jim údajně bylo právo účastnit se hostiny odepřeno a oni tak Řím raději opustili ve prospěch města Tiburu. To znemožnilo Římanům konat náboženské obřady a pištci, kteří se na žádost senátu vrátili, po svém návratu slavili tři dny.\n"}
{"id": "1356756", "url": "https://cs.wikipedia.org/wiki?curid=1356756", "title": "Barbora Havlíčková", "text": "Barbora Havlíčková\n\nBarbora Havlíčková (* 12. kvěna 2000) je česká reprezentantka v běhu na lyžích.\n\nS klasickým lyžováním začínala už v šesti letech ve vimperském lyžařském klubu, kde je její otec trenérem mládeže. Na ZOH mládeže v Lillehammeru 2016 vybojovala dvě umístění v elitní desítce. V roce 2017 se v šestnácti letech nominovala na juniorské Mistrovství světa v klasickém lyžování v USA, kde jako nejmladší účastnice vybojovala 9. a 13. místo. Vzápětí byla dodatečně zařazena do české reprezentace na Mistrovství světa v Lahti a zúčastnila se závodu štafet. V roce 2018 se na Mistrovství České republiky v klasickém lyžování v Novém Městě na Moravě stala dvojnásobnou mistryní republiky.\n"}
{"id": "1356759", "url": "https://cs.wikipedia.org/wiki?curid=1356759", "title": "Utah Film Critics Association Awards 2017", "text": "Utah Film Critics Association Awards 2017\n\n12. ročník předávání cen asociace Utah Film Critics Association se konal dne 17. prosince 2017.\n\n\n\n\n\n\n\n\n\n\n\n\n\n"}
{"id": "1356760", "url": "https://cs.wikipedia.org/wiki?curid=1356760", "title": "Turuchansk", "text": "Turuchansk\n\nTuruchansk ( \"Туруха́нск\") je vesnice (selo) v Rusku se 4662 obyvateli (sčítání lidu 2010), správní sídlo stejnojmenného rajónu. Nachází se v Krasnojarském kraji na soutoku Dolní Tunguzky s Jenisejem, 1500 km severně od Krasnojarska a 120 km jižně od severního polárního kruhu. Město je postaveno na permafrostu, klima je subpolární: letní teploty dosahují přes 30 °C, kdežto v zimě se objevují až padesátistupňové mrazy. Turuchansk má letiště a říční přístav, nedaleko se nachází velké ropné pole Vankor.\n\nPůvodně byl založen v roce 1607 u řeky Turuchan jako jeden z prvních opěrných bodů kozáků na Sibiři. Stal se centrem obchodu s kožešinami a v roce 1785 byl povýšen na město, v roce 1822 však městská práva ztratil. V roce 1910 bylo rozhodnuto přestěhovat vesnici na příhodnější místo na opačném břehu Jeniseje, původní osada dostala název Staroturuchansk. V roce 1989 zde žilo téměř devět tisíc obyvatel, od té doby počet klesl na polovinu.\n\nZa carského Ruska i Sovětského svazu směřovaly do Turuchanska transporty politických vyhnanců. Nuceně zde pobývali Josif Vissarionovič Stalin, Julij Osipovič Martov, Jakov Sverdlov, Aron Solc, Lev Kameněv, Ariadna Efronová a Luka Vojno–Jaseněcký, také sem byli za druhé světové války přesídleni povolžští Němci.\n\n"}
{"id": "1356762", "url": "https://cs.wikipedia.org/wiki?curid=1356762", "title": "Vancouver Film Critics Circle Awards 2017", "text": "Vancouver Film Critics Circle Awards 2017\n\n17. ročník předávání cen Vancouver Film Critics Circle se konal dne 18. prosince 2017. Nominace byly oznámeny dne 15. prosince 2017.\n\n\"Lady Bird\"\n\nPaul Thomas Anderson – \"Nit z přízraků\"\n\nJordan Peele – \"Uteč\"\n\nDaniel Day-Lewis – \"Nit z přízraků\"\n\nSaoirse Ronan \"–\" \"Lady Bird\"\n\nWillem Dafoe – \"The Florida Project\"\n\n\nLaurie Metcalf – \"Lady Bird\"\n\nEx Libris: knihovny New Yorku\n\n\"120 BPM\"\n"}
{"id": "1356766", "url": "https://cs.wikipedia.org/wiki?curid=1356766", "title": "Zámek Weiherburg", "text": "Zámek Weiherburg\n\nZámek Weiherburg je pozdně gotické sídlo umístěné v čtvrti Hötting v Innsbrucku, hned vedle Alpenzoo. Název je odvozen od místního rybníka, který existoval až do roku 1911.\n\nPři přemístění knížecího sídla z Merana do Innsbrucku v roce 1420 Fridrichem IV. Habsburským, šlechtici a bohatí občané vybudovali v okolí města řadu sídel. Hrad postavil kolem roku 1460 Christian Tänzl. Rodina Tänzlů se díky těžbě stříbra stala bohatou a vlastnila také hrad Tratzberg. Okolo roku 1480 prodal Tänzl zámek tyrolskému panovníkovi Zikmundovi Habsburskému. Po jeho abdikaci (1490) přešlo panství na císaře Maximiliána I. On pozvedl Weiherburg v 1493 na šlechtického sídlo a odkázal svému kancléři Oswaldu von Hausen. V roce 1560 koupil Weiherburg Veit Langenmantel a nechal postavil freskami zdobenou přístavbu Langenmantel. Ferdinand II. Tyrolský zámek rozšířil a založil zoo, předchůdce dnešní Alpenzoo. Po několika změnách vlastnictví převzalo stavbu v roce 1911 město Innsbruck a v letech 1976-1978 ji nechalo zrestaurovat. Dnes Weiherburg slouží jako reprezentativní budova pro kulturní a společenské akce.\n\nKaple sv. Anny byla zasvěcena v letech 1481-1513 a ozdobena freskami kolem roku 1798 od Josefa Stricknera. Oltář zobrazuje Pannu Marii mezi sv. Annou a sv. Krištofem. \n"}
{"id": "1356771", "url": "https://cs.wikipedia.org/wiki?curid=1356771", "title": "Kitlarta", "text": "Kitlarta\n\nKitlarta (avar. КIилъартIа [kʼiɬartʼa]) dříve Kenotlo je obec v okrese Cunta v Dagestánské republice Ruské federace.\n\nPočet obyvatel obce se v průběhu let mění kvůli vysoké migraci. Počet obyvatel se v 21. století pohybuje okolo 220 obyvateli.\n\nLeží na upatí jednoho z bočních hřebenů hlavního Kavkazského hřebenu nad soutokem řek Metluda (Kitlarta) a Sabakunischevi. Nachází se ve výšce 1560 m n. m. Je zde nemocnice s 17 lůžky (2008). Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nObcí procházela historická obchodní cestě z Didoetie do Kachetie přes Kadorský průsmyk Velkého Kavkazu podél hory Sadžichevistavi (2872 m n. m.).\n\nJe zde zachovalý godekan (místo podobné české hospodě, kde stařešina obce (kmene) řešil otázky všedního dne).\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1356777", "url": "https://cs.wikipedia.org/wiki?curid=1356777", "title": "Turistická značená trasa 5803", "text": "Turistická značená trasa 5803\n\nPřístup veřejnosti je mezi Štrbským plesem a rozcestím Tri studničky je možný po celý rok. Výstup do Krivánského žľabu je možný pouze v letním období od 16. června do 31. října.\n\n"}
{"id": "1356779", "url": "https://cs.wikipedia.org/wiki?curid=1356779", "title": "Seznam apoštolských vikářů a arcibiskupů v Nouméa", "text": "Seznam apoštolských vikářů a arcibiskupů v Nouméa\n\n\n"}
{"id": "1356782", "url": "https://cs.wikipedia.org/wiki?curid=1356782", "title": "Bobrovecké plieska", "text": "Bobrovecké plieska\n\nBobrovecké plieska () je soubor tří ledovcových jezer nacházejících se v Západních Tatrách v Bobrovecké dolině.\n\nPleso je přístupné po žluté turistické značce:\n\n\n\n"}
{"id": "1356783", "url": "https://cs.wikipedia.org/wiki?curid=1356783", "title": "Seznam biskupů a arcibiskupů v Saint-Pierre a Fort-de-France", "text": "Seznam biskupů a arcibiskupů v Saint-Pierre a Fort-de-France\n\n\n\n"}
{"id": "1356786", "url": "https://cs.wikipedia.org/wiki?curid=1356786", "title": "Seznam apoštolských vikářů a arcibiskupů v Papeete", "text": "Seznam apoštolských vikářů a arcibiskupů v Papeete\n\n"}
{"id": "1356793", "url": "https://cs.wikipedia.org/wiki?curid=1356793", "title": "Kukmák", "text": "Kukmák\n\nKukmák (\"Volvariella\") je rod hub z čeledi štítovkovitých. Celkem je známo asi 50 druhů, z toho se v Evropě vyskytuje 10 či 11 z nich.\n\nKukmáci jsou většinou malé až střední houby dorůstající do průměrné výšky 70-130 mm. Klobouk bývá bílý nebo stříbrně šedý, u některých druhů je pokryt jemnými šupinkami. Mezi různě hustými, bílými nebo růžovými lupeny se nacházejí i kratší lupénky. Výtrusy mají eliptický tvar, jsou růžové až hnědorůžové. Třeň je u většiny kukmáků bílý s pochvou na bázi. \n\nVýskytují se většinou saprotrofně na zemi a na zbytcích dřeva.\n\n"}
{"id": "1356810", "url": "https://cs.wikipedia.org/wiki?curid=1356810", "title": "Germanos Konstantinopolský", "text": "Germanos Konstantinopolský\n\nSvatý Germanos I. (též Germán I.) Konstantinopolský (633/640 – 733/740) byl konstantinopolským patriarchou v letech 715 až 730. Proslul především svým pevným postojem v otázce uctívaní svatých ikon, kdy se rozhodně postavil herezi ikonoklasmu. Je uctíván jako světec katolickou a pravoslavnou církví a jeho památka připadá na 12. květen.\n\nPatriarcha Germanos I. Konstantinopolský se narodil někdy mezi lety 633 a 640 jako syn patricia Justiniana, jemuž byly během vlády imperátora Herakleia (610-641) svěřena důležitá politická jednání. Když se moci chopil Konstantin IV. Pogonatos (668-685), byl Justinianovi zabaven majetek, protože podpořil arménského uzurpátora byzantského trůnu Mecetia proti Konstantinovu otci Konstantu II., a nakonec byl popraven. Po smrti Konstanta II., který byl roku 668 zabit v Syrakusách na Sicílii, se nechal Mecentius prohlásit vojskem za císaře a skutečně se na necelý rok ujal vlády na Sicílii jako vzdorocísař. Zanedlouho byl však dovlečen do Konstantinopole, kde jej Konstantin IV. nechal popravit. \n\nPři té příležitosti nechal tentýž imperátor v roce 668 nebo 669 vykastrovat Germana a to i přes věk, ve kterém se tento zásah běžně nekonal. Nato byl Germanos přičleněn ke kněžím, kteří sloužili při chrámu Hagia Sofia v císařské metropoli, a kolem roku 678 se stal jejich hlavou, primiceriem (πριμικήριος).\n\nZ podnětu imperátora Justiniána II. (685-695, 705-711) se stal metropolitou v Kyziku (řec. Κύζικος, lat. Cyzicus); rok jeho zvolení bohužel neznáme. Účastnil se také koncilu, který svolal monotheletistický císař Flippikos Bardanes (711-713). Tento koncil odsoudil šestý ekumenický, tedy třetí konstantinopolský, sněm (681) a Germanos, spolu s patriarchou Janem VI. a Ondřejem Krétským, toto rozhodnutí podepsal, čímž podpořil herezi monotheletismu. Poté, co byl Bardanes zbaven moci, se všichni ihned navrátili k ortodoxii. Bardanes si totiž svým netolerantním přístupem (prohlášení monotheletismu za jedinou pravou víru), ale i rozmařilým způsobem života, nadělal dost nepřátel jak na půdě církevní (papež, mnozí biskupové), tak té světské. Vše nakonec vyvrcholilo vojenským povstáním v červnu roku 713, kdy část vojska imperátora svrhla, oslepila jej a na jeho místo nastoupil Anastasios II. \n\nObdobí Anastasiovy vlády (731-715) nebylo vůbec poklidné. V říši postupem času vrcholilo napětí a nespokojenost, které se ještě vyostřily mnoha vojenskými neúspěchy, ale i okázalou imperátorovou marnotratností. Když se Anastasios dověděl, že se Arabové chystají po moři zaútočit na samotné hlavní město říše, snažil se jim v tom ze všech sil zabránit a na ostrově Rhodu nechal soustředit byzantskou flotilu. Vojáci se ovšem vzbouřili a Anastasia sesadili. Anastasios následně strávil několik let v klášteře v Konstantinopoli. V roce 721 byl popraven za pokus o vzpouru proti Leonu III. \n\nAčkoliv Anastasios pravděpodobně nebyl nijak zvlášť úspěšným imperátorem, přesto významně zasáhl do života Germana Konstantinopolského. Nejdříve zrušil nařízení svého předchůdce Filipika Bardana, že monotheletismus je jediná pravá víra, a navrátil se k ortodoxii. Ke konci jeho vlády se pak Germanos stal patriarchou, což se jistě neobešlo bez jeho přímého zásahu. \n\nPo Anastasiově sesazení nastoupil na římský (byzantský) trůn Theodosios III. (715-717), který byl ale zanedlouho, 23. března roku 717, donucen abdikovat ve prospěch Konona, který přijal jméno Leon III. (Lev III).\n\nGermanos byl známý kazatel, učitel i vykladač Písma svatého a navíc velmi aktivní v církevním i politickém dění. Nepřekvapí tedy, že byl zvolen na stolec hlavního města Říše. 11. srpna se 715 Germanos i přes svůj pokročilý věk ujal služby konstantinopolského patriarchy. Ihned po svém nástupu (715 nebo 716) svolal koncil, jehož se účastnilo asi sto biskupů, a definitivně odsoudil herezi monotheletismu. Politická situace za tehdejšího císaře Anastasia II. (713-715) nebyla vůbec jednoduchá. I přes politický rozměr své funkce se Germanos pokusil především o jednotu církví. Patriarchovi obzvláště záleželo na znovunavázání vztahů s arménskou monofyzitskou církví. Tato snaha ovšem vyšla naprázdno. \n\nO Vánocích roku 718 pokřtil budoucího císaře Konstantina V., o němž prameny uvádějí, že se vykálel na křtitelnici. Zděšený Germanos měl předpovědět, že Konstantin v budoucnu způsobí křesťanskému lidu obrovské škody. Je pravdou, že Konstantinovi se říkalo Koprónymos (Κοπρώνυμος), neboli „Konstantin, nazývaný Lejno“. \n\nBěhem Germanova patriarchátu a vlády Lva III. zažila Konstantinopol nebezpečný atak muslimů, kteří obléhali město. Chtěli zde, v centru křesťanského císařství, vybudovat své hlavní město. Někdy mezi léty 717 a 718 se konalo slavnostní procesí městem s vystaveným obrazem Matky Boží a s relikvií Svatého kříže. Obyvatelé Konstantinopole tímto způsobem prosili Boha, aby se jim podařilo ubránit město. A metropole byla skutečně ochráněna. Místní lid v této skutečnosti spatřoval Boží zásah a ochranu Panny Marie. Patriarcha Germanos byl stejného názoru, imperátor však nikoliv. \n\nI když se zpočátku císař Lev III. choval k patriarchovi s úctou, od roku 726 Germanos trpěl ústrky ze strany císaře, díky němuž zavládlo v říši ikonoklastické období. Ikonoklastické či obrazoborecké hnutí se snažilo vymýtit náboženské umění. Lev III. propagoval ikonoklasmus a ediktem ze 17. ledna 730 nařídil, aby byly z chrámů odstraněny a následně zničeny všechny obrazy. Ikony představovaly pro věřící důležitý prvek každodenní náboženské praxe, takže jejich zákaz znamenal opravdový zásah do jejich života. Nutno podotknout, že uctívání obrazů občas přerostlo do nezdravých rozměrů a dnes bychom hovořili o modloslužbě. \n\nByl to právě Germanos, kdo se jako první ohradil proti jejich odmítání a svou teologickou pozici vysvětlil ve třech dopisech zaslaných biskupům Janu ze Sinady, Konstantinu z Nakolie a Tomáši z Klaudiopole. Germanova novost tkví v tom, že téma ikon vkládá do celkového pohledu na svět, na život i na křesťanskou spiritualitu, kde obrazy hrají důležitou roli, neboť skrze spiritualitu můžeme lépe uchopit smysl obrazů, jež nám zároveň umožňují hlouběji pochopit křesťanskou spiritualitu. \n\nGermanos navíc přichází s dalším zásadním argumentem. Odmítnout ikony znamená podle patriarchy odmítnutí nauky o vtělení Božího Syna. Germanos učil, že na obraze je vyobrazena nezaměnitelná lidská podoba Krista. Tento jeho postoj se stane rozhodujícím v následující teologické diskuzi ohledně svatých obrazů. Na ikoně je totiž nejen vyobrazena nezaměnitelná podoba Krista, ale jedná o zobrazení Krista, jakožto božsko-lidské osoby.  \n\nPatriarcha vidí dále ikony či malby v kostelech jako pedagogický nástroj, podobně jako mnozí otcové. To, co je Písmo svaté pro, ty kdo umí číst, jsou svaté obrazy pro ty, kdo číst neumí. \n\nNázor ikonoklastického hnutí, který sdílel imperátor Lev III. i jeho syn a nástupce na trůnu Konstantin V., byl dokonce přijat roku 754 koncilem v Hierei. Tento koncil nadto odsoudil tři rozhodné obránce svatých obrazů, Jana Damašského, Jiřího z Kypru a právě Germana Konstantinopolského. Závěry tohoto koncilu pak zrušil Druhý (ekumenický) nicejský koncil svolaný císařovnou Irenou roku 787. Přestože se tedy císař Lev III. násilím snažil uctívání ikon vymýtit, nepodařilo se mu tuto tradici církve zničit. \n\nGermanos se nehodlal smířit s rozhodnutím Lva III. a, když se ujistil o přízni papeže Řehoře II., tvrdě opatření proti obrazům kritizoval. Odmítl uznat obrazoborectví, aniž by byl svolán ekumenický koncil, který by tuto otázku vyřešil. \n\nTo samozřejmě způsobilo napětí Lvem a Germanem a císař se snažil biskupa co nejrychleji zbavit. Patriarcha byl donucen zříci se svého úřadu po patnácti letech a 17. ledna 730 odešel z Ondřejova stolce. Stal se tak první obětí pronásledování během obrazoboreckého období. Na jeho místo zasedl Anastasios. Tato situace způsobila vyostření už tak napjatých vztahů s Římem. \n\nPodle některých byzantských historiků se po odchodu z metropole Germanos uchýlil do domu svých rodičů, kde prožil zbytek svého dlouhého života. Podle jiných zdrojů byl k odchodu donucen výhrůžkami a dožil v klášteře. Zemřel pravděpodobně v roce 733 a byl pohřben v klášteře v Choře, jenž se dnes nachází v Istanbulu.\n\nPo smrti jej věřící začali oslavovat jako svatého a dodnes je uctíván katolickou i ortodoxní církví. Jeho svátek připadá na 12. května.\n\nZ díla Germana Konstantinopolského se nám toho mnoho nedochovalo, protože jeho značná část byla zničena imperátorem Lvem III. Syrským nebo jinými ikonoklastickými vládci. I přesto si ale můžeme udělat obrázek o patriarchově teologii. V jeho dílech můžeme zahlédnout dva důležité rozměry. Veškerá jeho teologická reflexe, která není nijak inovativní, stojí na Písmu svatém a cílem je pastorační péče. Germanos bezesporu žil v hlubokém spojení s církví, jeho vztah k ní je velmi živý (\"sentire cum Ecclesia\"), což se projevuje především ve třech dimenzích: obrana církve proti jejím nepřátelům; jistota, že s pomocí Krista vlastní církev pravdu; starost o Boží lid.\n\nZnámá je také patriarchova úcta k Panně Marii. Obnovil například slavnost Akatistos, kterou máme spojenou se slavným hymnem, který opěvuje Bohorodičku, Theotokos. Jeho kázání o Panně Marii, v nichž lze narazit na zajímavé mariologické intuice, se staly zdrojem inspirace na Východě i na Západě. Bylo by ovšem velmi zajímavé hlouběji prostudovat Germanovu nauku o Nejsvětější Trojici.\n\nGermanovo dílo můžeme rozdělit to několika skupin: \n\n"}
{"id": "1356813", "url": "https://cs.wikipedia.org/wiki?curid=1356813", "title": "Kim Sang-uk", "text": "Kim Sang-uk\n\nKim Sang-uk ( , anglický přepis: \"Kim Sang-wook\"; * 21. dubna 1988, Soul) je jihokorejský lední hokejista, který hraje na pozici útočníka v jihokorejském klubu Anyang Halla a také reprezentuje Jižní Koreu v přátelských utkáních. Svojí profesionální kariéru odstartoval už v roce 2010.\n"}
{"id": "1356819", "url": "https://cs.wikipedia.org/wiki?curid=1356819", "title": "Washington D.C. Area Film Critics Association Awards 2017", "text": "Washington D.C. Area Film Critics Association Awards 2017\n\n16. ročník předávání cen asociace Washington D.C. Area Film Critics Association se konal dne 8. prosince 2017. Nominace byly oznámeny dne 6. prosince 2017.\n\n\"Uteč\"\n\nChristopher Nolan – \"Dunkerk\"\n\nVirgil Williams a Dee Rees – \"Mudbound\"\n\nJordan Peele – \"Uteč\"\n\nGary Oldman – \"Nejtemnější hodina\"\n\nFrances McDormand \"–\" \"Tři billboardy kousek za Ebbingem\"\n\nSam Rockwell – \"Tři billboardy kousek za Ebbingem\"\n\n\nLaurie Metcalf – \"Lady Bird\"\n\n\nJane\n\n\"120 BPM\"\n\n\"Coco\"\n\nAnthony Gonzales – \"Coco\"\n\nRoger Deakins – \"Blade Runner 2049\" \n\nJonathan Amos a Paul Machliss – \"Baby Driver\"\n\nAlessandra Querzola a Dennis Gassner – \"Blade Runner 2049\"\n\nBenjamin Wallfisch a Hans Zimmer – \"Blade Runner 2049\"\n\nBrooklynn Prince – \"The Florida Project\"\n\n\"Tři billboardy kousek za Ebbingem\"\n\nAndy Serkis – \"Válka o planetu opic\"\n\n"}
{"id": "1356826", "url": "https://cs.wikipedia.org/wiki?curid=1356826", "title": "Kaple svaté Hedviky Slezské (Visla)", "text": "Kaple svaté Hedviky Slezské (Visla)\n\nKaple svaté Hedviky Slezské (polsky: \"Kaplica św. Jadwigi Śląskiej\") je kaple na svahu Zadního Gronu . Nachází se v komplexu prezidentského zámku ve Visle, okres Těšín, Slezské vojvodství.\n\nKaple je zapsána v seznamu kulturních památek slezského vojvodství pod číslem A-705/94 z 7. června 1994. a je součástí Stezky dřevěné architektury v Slezském vojvodství.\n\nKaple sv. Hedviky Slezské byla postavena v blízkosti dřevěného loveckého zámku z roku 1906. Zámek v roce 1927 vyhořel a na jeho místě byl postaven nový zděný v letech 1929–1930. Kaple byla postavena na žádost kněžny Isabely manželky Bedřicha knížete těšínského. Kaple byla nejdříve postavena v Przyszkowicích na území tehdejšího německého císařství místními tesaři, pak byla rozebrána a přenesena do Visly a smontována. Po první světové válce byl zámek s kaplí předán k užívání polským prezidentům. Od začátku druhé světové války až do osmdesátých let 20. století nebyla kaple využívána. Její činnost byla obnovena v roce 2002 díky zásluze prezidenta Alexandra Kawaśniewského. Kaple byla restaurována a v roce 2005 byla znovu vysvěcena. V roce 2004 byla v blízkosti kaple postavena desetimetrová zvonice se třemi zvony. Kaple slouží jak církvi římskokatolické tak evangelické církvi augsburského vyznání.\n\nKaple je postavena ve stylu alpských dřevěných staveb. Architektem byl dvorní architekt těšínské komory Albin Theodor Prokop. Kaple je orientovaná jednolodní stavba rámové konstrukce usazené na kamenné podezdívce. Kněžiště je nižší a užší než loď, zakončeno polygonálně. Sakristie se nachází na severní straně kněžiště. Střecha lodi a kněžiště je krytá dřevěnou šindelovou sedlovou střechou. Nad průčelím se tyčí věžička s jehlanovou střechou. Okna obdélníková zakončena půlkruhovým záklenkem, výplň oken tvoří barevné vitráže.\n\nV kněžišti se nachází oltář z první poloviny 17. století v manýristickém slohu. V jeho centrální části je obraz \"Křížová cesta\" z roku 1683. Nad ním je obraz \"Nanebevnesení a korunovace Panny Marie\". Barokní oltář z roku 1895 byl zakoupen donátorem diecézního těšínského muzea, pochází ze zaniklého kostela v Bystřici. V kapli je socha sv. Hedviky Slezské, dar Jolanty Kwaśniewké a křtitelnice, dar prezidenta Alexandra Kawaśniewského. Nad křtitelnicí je malý krucifix, dar Marie Kaczyńské. V lodi se nachází krucifix z první poloviny 17. století a obraz \"Svatá rodina\" z počátku 17. století. Autoři obrazů a krucifixu jsou pravděpodobně umělci ze Slezska a Čech. Na hudební kruchtě se nachází harmonium z roku 1926 od firmy \"Magnus Hofberk\" z Lipska, které darovala farnost evangelické církve augsburského vyznání ve Visle Czarne.\n\nZvonice byla postavena v roce 2004. Je vysoká deset metrů a jsou v ni zavěšeny tři zvony o hmotnosti 420 kg, 260 kg a 190 kg. Zvony ulila zvonařská dílna Felczyńských z Taciszówa.\n"}
{"id": "1356827", "url": "https://cs.wikipedia.org/wiki?curid=1356827", "title": "Využití dronů ve fotogrammetrii", "text": "Využití dronů ve fotogrammetrii\n\nV historii se letecké snímkování využívalo zejména pro vojenské mapování. Snímky podléhaly přísnému utajení a jejich dostupnost byla téměř nulová. V dnešní době jsou tato data běžně dostupná veřejnosti, ať už v archivech, či na různých internetových doménách. Snímky jsou často aktualizovány a některé lze sehnat i zdarma. Vysoce kvalitní snímky pro projekty na požadovanou oblast je však nutné si objednat.\n<br>\nVhodným prostředkem pro mapování se stávají zejména bezpilotní letouny, které jsou v dnešní době dostupné široké veřejnosti.\n\nDrony jsou označovány jako bezpilotní letouny. To ovšem neznamená, že létají zcela samy, nýbrž že pilot není fyzicky na palubě. Mohou být ovládány člověkem z dálky, nebo létají díky předprogramovaným letovým plánům či dynamickým autonomním systémům. Celkově se ovšem drony bez lidské obsluhy neobejdou. Oficiálně se pro tyto prostředky používá zkratka UAV (Unmanned Aerial Vehicle).\n<br>\nZákladní dělení dronů (kopter) je dle počtu motorů, respektive vrtulí, jejichž počet se pohybuje mezi tři až osmi.\nStroje nejsou vybaveny žádným přespříliš složitým mechanismem. Vrtule jsou umístěny přímo na hřídeli motoru a nemají převodovku. V případě poškození jednoho z motorů, je stroj vybaven takovým mechanismem, aby mohl bezpečně, bez poškození, přistát na zemi.\n<br>\nPro fotogrametrii byly použity různé druhy multikoprét, například modely Microdrone MD4-200, osmirotový model AscTec Falcon 8, DJI M600 vybavená systémem D-RTK GNSS.\n\nDrony slouží jako nosiče pro snímací zařízení používaných v Dálkovém průzkumu země. Jsou vybaveny fotoaparáty (digitálními kompakty a zrcadlovkami), videokamerami, terminálními či infra kamerami, nebo případně složitějšími systémy. Jsou využívány na velkých i malých územích, především k tvorbě ortofoto snímků, 3D modelů, fotoplánů, šikmých snímků a fotomozaik.\n<br>\nObecně využívají v kartografii a geografii pro vytváření mapových podkladů, plánů modelů terénu pro simulaci a k územnímu plánování pro podklad katastrální mapy. V lesnictví se využívají k rozlišení a klasifikaci ploch, odhadů vegetace a výnosů a odhadu rozsahu škod. Ve stavebnictví a architektuře pro měření sedání terénu, deformaci staveb, průběh výstavby a vizualizaci. U geologie a archeologie se jedná o průzkum povrchu, povrchových dolů a nalezišť. Využívají se také ale i v kriminalistice, například pro mapování dopravní nehody.\n\n\nJe to speciální kamera s upraveným objektivem, který má minimální zkreslení. Jsou na ní přesně určeny prvky ohniskové vzdálenosti (vnitřní orientace, určená kalibrací) a přesná poloha hlavního bodu snímku. Typickým příkladem letecké fotogrammetrické kamery je Leica RCD30. Může se použít i normální kamera, jejíž snímky se následnou rektifikací a dalším zpracováním upravují.\n\nU některých dronů lze propojit obraz ze snímání s telefonem, či tabletem přes Wi-Fi. Jiné mají přímo přiložený monitor, na který je zobrazovaný reálný přenos. Tyto monitory mohou být také upevněny na stativ.\nBěhem let se dálkové ovládání dronů výrazně zjednodušilo. K novějším ovladačům lze v dnešní době připojit také mobilní telefon pro přenesení obrazu. Některé ovladače dronů v sobě mají také zabudovaný 1GHz Linux počítač a LED display, aby pilot měl neustálý přehled o tom, co se při letu děje.\nKe každému dronu je potřeba si pořídit náhradní baterie a nabíječky. V terénu se často létá několik hodin a jedna baterie by celé snímkování nevydržela.\nMezi základním vybavením dronu nesmí samozřejmě chybět paměťová karta, na kterou se zaznamenává veškeré měření (fotografie, videozáznamy).\nV dnešní době je určitě potřebné mít u sebe mobilní telefon nejlépe s mobilní aplikací na počasí, s mapami a se zobrazením bezletových a omezených zón.\nMalé drony mají v příslušenství také ochranu vrtulí, která se připevní okolo každé vrtule. Slouží jako bezpečnostní ochrana, když drony létají blízko předmětů, nebo objektů. Chrání vrtule a objekty od poškození, či zastavení letu. Díky ochraně se pouze dron odstrčí od dané překážky a letí dál.\n\nNa řízení celého dronu pro letecké snímkování je třeba pilota a operátora. Pilot se věnuje pouze řízení dronu, zatím co operátor se věnuje řízení kamery a hlídá letové parametry bezpilotního letounu.\nPřed létáním je potřeba pochopit zadání letu, jaký výstup očekáváme. Na základě požadavků si musíme rozvrhnout, kolik orientačně strávíme času létáním, kvůli časovému rozmezí, ve kterém lze létat.\nMezi hlavní procesy přípravy na létání patří:\nNejprve je třeba nalézt lokalitu na mapě a zjistit o ní maximum (rekognoskace terénu, či prozkoumání map a vrstevnicových podkladů na internetových stránkách).\n<br>\nZjišťujeme tyto prvky:\nPro zvýšení výsledné přesnosti, pro kontrolní a transformační účely se v terénu stabilizují, signalizují a zaměřují vlícovací body.\nDopředu si musíme prověřit řízení letového provozu na internetu, případně k tomu využít speciální aplikaci. Mapa AisView zobrazuje místa na mapových podkladech, zde jsou zóny s omezeným, nebo zakázaným letovým provozem, tkzv. Bezletové zóny.\n<br>\nÚřad vydá povolení k letu v případě, že nebude ohrožena bezpečnost:\nLetové plány mohou být:\nPoužívají se speciálně pro mapování lokalit, tvorbu letecké ortofotomapy, nebo 3D modelu. Letové plány usnadňují létání okolo různých objektů, kdy dron krouží neustále dokola objektu a snímá jej fotoaparátem či kamerou. Letové plány se nastavují nejen z hlediska polohy, ale také výškově, aby byla zachována výška létání a obrazové rozlišení leteckých fotek.\n\nJe třeba provést tyto úkony:\nJe třeba zkontrolovat nabití všech baterií, ve fotoaparátu, dálkovém ovládání dronu, monitorech k přenosu obrazu, Mít připravenou paměťovou kartu ve snímacím senzoru.\nMusíme si předem určit časový interval, ve kterém budeme měřit. V závislosti na tomto intervalu je také potřeba určit si výsledný den, jehož určení je také závislé na předpovědi počasí.\n<br>\nU předpovědi počasí nás zajímá hlavně:\n"}
{"id": "1356836", "url": "https://cs.wikipedia.org/wiki?curid=1356836", "title": "Kostel Zvěstování Páně (Olomouc)", "text": "Kostel Zvěstování Páně (Olomouc)\n\nKostel Zvěstování Páně je římskokatolický chrám v Olomouci. Nachází se na Dolním náměstí a je součástí areálu tamního kapucínského kláštera. Je spravován v rámci olomoucké farnosti sv. Michala a je chráněn jako kulturní památka České republiky.\n\nPůvodní olomoucký kapucínský klášter, který stál na předměstí před městskými hradbami u Střední brány, byl zbořen v roce 1642 po obsazení města Švédy. Nový konvent s kostelem Zvěstování Páně, umístěný již ve městě, začali kapucíni stavět v roce 1653. První mše v kněžišti byla sloužena o dva roky později, k vysvěcení chrámu došlo roku 1661. Jednolodní bezvěžový kostel Zvěstování Páně má typický styl řádové kapucínské architektury s charakteristickým trojúhelníkovým štítem. Průčelím je obrácen do Dolního náměstí, za odsazeným pravoúhlým kněžištěm se nachází klášter, který je vůči chrámu otočen o 45 stupňů.\n"}
{"id": "1356853", "url": "https://cs.wikipedia.org/wiki?curid=1356853", "title": "Jiří Baier", "text": "Jiří Baier\n\nJiří Baier může být:\n\n"}
{"id": "1356857", "url": "https://cs.wikipedia.org/wiki?curid=1356857", "title": "Ředitelství speciálních sil", "text": "Ředitelství speciálních sil\n\nŘeditelství speciálních sil (ŘeSpecS) zabezpečuje velení a řízení speciálních sil Armády České republiky, samostatného druhu sil určeného k provádění zvláštních operací za účelem zajištění obrany a bezpečnosti České republiky a jejích zájmů. Příslušníci speciálních sil AČR sil jsou také součástí sil velmi rychlé reakce Severoatlantické aliance. Ředitelství speciálních sil vzniklo 1. ledna 2015 v souvislosti s přesunem 601. skupiny speciálních sil z kompetence Vojenského zpravodajství do podřízenosti náčelníka generálního štábu.\n\nStruktura útvaru:\n\nJednotka zahájila činnost dne 1. července 2016 v posádkovém městě Olomouc. Úkolem CPSS je palebná a taktická podpora příslušníků 601. skupiny speciálních sil se zaměřením na ofenzivní činnost či vedení informačních a psychologických operací.\n\nStruktura útvaru:\n\nČeská jednotka typu SOATU (\"Special Operations Air Task Unit\") vznikla s podporou Spojených států na základě zkušeností z bojového nasazení českého vrtulníkového letectva v Afghánistánu v rámci Task Force HIPPO. SOATU je expediční taktická letecká jednotka k podpoře speciálních misí v rámci aliančních sil, skládající se z letounů či vrtulníků a jejich posádek, leteckých poradců nebo předsunutých leteckých návodčích. LOSO je vyčleňován ze stavu 222. vrtulníkové letky působící z 22. základny vrtulníkového letectva a v jeho výzbroji se nacházejí modernizované vrtulníky Mi-171Š SOF II, jejichž přístrojové a navigační vybavení umožňuje speciálně vyškoleným posádkám provádět letecké operace za všech povětrnostních podmínek ve dne i v noci s využitím přístrojů nočního vidění a přistávat v terénu za účelem vysazení a vyzvednutí průzkumných či úderných skupin. Vrtulníky jsou kromě aktivní a pasivní ochrany vybaveny také palubními kulomety Minigun Hybrid M134D-H a v případě potřeby kulomety PKM ve dveřích, z nichž se slaňuje výsadek pomocí tzv. rychlého lana (\"Fast Rope\").\n\n\n"}
{"id": "1356858", "url": "https://cs.wikipedia.org/wiki?curid=1356858", "title": "Ganina jama", "text": "Ganina jama\n\nGanina jama () je zažitý název bývalého Isetského dolu nedaleko ruského Jekatěrinburgu. V červenci 1918 zde byla pravděpodobně dočasně uložena těla zavražděné carské rodiny. Okolo dotyčné šachty byl po roce 2000 vystavěn klášter svatých Carských strastotěrpců. Každoročně v den výročí zabití carské rodiny se do místa koná pěší pouť od jekatěrinburgského chrámu Všech svatých na krvi.\n\nV polovině 19. století zakoupil tento pozemek jistý Gavril, který zde doufal nalézt ložisko zlata. Místní si zvykli jej nazývat domáckou variantou jména Gavril - Gaňa. Odtud získal název i nový důl, Ganina jama, tedy Gaňova jáma. Zlato se zde sice nenašlo, ale ještě na konci 19. století se zde těžila železná ruda a také se zde vyrábělo dřevěné uhlí pro Hornoiseťský závod. Na počátku 20. století byl důl opuštěn, šachty se zavalily a místo začalo zarůstat stromy. Samotná jáma, do které byly vhozeny ostatky carské rodiny, měla rozměry 20x30 metrů, byla zaplněná dešťovou vodou a v okolí se nacházelo dalších asi 30 starých šachet a jiných pozůstatků těžby.\n\nV noci ze 16. na 17. července 1918 byla v Ipaťjevově domě v Jekatěrinburgu zavražděna carská rodina. Jejich těla byla ještě téže noci převezena na Ganinu jamu a svržena do bývalé šachty, která tehdy byla zaplněná ledovou vodou. Celkem se jednalo o 11 těl - Mikuláše II., jeho ženy Alexandry Fjodorovny, jejich čtyř dcer, syna Alexeje, rodinného lékaře Jevgenije Botkina, lokaje Aloizije Truppa, kuchaře Ivana Charitonova a služebné Anny Demidovové. Za těly bylo do šachty vhozeno ještě několik granátů. Později zde sice byly objeveny části oblečení a ostatky psíka velkokněžny Anastázie, avšak těla zavražděných zde dlouho nezůstala. Čekisté se podle pozdějšího svědectví dvou z nich báli, že by zde mohla být objevena, a bělogvardějci by tak získali cenné relikvie, proto ostatky opět vyjmuli a pohřbili necelé tři kilometry daleko u cesty na tzv. Porosenkově louce. Pro jistotu ještě čekisté mrtvoly polili kyselinou sírovou, aby znemožnili jejich případnou identifikaci.\n\nRoku 1919 proběhlo na příkaz admirála Kolčaka na Ganině jamě vyšetřování. Byly ovšem objeveny pouze pozůstatky spáleného oblečení, šperky a kulky, dva kousky lidské kůže a lidský prst. Nalezené kosti se na konci 20. století ukázaly být zvířecího původu.\n\nOstatky 9 těl objevila nedaleko od Ganiny jamy skupina nadšenců již roku 1979. V roce 1991 byly tyto ostatky vyňaty prokuraturou Sverdlovské oblasti a provedeny četné expertízy, které shodně potvrzovali jejich totožnost. Ostatky careviče Alexeje a velkokněžny Marie byly objeveny až roku 2007.\n\nPřes mnohočetné důkazy včetně genetických testů ruská pravoslavná církev dodnes (2017) nepřiznala pravost nalezených ostatků. Přiklání se stále k možnosti, že těla byla beze zbytků spálena na Ganině jamě. I proto zde byl roku 2000 založen mužský klášter svatých Carských strastotěrpců, který je navštěvovaným poutním místem. Centrem kláštera je otevřená šachta č. 7, ve které měly být ostatky zlikvidovány, okolo stojí 7 dřevěných chrámů v tradičním ruském stylu.\n"}
{"id": "1356859", "url": "https://cs.wikipedia.org/wiki?curid=1356859", "title": "Kongregace Nejsvětějších Srdcí (Picpus)", "text": "Kongregace Nejsvětějších Srdcí (Picpus)\n\nKongregace Nejsvětějších Srdcí Ježíše a Marie a neustálé adorace Nejsvětější svátosti oltářní (latinsky \"Congregatio Sacrorum Cordium Jesu et Mariae necnon adorationis perpetuae Sanctissimi Sacramenti Altaris\", zkratka SSCC, lidově ve Francii \"Picpusiáni\", v Německu \"Arnsteinští Otcové\") je kongregace řeholních kleriků papežského práva v římskokatolické církvi. Věnuje se především misijní činnosti. Byla založena v roce 1800 mladým knězem Pierrem Coudrinem, ženská větev pak Henriettou Aymerovou de la Chevalerie (původně představovaly dvě větve jediné kongregace). Církevní schválení jí udělil papež Pius VII. roku 1805. Jejím asi nejznámějším členem je sv. Damien de Veuster, otec malomocných z haitského ostrova Molokai.\n\n"}
{"id": "1356860", "url": "https://cs.wikipedia.org/wiki?curid=1356860", "title": "Úlice (zámek)", "text": "Úlice (zámek)\n\nÚlice jsou barokní zámek ve stejnojmenné obci v okrese Plzeň-sever. Postaven byl nejspíše na místě starší tvrze v osmnáctém století. Zámecká budova je včetně přilehlého parku chráněná jako kulturní památka ČR.\n\nPrvním panským sídlem v Úlicích byla gotická tvrz, která podle Augusta Sedláčka mohla stát již v roce 1329. První písemná zmínka o ní pochází až ze druhé poloviny patnáctého století, kdy byla vesnice v letech 1467 a 1471 vypálena během válek za vlády krále Jiřího z Poděbrad. V té době patřila bratrům Jindřichovi a Janovi Úlickým z Úlic. Janovým potomkům potom vesnice s tvrzí patřila až do roku 1674, kdy zemřel Jindřich Jiří Úlický z Úlic. Jeho dcera Barbora Lidmila Úlická se provdala za Viléma Leopolda z Říčan a Úlice jim patřily ještě v roce 1695, kdy mu zemřeli dva synové. Později se zadlužil natolik, že musel roku 1703 rozprodat veškerý majetek a odstěhovat se.\n\nVýznamným majitelem se stal Jindřich Zikmund ze Schirndingu, který vesnici získal roku 1713. Podařilo se mu získat také Chotěšovičky, Kozolupy, Kunějovice, Ošelín a Řebří. Později se panství až na Úlice a Chotěšovičky rozpadlo, ale přibyla k němu ještě Jezná. Někdy v té době nebo snad až ve druhé polovině osmnáctého století byla stará tvrz přestavěna na barokní zámek. Roku 1783 ho zdědil Josef Václav Soyer z Burgsburgu a Edlingu, od kterého jej v roce 1795 koupil sklářský podnikatel Alois Haffenbrädl. Po něm se mezi majiteli vystřídali český zemský rada Anastaz Herbig (od roku 1801), jeho syn Josef Prokop Herbig, rytíř Antonín Cecinkar z Birnitzu (od roku 1833), Rudolf Dombrowský (od roku 1859), Bedřich Stadion-Thannhausen (od roku 1889) a od roku 1900 rodina Macenauerů. Ve druhé polovině dvacátého století v budově sídlilo ředitelství státního statku.\n\nJednopatrová zámecká budova je trojkřídlá a má mansardovou střechu, ze které vybíhá osmiboká vížka završená cibulovou střechou. Východní přízemní křídlo je mladší. Fasádu člení kordonová římsa, bosovaná nároží a okna s úzkými šambránami a trojhrannými nebo segmentovými suprafenestrami. V interiéru jsou použity plackové klenby, ale podle jiných zdrojů jsou v přízemí použity stlačené valené klenby a klenby křížové.\n\nNa jižní straně zámku býval parter s květinovou broderií, zatímco na severní stranu navazuje anglický park.\n\n"}
{"id": "1356862", "url": "https://cs.wikipedia.org/wiki?curid=1356862", "title": "Kostel svatého Josefa (Fulnek)", "text": "Kostel svatého Josefa (Fulnek)\n\nKostel svatého Josefa je bývalý římskokatolický chrám ve Fulneku v okrese Nový Jičín. Nachází se na návrší severně od centra města a je součástí areálu tamního bývalého kapucínského kláštera, se kterým je chráněn jako kulturní památka České republiky.\n\nZákladní kámen kláštera byl položen 11. října 1674, první bohoslužby se v prostoru kněžiště mohly uskutečnit v roce 1677. Chrám byl vysvěcen 29. června 1683. Jednolodní bezvěžový kostel svatého Josefa má typický styl řádové kapucínské architektury s charakteristickým trojúhelníkovým štítem. V roce 1695 areál kláštera s kostelem vyhořel, ale během pěti let byl obnoven. Po zrušení kláštera v roce 1950 celý areál chátral a po roce 2000 patřil k nejohroženějším památkám. V roce 2003 získal celý areál Moravskoslezský kraj, jenž do roku 2006 kostel opravil. Ten je využíván Muzeem Novojičínska jako víceúčelový sál pro výstavy, koncerty, divadelní představení či kongresy.\n"}
{"id": "1356865", "url": "https://cs.wikipedia.org/wiki?curid=1356865", "title": "Železniční most ve Visle", "text": "Železniční most ve Visle\n\nŽelezniční most ve Visle (polsky: \"Most kolejowy w Wiśle\") je železobetonový obloukový most nad údolím Łabajów ve Visle, okres Těšín, Slezské vojvodství v Polsku. Pod mostem vede silnice do osady Łabajów a teče potok Łabajów.\n\nMost se nachází na horské železnici č. 191 vedoucí z Goleszowa do Visly Glębce, byl postaven v letech 1931–1933. Projekt vypracoval ing. Stanislav Saski a Tadeusz Mejer. Postavila jej stavební firma Ksawera Goryanowicze. Délka mostu je 121,82 m, vysoký je 25,60 m, má sedm oblouků, rozpětí oblouku 200 m.\n"}
{"id": "1356866", "url": "https://cs.wikipedia.org/wiki?curid=1356866", "title": "764 (číslo)", "text": "764 (číslo)\n\nSedm set šedesát čtyři je přirozené číslo. Římskými číslicemi se zapisuje DCCLXIV a řeckými číslicemi ψξδ. Následuje po čísle sedm set šedesát tři a předchází číslu sedm set šedesát pět.\n\n764 je:\n\n"}
{"id": "1356867", "url": "https://cs.wikipedia.org/wiki?curid=1356867", "title": "Strošek pomněnkový", "text": "Strošek pomněnkový\n\nStrošek pomněnkový (\"Lappula squarrosa\") je nevysoká, nenápadná bylina teplých a sušších míst. Je sice v české přírodě původní druh, ale pro změny v obhospodařování krajiny se vyskytuje jen řídce a byl v \"Seznamu cévnatých rostlin květeny České republiky\" zařazen mezi ohrožené druhy (C3).\n\nPřirozený areál má rozsáhlý, v Evropě se vyskytuje od Španělska v pásu mezi Středozemním mořem a 60° severní zeměpisné šířky východním směrem do Asie. Dále pokračuje přes Turecko a Kavkaz na Sibiř, do Střední Asie, Mongolska, Číny, na Dálný východ i Korejský poloostrov. Druhotně byl rozšířen do severněji položených oblastí Evropy a mnoha částí Ameriky a Austrálie.\n\nV České republice se vyskytuje hlavně na střední Moravě v okolí Brna a západní Moravě v podhůří Českomoravské vrchoviny. Dále bývá v menších počtech vídán na jihu a západě Čech, ojediněle pak na severu Moravy a ve Slezsku.\n\nJe rostlinou teplých míst, roste hlavně v termofytiku, méně často v přilehajícím mezofytiku, většinou na neutrálních až mírně zásaditých, vysýchavých půdách s dostatkem humusu, na podloží z čediče nebo vápence. Nejvýše položené místo v Česku kde roste je na Milešovce (820 m n. m.). Vyhovují mu osluněné stráně, kamenité pastviny, louky, pole i úhory, písčiny, nezřídka i zbytky neudržovaných zdí a další lidmi narušovaná stanoviště. Kvete od června do srpna. Rostlina v čerstvém stavu zapáchá a není zvířaty spásána.\n\nJednoletá nebo dvouletá ozimá, drsně chlupatá bylina, jejíž přímé, tuhé, v horní části větvené lodyhy dosahují do výšky 20 až 50 cm. Jednoletá rostlina mívá lodyhu jednu, ozimá několik. Listy v přízemní růžici jsou krátce řapíkaté, podlouhlé, delší než lodyžní a záhy zasychají. Lodyžní listy jsou střídavé, přisedlé, úzce kopinaté, tuhé, na okraji podvinuté a někdy až 5 cm dlouhé, směrem vzhůru se zmenšují.\n\nDrobné, světle modré, asi 3 mm široké, pětičetné květy podobné pomněnkovým vyrůstají na krátkých stopkách v rozkladitých, řídkých vijanech s listeny podobnými listům lodyhy. Kališní lístky jsou čárkovité a pouhých 2 mm dlouhé. Korunní lístky jsou stejné a jen o málo delší než kališní, mají světle modrou barvu a v ústí nálevkovité trubky světle žluté šupinky pakorunky. Pět tyčinek přiléhající ke korunním lístkům je kratších než korunní trubka, stejně jako tenká blizna, semeník je čtyřdílný. Na bázi gynecea je prstenec vylučující nektar.\n\nPlod je poltivý, asi 5 mm velký, na krátké stopce. Obsahuje čtyři vejčité, 3 mm dlouhé, trojboce smáčknuté tvrdky obalené v prodlouženém vytrvalém kalichu. Tvrdky mají na hranách řady ostének s háčky, kterými se přichycují za srst zvířat.\n\nV Evropě je strošek pomněnkový bez ekonomického významu. V Americe i Austrálii je však problematickou rostlinou. Často se vyskytuje v porostech obilovin, kde jeho tvrdky kontaminují sklizené obilí. Také hojně roste v oblastech chovu ovcí, které ho pro jeho zápach nespásají a tvrdky znehodnocují jejích vlnu tím, že se ostnatými háčky do ní zamotávají.\n\n"}
{"id": "1356869", "url": "https://cs.wikipedia.org/wiki?curid=1356869", "title": "Břetislav Staš", "text": "Břetislav Staš\n\nBřetislav Staš (* 1. července 1928 v Ostravě) je doktor přírodních věd, významný český seismolog a geofyzik. Je prvním manželem české herečky Jiřiny Bohdalové a otcem české herečky Simony Stašové. \n\nV roce 1951 absolvoval zeměměřická studia na Vysoké škole speciálních nauk ČVUT v Praze a získal inženýrský titul. Po studiu ho čekala povinná dvouletá vojenská služba, kde nastoupil k autorotě Dobřany u Plzně jako vojenský řidič. Získal zde praxi v řízení různých automobilů, kolopásů a samohybných vrtných souprav, která byla později pro jeho vědecko-výzkumnou činnost užitečná.\n\nV letech 1953 – 1959 působil v ÚPUL (Ústav pro průzkum uhelných ložisek), kde založil skupinu pro povrchová seismická měření s účelem zpřesnit úložné a tektonické poměry zájmového uhelného ložiska Ostravsko Karvinského Revíru. Měl zde na starost vědecko-metodickou, provozně-technickou přípravu a s využitím měřících metod refrakce a reflexe mapoval celý revír OKR, včetně jeho uhelných dolů v ostravské, petřvaldské a karvinské části. \n\nDle příkazu FMPE (Federálního Ministerstva Paliv a Energetiky) byl v roce 1959 spolu s celou seismickou skupinou převeden formou státní delimitace do GPO Ostrava (Geologický průzkum Ostrava), kde nadále pokračoval v seismických měřeních v zájmových areálech OKR. Zjišťoval a dokumentoval zájmové a strukturně-tektonické informace, které byly pro plynovou a uhelnou ložiskovou prospekci nezbytné. V roce 1962 získal průkaz technického vedoucího trhacích prací, který ho opravňoval k samostatnému výkonu a provádění střelmistrovských prací in situ pro odpaly z vody, vrtů a ze vzduchu. Odpaly vyvolávají seismické vlny, které jsou důležité pro povrchová i důlní seismická měřeni in situ. V roce 1964 objevil výrazné zvýšení mocností vrstev uhlonosného karbonu, v jihozápadní části OKR, což bylo následnými hlubinnými vrty později prokázáno a vymezeno jako nové výhledové uhelné ložisko (dnešní název Frenštát-jih)\n\nV roce 1965 byla opět rozhodnutím FMPE veškerá povrchová geofyzikální měření v ČSSR centralizována do národního podniku Geofyzika – BRNO, tedy i seismická skupina GPO Ostrava. Ve stejném roce po úspěšném zpřesnění strukturně-tektonického stavu horninového masivu v areálu OKR ukončil s GPO pracovní poměr s dohodou další odborné spolupráce.\n\nMezi roky 1960 a 1966 dálkově studoval při zaměstnání Univerzitu Karlovu. V roce 1966 obdržel titul RNDr. na Přírodovědecké fakultě UK v geofyzice.\n\nMezi lety 1965 a 1996 pracoval na VVUÚ (Vědecko-výzkumný uhelný ústav), kde přenesl své znalosti povrchové seismiky do důlního prostředí. Jeho úlohou bylo provést potřebné technické a bezpečnostní opatření a ověřit, že zájmový uhelný blok může být vyuhlen a že není tektonicky narušen. V rámci VVUÚ vybudoval nové pracoviště důlní seismiky, což byl v ČSSR zcela nový vědní obor. Také se mu podařilo specifikovat, fyzikálně popsat, vyvolat a využít zcela novou, ve světě neznámou seismickou tzv. příčnou slojovou vlnu (PSV), na kterou získal patent. Výsledky měření in situ metodou PSV v Česku i ve světě dosáhly vysoké odborné úrovně, které umožnily zvýšení efektivnosti těžby uhlí nejen v Česku, ale i ve světě. \n\nV rámci činnosti ve VVUÚ bylo metodou PSV proměřeno více než 120 uhelných bloků (ve všech uhelných revírech Česka i Slovenska) a byla realizována ukázková měření v uhelných revírech Polska, Maďarska, Gruzie, Číny, Austrálie. PSV-metoda byla oceněna patentem ČSSR, USA, Anglie, Japonska, Číny, Polska. Za výsledky metody získal státní cenu prezidenta ČSSR, čestné uznání akademie Tbilisi v Gruzii, čestné uznání Bytom, Zlatý kahan OKR. \n\nOd roku 1989 začalo docházet v českém uhelném hornictví k velkým změnám, které vyvolaly omezení činností prací in situ. Později v roce 1996 odešel do důchodu a ukončil pracovní poměr s VVUÚ. \n\nV roce 1996 založil firmu GEOSTAS, která se zabývá problematikou astrofyziky, a to předstihovou prognózou variability časů vzniků a projevů velikostí intenzit slunečních erupcí a zemětřesení. \n\n"}
{"id": "1356870", "url": "https://cs.wikipedia.org/wiki?curid=1356870", "title": "765 (číslo)", "text": "765 (číslo)\n\nSedm set šedesát pět je přirozené číslo. Římskými číslicemi se zapisuje DCCLXV a řeckými číslicemi ψξε. Následuje po čísle sedm set šedesát čtyři a předchází číslu sedm set šedesát šest.\n\n765 je:\n\n"}
{"id": "1356871", "url": "https://cs.wikipedia.org/wiki?curid=1356871", "title": "766 (číslo)", "text": "766 (číslo)\n\nSedm set šedesát šest je přirozené číslo. Římskými číslicemi se zapisuje DCCLXVI a řeckými číslicemi ψξς. Následuje po čísle sedm set šedesát pět a předchází číslu sedm set šedesát sedm.\n\n766 je:\n\n"}
{"id": "1356873", "url": "https://cs.wikipedia.org/wiki?curid=1356873", "title": "767 (číslo)", "text": "767 (číslo)\n\nSedm set šedesát sedm je přirozené číslo. Římskými číslicemi se zapisuje DCCLXVII a řeckými číslicemi ψξζ. Následuje po čísle sedm set šedesát šest a předchází číslu sedm set šedesát osm.\n\n767 je:\n\n"}
{"id": "1356874", "url": "https://cs.wikipedia.org/wiki?curid=1356874", "title": "Verchovina (opera)", "text": "Verchovina (opera)\n\nVerchovina (op. 39) je opera o třech dějstvích a čtyřech obrazech českého skladatele Zdeňka Blažka na libreto Jaroslava Zatloukala. Měla premiéru 3. března 1956 ve Státním divadle v Brně. \n\n\"Verchovina\" je první opera českého skladatele Zdeňka Blažka, který byl od roku 1947 ředitelem Brněnské konzervatoře. Svou do té doby nejrozsáhlejší skladbu napsal na libreto brněnského básníka Jaroslava Zatloukala (1905–1958). Zatloukal vyučoval v letech 1931–1939 na reálném gymnáziu v Bratislavě, zabýval se však zejména Podkarpatskou Rusí, mimo jiné uspořádal sborník \"Podkarpatská Rus\", v letech 1936–1939 redigoval časopis \"Podkarpatská revue\" a napsal řadu básní, např. \"Žal země podkarpatské\" zhudebněný Eugenem Suchoněm. I námět \"Verchoviny\" je proto čerpán z tohoto kraje, volně je inspirován skutečnými sociálními nepokoji na Podkarpatské Rusi v době velké hospodářské krize na počátku 30. let 20. století.\n\nOpera \"Verchovina\" byla napsána v letech 1950–1951 v klavírním výtahu a roku 1952 rozepsaná v partituře. Díky různým přehrávkám vešla brzy ve známost a roku 1953 získala cenu Jubilejní nadace Bedřicha Smetany. Mnohem obtížnější bylo dosíci divadelního uvedení. Skladateli ho nejdříve přislíbilo Státní divadlo v Brně, nakonec však roku 1953 odmítlo operu uvést kvůli výhradám proti libretu. Přes dobově požadovaný sociálně revoluční námět byla podkarpatská problematika v 50. letech velmi ošemetná; přinejmenším bylo nutné na konec opery přidat upozornění: „Verchovina dnes radostně žije a šťastně rozkvétá v rámci Sovětského svazu“. Rozpaky nad libretem způsobily také odmítnutí Státním divadlem Košice a přes velmi pozitivní ohlas úryvků z \"Verchoviny\" na přehlídce nové umělecké tvorby v Praze roku 1954 ztroskotal i plán na nastudování v Národním divadle. Opera byla mezitím různě upravována, přepracovávána a krácena, již roku 1952 projednával její přípravu, kritiku a přepracování operní kolektiv brněnské pobočky Svazu českých skladatelů.\n\nKonečně počátkem roku 1956 se brněnské divadlo odhodlalo Blažkovu operu \"Verchovina\" uvést. Dosáhla velkého úspěchu jak u obecenstva, tak u kritiky. Ten se však zúročil jen v jediné další inscenaci: 11. května 1960 \"Verchovinu\" v premiéře uvedlo Divadlo Josefa Kajetána Tyla v Plzni.\n\nHudebně je \"Vrchovina\" syntézou dosavadní Blažkovy tvorby. Prozrazuje zejména vliv Leoše Janáčka a – přes podkarpatské dějiště – moravských lidových písní. Základem hudebního materiálu jsou dva motivy, motiv „ujařmené země“ a motiv „Verchoviny“, které prostupují celou operou.\n\nOdehrává se v pohoří Verchovina na Zakarpatské Ukrajině v létě kolem roku 1930.\n(1. obraz – Dvůr pily) Místní pila dávala práci většině mužů na Verchovině – ať už pracovali přímo v závodě, nebo jako dřevorubci, svážeči dříví či voraři. Nastala však krize, odbyt dřeva se zhroutil a pila stojí. O práci přišel i dřevorubec Michal Džumurat, který se protahuje na slunci. Protože nemohl splácet dluhy, propadla i chalupa, v níž Michal žije se svou družkou Dosiou, Dunajské bance a městský exekutor ji dnes přišel převzít. Odchází s rezignovaným Michalem k chalupě.\n\nDosiu mezitím vyhledá jiný cizí muž. Dosud ho ve vsi nikdo nepoznal, teprve Dosia v něm rozezná svého bývalého milence, voraře Vasila Popoviče, který ves opustil před dvěma roky a nedával o sobě vědět (árie Dosie \"Jsi to ty?\"). Vasil se od ní dozvídá o Michalových potížích a dává dřevorubci peníze na splacení dluhů a odvrácení exekuce. Protože o původu peněz nechce Vasil mluvit, považuje ho Michal za zbojníka, který bohatým bere a chudým dává. Jde vyřídit dluh.\n\nDosia, vidouc Vasilovo zbohatnutí, se do něj rychle znovu zamiluje a trvá na tom, že Michala opustí a odejde s Vasilem. Vasil se tomu brání. Dosiino vemlouvání se Vasilovi zaslechne Michal, rozzuří se a vrhne se na ni se sekerou. Vasil zasáhne na Dosiinu ochranu a v nastalé rvačce Michala těžce zraní. Dosia Vasila označuje za vraha. Svolává vesničany, prozrazuje jim Vasilovu totožnost a chce, aby známého buřiče zadrželi. Lidé však jsou na straně „zbojníka“ Vasila a naopak mu jsou ochotni pomoci v útěku před četnictvem. Když Dosia vidí, že se okolnosti změnily, vrací se k Vasilovi a následuje ho do hor. Zraněný Michal přísahá nevěrnici i jejímu svůdci pomstu.\n\n(2. obraz – Polonina, za úsvitu) Vasil a Dosia žijí v horách pro svou lásku (milostný duet \"A slunce už brzy vyjde\"). Na paseku v horách, kde pracuje lesní dělník Petro Kozik, přichází vesnická vědma Darja. Lidé z údolí ji vyslali, aby varovala Vasila a Dosiu, kteří se schovávají v lesích, že se proti nim koná četnická výprava. Vasil však nehodlá z kraje uprchnout, naopak vzkazuje po Darje lidu, aby se nebál a sám povstal proti útisku (árie \"Vysoko v oblacích\").\n\nNež se četníci přiblíží, Vasil, Dosia i Petro jim uniknou. Četníci se zmocní alespoň mladého pastýře a snaží se z něj vypáčit, kde má Vasil úkryt. Ale Vasil se nepozorovaně vrátí, pastýře osvobodí a opět zmizí. Četníci se musí vrátit s nepořízenou.\n\n(3. obraz – V krčmě žida Izakoviče) Místní honorace – notář, poslanec agrární strany, majitel pily – popíjejí a vesele se baví s cikánkou Erikou, lehkou dívkou. Na skleničku sem přichází i Michal a hosté si z něj tropí žerty_ jak je to s pomstou, kterou sliboval Vasilovi a Dosii, když je nedokáže ani najít. Michal jejich posměšky odráží. V tom přichází zpráva, že pila hoří. Všichni běží k požáru. Jen Michal s výmluvou na své zranění zůstává v krčmě a v dobré náladě laškuje s Erikou.\n\n(4. obraz – Náves) Michalovi se totiž podařilo Dosiu vypátrat a lapit v horách. Zavřel ji spoutanou do sklepa a zapálil pilu, aby požár svedl na notorického buřiče Vasila. Vasil skutečně vede vzbouřený lid, který na jeho ponoukání přivazuje na návsi ke sloupům nenáviděné postavy notáře, exekutora a žida. Četnictvo však zasáhne a vzbouření pohotově potlačí.\n\nPři přestřelce je Vasil smrtelně raněn. Michal navíc tvrdí četníkům, že to Vasil je hledaný žhář. Jenže Dosii se podařilo v noci uprchnout ze zajetí a nalézt opět Vasila; nyní může dosvědčit, že pilu zapálil Michal. Velitel četníků dává Michala zatknout a odvést. Vasil však umírá. Před smrtí se ještě probere z bezvědomí, loučí se s Dosiou a vyzývá lid, aby neustával v boji proti sociálnímu útlaku. Dosia se před bodáky četníků staví do čela lidí a stvrzuje odhodlání k boji za socialismus ve Vasilových šlépějích (závěrečný zpěv „Ne, nezemřel Vasil“).\n\nČeskoslovenský rozhlas v Brně pořídil z opery průřez. Zpívají: (Vasil Popovič) Vilém Přibyl, (Michal Džumurat) Richard Novák, (Dosia) Anna Barová, (Darja) Jarmila Palivcová, (Petro Kozik) Jiří Olejníček, (majitel pily) Jiří Bar, (notář) Václav Halíř, (poslanec a exekutor) František Kunc, (starosta) Stanislav Bechynský, (Izakovič) Josef Škrobánek, (Erika) Daniela Suryová, (velitel četnictva) Jan Hlavík, (četník) Vladimír Krejčík, (mladý bača) Jaroslav Souček, (starý bača) Josef Klán, (dívka) Jarmila Krátká, (muž) Pavel Polášek. Smíšený sbor a orchestr opery Státního divadla v Brně řídí František Jílek (1913–1993).\n\nZ této nahrávky vyšla pouze scéna smrti Vasila a závěr opery na kompilaci \"40 let KSČ – Proletariát bojující proti nezaměstnanosti, hladu, fašismu a národnímu útlaku\" roku 1961 (Supraphon DV 5533).\n"}
{"id": "1356877", "url": "https://cs.wikipedia.org/wiki?curid=1356877", "title": "David Macaire", "text": "David Macaire\n\nDavid Thomas Daniel Macaire, OP (* 20. října 1969, Nanterre) je francouzský římskokatolický kněz dominikánského řádu a od 7. března 2015 arcibiskup v Saint-Pierre a Fort-de-France.\n"}
{"id": "1356879", "url": "https://cs.wikipedia.org/wiki?curid=1356879", "title": "Aymeri de Narbonne", "text": "Aymeri de Narbonne\n\nAymeri de Narbonne (nebo také Aimeri de Narbonne) je významnou postavou starofrancouzských středověkých hrdinských eposů tzv. \"chansons de geste\". Je vnukem Garina z Monglane a otcem Viléma Oranžského. Písně, ve kterých vystupuje, jsou proto řazeny do \"Cyklu Viléma Oranžského\". V rámci tohoto cyklu vznikl kolem něho autonomní cyklus sedmí písní, tzv. \"Narbonnský cyklus\" (\"Cycle de Narbonnais\"). Postava Aymeriho vznikla podle skutečně žijícího šlechtice Amyeriho I., vikomta z Narbonne, který zemřel roku 1106 ve Svaté zemi.\n\nPoprvé se ale Aymeri objevuje v písni \"Girart de Vienne\" od žakéře Bertranda de Bar-sur-Aube, ve které pro urážku svého strýce Girarta vyvolá válku s Karlem Velikým, která trvala sedm let.\n\nDo tohoto autonomního cyklu patří tyto písně (řazeno v pořadí děje):\nPíseň bezprostředně navazuje na \"Píseň o Rolandovi\". Při návratu z Roncevaux se zasmušilý císař Karel Veliký zastaví před Saracény silně opevněným městem Narbonne. Chce město získat, a proto slibuje, že jej dá tomu z rytířů, který jej dobude. Ti se však děsí rozsahu úkolu a vymlouvají se na únavu z dlouhé války ve Španělsku. Až Hernaut de Beaulande přivede svého syna Aymeriho, ve kterém Karel pozná odbojného mladíka z Vienne. Aymeri se úkolu ujme a město skutečně pro sebe získá. V druhé části písně si po různých dobrodružstvích vezme za manželku langobardskou princeznu Hermengardu, se kterou má sedm synů (Guiberta, Bernarta, Viléma, Garina, Hernauta, Beuva a Aymeraú) a pět dcer (včetně Blanchefleur, manželky syna Karla Velikého Ludvíka).\n\nZestárlý Aymeri nehodlá své panství rozdělit na drobné podíly pro své syny, ale odkáže je jako celek svému nejmladšímu synovi Guibertovi. Ostatní pošle do světa, aby si svá léna dobyli jako to učinil on. Bernarta, Hernauta a Viléma pošle na císařský dvůr, kde mají získat významné úřady, Beuveho do Gaskoňska, aby se oženil s dcerou tamějšího krále Yona, Garina do Pávie a Aymera do Španělska. Guibert však dědictví hrdě odmítne a chce sdílet vyhnanství se svými bratry.\n\nNarbonsží měšťané marně prosí, aby Aymeri neoslaboval obranu města. Aymeriho manželka Hermengarda rovněž svému muži vyčítá, že syny vyhání, přičemž sám již není schopen mečem bojovat. Aymeri, popuzen, udeří svou ženu do tváře, což jeho syn Hernaut považuje za takovou urážku, že na otce tasí meč. Hermengarda však uzná svou chybu a rozloučí se se syny, kteří se vydají na cestu. Bernart, Hernaut a Vilém, jakmile přijdou ke císařskému dvoru, chovají se tak, jakoby již měli ty vysoké úřady, které jim určil jejich otec. Císař, dojat jejich naivitou, je pasuje na rytíře a úřady jim skutečně udělí. Mezitím Saracéni oblehnou Narbonne, ale Aymeri s Guibertem město udrží až do příchodu ostatních synů, kteří Saracény porazí.\nGuibert, nejmladší Aymeriho syn, se vydá bojovat se Saracény do Španělska, a když se vrátí s bohatou kořistí, zjistí, že byl vyděděn ve prospěch otcova kmotřence Aymeriota. Místo Narbonne mu ale otec dává jiné dědictví, stověžaté saracénské město Andrenas s mramorovými paláci. Guibert se sice ironicky táže, zda jde o to město, o jehož dobytí se nepokusil sám císař, ale již chápe hloubku otcova odkazu. S pomocí svých bratrů město dobude a stane se králem.\nPíseň je pokračováním eposu Guibert d'Andrenas. V den Guibertovy svatby jsou svatebčané zaskočeni Saracény. Aymerimu se podaří nevěstu ochránit a zavést na bezpečné místo, ale jeho synové jsou zajati. Guibert je uvězněn v Sebille (Sevilla) a Vilém, Hernaut a Bertrand v Cordres (Córdoba) ve strašném žaláři plném hadů a ropuch. Všem se však díky zamilovaným Saracénkám podaří dostat se z vězení a města ovládnout.\nSaracénský emír oblehne Narbonne a Aymeriho syn Beuve je se svými syny Girartem a Guielinem zajat a uvězněn v Barbastre (jde sice o aragonské město, ale zeměpisné reálie jsou v písni značně fantazijní). Podaří se jim dostat se z vězení a město nakonec dobýt. Epos je více než na válečné scény zaměřen na milostné zápletky mezi Franky a saracénskými dívkami, například mezi Girartem a emírovou dcerou, která svého otce zradí. Jakmile emír zjistí, že Beuve se svými syny ovládl Barbastre, vydá se zpět do Aragonie. V okamžiku největšího nebezpečí dorazí vojsko císaře Ludvíka a Saracény porazí. Girart se ožení s emírovou dcerou, která se stane křesťankou.\n\nNa základě písně \"Obléhání Barbastre\" napsal Adenet le Roi epos \"Beuve de Comarchis\", který je její umělecky slabší a neúplnou napodobeninou.\n\nZa nepřítomnosti Aymeriho synů je Narbonne obleženo Saracény a samotný Aymeri je zradou zajat. Aymeriho manželka Hermengarda přihlíží z hradeb jeho mučení, ale vyzývá jej, aby město za žádnou cenu nevydával a byl pevný ve víře. Vojsko císaře Ludvíka a Aymeriho synové přijdou včas, aby otce osvobodili, ale ten na následky mučení zemře. Je pohřben v Narbonne v chrámu svatého Pavla.\n\n"}
{"id": "1356880", "url": "https://cs.wikipedia.org/wiki?curid=1356880", "title": "Metluda", "text": "Metluda\n\nMetluda (Metluta) z ruštiny nebo místně v avarštině Kitlarta, historicky z gruzínštiny Ori ckali je ústřední vodní tok okresu Cunta v Dagestánu Ruské federaci, který je pravostranným přítokem Andijské Kojsu. Má délku 45 km. Protéká hlubokými údolími v bystřinném režimu proudění. Je dotován v jarních měsících táním sněhu a v létě přívalovými dešti. Nejmenší průtok je v měsíci únoru. Je minimálním způsobem regulován. Má několik desítek vodních přítoku. Mezi známější přítoky patří levostranný přítok Sabakuni (u obce Kitlarta), Chаlugajcha (u obce Cibari), pravostranný přítok Kidero, Šajitli (u obce Šauri) a Chamajitli (u obce Chamajitli).\n"}
{"id": "1356883", "url": "https://cs.wikipedia.org/wiki?curid=1356883", "title": "Bezstátní společnost", "text": "Bezstátní společnost\n\nBezstátní společnost je společnost, která není řízena státní mocí nebo postrádá jakoukoliv formu vlády. Centralizace moci je v bezstátních společnostech minimální. Pravomoci správních orgánů jsou omezené a mandáty jejich představitelů jsou obvykle krátkodobé. Z pohledu ekonomického a kulturního uspořádání se od sebe jednotlivé bezstátní společnosti velice liší.\n\nZatímco v prehistorických dobách byly bezstátní společnosti běžné, v současnosti jich existuje pouze málo. Jen v některých oblastech světa jsou formální státní orgány tak slabé, že disponují pouze malou nebo žádnou mocí. Většina národů žijících v bezstátních společnostech byla v průběhu dějin začleněna do okolních států.\n\nBezstátní společnost je ideálem politických směrů, jakým je třeba anarchismus, které státní zřízení považují za nechtěné.\n\n\n"}
{"id": "1356886", "url": "https://cs.wikipedia.org/wiki?curid=1356886", "title": "Římskokatolická farnost Dolní Bečva", "text": "Římskokatolická farnost Dolní Bečva\n\nŘímskokatolická farnost Dolní Bečva je územním společenstvím římských katolíků v rámci Olomoucké arcidiecéze a děkanátu Valašské Meziříčí s farním kostelem svatého Antonína Paduánského a filiálním kostelem svaté Zdislavy.\n\nDlouhou dobu byla Dolní Bečva přifařena k rožnovské farnosti. Koncem 19. století vznikla myšlenka na stavbu kostela přímo v obci. Kostelní jednota, která organizovala stavbu, vznikla v roce 1895. Samotná stavba kostela včetně přilehlé farní a hospodářské budovy trvala od 3. dubna do 17. listopadu 1906. Kostel byl pouze požehnán (benedikován) rožnovským farářem Antonínem Přibylem a to 16. června 1907. Samotná farnost vznikla 13. srpna 1908, kdy vydalo rozhodnutí olomoucké arcibiskupství. Až do konce roku 2016 zahrnovala farnost jen obec Dolní Bečvu. K 1. lednu 2017 však byla do farnosti začleněna sousední obec Prostřední Bečva s kostelem svaté Zdislavy, který byl do té doby součástí farnosti Hutisko.\n\nPrvní farář R. D. Alois Kusala byl v nově zřízené farnosti jmenován 2. června 1909. Nejdéle ve farnosti působil R. D. Bohuslav Hruškovský a to od roku 1944 do roku 1984. Od 1. července 2010 je farářem R. D. Mgr. Petr Dujka, rodák z Nového Hrozenkova.\n\nNa území farnosti se pravidelně pořádá Tříkrálová sbírka. V roce 2018 se při ní vybralo 109 287 korun v Dolní Bečvě, v Prostřední Bečvě pak 84 980 korun.\n\nPoslední návštěva arcibiskupa olomouckého Mons. Jana Graubnera ve farnosti proběhla 29. října 2016 při udělování svátosti biřmování ve farním kostele sv. Antonína Paduánského na Dolní Bečvě. 4. listopadu 2017 pak svátost biřmování uděloval ve filiálním kostele na Prostřední Bečvě pomocný olomoucký biskup Mons. Josef Nuzík. \n\nK pravidelným akcím pořádaným ve farnosti patří maškarní karneval, farní ples, velikonoční misijní jarmark, májové poutě na Kamenném a u Dobré vody, poutě ke svaté Zdislavě a svatému Antonínovi, průvod o Božím Těle obcí, Cyrilometodějská pouť na Radhošti, Loučení s prázdninami, pouť k Panně Marii bolestné v Horním Rozpitém, rorátní mše svaté, svatoštěpánská koleda.\n\n"}
{"id": "1356888", "url": "https://cs.wikipedia.org/wiki?curid=1356888", "title": "Łabajów (potok)", "text": "Łabajów (potok)\n\nŁabajów je potok ve Slezských Beskydech v pásmu Čantoryje. Patří do povodí řeky Visly. V celé své délce protéká územím města Visly.\n\nPrameny potoka se nacházejí na východních svazích Malého a Velkého Stožku a jižních svazích Kyčery. Potok je dlouhý 5,4 km. Protéká Łabajówem severovýchodním směrem a ve Visle Glęby v okolí školy je soutok s potokem Glębiczkem a vytvářejí nový potok s názvem Kopydło.\n\n\n"}
{"id": "1356892", "url": "https://cs.wikipedia.org/wiki?curid=1356892", "title": "769 (číslo)", "text": "769 (číslo)\n\nSedm set šedesát devět je přirozené číslo. Římskými číslicemi se zapisuje DCCLXIX a řeckými číslicemi ψξθ. Následuje po čísle sedm set šedesát osm a předchází číslu sedm set sedmdesát.\n\n769 je:\n\n"}
{"id": "1356894", "url": "https://cs.wikipedia.org/wiki?curid=1356894", "title": "Jean-Pierre Cottanceau", "text": "Jean-Pierre Cottanceau\n\nJean-Pierre Edmond Cottanceau (* 14. ledna 1953, Ussel) je francouzský římskokatolický řeholník a kněz a od 15. prosince 2016 arcibiskup v Papeete.\n\n"}
{"id": "1356895", "url": "https://cs.wikipedia.org/wiki?curid=1356895", "title": "770 (číslo)", "text": "770 (číslo)\n\nSedm set sedmdesát je přirozené číslo. Římskými číslicemi se zapisuje DCCLXX a řeckými číslicemi ψο. Následuje po čísle sedm set šedesát devět a předchází číslu sedm set sedmdesát jedna.\n\n770 je:\n\n"}
{"id": "1356896", "url": "https://cs.wikipedia.org/wiki?curid=1356896", "title": "772 (číslo)", "text": "772 (číslo)\n\nSedm set sedmdesát dva je přirozené číslo. Římskými číslicemi se zapisuje DCCLXXII a řeckými číslicemi ψοβ. Následuje po čísle sedm set sedmdesát jedna a předchází číslu sedm set sedmdesát tři.\n\n772 je:\n\n"}
{"id": "1356897", "url": "https://cs.wikipedia.org/wiki?curid=1356897", "title": "Mistrovství České republiky v orientačním běhu 2002", "text": "Mistrovství České republiky v orientačním běhu 2002\n\n10. ročník Mistrovství České republiky v orientačním běhu proběhl v roce 2002 v pěti individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 – mladší dorostenky, D18 – starší dorostenky, D20 – juniorky, D21 – ženy, H16 – mladší dorostenci, H18 – starší dorostenci, H20 – junioři, H21 – muži) v individuálních disciplínách v roce 2002. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\n"}
{"id": "1356898", "url": "https://cs.wikipedia.org/wiki?curid=1356898", "title": "Michel-Marie Calvet", "text": "Michel-Marie Calvet\n\nMichel-Marie-Bernard Calvet, SM (* 3. dubna 1944, Autun) je francouzský římskokatolický řeholník a kněz a od 19. června 1981 arcibiskup v Nouméa.\n\n"}
{"id": "1356899", "url": "https://cs.wikipedia.org/wiki?curid=1356899", "title": "Ukrajinská revoluční povstalecká armáda", "text": "Ukrajinská revoluční povstalecká armáda\n\nUkrajinská revoluční povstalecká armáda (), někdy také nazývána Černá armáda nebo zjednodušeně Machnovščyna (), byly anarchistické vojenské jednotky složené převážně z ukrajinských rolníků a dělníků a vedené známým anarchistou Nestorem Machnem. Revoluční povstalecká armáda fungovala během Ruské občanské války mezi lety 1917 a 1922. Úkolem jednotek byla ochrana „svobodných sovětů“ a libertariánských komun na Svobodném území, které bylo mezi lety 1918 a 1921 pokusem o vytvoření bezstátní anarchistické společnosti na Ukrajině.\n\n\n"}
{"id": "1356903", "url": "https://cs.wikipedia.org/wiki?curid=1356903", "title": "Mistrovství České republiky v orientačním běhu 2001", "text": "Mistrovství České republiky v orientačním běhu 2001\n\n9. ročník Mistrovství České republiky v orientačním běhu proběhl v roce 2001 v pěti individuálních a dvou týmových disciplínách.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\n"}
{"id": "1356905", "url": "https://cs.wikipedia.org/wiki?curid=1356905", "title": "Dreams (píseň, The Cranberries)", "text": "Dreams (píseň, The Cranberries)\n\n„Dreams“ je píseň poprockové kapely The Cranberries z roku 1992. Jejími autory jsou Dolores O'Riordanová a Noel Hogan. Jedná se o debutový singl skupiny, v roce 1993 se píseň objevila na jejím prvním albu \"Everybody Else Is Doing It, So Why Can't We?\". Po smrti Dolores O'Riordanové v lednu roku 2018 „Dreams“ zařadila internetová verze amerického hudebního časopisu \"Billboard\" mezi nejlepší písně všech dob.\n\nV domovském Irsku se píseň umístila nejvýše na devátém místě hitparády. V roce 2016 dosáhla rekordu tří milionů přehrání v amerických rádiích. Nahrávka zazněla například v americkém filmu \"Láska přes internet\" nebo seriálu \"My So-Called Life\". V roce 2017 se akustická verze „Dreams“ objevila na albu The Cranberries \"Something Else\". \nMelodický hlas Dolores O'Riordanové na nahrávce doprovázejí výrazné bubny. Doprovodné vokály na ní zpívá její tehdejší přítel Mike Mahoney. K písni byly natočeny tři různé verze videoklipu.\n\nCover verze písně od Dario G z roku 2001 se pod názvem „Dream to Me“ umístila na devátém místě britské hitparády.\n\n"}
{"id": "1356908", "url": "https://cs.wikipedia.org/wiki?curid=1356908", "title": "Kevin Richardson", "text": "Kevin Richardson\n\nKevin Rene Richardson (* 8. října 1974 Johannesburg), známý pod názvem Zaříkávač lvů, je jihoafrický chovatel zvířat, který se intenzivně zabývá africkými zvířaty.\n\nKevin Richardson se narodil 8. října 1974 na klinice Nightingale v Johannesburgu v Jižní Africe. Strávil dětství na předměstí Orange Grove. Jeho matka Patricia pracovala pro Barclays Bank a také se narodila v Jižní Africe. Richardsonův otec, který pracoval pro farmaceutickou společnost, se narodil ve Spojeném království a přestěhoval se do Jižní Afriky z Readingu v Berkshire. Kevin Richardson je nejmladší ze čtyř dětí: má staršího bratra a dvě sestry, které jsou dvojčata. Jeho otec zemřel, když bylo Richardsonovi třináct let. Když mu bylo asi šestnáct, setkal se se Stanem Schmidtem a začal svou kariéru jako „samouk chovatel“.\n\nRichardson šel na vysokou školu a studoval zoologii, ale po dvou letech opakujících se lekcí o mořské biologii se zaměřil na studium savců. Jako dospělý Richardson věřil, že nikdy nebude mít kariéru se zvířaty a že to zůstane jen jeho koníčkem. Začal absolvovat kurzy fyziologie a anatomie na vysoké škole a zahájil kariéru ve fyziologii cvičeni a stal se fyziologem cvičení. Ve 22 letech měl možnost pracovat s dvěma šestiměsíčními lvíčaty, Tauem a Napoleonem, v Lionském parku poblíž Johannesburgu. Stále pracuje s dorůstajícími mláďaty. Majitel zařízení Rodney Fuhr ho zaměstnal na částečný úvazek v Lion Parku.\n\nRichardson pracoval v Lion Parku o rozloze 1600 akrů ve městě Broederstroom, což je město 35 kilometrů severně od jeho rodného města Johannesburgu v Jižní Africe. Zatímco se specializoval na lvy, interagoval také s hyenami a leopardy. První část lví kariéry strávil v Lion Parku, než se přestěhoval do Království bílého lva. Richardson má speciální zařízení nazvané Království bílého lva v Broederstroom. Park, který byl založen s pomocí Rodneyho Fuhra, má rozlohu 800 hektarů a byl postaven pro natáčení filmu \"White Lion\". Richardson se stará o třicet devět lvů v tomto zařízení. V současné době je zařízení soukromé, ale plánuje se otevřít veřejnosti.\n\nOd roku 2015 se Kevin Richardson Wildlife Sanctuary přestěhovala do soukromé rezervace Welgedacht u Pretorie.\n\nRichardson pracoval s velkými kočkami a ve svých interakcích se opírá spíše o intuici než o statická pravidla. Spal vedle lvů, krmil je a žil s nimi. Pracoval také s gepardy, leopardy a hyenami. Upřednostňuje lvy nad kteroukoli jinou velkou kočku. Jeho vztah ke zvířatům však nebyl okamžitý. Všechny lvy, s nimiž pracuje, znal již jako mláďata. Stále pokračuje ve spojení s Tauem a Napoleonem, lvími bratry, kteří byli jeho úvodem do světa velkých koček.\n\nRichardson odmítá tradiční představu, že lvi by měly být ochočeni a ovládáni, preferoval spíše rozvíjení vztahu v průběhu času založené na lásce a respektu.\n\nRichardson byl mnohokrát poškrábán a pokousán, ale nikdy ne silně. Richardson není tímto nebezpečím odrazován. V rozhovoru se zmiňuje: „Je zřejmé, že člověk si uvědomuje nebezpečí, když pracuje s takovými zvířaty, vážil jsem klady i zápory a kladné stránky daleko převažují nad těmi zápornými.“ Varuje však toho, kdo bude následovat jeho stopy. Všechny snímky jeho dobrodružství vyjadřují jeho dlouholeté zkušenosti a vazby. Spousta videí běžně k zhlédnutí je odrazem třeba patnácti či více let intenzivní práce, což si každý musí uvědomit. „Lidé rádi vytrhávají věci z kontextu. Neznají vztah, který mám s tímto lvem.“ Richardson zpravidla jedná pouze s lvy, se kterými byl od svého narození. Richardson také rozlišuje svou práci od práce profesionálních zoologů interagujícími s úplně volně žijícími zvířaty, která nebyla odchována, nebo od cvičitelů, jejichž zvířata musí každý den účinkovat na jevišti.\n\nPopulace lvů v Africe klesla během patnácti let z přibližně 350 000 na přibližně 25 000. Richardson doufá, že mediální pozornost jeho filmů zvýší povědomí veřejnosti o potřebě chránit a zachovat zvířata Afriky. Podle \"Professional Hunters Association\" (svaz profesionálních lovců) vynáší lov lvů v Jižní Africe více než 90 milionů dolarů (60 milionů liber) ročně. Mezi zářím 2006 a zářím 2007 zabilo 16 394 zahraničních lovců (z nichž více než polovina létala ze Spojených států) 46 000 zvířat. Trofejní lov činí 91,2 milionu dolarů ročně a zahraniční turisté někdy zaplatí až 40 000 dolarů za zastřelení lva. Jihoafrická vláda podporuje lov z důvodu těchto příjmů a provinční vlády prodávají povolení k usmrcení nosorožců, lvů, slonů a žiraf. V roce 2008 bylo zabito 1050 lvů. Richardson doufá, že jeho film \"Bílý lev\" přispěje k tomu, aby se lidé více zamysleli nad tím, jestli chtějí mít na tomto dění podíl.\n"}
{"id": "1356915", "url": "https://cs.wikipedia.org/wiki?curid=1356915", "title": "Kaple Nejsvětější Trojice (Sokolov)", "text": "Kaple Nejsvětější Trojice (Sokolov)\n\nKaple Nejsvětější Trojice, od 90. let 20. století Chrám Nejsvětější Trojice je pravoslavný chrám a bývalá římskokatolická kaple v Sokolově v Karlovarském kraji. Pravoslavné církvi, slouží od 90. let 20. století. Kaple stojí na jihozápadním okraji Starého náměstí v Sokolově, před kapucínským klášterem. Nachází se v místech, kde se ještě na konci 19. století rozkládal východní okraj starého hřbitova. V regionální literatuře se uvádí, že v minulosti se krátce jmenovala kaple Korunování Panny Marie. Rovněž v památkovém katalogu Národního památkového ústavu je vedena pod tímto názvem. Vzhledem k prolínání obou námětů lze považovat název za relevantní.\n\nKaple je chráněna jako kulturní památka České republiky.\n\nKaple byla postavena na místě starší kapličky svatého Jan Křtitele. Stavbu kaple v těsné blízkosti kapucínského kláštera iniciovalo sokolovské arciděkanství. V té době nepanovaly příliš přátelské vztahy mezi sokolovským arciděkanstvím a kapucíny. Arciděkanství nejspíš těžce neslo odliv věřících poté, co byl v klášterním kostele zřízen hudební kůr, čímž klášter získával nové věřící na úkor kostela svatého Jakuba Většího.\n\nSokolovský stavitel Johann Andreas Leistner zažádal roku 1771 u pražské konzistoře o povolení k opravě a zvětšení původní kapličky. K zahájení stavby došlo 23. března 1772, k vysvěcení kaple 24. května 1774. Rok poté byla přistavěna sakristie a následně zabudovány malé varhany od Josefa Pleyera z Lokte. Při požáru města 23. června 1874 byla kaple zničena a přibližně v obdobné podobě brzy znovu obnovena. V roce 1964 požádal tehdejší městský národní výbor o její demolici. Památkovými institucemi však byla žádost zamítnuta. K opravám kaple došlo roku 1966. Ještě v roce oprav byl v zadní stěně presbytáře osazený umělecky hodnotný renesanční náhrobek ze zrušeného hřbitova. Ten však při opravách zmizel, neznámo kam. Poslední oprava kaple byla provedena v roce 1996.\n\nPo předání kaple pravoslavné církvi slouží k nedělním a svátečním bohoslužbám.\n\nKaple je obdélná jednolodní stavba o rozměrech přibližně 16 x 9 metrů s užším pravoúhlým presbytářem se zaobleným nárožím. Na stavbu byl použit kámen z Hruškové, dřevo z kynšperských lesů, plech z Rotavy, cihly z Nosticovské cihelny. V ose kaple navazuje na presbytář výrazně nižší sakristie ve formě pravoúhlého přístavku. Průčelí kaple je rytmizováno dvěma pilastry, ukončenými v hlavní římse. Portál je o otesaného kamene. Nad supraportou s prolomeným trojúhelníkovým frontonem se nachází tzv. jetelové okno. Na vrcholu štítu, ve kterém je umístěno kruhové okno, se tyčí zděná zvonička. Oba boky kaple mají po dvou oknech jetelového tvaru. Na nárožích jsou provedeny štukové lizény. Loď, presbytář i sakristie jsou kryty sedlovou střechou.\n\nKapli vyzdobil obrazy a freskami na sklonku svého života Eliáš Dollhopf z Horního Slavkova. Hlavní oltář s bohatou sochařskou výzdobou měl uprostřed oltářní plátno s námětem Nejsvětější Trojice korunující Pannu Marii. Nad hlavním oltářem se nacházela freska s motivem křesťanského nebe s Nejsvětější Trojicí a s devíti kůry andělskými. Ve čtyřech klenebních polích zachytil malíř alegorie čtyř hlavních metel lidstva – hladomoru, nemocí, války a moru. Pro postranní oltář dodal malíř oltářní plátno s námětem Nejsvětějšího Srdce Ježíšova. Na výzdobě kaple pracoval malíř v roce 1773, jejího dokončení se však nedožil, slavnostní vysvěcení proběhlo dne 24. května 1774, tedy půl roku po Dollhopfově úmrtí. Veškerá výmalba včetně mobiliáře padla za oběť požáru kaple v roce 1874.\n\nSoučasné oltářní plátno s námětem Korunování Panny Marie je novější dílo bez vyšší umělecké hodnoty.\n\n"}
{"id": "1356917", "url": "https://cs.wikipedia.org/wiki?curid=1356917", "title": "Vuktyl", "text": "Vuktyl\n\nVuktyl (komijsky i ) je město v Komijské republice v Ruské federaci. Při sčítání lidu v roce 2010 měl přes dvanáct tisíc obyvatel.\n\nVuktyl leží v předhůří Severního Uralu na pravém břehu Pečory (v úmoří Pečorského moře) nedaleko místa, kde do ní ústí řeka Vuktyl. Od Syktyvkaru, hlavního města republiky, je vzdálen přibližně 575 kilometrů severovýchodně.\n\nSeverovýchodně od města leží národní park Jugyd Va, jehož správa ve Vuktylu sídlí.\n\nVuktyl byl založen v roce 1968 v souvislosti s těžbou zemního plynu. Městem je od roku 1989.\n\nUž od založení města je klíčovým hospodářským odvětvím těžba zemního plynu. Začíná zde také plynovod vedoucí do Uchty a Toržoku. Dále je ve městě a jeho okolí dřevozpracující průmysl a zemědělská výroba lokálního významu.\n"}
{"id": "1356921", "url": "https://cs.wikipedia.org/wiki?curid=1356921", "title": "Martin Danihelka", "text": "Martin Danihelka\n\nMartin Danihelka (* 4. srpna 1978) je bývalý český fotbalista.\n\nV české lize hrál za AFK Atlantic Lázně Bohdaneč. Nastoupil v 8 ligových utkáních. V nižších soutěžích hrál i za SK Pardubice.\n\n\n"}
{"id": "1356924", "url": "https://cs.wikipedia.org/wiki?curid=1356924", "title": "Martin Trdla", "text": "Martin Trdla\n\nMartin Trdla (10. května 1974 – 28. srpna 2014 Sněžka) byl český sportovec, který se věnoval BASE jumpingu. Začal s ním v Norsku v roce 1991, když se předtím věnoval například jeskyňářskému sportu. Zpočátku se BASE jumpingu věnoval samostudiem, kdy skákal z komínů, vysokých antén či budov. Roku 2004 pak využil možnosti seskočit si v Itálii ze skály, tedy z přírodního objektu, které on preferoval. Během přípravy na skok se navíc seznámil s Američanem Raleighem Collinsem, zkušeným skokanem. Skokům se pak věnoval i nadále a v roce 2010 například volným pádem skočil do 138,5 metru hluboké propasti Macocha.\n\nDne 28. srpna 2014 plánoval na rogalu přeletět Sněžku a poté se z něj odrazit, skočit a přistát v Obřím dole. Když Trdla odstartoval a chystal se na seskok, nemělo jeho rogalo dostatečnou výšku nad terénem. V tu chvíli měl aktivovat padák, jenže sportovec místo toho pokračoval dále v letu. Jakmile se pak dostal k Obřímu dolu, byl již příliš nízko na bezpečný seskok a ačkoliv padák aktivoval, otevřel se mu až těsně před tím, než jeho tělo narazilo do země na polské straně Sněžky. Náraz mu způsobil mnohačetná poranění, jimž na místě podlehl. Při vyšetřování se navíc ukázalo, že kluzák nebyl zkonstruován tak, aby umožnil pevný odraz jaký dovolují pevné objekty skal, komínů či výškových budov.\n\n"}
{"id": "1356926", "url": "https://cs.wikipedia.org/wiki?curid=1356926", "title": "Mistrovství Československa silničních motocyklů 1958", "text": "Mistrovství Československa silničních motocyklů 1958\n\nMistrovství Československa silničních motocyklů 1958 se konalo v objemových třídách do 175, 250, 350 a 500 cm³. \n\n\n\n\n\n"}
{"id": "1356938", "url": "https://cs.wikipedia.org/wiki?curid=1356938", "title": "Caihong", "text": "Caihong\n\nCaihong (v mandarínštině „duha“) byl rod malého opeřeného teropodního dinosaura z čeledi Anchiornithidae (klad Maniraptora, Paraves). Tento drobný, ptákům podobný dinosaurus žil v období rané pozdní jury (asi před 159 miliony let) na území dnešní Číny (souvrství Tiaojishan, provincie Che-pej). Objevený exemplář měřil na délku rovných 40 centimetrů a zaživa vážil odhadem kolem 475 gramů.\n\nHolotyp nese označení PMoL-B00175 a jedná se o plně artikulovanou fosilní kostru, včetně lebky a velmi dobře patrných otisků opeření. To mělo iridescenční nádech a na slunečním světle se patrně lesklo. Jde o jeden z nejstarších objevů takto vyvinutého opeření, \"Caihong\" stářím překonává slavného bavorského \"praptáka\" archeopteryxe zhruba o 10 milionů let. Dinosaurus měl také výrazný kostěný výsrůstek na hlavě, což je u této skupiny poměrně neobvyklé.\n\nKladistická analýza ukázala, že \"Caihong\" byl zřejmě bazální deinonychosaur a jeho příbuznými byly rody \"Anchiornis\", \"Xiaotingia\", \"Eosinopteryx\" a \"Aurornis\".\n\n\n"}
{"id": "1356942", "url": "https://cs.wikipedia.org/wiki?curid=1356942", "title": "Anchiornithidae", "text": "Anchiornithidae\n\nAnchiornithidae (\"anchiornitidi\") je dávno vyhynulá čeleď malých opeřených teropodních dinosaurů (klad Maniraptora, Paraves). Tito ptákům podobní a vývojově příbuzní teropodi žili v období střední jury až spodní křídy (zhruba před 165 až 122 miliony let) zejména na území dnešní Číny, ale také Evropy (rod \"Ostromia\" z Německa). Ačkoliv byli dříve řazeni do některých jiných skupin teropodních dinosaurů (například mezi troodontidy), podle novějších výzkumů představují samostatnou čeleď, která stojí blízko vývojovým počátkům pravých ptáků.\n\n"}
{"id": "1356947", "url": "https://cs.wikipedia.org/wiki?curid=1356947", "title": "Aurornis", "text": "Aurornis\n\nAurornis („pták úsvitu“) byl rod malého opeřeného teropodního dinosaura z čeledi Anchiornithidae (klad Maniraptora, Paraves). Tento drobný dinosaurus žil v období rané pozdní jury (asi před 160 miliony let) na území dnešní severovýchodní Číny (souvrství Tiaojishan, provincie Liao-ning).\n\n\"Aurornis\" byl malý opeřený dinosaurus s drápy na předních končetinách a se zubatými čelistmi, čímž se vzhledově lišil například od současných ptáků. Dosahoval přibližně velikosti bažanta, byl dlouhý asi 50 centimetrů a vážil kolem 250 gramů. Vývojově byl primitivnější než o 10 milionů let mladší evropský \"Archaeopteryx\".\n\n\"Aurornis\" byl zřejmě bazální deinonychosaur z čeledi Anchiornithidae a jeho příbuznými byly rody \"Anchiornis\", \"Xiaotingia\", \"Eosinopteryx\" a \"Caihong\". Podle novější studie z roku 2017 však zástupci tohoto rodu možná představují jen zástupce, patřící ve skutečnosti do rodu \"Anchiornis\".\n\n"}
{"id": "1356948", "url": "https://cs.wikipedia.org/wiki?curid=1356948", "title": "Kostel svatého Jana Nepomuckého (Innsbruck)", "text": "Kostel svatého Jana Nepomuckého (Innsbruck)\n\nKostel svatého Jana Nepomuckého je barokní římskokatolický kostel v Innsbrucku, nacházející se na Bischof-Reinhold-Stecher-Platz. \n\nByl postaven na popud Josefa Hyacintha Dörflingera na místě malé barokní kaple. Architektem byl Georg Anton Gumpp. Stavba probíhala v letech 1729 až 1732. Pravidelné bohoslužby zde začaly v roce 1748. Byli zde redemptoristé, dokud nebyla dokončena jejich vlastní budova kláštera na Maximilianstrasse. Jejich nástupci byli benediktini. Po druhé světové válce se stal nezávislou expoziturou. Od roku 1945 byl také kostelem maďarské komunity. Od roku 1993 je univerzitním kostelem.\n\nStavba je pozdně barokní. Fresky původně vytvořil dvorní malíř Franz Michl Hueber, ale v roce 1794 je přemaloval Josef Schöpf na popud barona Josepha von Hormayra. \n\nNa jižní straně kostela je deska za v obou světových válkách padlé členy K.Ö.H.V. Leopoldina Innsbruck. Byla postavena v původní podobě na jaře roku 1926 pro padlé z první světové války a navržena architektem Fritzem Michaelem Müllerem. Nad pamětní deskou je erb Leopoldiny, nesený dvěma andílky. Po druhé světové válce byla deska rozšířena. Tabule a erb jsou vyrobeny z betonu.\n"}
{"id": "1356949", "url": "https://cs.wikipedia.org/wiki?curid=1356949", "title": "Octan palladnatý", "text": "Octan palladnatý\n\nOctan palladnatý je organická sloučenina, palladnatá sůl kyseliny octové. Je považován za reaktivnější než odpovídající sloučenina platiny. Je rozpustný v mnoha organických rozpouštědlech a často se používá jako katalyzátor organických reakcí a jako prekurzor dalších palladnatých katalyzátorů.\n\nI když má tato sloučenina poměr atomů palladia a octanových ligandů 1:2, jak odpovídá jejich oxidačním číslům, skutečná molekulární struktura závisí na způsobu přípravy.\n\nTak jak byl připraven Wilkinsonem a pomocníky roku 1965 a v roce 1970 studován Skapským a Smartem pomocí jednokrystalové rentgenové difrakce, jde o hnědožlutou pevnou látku krystalizující v jednoklonných vrstvách. Bylo zjištěno, že jeho struktura je trimerní, složená z rovnostranných trojúhelníků, kde je každý atom Pd navázán na dvě acetátové skupiny. Každý atom kovu zaujímá přibližně čtvercovou rovinnou koordinaci.\n\nOctan palladnatý připravený lehce odlišným způsobem byl izolován jako světle růžový prášek, u něhož byla rentgenovou difrakcí zjištěna struktura v podobě dlouhých řetězců atomů palladia, z nichž je každý propojen se sousední dvojicí acetátových můstků, kde je koordinační geometrie kolem každého atomu palladia čistě čtvercově rovinná.\n\nOctan palladnatý může být připraven v trimerní formě průtokem horké koncentrované kyseliny octové a kyseliny dusičné skrz houbovité palladium. Přebytečné množství houbovitého palladia nebo vyšší tok plynného dusíku zabraňuje kontaminaci produkty obsahujícími dusitanový ligand místo jednoho z acetátů (Pd(OAc)NO).\n\nTato nitrovarianta má odlišnou rozpustnost a jinou katalytickou aktivitu u mnoha reakcí. Zabránění nebo omezení její tvorby je důležité prospolehlivé používání octanu palladnatého.\n\nPodobně se připravuje propionát palladnatý; ostatní karboxyláty se získávají reakcí octanu palladnatého s odpovídající karboxylovou kyselinou. Rovněž octan palladnatý je možné připravit reakcí jiného palladnatého karboxylátu s kyselinou octovou. Tato výměna ligandů začínající přečištěným karboxylátem je alternativním způsobem získávání octanu palladnatého bez kontaminatních nitrosloučenin.\n\nPři zahřívání s alkoholy, nebo delším varu v jiných rozpouštědlech, se tato látka rozkládá na kyselinu octovou a kovové palladium.\n\nOctan palladnatý je katalyzátorem mnoha organických reakcí u řady druhů sloučenin, jako jsou alkeny, dieny a alkyl-, aryl- a vinylhalogenidy, při nichž se tvoří reaktivní addukty. Π-allyl koordinace a koordinace alkenů na octan palladnatý zahrnuje donaci typu sigma z π-orbitalu alkenu nebo π-allylu za současného zpětného π-navázání na prázdný π* orbital alkenu či π-allylu. Čím větší je sigma donace na kov, tím větší je zpětné navázání. Čím větší je zpětné navázání, tím větší je snížení řádu vazby. Redukce alkenů nebo π-allylů octanem palladnatým obrací reaktivitu organického ligandu tím, že umožní spíše reakce s nukleofily než s elektrofily.\n\nPříklady reakcí katalyzovaných octanem palladnatým jsou:\n\nTato látka převádí arylbromidy na aryltrimethylsilany, důležité funkční skupiny v řadě organických sloučenin jako je fungicid „Latitude“:\n\nOctan palladnatý je kompatibilní s elektronovými vlastnostmi arylbromidů a tato metoda na rozdíl od mnoha jiných způsobů syntézy nevyžaduje vybavení pro vysoké tlaky.\n\nOctan palladnatý se používá k tvorbě dalších palladnatých sloučenin; například fenylpalladiumacetát, používaný k izomerizaci allylalkoholů, se získává následující reakcí:\n\nOctan palladnatý také reaguje s acetylacetonem (ligand „acac“) za vzniku acetylacetonátu palladnatého (Pd(acac)), monomerní molekuly, která je prekurzorem kovového palladia.\n\nSvětlem či teplem se octan palladnatý redukuje za vzniku tenkých vrstev palladia a může vytvářet nanovlákna a koloidy.\n\n"}
{"id": "1356965", "url": "https://cs.wikipedia.org/wiki?curid=1356965", "title": "Druhy vojsk", "text": "Druhy vojsk\n\nNa druhy vojsk či druhy sil se ve vojenské terminologii dělí složky ozbrojených sil či armád podle jejich předpokládaného způsobu nasazení.\n\nDruhy sil obvykle představují síly pozemní (pozemní vojsko), vzdušné (letectvo) a námořní (válečné loďstvo), ale v závislosti na daném státu mohou být členěny na více složek. Například ozbrojené síly Spojených států amerických se dělí na pět druhů sil: armádu, námořní pěchotu, námořnictvo, letectvo a pobřežní stráž.\nVojenské jednotky či útvary lze obecně zařadit mezi prvky bojové, bojové podpory, bojového zabezpečení nebo ostatního zabezpečení. V české vojenské terminologii jsou první dva prvky označovány jako vojska či zbraně, zbylé jako služby. Pozemní síly mohou být tvořeny různými druhy vojsk, například tankovým, mechanizovaným, protiletadlovým či ženijním vojskem. Podobně lze vzdušné síly členit na různé druhy letectva (stíhací, dopravní, strategické, apod.) a protivzdušnou obranu.\n\n\n"}
{"id": "1356971", "url": "https://cs.wikipedia.org/wiki?curid=1356971", "title": "NAACP Image Awards 2017", "text": "NAACP Image Awards 2017\n\n49. ročník předávání cen NAACP Image Awards organizací NAACP, se konal dne 15. ledna 2018. Ceny se předávaly v Pasadeně v Kalifornii. Moderátorem večera byl Anthony Anderson.\n\nGirls Trip\n\nJordan Peele – \"Uteč\"\n\nJordan Peele – \"Uteč\"\n\nDaniel Kaluuya – \"Uteč\"\n\nOctavia Spencer – \"Velký dar\"\n\nIdris Elba – \"\"\n\nTiffany Haddish – \"Girls Trip\"\n\nDetroit\n\nPower\n\nBlack-ish\n\nThe New Edition Story\n\nBitva playbacků\n\nDoktorka Plyšáková\n\nOmari Hardwick – \"Power\"\n\nTaraji P. Henson – \"Empire\"\n\nJoe Morton – \"Skandál\"\n\nNaturi Naughton – \"Power\"\n\nAnthony Anderson – \"Black-ish\"\n\nTracee Ellis Ross – \"Black-ish\"\n\nJay Ellis – \"Nesvá\"\n\nMarsai Martin – \"Black-ish\"\n\nIdris Elba – \"Guerrilla\"\n\nQueen Latifah – \"Flint\"\n\nCaleb McLaughlin – \"Stranger Things\"\n\nThe Real\n\nThe Manns\n\nUnsung\n\nRoland S. Martin – \"NewsOne Now\"\n\nCarl Franklin – \"13 Reasons Why\" – „Tape 5, Side B“\n\nAnton Cropper – \"Black-ish\" – „Juneteenth“\n\nAllen Hughes – \"The Defiant Ones\"\n\nGina Prince-Bythewood – \"Barva moci\" – „Hour One: Pilot“\n\nJanine Barrois – \"Drápy\" – „Batsh*t“\n\nAbdul Williams – \"The New Edition Story\"\n\nSTEP\n\nObamův odkaz\n\nTiffany Haddish – \"Legends of Chamberlain Heights\"\n\nSZA – \"Ctrl\"\n\nBruno Mars – \"Versace on the Floor\"\n\nMary J. Blige – \"Strength of a Woman\"\n\nKendrick Lamar feat. Rihanna – \"LOYALTY.\"\n\nSomi – \"Petite Afrique\"\n\nGreenleaf\" soundtrack – \"Greenleaf Soundtrack Volume 2\n\nBruno Mars – \"That's What I Like\"\n\nBruno Mars – \"That's What I Like\"\n\nKendrick Lamar – \"DAMN.\"\n\nHenry Louis Gates Jr. a Maria Tatar – \"The Annotated African American Folktales\"\n\nDick Gregory – \"Defining Moments in Black History: Reading Between the Lies\"\n\nStephanie Powell Watts – \"No One Is Coming to Save Us\"\n\nSusan Burton a Cari Lynn – \"Becoming Ms. Burton – From Prison to Recovery to Leading the Fight for Incarcerated Women\"\n\nTererai Trent – \"The Awakened Woman: Remembering & Reigniting Our Sacred Dreams\"\n\nPatricia Smith – \"Incendiary Art: Poems\"\n\nVashti Harrison – \"Little Leaders: Bold Women in Black History\"\n\nRita Williams-Garcia and Frank Morrison – \"Clayton Byrd Goes Underground\"\n"}
{"id": "1356974", "url": "https://cs.wikipedia.org/wiki?curid=1356974", "title": "Seznam hlavních měst irských hrabství", "text": "Seznam hlavních měst irských hrabství\n\nToto je seznam hlavních správních měst (County town) irských hrabství. Seznam zahrnuje 31 místních samosprávných měst, s 26 tradičními irskými hrabstvími.\n"}
{"id": "1356975", "url": "https://cs.wikipedia.org/wiki?curid=1356975", "title": "Šajitli", "text": "Šajitli\n\nŠajitli místně Ešig (avar. Шайикь, Шагьикь [Ša'itli]) je obec v okrese Cunta v Dagestánské republice Ruské federace.\n\nPočet obyvatel obce se v průběhu let mění kvůli vysoké migraci. Počet obyvatel se v 21. století pohybuje okolo 650 obyvateli.\n\nLeží na začátku stejnojmenného údolí pod Bogoským hřebenem. Okolo obce protéká stejnojménná řeka. Nachází se ve výšce 1750 m n. m. Dostupnost obce je komplikovaná kvůli vysokohorským podmínkám v zimních měsících a častým sesuvům půdy v letních měsících.\n\nHistorie obce souvisí s historii údolí Šajitli. V gruzínských záznamech nese údolí název Ilanchevi (ილანხევი). Je obýváno didoetskými národy, a to výhradně Cezy, kteří udržují některé tradice. V obci Šajitli je zachován godekan, tedy místo kde se scházel stařešina kmene a projednával všední otázky dne. V obci je zachovalá architektura budov z 19. století. Každoroční únorová slavnost Igby. Blízko obce jsou archeologická naleziště, historické hřbitovy a ruiny strážních věží.\n\nV článku byla použita volně dostupná data a údaje (2008) ze serveru Dagestánského misterstva výstavby, architektury, bydlení a komunálních služeb.\n"}
{"id": "1356978", "url": "https://cs.wikipedia.org/wiki?curid=1356978", "title": "New York Film Critics Circle Awards 2017", "text": "New York Film Critics Circle Awards 2017\n\n83. ročník předávání cen New York Film Critics Circle se konal dne 3. ledna 2018. Vítězové byly oznámeni 30. listopadu 2017. Ceremoniál byt věnovaný Richardovi Schickelovi, který v roce 2017 zemřel.\n\n\n\n\n\n\n\n\n\n\n\n\n\n"}
{"id": "1356979", "url": "https://cs.wikipedia.org/wiki?curid=1356979", "title": "Strana pokroku (Rusko)", "text": "Strana pokroku (Rusko)\n\nRusko budoucnosti () je ruská opoziční politická strana. Od roku 2013 je jejím předsedou Alexej Navalnyj. V roce 2015 byla straně rozhodnutím ministerstva spravedlnosti RF zrušena státní registrace, nemůže se tak účastnit voleb. V lednu 2018 Navalnyj oznámil, že se svými straníky podniknou 7. pokus stranu zaregistrovat.\n\nZaložení nové politické strany, prosazující větší občanskou participaci pomocí informačních technologií, oznámil 26. července jekatěrinburgský městský zastupitel a IT specialista Leonid Volkov. 15. prosince se v Moskvě konal ustavující sjezd strany Národní aliance (původní název), na kterém vystoupil ještě jako nestraník Alexej Navalnyj.\n\nV dubnu 2013 podala Národní aliance na ministerstvo spravedlnosti dokumenty potřebné pro registraci, téhož měsíce ovšem byla kvůli údajným formálním nedostatkům registrace pozastavena. Další pokus o registraci byl učiněn 15. června 2013, 5. července však byla registrace opět zamítnuta.\n\n15. září 2013 vstoupil do strany Alexej Navalnyj, který krátce před tím získal ve volbách starosty Moskvy 27 % hlasů. 17. listopadu na dalším ustavujícím sjezdu byl zvolen předsedou strany hlasy 88 ze 108 delegátů.\n\nV lednu 2014 byla registrace opět zamítnuta, na sjezdu následujícím 8. února byl název změněn na Stranu pokroku. 25. února 2014 byla strana konečně ministerstvem spravedlnosti zaregistrována a mohla začít registrovat regionální pobočky, kterých musí podle ruských zákonů být nejméně 43 v různých regionech. Regionální pobočky ministerstva spravedlnosti však v mnoha případech registraci odmítaly, v jednom případě i kvůli chybějícímu odsazení jednoho řádku v předkládaných dokumentech. Probíhající soudní procesy celou záležitost prodloužily, nicméně 26. září byly podmínky splněny a strana byla registrována.\n\n28. dubna 2015 byla registrace opět zrušena s odkazem na narušení formálních náležitostí při registraci. Strana pokroku se obrátila na Evropský soud pro lidská práva.\n\n11. ledna 2018 Alexej Navalnyj prohlásil, že vedení strany provede 7. pokus zaregistrovat stranu a na 3. března svolal ustavující sjezd.\n\n28. března 2019 v Kalužské oblasti vedení strany provedlo 9. pokus zaregistrovat stranu pod názvem Rusko budoucnosti. \n"}
{"id": "1356982", "url": "https://cs.wikipedia.org/wiki?curid=1356982", "title": "Bill Demong", "text": "Bill Demong\n\nWilliam „Bill“ Demong (* 29. března 1980 Vermontville, New York) je bývalý americký lyžař, soutěžící v severské kombinaci.\n\nJe odchovancem Národní sportovní akademie v Lake Placid, ve Světovém poháru debutoval v prosinci 1997. Ve své kariéře vyhrál devět závodů SP a v celkové klasifikaci skončil nejlépe na třetím místě v sezónách 2007/08 a 2008/09. Vyhrál také pět závodů Kontinentálního poháru a skončil druhý v Letní Grand prix v severské kombinaci v roce 2001.\n\nNa mistrovství světa juniorů v klasickém lyžování získal v roce 1999 s americkým týmem zlatou medaili. Na mistrovství světa v klasickém lyžování 2007 obsadil druhé místo v individuálním závodě, na mistrovství světa v klasickém lyžování 2009 vyhrál závod na velkém můstku spojený s během na 10 km Gundersenovou metodou a byl třetí na středním můstku, na mistrovství světa v klasickém lyžování 2013 získal bronzovou medaili v soutěži družstev.\n\nV letech 1998 až 2014 se zúčastnil pěti zimních olympijských her. V roce 2010 vyhrál závod na velkém můstku + 10 km běhu a stal se tak historicky prvním americkým olympijským vítězem v klasickém lyžování. Na olympiádě ve Vancouveru získal také stříbrnou medaili v soutěži družstev.\n\nZúčastnil se i soutěže v lyžařském maratonu Worldloppet Cup, na mistrovství světa v klasickém lyžování 2011 startoval v běhu na 50 km, kde obsadil 51. místo. Kariéru ukončil v roce 2015 a působí jako výkonný ředitel americké asociace klasického lyžování.\n\nV roce 2010 se oženil s americkou skeletonistkou Katie Koczynskou.\n\n"}
{"id": "1356983", "url": "https://cs.wikipedia.org/wiki?curid=1356983", "title": "Seznam zemských okresů v Německu", "text": "Seznam zemských okresů v Německu\n\nZemský okres je administrativní jednotka používaná v Německu. V němčině jsou tyto okresy označovány jako \"(Landkreis)\" nebo jen \"(Kreis)\"\n"}
{"id": "1356985", "url": "https://cs.wikipedia.org/wiki?curid=1356985", "title": "Mleczna (přítok Gostyně)", "text": "Mleczna (přítok Gostyně)\n\nMleczna (dříve nazývána \"Dupina\") je řeka v jižní části Polska ve Slezském vojvodství. protéká městy Katovice, Tychy a Beruň.\n\nPrameny řeky Mleczna se nacházejí v nadmořské výšce 290 m n. m. v blízkosti západní hranice přírodní rezervace Ochojec v Katovicích. Protéká přes Tychy a na jihu Beruně (u hranici s vesnicí Bojszowy) ústí do řeky Gostyně. Řeka Mleczna teče jihovýchodním směrem a po soutoku s řekou Przyrwa mění směr na jižní. Plocha povodí činí 142 km, což je 41 % povodí řeky Gostyně, to ji činí největším přítokem.\n\nPřítoky řeky Mleczna:\n\n"}
{"id": "1356997", "url": "https://cs.wikipedia.org/wiki?curid=1356997", "title": "Wexford (rozcestník)", "text": "Wexford (rozcestník)\n\nWexford je město v jihovýchodním Irsku.\n\nNázev Wexford může mít také další významy:\n\n\n"}
{"id": "1356998", "url": "https://cs.wikipedia.org/wiki?curid=1356998", "title": "Wexford", "text": "Wexford\n\nWexford ( yolsky \"Weiseforth\") je město v Irsku, hlavní město (county town) irského Hrabství Wexford. Podle sčítání lidu v roce 2016 mělo město 20 188 obyvatel.\n\nMěsto Wexford leží na jižním okraji Wexfordského zálivu při ústí řeky Slaney nedaleko jihovýchodního koutu Irského ostrova.\n\nMěsto leží na silnici první třídy M11/N11 do Dublinu a na státní železnici do Rosslare Europort.\n\nVe městě se každým rokem v říjnu a listopadu koná Wexfordský operní festival, na kterém se podílejí také čeští umělci.\n"}
{"id": "1357001", "url": "https://cs.wikipedia.org/wiki?curid=1357001", "title": "Miroslav Krejčík", "text": "Miroslav Krejčík\n\nMiroslav Krejčík (* 15. července 1964 Praha) je český ředitel podniku, v letech 2004 až 2007 ředitel Vojenského zpravodajství, člen ČSSD.\n\nV letech 1982 až 1984 absolvoval dvouletou důstojnickou školu v Novém Městě nad Váhom a následně v letech 1986 až 1990 vystudoval Spojovací fakultu Vysoké vojenské technické školy v Liptovském Mikuláši (získal titul Ing.).\n\nMezi roky 1984 a 1994 zastával odborné a velitelské funkce u útvarů spojovacího vojska, mezi roky 1994 a 2001 zpravodajské a řídící funkce u Vojenského obranného zpravodajství. V letech 2001 až 2003 byl bezpečnostním ředitelem Vojenského obranného zpravodajství, v letech 2003 až 2004 pak ředitelem. V prosinci 2004 byl jmenován ředitelem Vojenského zpravodajství, funkci zastával do května 2007.\n\nOd roku 2007 je jednatelem a společníkem ve firmě \"IMK Solution\". V letech 2013 až 2014 byl vrchním ředitelem divize ICT a eGovernment ve státním podniku Česká pošta. Od roku 2014 je předsedou představenstva a ředitelem akciové společnosti Poštovní tiskárna cenin Praha.\n\nMiroslav Krejčík je ženatý. S manželkou Ilonou žije ve městě Unhošť na Kladensku, mají dceru Kateřinu.\n\nOd června 2007 do 2013 místopředseda ústřední odborné komise ČSSD pro bezpečnost. Od roku 2012 je členem ČSSD. Ve straně zastává post místopředsedy místní organizace Unhošť a člena OVV Kladno. V komunálních volbách v letech 2014 a 2018 kandidoval za ČSSD do Zastupitelstva města Unhošť, ale ani jednou neuspěl.\n\nV lednu 2018 oznámil záměr kandidovat v únoru téhož roku na předsedu ČSSD. Na sjezdu však získal pouze 30 hlasů a neuspěl.\n"}
{"id": "1357008", "url": "https://cs.wikipedia.org/wiki?curid=1357008", "title": "Jošihiko Itó", "text": "Jošihiko Itó\n\nJošihiko Itó, (, \"Itó Jošihiko\"; 16. prosince 1937, Ósaka – 23. prosince 2006) byl japonský chemik, spoluobjevitel Saegusovy–Itoovy oxidace.\n"}
{"id": "1357010", "url": "https://cs.wikipedia.org/wiki?curid=1357010", "title": "Vodojem na Vinici", "text": "Vodojem na Vinici\n\nVodojem na Vinici je secesní vodojem v Pardubicích, části Pardubičky, v místě, kde se říká Na Vinici. Stavba je chráněna jako kulturní památka České republiky. Dnes slouží pouze jako záložní zdroj vody pro blízkou Krajskou nemocnici Pardubice.\n\nVodojem byl vystavěn v letech 1906–1907 na malém vrchu Vinice (233 m) podle návrhu architekta Františka Sandery. Je to zřejmě první železobetonový vodojem v Česku. Celá stavba tvarem připomíná hřib. Fasáda je secesní a nese desku „Vodojem královského komorního města Pardubice, LP 1907“ s městským znakem. Na vrcholu vodojemu je vyhlídková terasa přístupná po točitém schodišti vnitřkem budovy. Vodojem sloužil několik desítek let, ale ztratil svůj význam hlavně po výstavbě velkých městských čtvrtí, které si vyžádaly větší dodávky pitné vody, na které tento vodojem nestačil.\n"}
{"id": "1357019", "url": "https://cs.wikipedia.org/wiki?curid=1357019", "title": "Objev neutronu", "text": "Objev neutronu\n\nObjev neutronu byl důležitým bodem v rozvoji atomové fyziky. Neutron předpověděl na začátku 20. let 20. století Ernest Rutherford. Walther Bothe a Herbert Becker objevili v roce 1931 tzv. berylliové záření. Jeho studiem se dále zabývali manželé Irene Joliot-Curie a Frédéric Joliot-Curie. James Chadwick poté prokázal, že toto tzv. berylliové záření jsou vlastně neutrony. James Chadwick dále prezentoval některé vlastnosti neutronu a za jeho objev dostal Nobelovu cenu za fyziku za rok 1935.\n\nHistorie objevu neutronu může být datována od začátku 20. let 20. století, kdy Ernest Rutherford teoreticky předpověděl jeho existenci. Abychom pochopili, co ho k této předpovědi vedlo, musíme si uvědomit, že v té době byla rozšířená představa o atomech složených pouze z protonů a elektronů. Elektronový obal atomu již přibližně odpovídal našim současným představám. Jádro atomu ale mělo být složeno také z elektronů a protonů. Dle této idey by mělo jádro A protonů, odpovídajícím jeho atomové hmotnosti, a A-Z elektronů, tak aby jádro navenek prokazovalo pozitivní náboj velikosti Z.\nTato hypotéza se začala ukazovat nepravděpodobnou. Dle principu neurčitosti a příkladu nekonečné potenciálové jámy (popisující volnou částici na malém prostoru ohraničeného neproniknutelnými stěnami) již bylo známo, že v jádrech není dost energie na to, aby jádra atomů obsahovala elektrony. Dále byly také zjištěny rozpory mezi hypotézou a experimentálními výsledky. Rutherford proto vytušil, či dokonce předpokládal existenci neutronu. Ten by, dle Rutherforda, měl mít hmotnost srovnatelnou s hmotností protonu a nulový elektrický náboj. \nV roce 1931 Walther Bothe a Herbert Becker zjistili, že při ostřelování berylliového preparátu alfa částicemi vzniká neutrální záření, které je neionizující a zároveň vysoce pronikavé. Předpokládali, že se jedná o velmi energetické záření gama. Dalším studiem tohoto berylliového záření se zabývali manželé Irene Joliot-Curie a Frédéric Joliot-Curie. Zjistili, že pokud se do cesty berylliového záření postaví parafín, jsou tímto zářením vyrážena jádra vodíku – protony. Takto vyražené protony měly kinetickou energii okolo 5,3 MeV. Pokud by berylliové záření bylo vysoce energetické gama záření, muselo by mít řádově větší energie než bylo do té doby pozorováno. Mnohem jednodušší vysvětlení předpokládalo, že se jedná o záření částicové povahy. Než ale manželé Joliotovi stačili určit povahu tohoto záření ze studia interakcí s vodíkem, heliem a dusíkem, předběhl je James Chadwick.\n\nChadwick zjistil, že berylliové záření dokáže z látky vyrážet nejen jádra vodíku, ale i jádra dalších lehkých prvků, jako jsou lithium, beryllium, bór atd. Studiem interakce berylliového záření s dusíkem a parafínem určil Chadwick hmotnost částic berylliového záření (neutronu) jako přibližně rovnu hmotnosti protonu. Dále také zjistil, že tyto částice pronikají i 10 až 20 cm olova, přičemž proton o stejné rychlosti (energii) se zastaví již v 0,25 cm olova. Protože pronikavost částic o stejné hmotnosti i rychlosti ve stejném materiálu závisí pouze na nábojích těchto částic, bylo zřejmé, že částice berylliového záření musí mít velmi malý náboj ve srovnání s nábojem protonu. Nejjednodušší je předpokládat, že je náboj nulový. Berylliové záření tedy může být jednoduše označeno za částice s hmotností protonu a nulovým elektrickým nábojem, tedy neutrony.\n\nZa tento objev a popis dostal v roce 1935 James Chadwick Nobelovu cenu za fyziku. Ve své nobelovské přednášce Chadwick zmiňuje možné vysvětlení beta +/- rozpadu, tj. rozpad neutronu na proton, elektron a elektronové neutrino, resp. rozpad protonu na neutron, pozitron a elektronové antineutrino. Také udává odhad hmotnosti neutronu jako 1,0085 hmotnosti protonu, či 1,0081 hmotnosti vodíkového atomu. Dále předpokládá, že volný neutron je nestabilní a rozpadá se již zmíněným beta mínus rozpadem.\n"}
{"id": "1357022", "url": "https://cs.wikipedia.org/wiki?curid=1357022", "title": "Mleczna (přítok Radomky)", "text": "Mleczna (přítok Radomky)\n\nMleczna je řeka v Polsku v Mazovském vojvodství v okrese Radom, pravobřežní přítok řeky Radomky.\n\nŘeka vzniká soutokem několika zdrojnic jejíž prameny se nacházejí např. u Kacprowic, Franciszkowa, Wolanowa a Młodocina, spojují se v jeden tok v okolí vesnice Gawronie. Její tok vede východním směrem přes chovné rybníky v Kosowě, pak se otáčí na severovýchod a teče přes Pruszaków, Wośniki, Borki a na sever přes Zamłynie, Obozisko, Koniówke, Młynek Janiszewski, Firlej. Ústí do řeky Radomky u vesnice Lisów.\n\nDélka toku je 27,8 km a povrch povodí je kolem 348,5 km.\n\nPřítoky řeky Mleczne:\n\npravobřežní:\nlevobřežní:\n\nNa konci 8. století vznikla raně středověká osada, která byla počátkem vzniku města Radom. Na úremí města Radom ve čtvrti Borki bylo na řece Mleczné vytvořena rekreační nádrž o ploše 9 ha. Množství vody v řece je ovlivněno přítokem z čistíren odpadních vod, jejich objem je větší nežli objem pramenišť.\n"}
{"id": "1357023", "url": "https://cs.wikipedia.org/wiki?curid=1357023", "title": "Wexfordský operní festival", "text": "Wexfordský operní festival\n\nWexfordský operní festival ( \"The Wexford Festival Opera\") je klasický hudební festival zaměřený na světovou operní tvorbu, který se koná každý rok v říjnu a listopadu ve Wexfordu v jihovýchodním Irsku.\n\nPočátky festival sahají do roku 1951, kdy Tom Walsh a skupina milovníků opery založili hudební tradici. Ta byla založené především na skladbě neobvyklého repertoáru sestaveného z nepříliš často uváděných děl. Ve vedení se vystřídalo sedm uměleckých ředitelů festivalu.\n\nNa programu Wexfordského festivalu se zpravidla uvádějí tři opery a tento koncept je udržován již od samotného vzniku festivalu. Od svého počátku festival angažoval mladé začínající zpěváky, mnozí z nich byli Irové, ale objevilo se zde rovněž poprvé mnoho pozdějších velkých pěveckých jmen z celého světa.\n\nV 60. letech 20. století byly na repertoáru české a ruské opery, a v 70. letech zase zvýšený zájem o opery Julese Masseneta pod vedením Thomsona Smillieho. Francouzské opery pak zase vystřídala italská operní tvorba. Mezitím se však objevovaly také mladší opery, např. od Benjamina Brittena a Carlisle Floyda a během 12letého vedení Elaine Padmorové byla pozvána řada nových zpěváků z celého světa, z nichž někteří zde měli svou premiéru. Byla to také Padmorová, kdo zajistil komerčního nahrávání a rozhlasové přenosy oper.\n\nNa relizaci představení se od roku 1995 pravidelně účastnili také čeští umělci, především pak Pražský komorní sbor pod vedením Lubomíra Mátla (Bedřich Smetana - Hubička, Antonín Dvořák - Rusalka, Stanisław Moniuszko - Strašidelný zámek ad.\n\nUmělečtí ředitelé wexfordského festivalu:\n\n\nSoučasným uměleckým vedoucím je (od roku 2005) David Agler. Ten dohlíží na vznik nového operního domu s vylepšeným vybavením na místě původního divadla.\n\n"}
{"id": "1357024", "url": "https://cs.wikipedia.org/wiki?curid=1357024", "title": "Oliver Ivanović", "text": "Oliver Ivanović\n\nOliver Ivanović (, ; 1. dubna 1953, Jugoslávie – 16. ledna 2018, Kosovská Mitrovica, Kosovo) byl přední politik srbské menšiny v Kosovu, jenž byl zastřelen z jedoucího auta několika ranami do hrudi v etnicky dlouhodobě znesvářené Kosovské Mitrovici, kde mají Srbové etnickou převahu.\n\nV mládí se chtěl stát pilotem, a tak se zapsal na Vojenskou akademii v Záhřebu. Studia nicméně nedokončil, neboť mu byl zjištěn zhoršený zrak. Následně studoval Strojírenskou fakultu v Kosovské Mitrovici. Do politiky vstoupil v roce 1999. \n\nV roce 2016 byl odsouzen Senátem Evropské unie v Kosovu (EULEX) k 9 létům odnětí svobody za válečné zločiny, spáchané na kosovských Albáncích v Kosovu v roce 1999. Odvolací soud v Pristině však 12. února 2017 zrušil vinný rozsudek a nařídil nový soud.\n\nKe střelbě na něj došlo v dopoledních hodinách nedaleko kanceláře jeho hnutí \"Svoboda, demokracie, pravda\". Kvůli tomuto závažnému trestnému činu nechal následně svolat srbský prezident, Aleksandar Vučić, v Bělehradě Bezpečnostní radu státu. Následně odcestoval z Bruselu zpět do Bělehradu. Na tiskové konferenci označil jeho vraždu za teroristický čin.\n"}
{"id": "1357034", "url": "https://cs.wikipedia.org/wiki?curid=1357034", "title": "MOX palivo", "text": "MOX palivo\n\nMOX (z anglického výrazu: Mixed OXide fuel) je směsné oxidické palivo jaderných reaktorů. Palivo MOX je alternativou k jadernému palivu s nízko-obohaceným uranem (LEU) používaným v lehkovodních reaktorech, které v oblasti výroby jaderné energie převažují. Existují tři základní typy MOX paliva, a to uran-plutoniový MOX, plutonium-thoričitý MOX a uran-thoričitý MOX. \n\nNejčastěji se však využívá uran-plutoniový MOX, tedy směs oxidu uraničitého UO a oxidu plutoničitého PuO. Například směs 7% plutonia a 93% přírodního uranu reaguje podobně, i když ne identicky, jako palivo LEU, ale poměr těchto fází může být různý. V lehkovodních reaktorech (LWR) je složení MOX paliva přibližně 93–95% UO + 5-7% PuO, v těžkovodních reaktorech (HWR) 99% UO + 1% PuO a v rychlých (množivých) reaktorech (FBR) až 70–80% UO + 20-30% PuO. MOX palivo tvoří obvykle 30% aktivní zóny jaderného reaktoru. Zbytek je tvořen běžnými palivovými soubory z UO. \n\nPoprvé bylo palivo typu MOX použito v tlakovodním reaktoru BR3 v Belgii v roce 1963. Do komerčního provozu se dostalo až počátkem 80. let. \nV současnosti (2017) je nejvíce využíváno ve Francii, Velké Británii, Japonsku, Rusku a Indii.\n\nREMIX je dalším typem směsného oxidického paliva vyráběného v Rusku, které na rozdíl od paliva MOX obsahuje ještě štěpný izotop U. Palivo je tedy tvořeno 1% Pu, 3% U, 96% U . – prozatím není komerčně dostupné (10/2017).\n\nVýroba paliva MOX je velice podobná přípravě klasického paliva jaderných elektráren. Složka UO je tvořena výhradně ochuzeným uranem z obohacovacího procesu, případně je využíván přírodní uran. Jako zdroj PuO je použito vojenské plutonium z jaderných zbraní a dále plutonium z přepracování použitého jaderného paliva. \n\nPro extrakci plutonia se používá nejčastěji metoda PUREX (z anglického výrazu: Plutonium-Uranium Redox EXtraction), při níž se použité jaderné palivo rozpouští v kyselině dusičné (HNO) a postupně se extrahují uranylové (UO) a plutoniové (PuO) ionty tributyl fosfátem, označovaným písmeny TBP. Po separaci UO a PuO je výsledný prášek vysušen a namlet. Takovýto jemný prášek je poté možné doplnit různými aditivy, která mají za cíl modifikovat některé požadované charakteristiky paliva. Prášek je následně lisován do tzv. zelených (syrových) pelet, které jsou sintrovány (spékány) za přesně stanovených podmínek (tlak, teplota a čas). Sintrované pelety mají asi 95% teoretické hustoty (Pu,U)O a na závěr je již jen zbroušen jejich povrch na požadované rozměry a drsnost, načež jsou pelety závěrečně kontrolovány a nevyhovující kusy jsou recyklovány. \n\nPelety se poté nasouvají do palivových proutků ze slitin zirkonia a z nich jsou následně sestavovány palivové soubory. Sada palivových souborů se pak zaváží do jaderného reaktoru, kde tvoří tzv. aktivní zónu.\n\nNejčastěji se pro přepracování využívá výše zmíněná metoda PUREX. Zde jsou uvedeny největší světové závody na přepracování použitého jaderného paliva.\n\n\n\n\n\n\n\n\n"}
{"id": "1357042", "url": "https://cs.wikipedia.org/wiki?curid=1357042", "title": "Most přes Mlecznou", "text": "Most přes Mlecznou\n\nMost přes řeku Mleczna je historickým silničním mostem, který se nachází v Katovicích části Podlesí. Most je zapsán v seznamu památek slezského vojvodství pod číslem A 1321/84 z 20. února 1984.\n\nMost byl postaven na přelomu 19. a 20. století (1898 nebo 1900). Nachází se na řece Mleczna. Na začátku devadesátých let 20. století byl opravován. Most sloužil místní dopravě, ale pro jeho špatný stav byl uzavřen a slouží jen pro pěší a jako místní atrakce. V jeho blízkosti byl postaven nový silniční most.\n\nNež byl vybudován kamenný most, oba břehy řeky spojovaly mosty dřevěné. Dokládají to svědectví, že v těchto místech vedla pszczynská obchodní cesta, která vedla z Krakova přes Gliwice do Vratislavi.\n\nPřes most vede červená cyklistická stezka č. 1 Katovice–Pszczyna.\n\nZděný kamenný obloukový most je postaven z opracovaného kamene a částečně z cihel. Skládá se z dvou oblouků na masívních pilířích. Čelo klenby je z cihel. Mostovku lemuje ozdobné železné zábradlí mezi cihlovými sloupky.\n"}
{"id": "1357047", "url": "https://cs.wikipedia.org/wiki?curid=1357047", "title": "Hotel Ambassador (Praha)", "text": "Hotel Ambassador (Praha)\n\nHotel Ambassador je budova v dolní části Václavského náměstí v Praze. Hotel vzniknul v roce 1922 ve stylu pozdní secese až art deca. Jeho budova původně sloužila jako obchodní dům, ten byl vystaven v letech 1912 až 1913 podle architekta Františka Setra, a potom v roce 1922 přestavěn na hotel. V roce 1924 k němu byl připojen hotel Zlatá Husa (č. p. 839/7). Na místě současného hotelu Ambassador stál předtím barokní dům U zlatého beránka, postavený v roce 1780 a v roce 1911 zbořen.\n\nOd roku 1958 jde o kulturní památku České republiky.\n\n"}
{"id": "1357050", "url": "https://cs.wikipedia.org/wiki?curid=1357050", "title": "Pavla Kopecká", "text": "Pavla Kopecká\n\nPavla Kopecká provdaná Mudrochová (* 1. března 1974 Praha) je výkonná ředitelka APRA (Asociace Public Relations Agentur), bývalá mluvčí policejního prezidenta a vedoucí odboru Policejního prezídia České republiky.\n\nNa Policejní akademii České republiky v Praze vystudovala v roce 2004 obor bezpečnostně právních studií a v roce 2005 obor policejního managementu a kriminalistiky.\n\nOd roku 2000 se věnuje Public relations. V letech 2007 až 2008 se obsahově podílela na tvorbě pořadu TV Prima Krimi live a od roku 2008 vedla koordinačně a metodicky PR pro kriminální policii v celé České republice, včetně celorepublikových útvarů ÚOOZ, ÚOKFK, NPC, ÚZČ, ÚSČ, URNA atd. V rámci policie realizovala mediální tréninky pro vedení policie a byla také poradcem náměstka Ministra vnitra Viktora Čecha pro oblast PR. Od roku 2015 začala v public relations a produkci podnikat. V současné době je výkonnou ředitelkou APRA (Asociace Public Relations Agentur), která sdružuje 19 českých a zahraničních PR agentur působících na českém trhu.\n\nV roli manažerky vnějších vztahů pak v roce 2017 působila v obecně prospěšné společnosti \"Junior Achievement\", kterou v roce 1992 založil Tomáš Baťa a v prosinci 2017 nastoupila do PR agentury \"Margetroid\", kde se věnuje mediální komunikaci pro klienty zaměřené na právo a bezpečnost v oblasti IT nebo krizové komunikaci.\n\nJe spoluautorem scénáře multimediálního projektu \"The Action New Generation\", v rámci kterého se podílela na filmové a divadelní produkci a PR nebo autorem projektů \"Prevence proti kapesním krádežím\" či projektu \"Primární prevence kriminality\" pro Policii České republiky.\n\nVe volném čase se věnuje popovému zpěvu ve skupině Long Hairs, kde hostuje. Dále turistice a cestování.\n"}
{"id": "1357052", "url": "https://cs.wikipedia.org/wiki?curid=1357052", "title": "Wiltenská bazilika", "text": "Wiltenská bazilika\n\nWiltenská bazilika, německy Wiltener Basilika, Basilika Unsere Liebe Frau von der unbefleckten Empfängnis a Unserer Lieben Frau unter den vier Säulen, je římskokatolický farní a poutní kostel ve čtvrti Wilten v Innsbrucku. Podle církevního práva patří bazilika do diecéze Innsbruck.\n\nLegenda říká, že římští legionáři z Veldideny uctívali obraz Panny Marie. Pod existující bazilikou byly nalezeny pozůstatky předchozího kostela, který byl datován do 5. století. Od roku 1259 je doložen kostel Panny Marie, který se brzy stal poutním místem. Stávající budova byla několikrát přestavěna. Kvůli zchátralosti byla v letech 1751-1756 během působení kněze a architekta Franze de Paula Penze postavena nová budova ve stylu rokoka podle plánů Josefa Stapfa z Pfrontenu, který také navrhl velkou část soch. V roce 1957 byl kostel papežem Piem XII. povýšen na baziliku minor. Wilten, jako nejstarší farnost v regionu, je také považována za mateřskou farnost města Innsbruck. Dnes je jednou z nejnavštěvovanějších atrakcí ve městě. Přímo vedle je klášter Wilten, domov \"Wiltener Sängerknaben\", jednoho z nejstarších a nejznámějších chlapeckých sborů v Evropě.\n\nInteriér kostela je zdoben v nejjemnějších barvách, mísí se zde zlato a spousta jemných rokokových ozdob od Franze Xavera Feuchtmayera a Antona Gigla. Stropní malby Matthäuse Günthera ukazují scény ze života Marie. Oltář se čtyřmi sloupy je zastřešen obrovskou korunou. Pod korunou je socha Panny Marie s dítětem, asi 90 cm vysoká, vytesaná z pískovce, v gotickém stylu z první poloviny 14. století, která dala kostelu jméno.\n\nBazilika má varhany od Franze Reinische II. ze Steinachu am Brenner z roku 1894 s 24 registry, které byl instalovány v roce 1758. V roce 2003 provedla nástupnická společnost Pirchner jejich restauraci. Od roku 2008 jsou v interiéru instalovány dvoje nové varhany.\n"}
{"id": "1357073", "url": "https://cs.wikipedia.org/wiki?curid=1357073", "title": "Mistrovství Evropy v házené žen 2016", "text": "Mistrovství Evropy v házené žen 2016\n\n12. mistrovství Evropy v házené proběhlo ve dnech 4. – 18. prosince v Švédsku. Mistrovství se zúčastnilo 16 družstev, rozdělených do čtyř čtyřčlenných skupin. První tři týmy postoupili do dvou čtvrtfinálových skupin z nichž první dvě družstva hráli play off o medaile. Družstva na třetím místě hráli o páté místo. Mistrem Evropy se stalo družstvo Norska.\n\n"}
{"id": "1357076", "url": "https://cs.wikipedia.org/wiki?curid=1357076", "title": "Vodní dělo", "text": "Vodní dělo\n\nVodní dělo je zařízení určené k tomu, aby stříkalo silný proud vody vysokou rychlostí a na vzdálenost několika desítek metrů. Používá se k likvidaci požárů, k rozrušování hornin při těžbě, k mytí povrchů nebo při pacifikaci pouličních nepokojů. Vodní dělo je upravený (často pancéřovaný) hasičský automobil, nejnovější modely umožňují řídit proud vody dálkově z kabiny řidiče. Účelem vodního děla je zvládnout dav bez použití střelby a tedy bez ztrát na životech. Existují však případy vážných zranění způsobených vodním dělem, například na shromáždění proti projektu Stuttgart 21 30. září 2010 byl důchodce Dietrich Wagner zasažen proudem vody do obličeje a utrpěl vážné poškození zraku.\n\nPrvní policejní využití vodního děla je doloženo v Německu v roce 1930, kdy jím policie rozháněla výtržnosti spojené s uvedením filmu \"Na západní frontě klid\". V řadě zemí se objevily případy, že voda používaná v dělech byla obohacena nesmytelnou růžovou barvou, což umožňuje dodatečnou identifikaci účastníků demonstrací. Při protestech v Turecku 2013 obvinil právník Ömer Kavili policisty, že do nádrží vodních děl TOMA přidávali bojové chemické látky.\n"}
{"id": "1357078", "url": "https://cs.wikipedia.org/wiki?curid=1357078", "title": "AJ Lambert", "text": "AJ Lambert\n\nAJ Lambert, celým jménem Angela Jennifer Lambert, (* 22. května 1974 Los Angeles) je americká zpěvačka. Je dcerou zpěvačky Nancy Sinatra a jejího druhého manžela Hugha Lamberta a zároveň vnučkou zpěváka Franka Sinatry. Jejím kmotrem je herec James Darren. Dostávala klavírní lekce. V roce 1996 úspěšně dokončila studium na univerzitě. Působila v několika kapelách coby baskytaristka a bubenice. Podílela se jako hudební dozorce na několika filmech. Rovněž pořádá koncertní pořady, při nichž hraje písně Franka Sinatry, a to za doprovodu klavíristy Johna Boswella. V lednu 2019 bylo vydáno její debutové album s názvem \"Careful You\". Deska obsahuje coververze písní například od Johna Calea či skupiny TV on the Radio. Se svým manželem Johnem Paparazzim má dceru jménem Miranda Vega Paparazzi (2013)\n\n"}
{"id": "1357083", "url": "https://cs.wikipedia.org/wiki?curid=1357083", "title": "Lectisternium", "text": "Lectisternium\n\nLectisternium byl ve starověkém římském náboženství rituál, který měl zajistit přízeň bohů tím že jim byla vystrojena hostina. Obřad byl řeckého původu a představuje raný příklad helénizace římského náboženství. Konal se především v období ohrožení, jako moru či války, nebo nedostatku. Figurovaly v něm sochy bohů, zpravidla dřevěné, oblečené do šatů a s mramorovými, železnými či voskovými hlavami, které byly umístěny na lehátku (\"lectus\", \"pulvinar\") a byly před ně kladeny pokrmy. Během lectisternií byly otevřeny všechny domy, každý dostal najíst a vězňům se snímala pouta. Rituál byl často spojen s podobným obřadem \"supplicationes\".\n\nPoprvé byl tento obřad již v roce 399 př. n. l. na radu sybilských knih a měl za účel odvrátit mor. Byly při něm uctěny tři páry a to Apollo a Latona, Herkules a Diana, Merkur a Neptun, při čemž první tři božstva nejsou původem římská. Roku 217 př. n. l. byla hostina vystrojena pro šest párů božstev, odpovídajících dvanácti řeckým Olympanům a to při příležitosti porážky římské armády u Trasimenského jezera. Od 3. století př. n. l. se konalo lectisternium pro kapitolskou trojici, zvané též \"epulum Iovis in Capitolio\" „hod Jupiterův na Kapitolu“, 13. listopadu během plebejských her a bylo pořádáno kněžským kolegiem epulonů. V císařské době se tento obřad pro kapitolskou trojici přesunul na 13. září, kdy probíhaly římské hry.\n"}
{"id": "1357087", "url": "https://cs.wikipedia.org/wiki?curid=1357087", "title": "Universal Migrator Part 2: Flight of the Migrator", "text": "Universal Migrator Part 2: Flight of the Migrator\n\n\n\n"}
{"id": "1357099", "url": "https://cs.wikipedia.org/wiki?curid=1357099", "title": "Člunkový vyšívací stroj", "text": "Člunkový vyšívací stroj\n\nČlunkový vyšívací stroj (schiffli) \nje zvláštní konstrukce vyšívacího zařízení. \n\nVynález člunkového stroje se přičítá Švýcarovi Isaakovi Gröblimu (1863), který ve svém patentu využil důležité konstrukční prvky z šicích strojů vyvinutých v USA již v první polovině 19. století. Název \"schiffli\" pochází z označení člunku ve švýcarské němčině.\n\nKoncem 19. století bylo ve světě v provozu nejméně 32000 strojů. V roce 2014 udával nejznámější výrobce šiffli vlastní kapacitu s 300 stroji ročně. Informace o celosvětovém počtu instalovaných strojů nebyly dosud (2018) publikovány \n\nVýšivku tvoří dvě niti s pomocí jehly a člunku. Horní nit je vedena ouškem jehly, která propichuje podkladovou plošnou textilii a vytváří smyčku, kterou se protahuje člunek se spodní nití a tak tvoří steh. Všechny jehly a člunky se pohybují současně po neměnné dráze, zatímco podávací stůl s podkladovou textilií se posouvá s pomocí žakárového ústrojí řízeného programem pro vzorování výšivky, který se udává do počítače. \nNejvýkonnější (švýcarské) stroje byly v roce 2014 v praktickém provozu s 500 obr./min (projektováno bylo 700 obr./min.), ke standardnímu vybavení patřil počítač, ze kterého se přenáší vzorování na seřízení stroje. Stroje mohou být až 30 m dlouhé, až s 1500 jehlami, k vyšívání prádla se obvykle používají zařízení s délkou do 15 m. \n\nV závislosti na způsobu výroby a druhu materiálu se rozeznávají výšivky:\n\nNa hladké tkanině (\"allovers\"), na krajce, \"leptané\" (nebo vrtané), guipurey, z různobarevných nití \nšaty, dámské prádlo, bytové textilie \n"}
{"id": "1357103", "url": "https://cs.wikipedia.org/wiki?curid=1357103", "title": "Vojenský hřbitov Amras", "text": "Vojenský hřbitov Amras\n\nVojenský hřbitov Amras v Innsbrucku je největším vojenským pohřebištěm v Tyrolsku. Byl vytvořen během první světové války v roce 1917 a rozšířen po druhé světové válce v roce 1945. Je na něm pohřbeno 5680 padlých vojáků z různých národů. Hřbitov je vlastněn Rakouskou republikou, spravuje ho Burghauptmannschaft Österreich a rakouský Černý kříž.\n\nHřbitov se nachází ve čtvrti Amras jižně od Východního hřbitova. Na severu je ohraničen Wiesengasse a východně Amraser Straße, na západ leží rozšíření Východního hřbitova z roku 1985. Obdélníkový prostor je umístěn mezi dvěma axiálně uspořádanými hlavními cestami a rozdělen na devět nerovných hrobových polí (A-J). Komplex je rozdělen na jednotlivé, částečně oplocené prostory, ve kterých byli padlí pochováni podle svého původu. Pamětní kameny připomínají židovské oběti národního socialismu a polské a ostatní válečné zajatce v táboře Reichenau. Na východě a jihovýchodě je hřbitov obklopen původní obvodovou stěnou s kovanou železnou mřížkou mezi římskými sloupky z kamene, novější část na západě ohraničuje živý plot.\n\nV italské části jsou italští vojáci, kteří zemřeli během italské okupace Tyrolska od roku 1918 do roku 1920 v nemocnicích v Innsbrucku. V centru byl postaven v roce 1920 čtyřstěnný kamenný památník, který byl navržen Natalem Tommasim. Kladí je vyzdobeno bílým mramorovým reliéfem. Hroby jsou opatřeny rovnoměrnými hrobovými kříži z litého kamene. \n\nTyrolská část je věnována padlým rakouské armády a tyrolským střelcům, kteří padli ve všech částech země během tyrolských válečných osvobozeneckých let od roku 1796 do roku 1799. Hroby jsou opatřeny historickými kříži. Na jihu areálu je upravený oltář z roku 1984 z žuly s křížem. Na přední straně oltáře a na zdi za ním jsou nápisy se jmény padlých, před oltářem je pamětní kámen tyrolského osvobozeneckého boje.\n\nV muslimské části byli pohřbeni vojáci bosensko-hercegovinských pluků, kteří bojovali v rakousko-uherské armádě v první světové válce. Východně orientované kamenné náhrobky jsou opatřeny červeno-černým fezem. Na přední straně jsou malé desky s jmény padlých.\n\nRuská část v severozápadní části byla vytvořena v roce 1949 pro vojáky Rudé armády, kteří zemřeli jako váleční zajatci. Na hvězdicovém půdorysu se nacházejí společné hroby. V centru je vysoký kulatý obelisk z litého kamene nad žulovým podstavcem, který je korunován sovětskou hvězdou.\n"}
{"id": "1357110", "url": "https://cs.wikipedia.org/wiki?curid=1357110", "title": "773 (číslo)", "text": "773 (číslo)\n\nSedm set sedmdesát tři je přirozené číslo. Římskými číslicemi se zapisuje DCCLXXIII a řeckými číslicemi ψογ. Následuje po čísle sedm set sedmdesát dva a předchází číslu sedm set sedmdesát čtyři.\n\n773 je:\n\n"}
{"id": "1357111", "url": "https://cs.wikipedia.org/wiki?curid=1357111", "title": "774 (číslo)", "text": "774 (číslo)\n\nSedm set sedmdesát čtyři je přirozené číslo. Římskými číslicemi se zapisuje DCCLXXIV a řeckými číslicemi ψοδ. Následuje po čísle sedm set sedmdesát tři a předchází číslu sedm set sedmdesát pět.\n\n774 je:\n\n"}
{"id": "1357112", "url": "https://cs.wikipedia.org/wiki?curid=1357112", "title": "775 (číslo)", "text": "775 (číslo)\n\nSedm set sedmdesát pět je přirozené číslo. Římskými číslicemi se zapisuje DCCLXXV a řeckými číslicemi ψοε. Následuje po čísle sedm set sedmdesát čtyři a předchází číslu sedm set sedmdesát šest.\n\n775 je:\n\n"}
{"id": "1357113", "url": "https://cs.wikipedia.org/wiki?curid=1357113", "title": "777 (číslo)", "text": "777 (číslo)\n\nSedm set sedmdesát sedm je přirozené číslo. Římskými číslicemi se zapisuje DCCLXXVII a řeckými číslicemi ψοζ. Následuje po čísle sedm set sedmdesát šest a předchází číslu sedm set sedmdesát osm.\n\n777 je:\n\n"}
{"id": "1357115", "url": "https://cs.wikipedia.org/wiki?curid=1357115", "title": "778 (číslo)", "text": "778 (číslo)\n\nSedm set sedmdesát osm je přirozené číslo. Římskými číslicemi se zapisuje DCCLXXVIII a řeckými číslicemi ψοη. Následuje po čísle sedm set sedmdesát sedm a předchází číslu sedm set sedmdesát devět.\n\n778 je:\n\n"}
{"id": "1357116", "url": "https://cs.wikipedia.org/wiki?curid=1357116", "title": "779 (číslo)", "text": "779 (číslo)\n\nSedm set sedmdesát devět je přirozené číslo. Římskými číslicemi se zapisuje DCCLXXIX a řeckými číslicemi ψοθ. Následuje po čísle sedm set sedmdesát osm a předchází číslu sedm set osmdesát.\n\n779 je:\n\n"}
{"id": "1357117", "url": "https://cs.wikipedia.org/wiki?curid=1357117", "title": "781 (číslo)", "text": "781 (číslo)\n\nSedm set osmdesát jedna je přirozené číslo. Římskými číslicemi se zapisuje DCCLXXXI a řeckými číslicemi ψπα. Následuje po čísle sedm set sedmdesát devět a předchází číslu sedm set osmdesát dva.\n\n781 je:\n\n"}
{"id": "1357118", "url": "https://cs.wikipedia.org/wiki?curid=1357118", "title": "Kenitra", "text": "Kenitra\n\nKenitra (, , , marockou arabštinou قْنيطره‬) je město situované v severní části Maroka v regionu Rabat-Sale-Quneitra, v letech 1932–1956 známé jako Port Lyautey. Jedná se o přístavní město na řece Sebú, v němž žije obyvatel.\nVe starověku místo dnešní Kenitry využívali Féničané k obchodování. V období vlády antoninovské dynastie zde byl vystavěn Venušin chrám.\nV březnu 1912 francouzská vláda spolu s marockým sultánem Abdulhafidem podepsala Dohodu z Fezu (sultán se tak vzdal svrchovanosti Maroka ve prospěch Francie). Francie poté jmenovala na post koloniálního generála v Maroku Huberta Lyauteye.\n\nJedním z prvotních zájmů generála Lyauteye bylo vystavět přístavy podél obydleného pobřeží Atlantiku. Kenitru nechal vystavět roku 1912 jako francouzskou vojenskou pevnost. Přístav v Kenitře u ústí řeky Sebú byl otevřen roku 1913. Brzy se z přístavu stal nefrekventovanější říční přístav v Maroku. Francouzi pak začali město nazývat Port Lyautey.\n\nNa „Kenitru“ bylo město přejmenováno roku 1956, kdy Maroko dosáhlo své nezávislosti. Z města se stal velmi podstatný marocký přístav.\n"}
{"id": "1357119", "url": "https://cs.wikipedia.org/wiki?curid=1357119", "title": "Kostel svaté Anny (České Budějovice)", "text": "Kostel svaté Anny (České Budějovice)\n\nKostel svaté Anny je bývalý římskokatolický chrám v Českých Budějovicích. Nachází se v centru města, v ulici Kněžské, a je součástí areálu tamního bývalého kapucínského kláštera, se kterým je chráněn jako kulturní památka České republiky.\n\nDruhý nejstarší kapucínský klášter v Čechách vznikl v Českých Budějovicích. Základní kámen klášterního chrámu byl položen v červnu 1615. Kostel svaté Anny byl dokončen v roce 1620 a 1. února 1621 byl vysvěcen. Do ulice Kněžské je obrácen boční stěnou, za odsazeným pravoúhlým presbytářem se nachází areál kláštera. V rámci josefinských reforem byl českobudějovický kapucínský konvent v roce 1788 zrušen. Kostel byl tehdy na více jak 15 let uzavřen. Roku 1804 byl znovu otevřen pro bohoslužby. V letech 1843–1844 byl klasicistně upraven, takže přišel o svůj typický styl řádové kapucínské architektury s charakteristickým trojúhelníkovým štítem v průčelí, který byl nahrazen štítem novým. Roku 1988 se chrám stal majetkem Jihočeské filharmonie, která jej upravila na koncertní síň Otakara Jeremiáše.\n"}
{"id": "1357128", "url": "https://cs.wikipedia.org/wiki?curid=1357128", "title": "Vila Otto Zweiga", "text": "Vila Otto Zweiga\n\nVila Otto Zweiga v Olomouci je jeden z nejvýznamnějších příkladů pozdní historizující architektury. Tato stavba v novoempírovém stylu byla navržena na zakázku sladovníka židovského původu Otty Zweiga (1874–1942) vídeňským architektem Franzem Kuhnem a postavena v roce 1931. Od 3. května roku 1958 patří k památkově chráněným budovám. Nachází se na adrese třída Spojenců 16, která spadá do městské části Olomouc-střed.\n\nPozemek v blízkosti parku si v roce 1916 koupili manželé Hermann a Adéla Konstandtovi. V roce 1919 zadali zakázku na vypracování vily mladému architektovi Paulu Engelmannovi ve spolupráci s jeho učitelem Adolfem Loosem. Vila měla nést antické prvky, avšak ke stavbě z neznámých důvodů nikdy nedošlo. Konstandtovi parcelu v roce 1928 prodali manželům Zweigovým. V roce 1931 se uskutečnila výstavba vily, která byla inspirována vídeňským empírem. \n\nDne 15. května roku 1942 došlo k zabrání vily německými Hitlerjugend. V červenci roku 1942 odjeli manželé Otto a Anna Zweigovi transportem do Terezína a odtud byli 15. října přesunuti do vyhlazovacího tábora Treblinka, kde také oba zahynuli.\n\nJedná se o patrový objekt obdelného půdorysu se zahradou. Střecha krytá eternitem je tvarově podobná mansardě, přičemž horní část krytá plechem je téměř plochá. Hlavní vstupní průčelí je symetricky řešené jako sloupový portikus s balkonem, který vrcholí trojúhelníkovým tympanonem se štukovou lyrou a celkový empírový charakter podtrhují uměleckořemeslné detaily. Přízemí tvoří dispoziční trojtrakt rozdělený do dvou funkčně odlišných částí oddělených chodbou. Na všech fasádách se nachází bosáž, patro je členěno pilastry, které jsou na nárožích zdvojené. Panský byt v přízemí má pět prostorných pokojů, které jsou bohatě vybavené. Na boční straně se nachází přistavěná garáž a v zadní části je terasa spojená dvojramenným schodištěm se zahradou. \n\n"}
{"id": "1357147", "url": "https://cs.wikipedia.org/wiki?curid=1357147", "title": "Panafrické barvy", "text": "Panafrické barvy\n\nPanafrické barvy jsou barvy, které jsou vnímány Afričany jako symboly boje proti kolonizaci Afriky. Předpona \"Pan-\" () znamená vše, všechno, zapojení všech členů skupiny.\n\nNejčastěji je tento pojem spojován s vexilologií jako barvy užívané na vlajkách dnes již nezávislých afrických států. Nejstarším samostatným státem v Africe je Etiopie, která má tyto barvy na své vlajce, jež se stala inspirací i pro vlajky států, které získávaly postupně ve 20. století nezávislost. První byla etiopskou vlajkou inspirována ghanská vlajka, následována vlajkou kamerunskou.\n\nSymbolika barev je u vlajek různých afrických států vykládána rozdílně, ale základem je všeobecná symbolika barev ve vexilologickém názvosloví:\n\n\nDle jiných výkladů patří (oproti klasické symbolice) k těmto barvám ještě (nebo místo žluté barvy):\n\n\nTento výklad pochází z vlajky bratrské organizace UNIA – \"Universal Negro Improvement Association and African Communities League\" (Sdružení pro zdokonalování černochů a afrických komunit).\n\nNěkteré africké státy již panafrické barvy na svých vlajkách opustily nebo jsou kombinací těchto a jiných barev:\n\nNěkdy se mezi vlajky užívající panafrické barvy řadí též Jamajka (v tomto případě se jedná o rastafariánské barvy), ostrovní stát v Karibském moři. Jamajské obyvatelstvo tvoří převážně černoši a mulati.\n\n\n"}
{"id": "1357148", "url": "https://cs.wikipedia.org/wiki?curid=1357148", "title": "Ludwig Hatschek", "text": "Ludwig Hatschek\n\nLudwig Hatschek (9. října 1855, Těšetice – 15. července 1914, Linz) byl rakouský průmyslník, zakladatel továrny Eternit-Werke ve Vöcklabrucku v Horních Rakousích.\n\nLudwig Hatschek se narodil 9. října 1855 jako šesté dítě v pivovarnické rodině. V roce 1866 se rodina Hatschekových přestěhovala z Moravy do Lince. Ludwig Hatschek zde navštěvoval obchodní školu a pak absolvoval pivovarnickou školu ve Weihenstephanu u Mnichova. Později pracoval v pivovaru \"Linzer Aktienbrauerei und Malzfabrik\" (jeden z předchůdců současného největšího rakouského výrobce piva, skupiny Brau Union), který vlastnil jeho otec, a hodně cestoval. V roce 1890 z otcovy firmy odešel; byl mu vyplacen jeho podíl 100 000 zlatých. Zatímco hledal novou oblast činnosti ve Velké Británii, jeho manželka, dcera bankéře Rosa Würzburgerová, hledala vhodnou lokalitu v Horním Rakousku. V roce 1893 koupil nepoužívanou papírnu v Schöndorfu u Vöcklabrucku. Koupil do ní použité spřádací stroje na azbest z vyhořelé přádelny v Gastein-Lendu u Salzburku. Azbest byl v té době „nový“ materiál a vzbudil Hatschekův zájem. O rok později založil firmu \"Erste Österreich-ungarische Asbestwarenfabrik Ludwig Hatschek\".\nLudwig Hatschek pracoval sedm let na vývoji ohnivzdorného materiálu na střešní krytinu, lehčí než pálená střešní taška, levnějšího než břidlice a odolnějšího než plech. Po té, co se správným pojivem ukázal být portlandský cement, podařilo se mu zhotovit nehořlavé, mrazuvzdorné a lehké desky na trvanlivou střešní krytinu. Smísil 90 % cementu a 10 % azbestových vláken s vodou a směs zpracoval na stroji na výrobu kartonu. V roce 1900 si tento výrobní postup dal patentovat; patent měl název „Výroba desek z umělého kamene s hydraulickými pojivy“. V roce 1903 dal novému výrobku obchodní název „Eternit“ ( – věčný). Později se z azbestocementu začaly vyrábět i trubky. Poprvé byl azbestocement ve velkém užit při výstavbě Taurské železnice (1902-09), kde se osvědčil. Potřebný cement od roku 1908 dovážela jeho firma z cementárny v Pinsdorfu, kterou pro tento účel Hatschek postavil. Druhou surovinu – azbest, Hatschek zajistil v Rusku, kde získal od majitelů dolů na Urale pětiletou smlouvu na výhradní odkup celé roční produkce.\n\nPro těžkosti se získáváním patentů v zahraničí (zejména v Německu, kde proces trval téměř 10 let), nezakládal Hatschek další vlastní továrny (s výjimkou té ve městě Nyergesújfalu u Ostřihomi v Uhrách, což bylo dáno daňovými výhodami), ale spokojil se s příjmy z licenčních poplatků a licencí na výrobu, které prodal do celého světa. Do roku 1910, tedy v průběhu deseti let od registrace patentu, vznikly továrny na „Eternit“ v mnoha zemích, včetně Francie, Švýcarska, Německa, Belgie, Holandska, Portugalska, Itálie, Velké Británie, Švédska, Dánska, Rumunska, Ruska, USA a Kanady. Jen v rakousko-uherské monarchii zajišťovalo prodej eternitu 300 až 400 firem. Velkými státními zakázkami byly i nadále zejména budovy železničních stanic. Díky této expanzi Hatschek přestěhoval v letech 1910–1911 sídlo společnosti do Lince, kam se přestěhoval i on. Ve Vöcklabrucku nechal pro své dělníky postavit domy. V letech 1910–1913 proměnil Ludwig Hatschek s velkými náklady bývalou pískovnu na Bauernbergu v Linci na velký park a věnoval ho městu. \n\nOd roku 1910 byl jeho život poznamenán vážnou chorobou. Absolvoval četné léčebné pobyty v zahraničí – v Nice, Meranu a v sanatoriu u Mnichova. V červenci 1914 zemřel ve své secesní vile \"Hatschek\" (v současnosti je sídlem Hornorakouské zemědělské komory – \"Oö. Landwirtschaftskammer\") v Linci.\n\nV roce 1908 získal Ludwig Hatschek čestný titul „císařský rada“ (\"Kaiserlicher Rat\"). V roce 1914 byl jmenován čestným občanem Lince, v roce 1945 zde po něm pojmenovali ulici – \"Hatschekstraße\". Ulice s jeho jménem se nachází i v blízkých městech Wels, Gmunden a v obci Seewalchen am Attersee. V roce 1953 byla ve Vídni – Donaustadtu (22. okres) po něm pojmenována \"Hatschekgasse\".\n"}
{"id": "1357149", "url": "https://cs.wikipedia.org/wiki?curid=1357149", "title": "785 (číslo)", "text": "785 (číslo)\n\nSedm set osmdesát pět je přirozené číslo. Římskými číslicemi se zapisuje DCCLXXXV a řeckými číslicemi ψπε. Následuje po čísle sedm set osmdesát čtyři a předchází číslu sedm set osmdesát šest.\n\n785 je:\n\n"}
{"id": "1357150", "url": "https://cs.wikipedia.org/wiki?curid=1357150", "title": "Újezd nade Mží (zámek)", "text": "Újezd nade Mží (zámek)\n\nÚjezd nade Mží je zámek ve stejnojmenné obci v okrese Plzeň-sever. Postaven byl přibližně v polovině sedmnáctého století. Zámecký areál, do kterého patří soubor správních a hospodářských budov, je chráněn jako kulturní památka ČR.\n\nPředchůdcem zámku byla tvrz zkonfiskovaná spolu s panstvím Joštovi Adamovi Širntyngarovi ze Širntyngu za účast na stavovském povstání. První písemná zmínka o ní pochází z roku 1623, kdy panství koupil za 9437 kop míšeňských grošů Severin Táhlo z Horštejna. Majetek zdědila Severinova dcera Kateřina provdaná za Jana Jindřicha z Bedeberka. Jindřich z Bedeberka byl plzeňským primátorem a roku 1650 prodal Theofilu Kleovi z Roudné. Někdy v té době byl nejspíše na místě dříve vyhořelé tvrze postaven barokní zámek.\n\nTheofil Kleo z Roudné zemřel roku 1666 a jeho dědici se nemohli dohodnout na rozdělení majetku, až zemský soud rozhodl o jeho prodeji. Panství tvořené jedinou vesnicí roku 1673 koupila Maria Steinbachová z Kranichštejna, jejímž potomkům patřilo až do osmnáctého století, kdy jej Karel Maxmilián Vilém Steinbach musel kvůli dluhům roku 1723 prodat. Roku 1725 byl majitelem statku Karel ze Schönau, po kterém se jako majitelé vystřídali František Josef Kölisch, Judita Saidlrová z Wolfsfeldu a od roku 1790 Schirndingové. Za Karla Schirndinga byl roku 1817 zámek přestavěn v klasicistním slohu, i když podle Augusta Sedláčka byl v témže roce zámek teprve postaven.\n\nZámek je součástí hospodářského dvora, který se nachází na jihozápadním okraji vesnice. Ze starší renesanční tvrze se dochovaly pouze sklepy a část zdiva sýpky. K západní straně zámku přiléhá bývalá zahrada, zatímco na jižní straně areálu je neudržovaný park obehnaný cihlovou zdí členěnou pilíři a fasádou zdobenou lizénami a pilastry.\n\nHlavní zámecká budova má obdélný půdorys a jedno menší boční křídlo. Její fasádu člení nárožní bosáž a dvojitá okna v šambránách. Přízemní prostory jsou zaklenuté valenou klenbou, zatímco pokoje v prvním patře mají ploché stropy. Na jižní stranu navazuje patrová podsklepená sýpka s průjezdem do dvora. Vpravo od průjezdu je zazděný segmentový portál a ještě více vpravo další obdélný portál. Součástí areálu je správní budova naproti zámku, dvoje stáje, dvě stodoly, deputátnický domek a bývalý skleník využívaný jako koňské stáje. Správní budova má obdélný půdorys a fasády členěné lizénami a dvoukřídlými okny krytými v přízemí plochými římsami.\n\n"}
{"id": "1357152", "url": "https://cs.wikipedia.org/wiki?curid=1357152", "title": "786 (číslo)", "text": "786 (číslo)\n\nSedm set osmdesát šest je přirozené číslo. Římskými číslicemi se zapisuje DCCLXXXVI a řeckými číslicemi ψπς. Následuje po čísle sedm set osmdesát pět a předchází číslu sedm set osmdesát sedm.\n\n786 je:\n\n"}
{"id": "1357153", "url": "https://cs.wikipedia.org/wiki?curid=1357153", "title": "787 (číslo)", "text": "787 (číslo)\n\nSedm set osmdesát sedm je přirozené číslo. Římskými číslicemi se zapisuje DCCLXXXVII a řeckými číslicemi ψπζ. Následuje po čísle sedm set osmdesát šest a předchází číslu sedm set osmdesát osm.\n\n787 je:\n\n"}
{"id": "1357155", "url": "https://cs.wikipedia.org/wiki?curid=1357155", "title": "788 (číslo)", "text": "788 (číslo)\n\nSedm set osmdesát osm je přirozené číslo. Římskými číslicemi se zapisuje DCCLXXXVIII a řeckými číslicemi ψπη. Následuje po čísle sedm set osmdesát sedm a předchází číslu sedm set osmdesát devět.\n\n788 je:\n\n"}
{"id": "1357156", "url": "https://cs.wikipedia.org/wiki?curid=1357156", "title": "789 (číslo)", "text": "789 (číslo)\n\nSedm set osmdesát devět je přirozené číslo. Římskými číslicemi se zapisuje DCCLXXXIX a řeckými číslicemi ψπθ. Následuje po čísle sedm set osmdesát osm a předchází číslu sedm set devadesát.\n\n789 je:\n\n"}
{"id": "1357158", "url": "https://cs.wikipedia.org/wiki?curid=1357158", "title": "Sony's Universe of Marvel Characters", "text": "Sony's Universe of Marvel Characters\n\nSony's Universe of Marvel Characters (SUMC) nebo také Sony's Marvel Universe je americká mediální franšíza a fikční svět, jehož hlavní částí je série celovečerních superhrdinských filmů produkovaná studiem Columbia Picture ve spolupráci s Marvelem a distribuovaná společností Sony Pictures Releasing. Filmy jsou založeny na komiksech nakladatelství Marvel Comics. Sony považuje fikční svět za doplněk k filmům o Spider-Manovi studia Marvel Studios, které jsou zařazeny v Marvel Cinematic Universe, avšak Kevin Feige, prezident Marvel Studios, který dohlíží na MCU nepočítá filmy SUMC do MCU a vyvrací to, že by se odehrávaly ve stejném světě.\n\nPrvním snímkem vydaným v Sony's Universe of Marvel Characters se stal \"Venom\" z roku 2018.\n\nNovinář Eddie Brock se po skandálu snaží navrátit zpět do původní formy a vyšetřuje z toho důvodu skupinu lidí zvanou Life Foundation. Brock v jejich laboratoři přijde do kontaktu s mimozemským symbiontem, který se s ním spojí a poskytne mu superschopnosti. Oba však sdílí jedno tělo.\n\nDlouho vyvíjený projekt o Venomovi byl oživen společností Sony v březnu 2016. Rok na to byli na post scenáristů najati Scott Rosenberg a Jeff Pinkner. V květnu 2017 bylo Sony oznámeno, že si hlavní roli Eddieho Brocka / Venoma zahraje herec Tom Hardy. Režisérem se stal Ruben Fleischer. Později se ke psaní scénáře připojila i Kelly Marcel. Film byl natáčen od října 2017 do ledna 2018 ve městech Atlanta, New York a San Francisco. V USA byl film vydán 5. října 2018.\n\nProducenti filmu původně chtěli, aby se příběh odehrával samostatně a nestal se součástí budoucích crossoverů. V potitulkové scéně se však objevila ukázka z filmu \"\" (2018), která odhalila, že je \"Venom\" součástí mnohovesmíru Spider-Verse. Scéna zde byla přidána na přání Sony a producentů \"Venoma\", protože se jim líbila výsledná kvalita \"Spider-Man: Paralelních světů\" a možnost propojení živě hraných a animovaných filmů.\n\nAutory scénáře k filmu o Morbiusovi, the Living Vampire, jsou Matt Sazama a Burk Sharpless. V červnu 2018 byl do hlavní role obsazen Jared Leto a režisérem se stal Daniel Espinosa. Natáčení začalo na konci února 2019 v Londýně a některé scény by měly být pořízeny také v Atlantě. Datum vydání v USA je plánováno na 31. červenec 2020.\n\nNa konci filmu \"Venom\" ztvárnil herec Woody Harrelson v malém cameu sériového vraha Cleta Kasadyho, jenž je hostitelem symbiontu zvaného Carnage, přičemž on by se mohl objevit v možném sequelu. \"Venom 2\" byl potvrzen v lednu 2019 a autorkou scénáře je Kelly Marcel, která se na snímku podílí také jako výkonná producentka. Tom Hardy se zde navrátí jako Eddie Brock, avšak Sony nahradil režiséra, protože Ruben Fleischer právě pracuje na filmu \"\". Datum vydání v USA je plánováno na 2. říjen 2020. Režisérem filmu se stal Andy Serkis.\n\nSpolečností Sony byly oznámeny další filmy, které mají být zařazeny do SUMC. Nemají však jasné datum vydání:\n\nMluvilo se také o projektech, které by mohly být zařazeny do universa, avšak se na nich nepracuje:\n"}
{"id": "1357160", "url": "https://cs.wikipedia.org/wiki?curid=1357160", "title": "Železniční most přes kanál Ulga", "text": "Železniční most přes kanál Ulga\n\nŽelezniční most přes kanál Ulga se nachází v Ratiboři ve Slezském vojvodství v jižním Polsku. Byl zprovozněn v roce 1939. Mostem vede dvojkolejná elektrifikovaná železniční trať číslo 151.\n\nVznikem kanálu Ulga, jehož výstavba byla zahájena 21. srpna 1934, nastala nutnost výstavby železničního mostu, aby byla zachována celistvost železniční tratě. Nejdříve byl zlikvidován třistametrový původní železniční násep a východně byl vybudován nový železniční násep a most. Nový most se skládá z dvou rovnoběžných příhradových mostů (každý pro jednu kolej). Most byl uveden do provozu bezprostředně po povodni v roce 1939, která smetla provizorní most. V té době byl nový most prakticky hotov a tak bylo rozhodnuto převést provoz na nové koleje. Elektrická trakce byla uvedena do provozu 23. prosince 1982.\n"}
{"id": "1357163", "url": "https://cs.wikipedia.org/wiki?curid=1357163", "title": "Failaka", "text": "Failaka\n\nFailaka je největší obydlený ostrov v Kuvajtu. Nachází se v severozápadním rohu Perského zálivu, 20 km od pevniny, na jejímž výběžku leží Salmia. Plochý ostrov má na délku 14 km a na šířku 6 km, celkem 43 km. Ostrov má vlastní zdroj vody, ale ten je dnes nedostačující. Proto byl postaven podmořský vodovod včetně elektrického kabelu.\n\nOstrov byl osídlen minimálně 2000 let před naším letopočtem, našly se pozůstatky kultury Dilmun která pochází z Bahrajnu. V roce 325 př. n. l. tu přistáli Řekové, které vedl Alexandrův admirál Nearchus a postavili osadu s chrámem. Žili tady do roku 150 př. n. l. Failaka byla významnou obchodní stanicí a součástí cesty námořního obchodu v Ptolomaiovské éře. V místním dialektu se ostrovu říkalo Failacha.\nPozději zde žili Arabové, kteří si v 19 a 20. stol. vystavěli domy, z nichž se část zachovala dodnes.\n\nŽije zde několik desítek lidí, bylo zrekonstruováno 40 tradičních domů z období okolo roku 1950. Místo bylo nazváno Failaka Heritage Village. Domy slouží většinou jako hotely. Z téhož období je i Shaikh Abdullah AlSalem Palace Museum, které funguje jako interaktivní muzeum, kde návštěvníci mohou vidět palác a jeho místnosti tak jak tomu bylo v době jeho výstavby.\nJe zde i několik restaurací a bazén.\nVeřejná pláž Wanas Beach leží blízko vesnice a jezdí tam bezplatná autobusová doprava. \nV nedalekém okolí jsou k vidění ruiny antického chrámu a zbytky opevnění.\n\nExistuje pravidelné spojení s Kuvajtem, které zajišťují 3 trajekty: Australská loď Umm Al-Khair z roku 1997 pro 96 cestujících, má polohovatelná sedadla, toalety a je plně klimatizovaná, rychlost 14–18 uzlů, doba jízdy 45 minut. Další australská loď Bint Al-Khair z roku 2001 pro 145 cestujících, má polohovatelná sedadla, toalety a bufet, je plně klimatizovaná, rychlost 23–26 uzlů, doba jízdy 35 minut. Třetí je turecká luxusní loď pro 35 cestujících Walad Al-Khair z roku 2010, s možností návštěvy kapitánského můstku. \nLodi provozuje kuvajtská státní společnost KPTC. Jezdí z Ras al Salmia (jiný název je Ras al Ard) denně mimo sobotu v 8:30 a zpět ve 12:30. Jízdné 3 KWD, za auto zaplatíte 40 KWD zpáteční.\n"}
{"id": "1357165", "url": "https://cs.wikipedia.org/wiki?curid=1357165", "title": "Mechs vs. Minions", "text": "Mechs vs. Minions\n\nMechs vs. Minions je desková kooperativní hra pro 2 až 4 hráče. Hru vydala v roce 2016 firma Riot Games. Doporučený věk hráčů je 14+ let. Herní doba 60 až 90 minut jedné partie. Ve hře je připraveno 10 misí a jedna výuková, hra obsahuje prvky legacy (jednotlivé mise postupně odemykají nové možnosti a herní materiál).\n\nPůvodně hra vyšla jen anglicky, ale již v roce 2017 se dočkala i plně počeštěné verze s názvem \"Mechs vs. Minions Czech Edition (Wave 1)\" s nákladem 750ks.\n"}
{"id": "1357171", "url": "https://cs.wikipedia.org/wiki?curid=1357171", "title": "Rapoportovy vlny terorismu", "text": "Rapoportovy vlny terorismu\n\nTeorie vln Davida C. Rapoporta zkoumá moderní terorismus, který autor sám definuje jako politicky motivované násilí. Rapoport jednotlivé fáze nazývá vlnami, což je „…cyklus aktivity v určitém časovém období … charakterizovaný fázemi expanze i kontrakce“. Každá z těchto vln chce revoluci, vyžaduje jiné prostředky a postupy. Jednotlivé vlny jsou označovány jako Anarchistická, Antikoloniální, Levicová a Náboženská vlna a probíhají od konce 19. století dodnes. S poslední zmíněnou by se lidstvo údajně mělo vypořádat v první čtvrtině 21.století, kdy se má objevit vlna nová.  Rapoport tvrdí, že „teror je hluboce zakořeněn v moderní kultuře“.\n\nRoku 1880 z Ruska přichází první, tzv. „anarchistická“ vlna, která trvala přibližně 40 let. Tato vlna začíná koncem 19. století ze dvou hlavních důvodů, těmi jsou doktrína a technologie. Za spouštěč této vlny se uvádí událost z 24.1. 1878, kdy anarchistka Věra Zasuličová postřelila a zranila policejního důstojníka v Petrohradu, který měl bičovat politické vězně. Zasuličová byl souzena, ale nebyla odsouzena, během procesu vyřkla slavný výrok: „Jsem terorista, ne vrah.“ \n\nJeden z hlavních projevů anarchistické vlny byly útoky na vysoce postavené politické představitele, kteří by mohli ovlivnit postoje veřejnosti. Mezi nejznámější útok patří atentát na cara Alexandra II. 13. března 1881, odplatou za to, že nedokázal dostatečně rychle dostát svým slibům a sociálním reformám.\n\nAnarchisté také věřili, že jejich útoky by měly být vyzdvihovány pozdějšími generacemi jako ušlechtilé úsilí o osvobození lidstva. Pro anarchisty bylo použití teroru nejrychlejším a nejúčinnějším prostředkem k zničení konvencí, které potlačují společnost. Útoky byly často financovány bankovními loupežemi a provedeny oblíbenou zbraní anarchistů, vynálezem doby, dynamitem.\n\nVznikla Narodnaja Volja (Vůle lidu), první známá nacionalistická povstalecká organizace anarchistů, která používala úmyslné a metodické násilí proti ruským vládním činitelům.\n\nAtentát na amerického prezidenta McKinleyho v roce 1901 posílil mezinárodní úsilí o potlačení anarchistických skupin v Americe i v zahraničí. Evropské národy podepsaly v roce 1904 protianarchistický protokol, který vyzval k posílení mezinárodní policejní spolupráce a sdílení informací. Toto a další úsilí přineslo značný tlak na anarchistické organizace a přinutilo vlnu, aby ztratila potřebný impuls k pokračování v křížové výpravě a k útokům.\n\nKaždý stát zasažený v první vlně radikálně přeměnil své policejní složky. Byly vytvořeny jednotky, které měly být schopny pronikat do teroristických skupin; například ruská Ochranka, Scotland Yard nebo FBI patří mezi nejznámější příklady. Tato organizační forma zůstává trvalým rysem moderního života.\n\nDruhá vlna terorismu se odehrává kolem roku 1920 v období mezi světovými válkami. Byla logickým vyústěním první světové války a Versaillské mírové smlouvy. Poražené státy byly nuceny se rozpadnout, to zapříčinilo vznik nových států, nebo koloniálních oblastí Společnosti národů. \n\nIrská republikánská armáda je jednou z prvních teroristických organizací vzniklou v druhé vlně. \"IRA dosáhla omezeného úspěchu v roce 1920 a teroristické skupiny se po 2. světové válce vyvinuly ve všech velmocích kromě Sovětského svazu.\" Nejvýrazněji se projevily v Alžírsku, Izraeli nebo na Kypru, a to například z důvodu početných menšin či rozdílnému náboženství.  Izraelsko-palestinský konflikt byl vyústěním odlišného názoru na uspořádání Palestiny. \n\nRozdílnost v jednání teroristických skupin byla patrná na první pohled. Díky podpoře ze zahraničí došlo k značnému snížení krádeží a loupeží, které se objevily ve vlně první. Diaspory byly hlavním zdrojem financí až do konce druhé světové války a začátku Studené války. Příkladem mluvícím za vše je podpora Irska ze strany Spojených států amerických, které vytvářely velký tlak na vládu Velké Británie. Po holokaustu měli Židé z Izraele velkou oporu v Židech z USA.  V druhé vlně klesl počet atentátů na osoby ve vrcholné politice, jelikož bylo zjištěno, že nemají předpokládaný účinek, ba dokonce mohou působit kontraproduktivně. \n\nV neposlední řadě si teroristé začínají všímat důležitosti veřejného mínění, které se prosazuje s rozvojem vlivu médií. Dochází k propagandě a bližšímu propracování psychologického pohledu, díky které se teroristé začínají nazývat \"bojovníky za svobodu\". Společnost národů byla organizace, která působila proti terorismu. Za druhé světové války vznikly změny, jež vedly ke vzniku Organizace spojených národů. OSN se stala hlavním odpůrcem těchto skupin a snaží se bojovat proti násilí a nebezpečným střetům na těchto územích. \n\nTřetí vlnu lze časově vymezit od počátku Vietnamské války až do let cca 1994/1995, kde se prolíná s vlnou čtvrtou. Významně se tato vlna podobná vlně první, stejně jako u první zde najdeme velmi signifikantní znaky nacionalismu a radikalizmu. První a třetí vlna mají společné také postavení žen v terorismu. Ve druhé vlně byly ženy hlavně postaveny do roli kurýrů a skautů, ve třetí vlně se znovu staví do pozic útočníků a vůdců. Dle Rapoporta byla tato vlna reprezentována především levicově smýšlejícími skupinami, jako například skupina Frakce Rudé Armády v Německu, Přímá Akce ve Francii nebo Rudé brigády v Itálii. Hlavně se zde setkáváme s problematikou Basků, Arménů, Korsičanů a v neposlední řadě také Kurdů.\n\nNa rozdíl od vlny předchozí, kde byly většinou terčem cíle vojenské, ve třetí vlně se teroristé zaměřují na terče politické. Za zmínku jistě také stojí také to, jak se na rozdíl od první vlny v této objevuje častěji trest za určitý prohřešek, v první vlně máme většinou oběti, které byly v čele nějakého veřejného úřadu. Pro příklad můžeme uvést pokus o zavraždění Margaret Thatcher roku 1984, kdy ve vězení zemřelo devět vězněných teroristů, jelikož drželi hladovku a snažili si vydobýt postavení politických vězňů, Margaret Thatcherová však s nimi odmítla jakkoliv vyjednávat.Objevuje se zde i zcela nový typ terorismu - mezinárodní terorismus, avšak Audrey Kurth Cronin ve své knize \"Behind the Curve: Globalization and International Terrorism\" nezapomíná připomenout, že mezinárodní terorismus není úplnou novinkou. Objevoval se i dříve, ale v menší míře, rozvinul se hlavně díky moderním technologickým vymoženostem a najdeme zde spoustu spolupráce mezi různými skupinami. Novinkou se také stává únos letadel, který se posléze stane oblíbeným hlavně u blízkovýchodních teroristů. Za období 3. vlny se únos letadel objevil v 73 zemích, hlavně pak v Itálii, Španělsku a Latinské Americe. Jako i v předchozích vlnách, teroristé se organizovali do různých skupin, pro tuto vlnu jsou typické skupiny ETA, IRA a OOP.\n\nDalší a zároveň poslední popsaná vlna terorismu je označována jako náboženská. Důležitými aspekty této vlny je “víra a s ní se překrývající identita”. Teroristé vytvářejí extrémistické odnože všech světových náboženství ať už východních (budhismus, hinduismus), tak i židovství, křesťanství nebo islámu. Nejvíce aktivní jsou ovšem jednotky zaštiťující se islámským vyznáním.\n\nDle Rapoportovy teorie může mít vznik nábožensky založených teroristických skupin tři konkrétní příčiny. První z nich je Íránská islámská revoluce, která proběhla v letech 1977-1979 a na jejímž konci zemi opustil dosavadní šáh a vládu převzal ajatolláh Rúholláh Chomejní. Ten se zasadil o nastolení islámské republiky v čele s novým prezidentem a se silnými šíitskými duchovními. Druhou velmi podstatnou událostí pro islámský svět byl začátek nového století dle lunárního kalendáře. Posledním možným aspektem byla sovětská válka v Afghánistánu v letech 1979-1989 mezi jednotkami SSSR a Afgánské demokratické republiky na jedné straně a povstalci (mudžahedíny) na straně druhé.\n\nČtvrtá vlna s sebou přináší nové způsoby útoků. Jedná se především o sebevražedné atentáty, kdy atentátník (v některých případech nově i atentátnice) má na svém těle připevněnou výbušninu. Její detonace má za následek velké množství mrtvých či zraněných. Počet teroristických skupin v této fázi mezinárodního terorismu je menší než v předešlých vlnách. Jedná se například o tyto skupiny: Al-Káida, Hamás, Tamilští tygři, sekta Óm Šinrikjó nebo hnutí Islámský stát.\n\nDle Rapoportovy teorie je terorismus provázán s myšlenkami spojenými s demokratizací. První vlnu inspirovalo selhání demokratických reforem, zatímco ústřední téma druhé bylo národní sebeurčení. Hlavní myšlenka třetí vlny, jakkoli roztříštěná a zmatená, byla snaha vyjevit zdání, že existující systémy jsou ve skutečnosti nedemokratické. Naproti tomu duch čtvrté vlny se jeví jako explicitně antidemokratický, neboť demokratické principy jsou neproveditelné bez významné dávky sekularismu.\n\nRapoport dále tvrdí, že současná (čtvrtá) vlna bude pokračovat, ale neví, jak dlouho. Pokud bychom vycházeli z historie, může skončit během dvaceti let. Její odlišnost od předchozích vln nás ale nechává v nejistotě. První tři vlny vypukly ze sekulárních důvodů a náboženské cítění je známé svou dlouhověkostí. Největší nebezpečí mezinárodního terorismu je, v Rapoportově výkladu, možnost použití zbraní hromadného ničení. Na rozdíl od státu, který by je použil a čelil okamžitému vyhlazení, se teroristé pro svoji rozptýlenost nemusejí obávat okamžité a adekvátní reakce.\n\nPodle Rapoporta skýtá současný konsensus většiny světa ohledně potřeby bojovat proti terorismu do budoucna jistou naději. Dokládá to tvrzením, že 11. září se stalo globální událostí a zapomenout ho nebude snadné. Optimisticky také hledí na skutečnost, že většina OSN se naučila ozbrojence nazývat „teroristy“ a nikoli „bojovníky za svobodu“. Nicméně úspěch mezinárodní koalice můžou podkopat aktivity místních vlád a uskupení. Například protichůdné zájmy Pákistánu a Indie v Kašmíru, neshoda Izraele a Palestinců ohledně hranic na Blízkém východě, nebo pokračování soupeření různých frakcí v Sýrii i po porážce tzv. „Islámského státu“. \n\nRapoportova teorie byla dále rozpracována v pokusech určit, zda čtvrtá vlna vymizí kolem roku 2025 nebo bude trvat dále. Dle některých badatelů organizace založené na náboženském fundamentalismu budou fungovat hluboko do 21. století, ale budou zastíněny novou pátou vlnou. Pátou vlnu údajně vytvoří deziluze z pokračující globalizace a budoucí teroristé se budou rekrutovat z přívrženců spolupracujícího světa rozděleného na národní státy, každý se svébytnou národní/“kmenovou“ kulturou.\n\nAlternativou k Rapoportově teorii čtyř vln je práce Toma Parkera a Nicka Sittera “The Four Horsemen of Terrorism — It’s Not Waves, It’s Strains.” V této práci oba badatelé tvrdí, že terorismus se neodehrává ve vlnách, nýbrž je jako infekce, která se dá vysledovat k pacientovi nula. Oběti teroristického útoku dle této teorie byly zasaženy jedním z kmenů choroby. Tento nový přístup byl oceňován jako příspěvek do debaty, nicméně většinu badatelů nepřesvědčil.\n\nNejkritičtější odpovědí na Rapoportovu teorii čtyř vln je práce Denyse Proshyna. Tento badatel přímo tvrdí, že teorie čtyř vln je teoreticky nesmyslná a prakticky neúčinná. Hlavním argumentem je vzestup domácího islamistického terorismu navzdory blížícímu se datu, kdy se měla čtvrtá vlna vyčerpat. Proshyn je toho názoru, že spojovat současný terorismus v Evropě s revolucí v Íránu nebo sovětskou invazí do Afghánistánu (obě události se staly r. 1979) je pochybné, neboť pro většinu mladých teroristů jsou to „polo-legendární“ příběhy. Proshyn místo teorie vln navrhuje vysvětlit příčiny domácího islamismu sociálními problémy, rasismem a xenofobií.\n"}
{"id": "1357172", "url": "https://cs.wikipedia.org/wiki?curid=1357172", "title": "New York Film Critics Online Awards 2017", "text": "New York Film Critics Online Awards 2017\n\n17. ročník předávání cen New York Film Critics Online se konal dne 10. prosince 2017.\n\n\n\n\n\n\n\n\n\n\n\n\n\n\n\n\n\n"}
{"id": "1357179", "url": "https://cs.wikipedia.org/wiki?curid=1357179", "title": "Tigri", "text": "Tigri\n\nTigri je oblast v severní části jihoamerického kontinentu, která je předmětem pohraničního sporu mezi Guyanou a Surinamem. Region má podobu trojúhelníku sevřeného řekami New River, Coeroeni a Kutari, který má rozlohu o něco větší než Jamajka. Je zalesněný a velmi řídce osídlený, má však značné nerostné bohatství. Surinamci sporné území nazývají \"Tigri-gebied\" a Guyanci \"New River Triangle\".\n\nKonflikt má kořeny v polovině 19. století, kdy oblast prozkoumal Robert Hermann Schomburgk. Tehdy bylo stanoveno, že hranice mezi nizozemským a britským záborem povede po řece Courantyne. V roce 1871 však Charles Barrington Brown oznámil, že skutečnou zdrojnicí Courantyne není Kutari, jak se původně soudilo, ale New River, což by znamenalo posunutí hranice na západ. V roce 1895 však mezinárodní komise přiřkla sporný trojúhelník Britům. Nizozemci se s tím nesmířili a v roce 1936 dosáhli úpravy hranic ve svůj prospěch. V roce 1969 však podnikla armáda tehdy již nezávislé Guyany překvapivý útok a Tigri definitivně obsadila. Surinamský prezident Dési Bouterse vyhlásil po svém nástupu do úřadu v roce 2010 záměr získat ztracené území zpět. \n"}
{"id": "1357180", "url": "https://cs.wikipedia.org/wiki?curid=1357180", "title": "Václav Matoušek", "text": "Václav Matoušek\n\nVáclav Matoušek (Fialový poustevník; 29. září 1883 Cerhovice – 29. června 1948 Karlova Ves) byl český malíř, vyučený řezbář a poustevník z podhradí Týřova, žák Alfonse Muchy. Proslavil jej spisovatel Ota Pavel ve své povídce a stejnojmenné knize.\n\nNarodil se v Cerhovicích, kde se později vyučil řezbářem. V obci žil pouze se svou matkou. Jako mladý se zamiloval do jisté dívky, ta ho však odmítla. Václav časem zahořkl a odešel do Zbiroha, kde se seznámil s Alfonsem Muchou a později mu byl nápomocen při tvorbě Slovanské epopeje.\n\nPomoc spočívala v napínání obřích pláten pomocí napínacího zařízení, které podle plánů Muchy zhotovil zdejší zámečník a v napouštění plátna podkladní základovou vrstvou. Barvy si míchal mistr sám, což je někdy připisováno Matouškovi. Dělal ale i jiné pomocné práce a vozil kočárek s malým Jiřím Muchou, mohl být také jedním z mnoha modelů.\n\nEpopej byla roku 1928 dokončena a Matoušek se po čase usadil v Drozdově, kde pokračoval v řezbářské činnosti. Dlouho tam však nevydržel a nakonec si našel roku 1932 místo pod hradem Týřov u Berounky, kde začal žít poustevnickým životem a zůstal zde až do své smrti.\n\nJeho první obydlí vypadalo jako stan, později si postavil srub. „V tom kraji pod Týřovem se usadil člověk, který se zklamal v lidech a tak necítil sounáležitost s lidskou společností, ale s přírodou. Těžko přežíval první zimu (…). Protože nechtěl lovit ryby a zvěř, živil se kořínky, které vyhrabal ze sněhu, jedl houby a různé bobule. Vodu pil z Oupořského potoka. Ve dne v noci udržoval oheň, aby nezmrzl.“ Matoušek se postupně stával součástí přírody, od lidí nikdy nic nechtěl a nijak se nepokoušel být s nimi ve styku.\n\nPoté přišel v jeho životě zvrat. Prý dostal od své bývalé lásky balík s malířskými potřebami a náčiním. Začal se věnovat malování, maloval především scenerie z přírody, které znal ze svého obydlí – skály nad řekou, lesy okolo Berounky, pole, louky… Jeho malby se vyznačovaly fialovým nádechem a zanedlouho se mu začalo přezdívat „fialový poustevník“. Tímto způsobem žil 16 let. Nikdo neví, kolik obrazů ve skutečnosti namaloval. Obrazy neprodával, ale vyměňoval za vejce, chléb, mouku, ovoce apod. Jednou dostal dva kocoury, ti s ním poté žili ve srubu. Dnes jeho obrazy zdobí zdi nejednoho stavení v Týřovicích, Slabcích, Skryjích a okolí. Jednou v zimě se pod ním na Berounce prolomil led. Byl převezen do nemocnice v Rakovníku se zápalem plic. Z nemocnice ovšem utekl zpět do svého srubu, kde 29. června 1948 na následky svého onemocnění skonal. Svědctví sousedů hovoří o tom, že v nemocnici byl dvakrát a podruhé tam odešel sám, jinak byl skromný a nechtěl si vzít ani jídlo, na zimu míval jen malé zásoby.\n\nObrazy v domech z Týřovic a Skryjí. V roce 2015 byl obraz pod názvem Týřov nabízen za 52 000 Kč.\n\n\n\n\n"}
{"id": "1357189", "url": "https://cs.wikipedia.org/wiki?curid=1357189", "title": "Trigonometrický bod", "text": "Trigonometrický bod\n\nTrigonometrický bod je prvek trigonometrické, tedy trojúhelníkové, polohové geodetické sítě. Bod je vždy stabilizován podzemní či případně i zajišťovacími značkami, a dále též povrchovou (nadzemní) značkou. Konkrétní míra stabilizace je dána úrovní sítě, jíž je tento bod součástí.\n\nNa vybraných bodech I., tedy nejvyšší sítě, byly v Československu budovány zděné měřické věže. Samotnou věž tvořily na sobě dvě nezávislé konstrukce. K vnější bylo připevněno schodiště, na vrcholu podlaha a současně tvořila ochranný kryt pro věž vnitřní, s níž ovšem nebyla jakkoliv spojena a nedotýkalo se jí ani schodiště nebo podlaha na vrcholu vnější věže. Vnitřní věž navíc stála na hlubokých základech. Podoba založení vnitřní věže a absence jejího spojení s věží vnější zajistilo, že se na geodetický měřící přistroj (nazývaný teodolit), který se upevňoval na vnitřní věž, nepřenášely z vnější věže její případné otřesy a měření tak mohlo být přesnější. S ohledem na míru finančních nákladů na výstavbu těchto objektů byly na území Československa tyto věže realizovány na devíti místech. Na většině trigonometrických bodů se tak budovaly trigonometrické věže dřevěné, avšak i ty měly podobu dvou na sobě nezávislých objektů. Vnitřní, nižší, měla zakončení stolkem, na nějž se připevňoval měřicí přístroj. Na vrcholu vnější, vyšší, stavby se nacházela signalizační tyč, na kterou se měřilo z ostatních bodů v okolí.\n\nV sedmdesátých letech 20. století se u trigonometrických bodů osazovaly dvoumetrové tyče s červenobílými vodorovnými pásy a se smaltovanou tabulkou s textem „Státní triangulace, poškození se trestá“.\n\n"}
{"id": "1357194", "url": "https://cs.wikipedia.org/wiki?curid=1357194", "title": "Mscislaŭ", "text": "Mscislaŭ\n\nMscislaŭ (, taraškevicí – \"Amscislaŭ\", – \"Mstislav\", ) je město v Mohylevské oblasti v Bělorusku. K roku 2017 mělo přes deset tisíc obyvatel.\n\nMscislaŭ leží na východě Mohylevské oblasti jen několik kilometrů západně od bělorusko-ruské státní hranice. Od Mohyleva, správního střediska oblasti, je vzdálen přibližně 95 kilometrů východně.\n\nNejbližší železniční stanice je bezmála dvacet kilometrů jihozápadně od města na trati z Orši do Kryčaŭ.\n\nMscislaŭ zmiňuje už Ipatěvský spis, který jeho existenci uvádí nejdříve k roku 1156. V té době byla Mscislaŭ součástí Smolenského knížectví.\n\nV roce 1337 ji získal Algirdas pro litevské velkoknížectví. Později bylo až do prvního dělení Polska součástí Republiky obou národů.\n\nPřed druhou světovou válkou byla ve městě výrazná židovská komunita.\n\n"}
{"id": "1357199", "url": "https://cs.wikipedia.org/wiki?curid=1357199", "title": "Bychaŭ", "text": "Bychaŭ\n\nBychaŭ (, – \"Bychov\", ) je město v Mohylevské oblasti v Bělorusku. K roku 2017 mělo přes sedmnáct tisíc obyvatel.\n\nBychaŭ leží na Dněpru přibližně čtyřiačtyřicet kilometrů jižně od Mohyleva, správního střediska oblasti. Vede přes ni trať z Mohyleva do Žlobina.\n\nBychaŭ byla založena v roce 1370.\n"}
{"id": "1357206", "url": "https://cs.wikipedia.org/wiki?curid=1357206", "title": "Lukáš Hodan", "text": "Lukáš Hodan\n\nLukáš Hodan (* 14. září 1975) je bývalý český fotbalista, obránce.\n\nV české lize hrál za AFK Atlantic Lázně Bohdaneč. Nastoupil v 9 ligových utkáních. V nižších soutěžích hrál i za SK Chrudim 1887, FK Mladá Boleslav a SK Kladno.\n\n\n"}
{"id": "1357209", "url": "https://cs.wikipedia.org/wiki?curid=1357209", "title": "Vila Isidora Petschka", "text": "Vila Isidora Petschka\n\nVila Isidora Petschka stojí v Praze 6-Bubenči v Pelléově ulici v areálu amerického velvyslanectví.\n\nVilu v novorenesančním stylu navrhl roku 1895 architekt Alois Potůček a její výstavba probíhala v letech 1896-1897. Již v roce dokončení stavby ji prodal Elišce Schiffnerové.\n\nIsidor Petschek (1854-1919) koupil vilu roku 1899. Drobnými stavebními úpravami prošla roku 1901 a o šest let později její zahradu doplnil skleník. Architekt Max Spielmann ji roku 1923 rozšířil směrem do dvora o arkýř s koupelnami.\n\nPřed začátkem 2. světové války vlastnil vilu Isidorův vnuk Viktor. Po roce 1945 se stala částí areálu rezidence velvyslance Spojených států amerických v Praze.\n\nDům je podobný první Potůčkově vile v Pelléově ulici čp. 11 (1891-1893). Přísně symetrická dvoupodlažní stavba má na uliční fasádě mírný střední rizalit se zvýrazněnou atikou. Bohatě štukovaná okna ve druhém podlaží lemují zdvojené pilastry, které zdobí iónské hlavice překryté nadpražím s festonovými ornamenty. Nároží ve druhém podlaží jsou armována, první podlaží pokrývá rustikování.\n\n\n"}
{"id": "1357212", "url": "https://cs.wikipedia.org/wiki?curid=1357212", "title": "Marta Kosťuková", "text": "Marta Kosťuková\n\nMarta Kosťuková, ukrajinsky: Марта Олегівна Костюк, \"Marta Olehivna Kosťuk\", (* 28. června 2002 Kyjev) je ukrajinská profesionální tenistka, vítězka juniorky Australian Open 2017 a juniorské čtyřhry US Open 2017. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do května 2019 dva tituly ve dvouhře.\n\nNa žebříčku WTA byla ve dvouhře nejvýše klasifikována v lednu 2019 na 116. místě a ve čtyřhře pak v témže měsíci na 549. místě. Na kombinovaném juniorském žebříčku ITF nejvýše figurovala v říjnu 2017 na 2. příčce. Trénují ji matka Talina Bejková a Oleg Krivošejev.\n\nV ukrajinském fedcupovém týmu debutovala jako patnáctiletá v utkání 2. světové skupiny 2018 proti Austrálii, kde plnila roli jedničky týmu. V dvouhrách zdolala Darju Gavrilovovou a podlehla Ashleigh Bartyové. Australanky zvítězily 3:2 na zápasy. Do dubna 2018 v soutěži nastoupila k jedinému mezistátníu utkání s bilancí 1–1 ve dvouhře a 0–0 ve čtyřhře.\n\nV rámci hlavních soutěží událostí okruhu ITF debutovala jako čtrnáctiletá v srpnu 2016, když na turnaj v Charkově s dotací 10 tisíc dolarů obdržela divokou kartu. V úvodním kole uhrála jediný game na krajanku Helen Ploskinovou. Premiérový singlový titul v této úrovni tenisu vybojovala v květnu 2017 na maďarské antukové události v Dunakeszi s rozpočtem 25 tisíc dolarů. V soutěži neztratila žádný set, když na cestě do finále vyřadila Belgičanku Kimberley Zimmermannovou, Slovenku Annu Karolínu Schmiedlovou, Turkyni İpek Soyluovou i Rumunku Alexandru Cadanțuovou. V závěrečném zápasu pak přehrála Američanku Bernardu Perovou. Tím se stala nejmladším ukrajinským tenistou, který triumfoval ve dvouhře profesionálního turnaje.\n\nV kvalifikaci singlu okruhu WTA Tour debutovala na travnatém Mallorca Open 2017, do níž získala od pořadatelů divokou kartu. Na úvod kvalifikační soutěže podlehla ruské tenistce Anně Kalinské. Hlavní soutěž si poprvé zahrála na grandslamovém Australian Open 2018.\n\nDebut v hlavní soutěži nejvyšší grandslamové kategorie přišel v ženském singlu Australian Open 2018, kam přijela jako 521. hráčka žebříčku, po zvládnuté tříkolové kvalifikaci, kde startovala na divokou kartu. V rozhodujícím kvalifikačním kole přehrála třináctou nasazenou Češku Barboru Krejčíkovou. Následnou výhrou v prvním kole dvouhry se stala prvním tenistou narozeným v roce 2002, jenž zasáhl do grandslamu, nejmladším hráčem na grandslamu od Sesil Karatančevové (15 let a 5 měsíců) a Australian Open 2005, respektive nejmladší hráčkou Australian Open od roku 1996, která vyhrála utkání a postoupila do druhého kola. Ve věku 15 let a 206 dní vyřadila Kosťuková turnajovou pětadvacítku Pcheng Šuaj za 57 minut. Navázala tak na Martinu Hingisovou (15 let a 4 měsíce), jež byla v době své první výhry o 94 dní mladší a cestu melbournským pavoukem tehdy ukončila ve čtvrtfinále. Vítězstvím nad Australankou Olivií Rogowskou Ukrajinka postoupila do třetího kola Grand Slamu jako nejmladší tenistka od Mirjany Lučićové Baroniové a US Open 1997. V něm však nenašla recept na karajanku a o osm let starší světovou trojku Elinu Svitolinovou, když uhrála jen čtyři hry. V utkání zahrála devět dvojchyb a podíl prvních servisů do dvorce činil pouze 37 %.\n\nVítězstvím nad Němkou Antonií Lottnerovou v úvodním kole stuttgartského Porsche Tennis Grand Prix 2018 se v patnácti letech stala nejmladší tenistkou na Stuttgart Open od Martiny Hingisové a října 1994, která vyhrála zápas v hlavní soutěži.\n\n"}
{"id": "1357219", "url": "https://cs.wikipedia.org/wiki?curid=1357219", "title": "Most Vrla", "text": "Most Vrla\n\nMost Vrla (v srbské cyrilici Мост Врла) je budovaný dálniční most v jižním Srbsku. Nachází se v blízkosti obce Vladičin Han a se svojí délkou 644,4 m je nejdelší na dálnici č. 1. Most nese název podle stejnojmenné řeky, jejíž údolí východně od města překonává.\n\nMost se nachází v nadmořské výšce okolo 400 m n. m.\n\nBetonový dálniční most buduje španělské konsorcium Azvi-Rubau a jeho výstavbu financovala Světová banka. Tvoří jej celkem 14 mostních polí dlouhých každé 45 m. Most má celkem 30 pilířů, nejvyšší z nich dosahuje výšky 62 metrů. Výstavba mostu byla zahájena v roce 2017 a měla by být dokončena v lednu 2018. V polovině ledna 2017 se podařilo položit poslední mostní pole na konstrukci stavby. \n"}
{"id": "1357224", "url": "https://cs.wikipedia.org/wiki?curid=1357224", "title": "Tesla Roadster (2020)", "text": "Tesla Roadster (2020)\n\nTesla Roadster je čtyřmístný sportovní elektromobil, vyrobený jako prototyp firmou Tesla. Tesla uvedla, že bude možné zrychlení z 0 na 62 mph (0 na 100 km/h) za 1,9 sekundy, rychlejší než jakékoliv produkční auto s povolením na silnici k datu jeho představení v listopadu 2017\".\"\n\nPodle Tesly se plánuje prodej vozu v roce 2020, ne dříve než bude zahájen prodej modelu Y. Elon Musk uvedl, že Roadster bude nejrychlejším vozidlem s novým režimem zrychlení s názvem \"Maximum Plaid\".\n\nRoadster byl nadesignován Franzem Von Holzhausenem. První model Tesla Roadster byl vyroben již v roce 2008.\n\nV roce 2011, na konci produkčních let automobilu Tesla Roadster, Elon Musk navrhl, že nová verze vozu Roadster, bez podvozku Lotus, se vrátí do výroby v roce 2014.\n\nV roce 2015 navrhl Musk, že v roce 2019 nový Roadster bude schopný většího zrychlení. Tweet od Elona Muska v prosinci 2016 znovu potvrdil, že na druhém modelu se pracuje, ale že to stále \"pár let potrvá\".\n\nVerze Roadsteru 2020 byla představena jako překvapení na konci Tesla Semi eventu 16. listopadu 2017—během kterého Roadster vyjel zezadu jednoho ze semi-truck-traileru na píseň \"Sabotage\". Musk vysvětlil koncept takto: \"Smyslem, proč toto auto děláme, je dát rozhodující úder benzínovým autům. Řídit spalovací sporťák bude v porovnání s tímto autem jako projížďka předpotopním autem.\"\n\nCena vozu má být 200 000 dolarů; zkušební jízdy se uskutečnily na akci pro ty, kteří zaplatili zálohu ve výši 50 000 dolarů, aby předem objednali vozidlo. \n\nDodatečné informace následovaly po upoutávce, například různé světové rekordy rychlosti, které překoná.\n\nOd roku 2017 byly zahájeny předběžné objednávky vozu Roadster s požadovaným vkladem 50 000 dolarů. Majitelé společnosti Tesla, kteří se účastnili propagačního programu, začali shromažďovat slevy na nákup vozu na základě počtu doporučení. Ti, kteří dosáhli 55 potvrzených doporučení, získali 100% slevu na budoucí nákup vozu Roadster.\n\nOčekává se, že základní model bude stát 200.000 dolarů, ale prvních 1000 kusů, které budou vyrobeny, tzv. Founder's Series, budou stát 250.000 dolarů. Úplné zaplacení bude zapotřebí k předběžnému objednání druhého vozidla. Vklady pro Roadster by měly pomoci Tesle pokrýt některé z jejich současných hlavních výdajů, tvrdí CNBC.\n\nDruhá generace Tesla Roadster je 2 + 2 roadster s odnímatelnou skleněnou střechou. Navrhl ho Franz von Holzhausen, původně z Mazdy. Roadster má uspořádání sedadel 2 + 2 (menší zadní sedadla pro dva cestující).\n\nRoadster má tři elektromotory, jeden vpředu a dva vzadu, umožňující pohon všech kol a vektorování točivého momentu při zatáčení. Tesla uvedla, že vozidlo má baterii, která má dvojnásobnou kapacitu modelu Tesla Model S P100D a dosahuje 621 mil (1 000 km) na jednom nabití při dálničních rychlostech. Tesla uvedla, že točivý moment kol byl 10 000 N·m. Zadní kola jsou větší než přední kola.\n\nPři představení 17. listopadu 2017 Tesla uvedla, že zrychlení Roadsteru bude:\nŘekli , že čas 8,9 sekundy, bude s maximální rychlostí nad 400 km/h. Pokud Roadster dosáhne těchto čísel, překoná superauta roku 2017 a udá nový rekord pro výrobní vozy, z nichž žádný ještě nepředvedl lepší výkon než 0-100 km/h za 2 sekundy nebo 9 sekund na 1/4 míle. Hybridní Porsche 918 Spyder je nejrychlejším automobilem v současné výrobě a dosahuje rychlosti 0-100 km/h za 2,2 sekundy.\n\nVýzkum dokončený agenturou Bloomberg L.P. naznačuje, že odhady rozsahu nabídek jsou optimistické na základě připomínek společnosti Salim Morsy, analytika elektrických vozidel společnosti Bloomberg New Energy Finance. V článku nazvaném Nejnovější sliby společnosti Tesla porušily zákony o bateriích. Morsey uvedl, že uvedená kapacita by vyžadovala baterie, které by byly příliš velké pro tak malý rám vozu Roadster. \"Opravdu si nemyslím, že auto, které jste viděli minulý týden, mělo v sobě celých 200 kWh. Myslím si, že je to fyzicky nemožné v dnešní době vyrobit.\"\n\nVenkat Viswanathan popsal jako \"asistent profesního mechanického inženýrství, který pracuje u institutu pro energetické inovace Wiltona E. Scotta a zaměřuje se na bateriovou technologii příští generace\" řekl Jalopnik, že 1,9 sekundový údaj pro 0 až 60 mph se zdá být přiměřená navzdory odhadované hmotnosti baterie 833 kg. Dodal, že proveditelnost tvrzení o zrychlení předpokládá, že budou k dispozici vhodné pneumatiky pro maximální trakci, která bude vyžadována. Viswanathan se nezabýval otázkou nárokovaného rozsahu s aktuální technologií baterií.\n"}
{"id": "1357225", "url": "https://cs.wikipedia.org/wiki?curid=1357225", "title": "Městské parní lázně Innsbruck", "text": "Městské parní lázně Innsbruck\n\nMěstské parní lázně Innsbruck je památkově chráněná budova na Salurner Straße v Innsbrucku.\n\nByla postavena v letech 1926/27 pod vedením obecního stavebního ředitele Friedricha Konzerta. Nachází se v nápadné rohové budově, která je stylově klasifikována mezi novou objektivitou a secesí. Monumentální portálové rohové průčelí má kamenné pilastry a kamenný reliéf ženy s dítětem. Během druhé světové války byla malovaná skleněná okna ve vstupní zóně zničena, ale samotná budova nebyla poškozena.\n\nV roce 1987 začala důkladná sanace a renovace zařízení. Na podzim roku 1990 byl znovu zahájen provoz. Zvláštností je foyer pokryté červeným mramorem a bazénový prostor s barevnými skleněnými okny a mozaikami. Lázně jsou vybaveny dvěma finskými saunami, eukalyptovou saunou, parní lázní, bazénem se studenou vodou, vířivkou, dvěma infračervenými komorami a několika solárii.\n"}
{"id": "1357226", "url": "https://cs.wikipedia.org/wiki?curid=1357226", "title": "Ivona Butcher", "text": "Ivona Butcher\n\nIvona Butcher (rozená Hrušová, * 27. listopadu 1985 Pardubice) je česká podnikatelka a bývalá viceprezidentka investičního fondu Magnitude Capital na Wall Street v New Yorku. Od roku 2017 působí v roli jednatelky české společnosti Continuum Search Fund s.r.o., jejímž cílem je investovat a následně rozvíjet firmu, kde majitelé nemají svého nástupce a firmu nemají komu dál předat.\n\nNa Univerzitě Karlově získala magisterský titul ve financích a paralelně na Varšavské univerzitě v ekonomii. Studium na Univerzitě Karlově zakončila malým doktorátem v roce 2011. V témže roce odcestovala do Spojených států amerických, kde vystudovala program MBA na Kellogg School of Management na Northwestern University.\n\nJiž v průběhu studia na vysoké škole působila Ivona Butcher jako analytička finančních trhů pro společnost Next Finance, kde mediálně komentovala dění na finančních trzích v letech 2008 až 2011. V té době byla rovněž členem pracovní podskupiny Národní ekonomické rady vlády (NERV) zaměřené na konkurenceschopnost české ekonomiky.\n\nV USA pracovala čtyři roky v investiční společnosti Magnitude Capital v New Yorku, kde se zabývala výzkumem investičních strategií a vytváření nových produktů. Po povýšení na pozici viceprezidentky byla zodpovědná za produktový management. \n\nPři studiu v USA založila společnost The Czech Sport Horse, která se věnuje importu českých a slovenských koní do Spojených států.\n\nS manželem Corbinem následně založila společnost Continuum Search Fund s.r.o., jejímž cílem je koupit jednu českou nebo slovenskou ziskovou firmu, kde majitelé nemají svého nástupce a nemají firmu komu předat, a kterou bude Ivona s manželem dále rozvíjet. Tento koncept tzv. search fondů vznikl na Stanfordově univerzitě v roce 1984. \n\nSpolečnost Continuum Search Fund s.r.o. disponuje podle časopisu Forbes investičním kapitálem kolem 500 miliónů korun.\n\nVe volném čase se Ivona věnuje parkurovému skákání, potápění a lyžování. Dokončila několik sprintových triatlonů, půlmaratonů a v roce 2016 New York City Marathon. V současné době žije s rodinou v České republice. \n"}
{"id": "1357232", "url": "https://cs.wikipedia.org/wiki?curid=1357232", "title": "Höttinger Bild", "text": "Höttinger Bild\n\nHöttinger Bild je poutní kaple nad Innsbruckem a tradiční poutní místo pro studenty.\n\nLeží na svahu Nordkette ve výšce 905 m. n. m. a je obklopena lesem. Do kaple vede stezka z centra obce Hötting přes Höttinger Graben, ze Sadrachu přes Planötzenhof a z Hungerburgu přes Gramartboden. Z Planötzenhofu vede ke kapli křížová cesta. Jako Höttinger Bild je také označována oblast severně od kaple se sedmi obydlími.\n\nPodle legendy v roce 1675 přinesl student František Anton Peier obraz Panny Marie do lesa nad Höttingem a přibil ji k modřínu. Často navštěvoval toto místo a žádal Marii o pomoc. Když to slyšeli, přišli sem i jiní studenti. V roce 1705 byla postavena jednoduchá dřevěná kaple, která byla v roce 1774 nahrazena cihlovou kaplí. V roce 1786 byla uzavřena Josefem II. a měla být zrušena. Nicméně byla rozšířena v roce 1794. Zázračný obraz byl uložen ve farním kostele v Höttingu, dokud kaple nebyla renovována v roce 1886. Höttinger Bild je tradiční poutní místo pro studenty, kteří se připravují na zkoušky, ale navštěvují je i další skupiny. 14. července 1721 schválilo jedenáct mistrů pekařů pouť, která se od té doby koná každoročně 26. října.\n\nKaple zasvěcená navštívení Panny Marie je klenutá místnost se sedlovou střechou. Zvýšený chór zdobí freska znázorňující zakladatelskou legendu, stejně jako grisaille a rokokové štuky od Franze Altmuttera z roku 1794. Barokní oltář vytvořil Michael Egger ve stejném roce. Mezi dvěma kroucenými sloupci je zázračný obraz ve zlatém rámu. Kaple je památkově chráněná budova.\n"}
{"id": "1357233", "url": "https://cs.wikipedia.org/wiki?curid=1357233", "title": "Black Reel Awards 2018", "text": "Black Reel Awards 2018\n\n18. ročník předávání cen Black Reel Awards se konal dne 16. února 2018. Nominace byly oznámeny dne 11. prosince 2018.\n\n\"Uteč\"\n\nJordan Peele – \"Uteč\"\n\nJordan Peele – \"Uteč\"\n\nDaniel Kaluuya – \"Uteč\"\n\nNatalie Paul – \"Crown Heights\"\n\nJason Mitchell – \"Mudbound\"\n\nTiffany Haddish – \"Girls Trip\"\n\nStep\n\n\"Rána\"\n\nVin Diesel – \"Strážci Galaxie Vol. 2\"\n\nMichael Abels – \"Uteč\"\n\n„Mighty River“ – \"Mudbound\"\n\n\"Mudbound\"\n\nJordan Peele – \"Uteč\"\n\nMargaret Beets – \"Novitiate\"\n\nTiffany Haddish – \"Girls Trip\"\n\nDaniel Kaluuya – \"Uteč\"\n\nStanley Nelson – \"\"\n\nMatt Ruskin – \"Crown Heights\"\n\nJ.D. Walker – \"Oscar Micheaux\"\n\n"}
{"id": "1357236", "url": "https://cs.wikipedia.org/wiki?curid=1357236", "title": "Sin Kim-dan", "text": "Sin Kim-dan\n\nSin Kim-dan (hangulem 신금단, * 30. července 1938) je bývalá severokorejská atletka. Počátkem šedesátých let vytvořila řadu světových rekordů na středních tratích, jako první žena historie zaběhla osmisetmetrovou trať pod dvě minuty, překážkou pro jejich oficiální uznání však byla skutečnost, že byly dosaženy v Pchjongjangu bez účasti pozorovatelů Mezinárodní asociace atletických federací. Do světových tabulek byl proto zapsán jediný, čas 51,9 s na 400 m z 23. října 1962 (překonala ho až v roce 1969 Francouzka Nicole Duclosová). Třikrát vyhrála 400 metrů na Memoriálu bratří Znamenských v Moskvě. Na hrách GANEFO vyhrála v letech 1963 a 1966 běhy na 200 metrů, 400 metrů i 800 metrů. O účast na Letních olympijských hrách 1964 ji připravil spor o legitimnost her GANEFO, po kterém Severní Korea olympiádu bojkotovala. V roce 1966 zveřejnil americký časopis \"Time\" článek, podle kterého byla Sin Kim-dan ve skutečnosti muž. Tato domněnka nebyla nikdy potvrzena ani vyvrácena, protože po zavedení sextestů se Sin Kim-dan na atletické dráze už neobjevila. V roce 1966 jí severokorejská vláda udělila titul Lidového atleta.\n"}
{"id": "1357237", "url": "https://cs.wikipedia.org/wiki?curid=1357237", "title": "Jana Fettová", "text": "Jana Fettová\n\nJana Fettová (* 2. listopadu 1996 Záhřeb) je chorvatská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do roku 2018 pět titulů ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v říjnu 2017 na 97. místě a ve čtyřhře pak v září téhož roku na 357. místě. Trénuje ji bývalý chorvatský tenista Goran Prpić.\n\nV chorvatském fedcupovém týmu neodehrála do roku 2018 žádné utkání.\n\nV juniorském tenisu odešla poražena z finále dvouhry Australian Open 2014, kde ji zdolala ruská juniorka Jelizaveta Kuličkovová.\n\nV rámci hlavních soutěží událostí okruhu ITF debutovala v březnu 2013, když na turnaj v turecké Antalyi s dotací 10 tisíc dolarů postoupila z kvalifikace. V úvodním kole podlehla Rakušance Tině Schiechtlové. Premiérový singlový titul v této úrovni tenisu vybojovala v srpnu 2016 na ostravské události s rozpočtem deset tisíc dolarů. Ve finále přehrála Češku Lenku Kunčíkovou ve dvou setech. Na tojotském Dunlop World Challenge 2015 s dotací 75 tisíc dolarů v závěrečném duelu dvouhry zdolala Thajku Luksiku Kumkhumovou.\n\nPrůlom do elitní světové stovky žebříčku WTA dvouhry zaznamenala v jeho vydání z 18. září 2017, když se posunula ze 123. na 99. místo..\n\nV singlu okruhu WTA Tour debutovala na lednovém Hobart International 2017, kde prošla kvalifikačním sítem. Cestou do prvního semifinále na její raketě postupně dohrály sedmá nasazená Kristina Mladenovicová, Američanka Sachia Vickeryová a nizozemská turnajová jednička Kiki Bertensová. Mezi poslední čtveřicí hráček pak nenašla recept na pozdější belgickou vítězku Elise Mertensovou. Na zářijovém Japan Women's Open pak postoupila do druhého kariérního semifinále. Na úvod opět zdolala hráčku elitní světové dvacítky a nejvýše nasazenou Mladenovicovou. Před branami finále ji zastavila Japonka Miju Katová, proti níž neproměnila mečbol.\n\nDebut v hlavní soutěži nejvyšší grandslamové kategorie přišel v ženském singlu Australian Open 2018, kde v roce 2016 nastoupila vůbec poprvé do kvalifikace Grand Slamu. V úvodním kole dvouhry zdolala Japonku Misu Egučiovou, aby se poté ocitla blízko vítězství proti dánské světové dvojce Caroline Wozniacké. V rozhodujícím setu 119. hráčka žebříčku vedla již 5–1 na gamy, ovšem nedokázala zužitkovat ani jeden ze dvou mečbolů. Dánka průběh otočila, když získala šest her v řadě a postoupila po výsledku třetího dějství 7–5.\n\n"}
{"id": "1357238", "url": "https://cs.wikipedia.org/wiki?curid=1357238", "title": "British Independent Film Awards 2017", "text": "British Independent Film Awards 2017\n\n20. ročník předávání cen British Independent Film Awards se konal dne 10. prosince 2017. Nominace byly oznámeny dne 1. listopadu 2017.\n\n\"Na konci světa\"\n\nRungano Nyoni – \"Nejsem čarodějnice!\"\n\nAlice Birch – \"Lady Macbeth\"\n\nJosh O'Connor – \"Na konci světa\"\n\nFlorence Pugh – \"Lady Macbeth\"\n\nSimon Russell Beale – \"Ztratili jsme Stalina\"\n\nPatricia Clarkson – \"Večírek\"\n\nAlmost Heaven\n\nUteč\n\nAri Wegner – \"Lady Macbeth\"\n\nJon Gregory – \"Tři billboardy kousek za Ebbingem\"\n\n\nCristina Casali – \"Ztratili jsme Stalina\"\n\nCarter Burwell – \"Tři billboardy kousek za Ebbingem\"\n\nAnna Bertmark – \"Na konci světa\"\n\nNaomi Ackie – \"Lady Macbeth\"\n\nHolly Waddington – \"Lady Macbeth\"\n\nNicole Stafford – \"Ztratili jsme Stalina\"\n\nRungano Nyoni – \"Nejsem čarodějnice!\"\n\nFrancis Lee – \"Na konci světa\"\n\nEmily Morgan – \"Nejsem čarodějnice!\"\n\n\n\nSarah Crowe – \"Ztratili jsme Stalina\"\n"}
{"id": "1357241", "url": "https://cs.wikipedia.org/wiki?curid=1357241", "title": "Walter Buchberger", "text": "Walter Buchberger\n\nWalter Buchberger (24. března 1895 – 1. září 1970, Marktoberdorf) byl československý lyžař německé národnosti, sdruženář.\n\nStartoval za Československo na obou prvních zimních olympiádách. Na I. ZOH v Chamonix 1924 skončil v severské kombinaci na 7. místě a na II. ZOH ve Svatém Mořici 1928 skončil v severské kombinaci na 18. místě.\n\n"}
{"id": "1357242", "url": "https://cs.wikipedia.org/wiki?curid=1357242", "title": "Didoetské národy", "text": "Didoetské národy\n\nDidoetské národy, Didoeťané, Didové, v novější době též Cuntové je souhrnné označení etnik obývajících historické území Didoetie ležící v horách Velkého Kavkazu na území dnešního Dagestánu. Dominantní národnostní skupinou Didoeťanů jsou Cezové, podle kterých západní jazykověda Didy nazývá.\n\nDidové mluví didojskými (didoetskými) jazyky. Gramatika a písmo didojských jazyků je podobné avarštině, moderní slova jako kino, auto, televize, telefon jsou převzaty z ruštiny, slova pro tradiční hospodářské věci jsou podobná gruzínským slovům. Například husa \"ichvi\", lžíce \"kowzi\" jsou s gruzínštinou identická nebo slovo cukr \"šakar(i)\" je stejné pro arabštinu, perštinu, gruzínštinu i didojské jazyky.\n\nDěti Didů mají jako rodný jazyk jeden z didojských jazyků. Na západní straně Bogoského hřebenu převládá cezština. Na východ od Bogoského hřebenu kapučtina (bežtina). Děti se na školách se učí v avarštině a jako hlavní \"cizí\" jazyk mají ruštinu.\n\nPodle rodného jazyku se Didové dělí na západní a východní, kde pomyslnou hranici tvoří kavkazský Bogoský hřeben. Na západ od Bogoského hřebenu žijí Cezové, Hinuchové a Chvaršiové. Na východ od Bogoského hřebenu žijí Kapučelové (Běžtové) a Hunzibové.\n\nDidové historicky tvořili horská kmenová sdružení, která byla na feudálech z nížin formálně nezávislá. Kroniky Didi popisují jako strážce Kadorského průsmyku, kterým procházela obchodní cesta od Kaspického moře na Blízký východ. Hranice jejich území není známá. Didoetie pravděpodobně začínala od řeky Alazani směrem na sever horami Velkého Kavkazu a končila na úrovni dnešního města Agvali v Dagestánu.\n\nPůvod slova Dido není znám. Samotné slovo je gruzínské (Didoeti (Didoetie), Didoelebi (Didové)), ale význam slova je otázkou bádání. Didové byli historicky ovlivněny řadou kultur. Ve starověku Sásánovskou říše, Chazarskou říší, Arabskými obchodníky, Mongolskými dobyvateli a ve středověku Gruzínským královstvím. Ještě na konci 19. století Didové mluvili jak svým rodným jazykem tak gruzínsky. Po invazi Ruského impéria na Kavkaz gruzínštinu ve 20. století nahradila avarština.\n\nDidové byli jako většina kavkazských kmenů po století nevěřící. Do dnešní doby u nich přetrvávají pohanské zvyky. Snaha o christianizace a později islamizaci nebyla dlouho úspěšná. Je to dáno především svébytnou, svobodnou povahou horalů. V současné době na území Didoetie (okres Cunta (oblast Bežta), okres Cumada) oficiálním náboženstvím sunnitský islám, ale vlastní interpretace koránu převládá. Didové mají tendence upadat k radikalismu. Podle legendy se islám dostal na území Didoetie od Laků. Šajitlijské údolí bylo islamizováno jako první.\n\nV didojském jazyce je minimum literatury, což brání rozvoji jazyka. Především menší jazyky jako hinuchština, hunzibština jsou odsouzeny k zániku. Například u Hinuchů je patrný trend manželství s cezskými ženami, které na své děti mluví cezky. Ty vyrůstají defakto v čtyřjazyčném prostředí, kde jejich rodnými jazyky jsou Cezština a Hinuchština.\n\nKvůli absenci písemností neexistuje jimi psaná historie. Jejich historii psaly národy Blízkého východu, především Gruzíni a v současné době jejich život zapisují Avarové a Rusové.\n\n"}
{"id": "1357246", "url": "https://cs.wikipedia.org/wiki?curid=1357246", "title": "Jóram (Izrael)", "text": "Jóram (Izrael)\n\nJóram (hebrejsky: , \"Jehoram\", nebo zkráceně , \"Joram\") byl v pořadí devátým králem Severního izraelského království a čtvrtým králem z Omríovy dynastie. Jeho jméno se vykládá jako \"„Hospodin vyvýší“\" či \"„Hospodin (je) vyvýšený“\". Dle názoru moderních historiků a archeologů vládl asi v letech 851 až 842 př. n. l. Podle kroniky Davida Ganse by však jeho kralování mělo spadat do let 3043–3055 od stvoření světa neboli do rozmezí let 719–706 před naším letopočtem, což odpovídá 12 letům vlády, jak je uvedeno v Druhé knize králů.\n\nJóram byl synem krále Achaba a jeho ženy Jezábel. Na trůn v Samaří usedl po smrti svého bratra Achazjáše, což bylo ve 2. roce vlády judského krále Jórama, jeho švagra, jenž v té době spoluvládl v Jeruzalémě se svým otcem Jóšafatem. Díky rodinným svazkům bylo po dobu vlády obou Jóramů udržováno úzké spojenectví mezi královstvím severního Izraele a Judy. I když Tanach počínání izraelského krále Jórama hodnotí tak, že se dopouštěl toho, co je zlé v Hospodinových očích, přesto mu k dobru přiznává alespoň to, že se toho zlého nedopouštěl v takové míře \"„jako jeho otec a matka.“\" Za doby své vlády úspěšně potlačil povstání Moábců, později byl ale raněn v boji s aramejským králem Chazaelem. Když se v Jizreelu léčil ze svých zranění, přišel ho navštívit jeho synovec Achazjáš, jenž byl toho času judským králem. Během této návštěvy společně vyjeli vstříc Jehúovi, který velel izraelskému vojsku, a ten oba usmrtil, vyvraždil všechny možné královské nástupce z Omríovy dynastie včetně potomků Jórama a sám usedl na izraelský trůn.\n\n"}
{"id": "1357251", "url": "https://cs.wikipedia.org/wiki?curid=1357251", "title": "Kathy Ireland", "text": "Kathy Ireland\n\nKathleen Marie „Kathy“ Ireland (* 20. března 1963 Glendale) je americká supermodelka, herečka a podnikatelka.\n\nV roce 1979 podepsala smlouvu s agenturou Elite Model Management, pózovala pro časopisy \"Vogue\", \"Mademoiselle\" a \"Cosmopolitan\", třikrát byla na obálce Sports Illustrated Swimsuit Issue. Hrála ve filmech \"Mimozemštani z L. A.\", \"Cesta do středu Země\", \"Pan Osud\", \"Nabitá zbraň 1\" a \"Tehdy o Vánocích\". Kromě toho hrála i v seriálech \"Melrose Place\" a \"Správná Susan\", cameo měla ve filmu \"Hráč\". Kromě modelingu a herectví se věnuje podnikání. V roce 1993 založila obchodní firmu kathy ireland Worldwide, která jí vydělala 350 milionů dolarů.. Věnuje se návrhářství šatů a šperků, píše dětské knihy, v roce 2009 se zúčastnila televizní soutěže Dancing with the Stars. Dále je aktivní v dobročinných aktivitách spojenými s nemocí AIDS. Označuje se za věřící křesťanku, v řadě veřejných vystoupení podpořila Izrael.\n\nJe vdaná, má tři děti.\n\n"}
{"id": "1357259", "url": "https://cs.wikipedia.org/wiki?curid=1357259", "title": "Eyringův vzorec", "text": "Eyringův vzorec\n\nEyringův vzorec (někdy nazývaný Eyringův–Polanyiho vzorec) je vzorec používaný v chemické kinetice k popisu závislosti změny rychlosti reakce na změně teploty. Vytvořili jej, téměř nezávisle na sobě, roku 1935 Henry Eyring, Meredith Gwynne Evans a Michael Polanyi. Tento vzorec vychází z teorie aktivovaného komplexu a je triviálně ekvivalentní k empirickému Arrheniově vzorci; oba jsou odvozeny ze statistické termodynamiky v kinetické teorii látek.\n\nZákladní forma Eyringova vzorce připomíná Arrheniův vzorec:\n\nformula_1\n\nkde Δ\"G\" je změna Gibbsovy energie, \"κ\" je koeficient propustnosti, \"k\" je Boltzmannova konstanta a \"h\" je Planckova konstanta. Koeficient propustnosti ukazuje, jak velká část molekul v přechodném stavu se přemění na produkty a je často považován za rovný jedné, jelikož se předpokládá, že dochází k úplné přeměně přechodných stavů na produkty.\n\nVzorec lze upravit do následujícího tvaru:\n\nformula_2\n\na také do lineární podoby:\n\nformula_3\n\nkde:\n\nTeorie aktivovaného komplexu vyžaduje hodnotu koeficientu průchodnosti označovaného formula_11, stejně jako další součinitel ve výše uvedeném Eyringově vzorci. Jeho hodnota se často považuje za jednotkovou. Lze také nespecifikovat hodnotu formula_11, v tomto případě se poměry rychlostních konstant porovnají s rychlostní konstantou pro určitou pevně danou teplotu, což ze vznikého vzorce odstraní formula_11.\n"}
{"id": "1357266", "url": "https://cs.wikipedia.org/wiki?curid=1357266", "title": "Josef Jílek", "text": "Josef Jílek\n\nJosef Jílek může být:\n\n"}
{"id": "1357272", "url": "https://cs.wikipedia.org/wiki?curid=1357272", "title": "Trimethylsilylchlorid", "text": "Trimethylsilylchlorid\n\nTrimethylsilylchlorid, také nazývaný chlortrimethylsilan, zkráceně TMSCL, je organická sloučenina křemíku, halogenderivát silanu. Jedná se o bezbarvou těkavou kapalinu, která je stabliní za nepřítomnosti vody. Má široké využití v organické chemii.\n\nTMSCL se připravuje reakcí methylchloridu se slitinou křemíku a mědi. Hlavním cílem tohoto procesu je získání dimethyldichlorsilanu, ovšem vznikají také významná množství trimethylových a monomethylových produktů. Odpovídající reakce jsou (Me = CH):\n\n2-4 % získaných produktů tvoří monochlorid, který vytváří azeotropní směs s MeSiCl.\n\nTMSCL snadno reaguje s nukleofily, přičemž je z jeho molekuly odstraněna chloridová skupina. Při jedné z typických reakcí je nukleofilem voda a dochází k hydrolýze za vzniku hexamethyldisiloxanu:\n\nObdobnou reakci s alkoholy lze využít k tvorbě bezvodých roztoků kyseliny chlorovodíkové v alkoholech, které se používají při mírné syntéze nitrilů nebo esterů z karboxylových kyselin stejně jako na přípravu acetalů z ketonů. Trimethylsilylchlorid se také používá na silanizaci laboratorního skla, díky čemuž jsou povrchy více lipofilní.\n\nPři silylaci polární funkční skupiny jako alkoholy a aminy snadno reagují s trimethylsilylchloridem za vzniku trimethylsilyletherů a trimethylsilyl<nowiki>aminů</nowiki>. Tyto připojené skupiny „ochraňují“ původní skupiny odstraněním labilních protonů a snížením zásaditosti heteroatomu. Chránící skupiny (zde MeSi-O a MeSi-N) lze později odstranit (což se nazývá „deprotekce“). Trimethylsilylace může být také použita na zvýšení těkavosti sloučeniny, čímž se dá provést plynová chromatografie i u jinak netěkavých látek jako je glukóza. TMSCL rovněž reaguje s acetylidy kovů za vzniku trimethylsilylalkynů jako je například bis(trimethylsilyl)acetylen.\n\nZa přítomnosti triethylaminu a diisopropylamidu lithného jsou enolizovatelné aldehydy, ketony a estery převáděny na trimethylsilylenolové ethery. I přes jejich hydrolytickou nestabilitu mají tyto sloučeniny značné využití v organické chemii; zoxidováním dvojné vazby epoxidací nebo dihydroxylací lze obnovit původní karbonylové skupiny s alkoholovou skupinou na alfa uhlíku. Trimethylsilylenolové ethery mohou být rovněž použity jako maskované ekvivalenty enolátů v Mukaiyamově aldolové adici.\n\nTrimethylsilylchlorid se používá na přípravu trimethylsilylhalogenidů a pseudohalogenidů jako jsou trimethylsilylfluorid, trimethylsilylbromid, trimethylsilyljodid, trimethylsilylkyanid, trimethylsilylazid a trimethylsilyltriflát (TMSOTf). Tyto látky se tvoří podvojnou záměnou mezi trimethylsilylchloridem a (pseudo)halogenidem (MX):\n\nTMSCl, lithium a molekulární dusík vzájemně reagují za vzniku tris(trimethylsilyl)aminu (katalyzátorem je nichromový drát nebo chlorid chromitý):\n\nTouto reakcí lze do organického substrátu zavést vzdušný dusík; například tris(trimethylsilyl)amin reaguje s α,δ,ω-triketony za vzniku tricyklických pyrrolů.\n\nRedukcí trimethylsilylchloridu vzniká hexamethyldisilan:\n"}
{"id": "1357279", "url": "https://cs.wikipedia.org/wiki?curid=1357279", "title": "Děvčátko v kožuchu", "text": "Děvčátko v kožuchu\n\nDěvčátko v kožuchu je obraz malíře Joži Uprky.\n\nNa obraze autor uvolněným až impresionistickým stylem a jemnými tóny zachytil ponurou podzimní atmosféru s pozdně odpoledním nebem. Centrálním výjevem je zde malé děvče z Kněždubu. Za dívkou lze vidět pár stromů s uschlými listy a pole. Děvčátko se klidným pohledem dívá mimo\ndiváky doprava. Na sobě má tradiční kněždubský kožuch ovázaný žlutým šátkem, na hlavě čepeček a rudý šátek. Tváře má trošku narůžovělé od chladného vzduchu.\nObraz se momentálně nachází v depozitáři MG v Brně. V minulosti byl vystavován jen zřídka, například na souborné výstavě ke 100. výročí narození autora, která se konala v Hodoníně roku 1961, nebo ve stálé expozici MG v Brně. Děvčátko v kožuchu se neřadí mezi zásadní díla Joži Uprky.\n\n"}
{"id": "1357282", "url": "https://cs.wikipedia.org/wiki?curid=1357282", "title": "Bombové útoky ve Warringtonu", "text": "Bombové útoky ve Warringtonu\n\nBombové útoky ve Warringtonu byly dva odlišné bombové útoky, které se odehrály na počátku roku 1993 v anglickém městě Warrington. První útok se odehrál 26. února, když bomba vybuchla poblíž plynojemu. Způsobila škody, ale žádná zranění. Při útěku z místa činu pachatelé postřelili zasahujícího policistu a dva z nich byli dopadení po automobilové honičce. Ke druhému útoku došlo 20. března, když dvě slabší nálože explodovaly v odpadkových koších před obchody na Bridge Street. Při tomto útoku byly zabity dvě děti a desítky lidí byly zraněny.\n\nÚtoky provedla Prozatímní irská republikánská armáda s možnou podporu britské krajní levice. Od roku 1970 prováděla IRA podobné útoky v Severním Irsku a dalších částech Spojeného království s cílem donutit britskou vládu ke stažení ze Severního Irska. Bombový útok z 20. března dosáhl velké mediální pozornosti a vyvolal masové protesty proti IRA v irském hlavním městě Dublinu.\n\nV atmosféře vyvolané útokem vznikla píseň Zombie irské skupiny The Cranberries, odsuzující násilí během konfliktu v Severním Irsku.\n\n"}
{"id": "1357287", "url": "https://cs.wikipedia.org/wiki?curid=1357287", "title": "Seznam oper uvedených ve Wexfordu", "text": "Seznam oper uvedených ve Wexfordu\n\nTento seznam obsahuje opery uvedené během Wexfordského operního festivalu od jeho založení roku 1951. seznam obsahuje pouze opery provedené scénicky a orchestrem. Za své existence se na festivalu uváděl také program složený z výběrů z oper a jednoaktovek s doprovodem klavíru.\n\nTéměř všechna uvedená představení se konala ve wexfordském Královském divadle nebo (od roku 2008) v novém operním domě. Po demolici \"Theatre Royal\" a během výstavby \"Nové opery\", se představení sezóny 2006 přesunula do divadla Dún Mhuire ve Wexfordu, a sezóna 2007 se konala hradě Johnstown, několik kilometrů mimo město.\n\nUměleckými řediteli wexfordského festivalu byli:\n\n"}
{"id": "1357289", "url": "https://cs.wikipedia.org/wiki?curid=1357289", "title": "Jósuke Ideguči", "text": "Jósuke Ideguči\n\nJósuke Ideguči (* 23. srpen 1996) je japonský fotbalista.\n\nHrával za Gamba Osaka.\n\nJósuke Ideguči odehrál za japonský národní tým v roce 2017 celkem 11 reprezentačních utkání.\n\n"}
{"id": "1357291", "url": "https://cs.wikipedia.org/wiki?curid=1357291", "title": "Kenjú Sugimoto", "text": "Kenjú Sugimoto\n\nKenjú Sugimoto (* 18. listopad 1992) je japonský fotbalista.\n\nHrával za Cerezo Ósaka, Tokyo Verdy, Kawasaki Frontale.\n\nKenjú Sugimoto odehrál za japonský národní tým v roce 2017 celkem 5 reprezentačních utkání.\n\n"}
{"id": "1357293", "url": "https://cs.wikipedia.org/wiki?curid=1357293", "title": "Šintaró Kurumaja", "text": "Šintaró Kurumaja\n\nŠintaró Kurumaja (* 5. duben 1992) je japonský fotbalista.\n\nHrával za Kawasaki Frontale.\n\nŠintaró Kurumaja odehrál za japonský národní tým v roce 2017 celkem 3 reprezentační utkání.\n\n"}
{"id": "1357294", "url": "https://cs.wikipedia.org/wiki?curid=1357294", "title": "Džunja Itó", "text": "Džunja Itó\n\nDžunja Itó (* 9. března 1993) je japonský fotbalista.\n\nHrával za Ventforet Kofu, Kashiwa Reysol.\n\nDžunja Itó odehrál za japonský národní tým v roce 2017 celkem 3 reprezentační utkání.\n\n"}
{"id": "1357295", "url": "https://cs.wikipedia.org/wiki?curid=1357295", "title": "Hirojuki Abe", "text": "Hirojuki Abe\n\nHirojuki Abe (* 5. červenec 1989) je japonský fotbalista.\n\nHrával za týmy Gamba Osaka a Kawasaki Frontale.\n\nHirojuki Abe odehrál za japonský národní tým v roce 2017 celkem 3 reprezentační utkání.\n\n"}
{"id": "1357296", "url": "https://cs.wikipedia.org/wiki?curid=1357296", "title": "Josef Sobotka (zemský prezident)", "text": "Josef Sobotka (zemský prezident)\n\nJosef Sobotka (26. března 1873 Černíkovice – 7. listopadu 1942 Praha) byl rakousko-uherský, český a československý úředník a politik. V letech 1933–1939 byl zemským prezidentem země České.\n\nJosef Sobotka vystudoval právo na české univerzitě v Praze a po ukončení studií nastoupil jako úředník u pražského magistrátu a později u okresního hejtmanství v Moravském Krumlově a v Přerově. Od roku 1902 byl úředníkem českého místodržitelství v Praze a od roku 1906 až do první světové války byl úředníkem na ministerstvu vnitra ve Vídni.\n\nPo vzniku republiky se Sobotka vrátil do Prahy budovat československé ministerstvo vnitra. Na ministerstvu pracoval od roku 1919 jako sekční rada a od roku 1926 jako prezidiální šéf. Sobotka byl považován za národnostně a politicky neutrálního úředníka; v letech 1936 a 1937 byl proto aktivistickými sudetoněmeckými politiky navrhován jako vhodný kandidát na ministra vnitra (na místo agrárníka Josefa Černého). V letech 1933–1939 Sobotka zastával úřad zemského prezidenta v zemi České.\n\n"}
{"id": "1357297", "url": "https://cs.wikipedia.org/wiki?curid=1357297", "title": "Kósuke Nakamura", "text": "Kósuke Nakamura\n\nKósuke Nakamura (* 27. únor 1995) je japonský fotbalista.\n\nHrával za Kashiwa Reysol, Avispa Fukuoka.\n\nKósuke Nakamura odehrál za japonský národní tým v roce 2017 celkem 2 reprezentační utkání.\n\n"}
{"id": "1357299", "url": "https://cs.wikipedia.org/wiki?curid=1357299", "title": "Naomiči Ueda", "text": "Naomiči Ueda\n\nNaomiči Ueda (* 24. říjen 1994) je japonský fotbalista.\n\nHrával za Kashima Antlers.\n\nNaomiči Ueda odehrál za japonský národní tým v roce 2017 celkem 2 reprezentační utkání.\n\n"}
{"id": "1357300", "url": "https://cs.wikipedia.org/wiki?curid=1357300", "title": "Norwegian Star", "text": "Norwegian Star\n\nNorwegian Star je výletní loď třídy Dawn provozovaná společností Norwegian Cruise Line (NCL). Norwegian Star byla postavena loděnicí Meyer Werft v německém Papenburgu. Stavba začala v roce 2000 a byla dokončena v polovině roku 2001, loď byla uvedena do provozu později v tomto roce. Od svého uvedení do provozu objížděla Norwegian Star Havajské ostrovy, ale v roce 2004 byla přesunuta na tichomořské pobřeží severní Ameriky.\n\nKdyž byla postavena, byla také jednou z mála výletních lodí postavených bez kasina, což bylo zakázáno havajským právem, v roce 2005 bylo kasino přistaveno s rozlohou 900 čtverečních metrů. Norwegian Star má na palubě celkově 10 různých restaurací. Čtyři dieselové generátory MAN B & W po 14 700 kW (19 700 hp) pohánějí loď, která může spalovat buď motorovou naftu nebo těžký topný olej. Norwegian Star je vybavena stabilizátory o rozloze 8 čtverečních metrů.\n\nNorwegian Star byla původně určena k provozu se Star Cruises pod názvem \"SuperStar Libra\". Plány pro SuperStar Libra byly představeny 7. června 1999. Byla první z dvou plavidel třídy Balra postavených německou loděnicí Meyer Werft. Když společnost Norstar Cruise Line (NCL) koupila společnost Star Cruises, Superstar Libra a druhá výletní loď třídy Superstar Scorpio byly převedeny na NCL v březnu 2001. Pod NCL byl Superstar Libra přejmenován na Norwegian Star a Scorpio se stal Norwegian Dawn; následně třída Libra byla označována jako třída Dawn. 30. září 2001 byla Norwegian Star proplavena z konstrukčního doku k dokončovacímu molu loděnice.\n\nO dva dny později opustila Papenburg a proplula řekou Emží. Plavidlo bylo pokřtěno 17. listopadu 2001 v Miami na Floridě v dubovém obřadu s další lodí NCL, Norwegian Sun. 16. prosince se Norwegian Star zařadila do pravidelné dopravy s plavbami po Havajských ostrovech. V roce 2004 byla přesunuta na západní pobřeží pro plavby na Aljašku a v létě na mexickou riviéru. Norwegian Star byla pronajata, aby sloužila jako plovoucí hotel pro zimní olympijské hry v roce 2010 ve Vancouveru v Britské Kolumbii v Kanadě, avšak dohoda byla zrušena z důvodu finančních nákladů a nedostatečné poptávky.\n"}
{"id": "1357301", "url": "https://cs.wikipedia.org/wiki?curid=1357301", "title": "Genta Miura", "text": "Genta Miura\n\nGenta Miura (* 1. březen 1995) je japonský fotbalista.\n\nHrával za Shimizu S-Pulse, Gamba Osaka.\n\nGenta Miura odehrál za japonský národní tým v roce 2017 celkem 2 reprezentační utkání.\n\n"}
{"id": "1357302", "url": "https://cs.wikipedia.org/wiki?curid=1357302", "title": "Kazuki Nagasawa", "text": "Kazuki Nagasawa\n\nKazuki Nagasawa (* 16. prosinec 1991) je japonský fotbalista.\n\nHrával za týmy Yokohama F. Marinos, Köln, JEF United Chiba, Urawa Reds.\n\nKazuki Nagasawa odehrál za japonský národní tým v roce 2017 celkem 1 reprezentační utkání.\n\n"}
{"id": "1357303", "url": "https://cs.wikipedia.org/wiki?curid=1357303", "title": "Sei Muroja", "text": "Sei Muroja\n\nSei Muroja (* 5. duben 1995) je japonský fotbalista.\n\nHrával za FC Tokyo.\n\nSei Muroja odehrál za japonský národní tým v roce 2017 celkem 1 reprezentační utkání.\n\n"}
{"id": "1357304", "url": "https://cs.wikipedia.org/wiki?curid=1357304", "title": "Šúto Jamamoto", "text": "Šúto Jamamoto\n\nŠúto Jamamoto (* 1. červen 1985 Morioka) je japonský fotbalista.\n\nHrával za Júbilo Iwata, Kashima Antlers.\n\nŠúto Jamamoto odehrál za japonský národní tým v roce 2017 celkem 1 reprezentační utkání.\n\n"}
{"id": "1357306", "url": "https://cs.wikipedia.org/wiki?curid=1357306", "title": "Kento Misao", "text": "Kento Misao\n\nKento Misao (* 16. duben 1996) je japonský fotbalista.\n\nHrával za týmy Tokyo Verdy, Kashima Antlers.\n\nKento Misao odehrál za japonský národní tým v roce 2017 celkem 1 reprezentační utkání.\n\n"}
{"id": "1357307", "url": "https://cs.wikipedia.org/wiki?curid=1357307", "title": "Joe Vaněk", "text": "Joe Vaněk\n\nJoe Vaněk je operní designer a divadelní režisér. \n\nV roce 1984 začal pracovat v Irsku, kde se dostal do povědomí díky své práci na hrách Briana Friela. Byl dvakrát nominován na cenu Tony Award na Broadwayského divadla za návrh scény ke hře \"Dancing at Lughnasa\". \n\nV letech 1994 až 1997 byl vedoucím designu v Abbey Theatre, kde designoval řadu her Franka McGuinnesse, Toma Kilroye, Toma MacIntyra, Toma Murphyho a Hugha Leonarda. \n\nPoté pracoval pro Simpson Fox Associates, kdy se podílel na řadě divadelních a operních inscenací, včetně \"The Mines of Sulphur\" na mezinárodním operním festivalu ve Wexfordu v roce 2008 a \"Medea\" at the operním festivalu Glimmerglassu v roce 2011. \n\nDíky svým znalostem dějin jevištního umění, je také jedním z přispěvatelů do Irish Museum of Modern Art.\n"}
{"id": "1357309", "url": "https://cs.wikipedia.org/wiki?curid=1357309", "title": "Mistrovství Československa silničních motocyklů 1959", "text": "Mistrovství Československa silničních motocyklů 1959\n\nMistrovství Československa silničních motocyklů 1959 se konalo v objemových třídách do 125, 175, 250 a 350 cm³ a ve třídě sidecarů. \n\n\n\n\n\n"}
{"id": "1357316", "url": "https://cs.wikipedia.org/wiki?curid=1357316", "title": "Alberto Demiddi", "text": "Alberto Demiddi\n\nAlberto Demiddi (11. dubna 1944 Buenos Aires – 25. října 2000 San Fernando de la Buena Vista) byl argentinský veslař, specialista na disciplínu skif. \n\nV letech 1964, 1965, 1968 a 1970 byl mistrem Jižní Ameriky ve veslování. V roce 1967 zvítězil na Panamerických hrách ve Winnipegu. V roce 1969 v Klagenfurtu získal zlatou medaili na Mistrovství Evropy ve veslování. V roce 1970 získal titul na Mistrovství světa ve veslování v St. Catharines. V roce 1971 na Mistrovství Evropy v Kodani získal druhý titul mistra Evropy. V roce 1971 také vyhrál Henleyskou regatu. \n\nByl třikrát účastníkem letních olympijských her. V Tokiu v roce 1964 obsadil čtvrté místo, v roce 1968 v Ciudad de México získal bronzovou medaili a v roce 1972 v Mnichově stříbrnou medaili. Po ukončení sportovní kariéry působil jako veslařský trenér. Je držitelem čestné ceny Nadace Konex.\n\n"}
{"id": "1357318", "url": "https://cs.wikipedia.org/wiki?curid=1357318", "title": "Šťastné pondělí", "text": "Šťastné pondělí\n\nŠťastné pondělí nebo také Šídlo je český satirický pořad novináře a politického komentátora Jindřicha Šídla, který na jeho tvorbě spolupracuje s kameramanem Tomášem Dusilem. Ten má na starosti kromě kamery také střih, vizuální efekty a celkovou grafickou podobu pořadu. Uvádí ho každé pondělí Seznam Zprávy, následně je zveřejněn na internetové televizi Stream.cz. Vysílá ho také Televize Seznam. Všechna tato média spadají pod internetový portál Seznam.cz.\n\nVznik pořadu inicioval vedoucí zpravodajské redakce Seznamu.cz Jakub Unger. Jindřich Šídlo měl v úmyslu prostřednictvím \"Šťastného pondělí\" navázat na psaní svých komentářů pro Českou televizi a humorných politických glos pro Hospodářské noviny a výslednému pořadu dát audiovizuální podobu. Název pořadu souvisí s jeho uváděním v pondělí, Jindřich Šídlo se také inspiroval názvem své dříve oblíbené kapely Happy Mondays. Prvních několik dílů vznikalo ještě bez současného spolutvůrce pořadu Tomáše Dusila a sám Šídlo je i z tohoto důvodu nehodnotí dobře. Jejich délka byla okolo tří minut, původní neuskutečněný záměr počítal jen s minutovou stopáží. Jindřich Šídlo již v na počátku prosince 2017 zvažoval nějaký podobný, ještě delší pořad, ale tehdy to nepovažoval za reálné a komentoval to slovy: „bohužel v těch titulkách (pořadu) jsme dva“. Ke změně došlo ve druhé polovině roku 2018, kdy začala být úvodní část pořadu (dlouhá asi 7 minut) vydávána samostatně v pondělních dopoledních hodinách, ve 20 hodin má pak premiéru celé Šťastné pondělí i s originálními rozhovory a reportážemi, jehož stopáž bývá přibližně 20 minut.\n\nNa pozadí různých video a obrazových koláží v něm Jindřich Šídlo někdy humorně, někdy ve vážné poloze komentuje aktuální dění, zhusta z oblasti politiky. Pořad využívá videa z YouTube a obrazové materiály České televize. Častými tématy jsou politikové Andrej Babiš a Miloš Zeman. Autoři pořadu v něm někdy používají videa z YouTube kanálu prvně jmenovaného.\n\nK pořadu se vyjadřují někteří politici i novináři. Podle představitelů Seznamu.cz patří mezi ty jeho pořady Seznam zpráv, které mají vysokou míru dokoukanosti. Web HlídacíPes.org ho popsal jako pořad, který „záhy získal velkou fanouškovskou podporu“.\n\nV médiích se jeho jméno objevovalo také v souvislosti s prezidentskou volbou v roce 2018. V epizodě pořadu, která měla premiéru 8. ledna, Jindřich Šídlo z recese vyzval voliče Miloše Zemana, aby k prvnímu kolu voleb nechodili, protože jejich kandidát postupuje do druhého kola automaticky. Další předávání této informace na sociálních sítích bez původního humorného podtextu označil ministr vnitra Lubomír Metnar za dezinformační kampaň a oznámil, že věc prošetřuje policie. Podle webu Lidovky.cz se Šídlova výzva ze \"Šťastného pondělí\" objevovala nezávisle na zprávách kolujících po internetu.\n\n"}
{"id": "1357319", "url": "https://cs.wikipedia.org/wiki?curid=1357319", "title": "Maximilian Joseph von Tarnóczy", "text": "Maximilian Joseph von Tarnóczy\n\nMaximilian Joseph von Tarnóczy (24. října 1806 Schwaz – 4. dubna 1876 Salzburg) byl rakouský kardinál a arcibiskup, primas Germánie. \n\nNarodil se 24. října 1806 do rodiny uhersko-bavorského šlechtice Franze Xavera von Tarnóczy a jeho druhé manželky Kathariny von Sprinzenberg. Jeho neteří byla malířka Bertha von Tarnóczy. V mládí studoval teologii v Innsbrucku a Salzburku. Roku 1829 byl vysvěcen na kněze. V roce 1832 získal doktorský titul a vyučoval v salzburském lyceu. V roce 1850 byl jmenován arcibiskupem, tento úřad zastával až do své smrti 4. dubna 1876. \n\nJako salzburský arcibiskup měl v Římě velký vliv. Mohl také světit gurkské biskupy (vysvětil např. knížete-biskupa Valentina Wieryho). Když dorazil na první vatikánský koncil, papež Pius IX. jej přivítal slovy: \"\"Ecco il mezzo papa, che puo far dei vescovi!\"\" ( Zde je poloviční papež, který může tvořit biskupy!) Kardinálem ho Pius IX. jmenoval 22. prosince 1873. Zemřel 4. dubna 1876, pohřben je v kryptě salzburského dómu. \n\n\n"}
{"id": "1357321", "url": "https://cs.wikipedia.org/wiki?curid=1357321", "title": "Anneke van Giersbergen", "text": "Anneke van Giersbergen\n\nAnna Maria van Giersbergen (* 8. března 1973, Sint-Michielsgestel, Nizozemsko), vystupující jako Anneke van Giersbergen je nizozemská zpěvačka a skladatelka, která se nejvíce proslavila svým působením ve skupině The Gathering v letech 1994 až 2007. Kromě vydávání svých sólových alba působí také v projektu The Gentle Storm hudebníka Arjena Lucassena či ve své vlastní kapele VUUR.\n\n\n"}
{"id": "1357324", "url": "https://cs.wikipedia.org/wiki?curid=1357324", "title": "Seznam dílů seriálu Black Lightning", "text": "Seznam dílů seriálu Black Lightning\n\nToto je seznam dílů seriálu \"Black Lightning\". Americký dramatický televizní seriál \"Black Lightning\" je vysílán od 16. ledna 2018 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />43<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává čtvrtou řadu seriálu.\n\n"}
{"id": "1357325", "url": "https://cs.wikipedia.org/wiki?curid=1357325", "title": "Konstal 105Ng/S", "text": "Konstal 105Ng/S\n\nKonstal 105Ng/S je novostavba polské tramvaje nahrazující vozy Konstal 105Na, které byly ve špatném technickém stavu. Výroba probíhala v ústředních dílnách ve Štětíně na přelomu let 2000 a 2001, celkem bylo vyrobeno 12 vozů.\n\nNěkteré tramvaje 105Na nebylo finančně výhodné modernizovat, a to především z důvodu jejich špatného technického stavu. Proto byla vyvinuta nová vozová skříň a typ s touto skříní byl označen jako 105Ng/S. Prakticky se tedy jedná o novou tramvaj, vozy jsou však vedeny jako modernizované původní tramvaje 105Na.\n\nKonstal 105Ng/S je jednosměrný čtyřnápravový motorový tramvajový vůz. Podlaha vozu se nachází výšce 915 mm nad temenem kolejnice. Interiér vozu je přístupný třemi dveřmi v pravé bočnici. Jedná se o dvoukřídlé, vně výklopné dveře s poptávkovým otevíráním cestujícími. V salonu pro cestující se nacházejí laminátová sedadla rozmístěná systémem 1+1, topení je zapuštěno v bočnicích, vozy jsou standardně vybaveny elektronickým informačním systémem s digitálními panely. Některé tramvaje obdržely polopantograf.\n\nNa přelomu let 2000 a 2001 bylo vyrobeno 12 vozů 105Ng/S. Všechny tramvaje jsou v provozu ve Štětíně.\n"}
{"id": "1357329", "url": "https://cs.wikipedia.org/wiki?curid=1357329", "title": "Thio-", "text": "Thio-\n\nChemická předpona thio- (z řeckého \"theion\" – síra) označuje látku, kde je jeden atom kyslíku nahrazen atomem síry. Nejznámější příklady jsou kyselina thiosírová a její soli (thiosírany), např. thiosíran sodný. Z organických sloučenin jsou to například thiomočovina nebo thioethery (též nazývané organosulfidy).\n"}
{"id": "1357333", "url": "https://cs.wikipedia.org/wiki?curid=1357333", "title": "Kostel svatého Václava (Roudnice nad Labem)", "text": "Kostel svatého Václava (Roudnice nad Labem)\n\nKostel svatého Václava je bývalý římskokatolický chrám v Roudnici nad Labem v okrese Litoměřice. Společně s bývalým kapucínským klášterem se nachází v zámeckém areálu východně od centra města, a jako součást zámku je chráněn jako kulturní památka České republiky.\n\nZákladní kámen kapucínského kláštera s kostelem byl položen v květnu 1615. Stavba byla pravděpodobně zdržena stavovským povstáním a počátkem třicetileté války, takže k dokončení chrámu došlo až v roce 1628, kdy byl 2. srpna vysvěcen. Jednolodní bezvěžový kostel svatého Václava má typický styl řádové kapucínské architektury s charakteristickým trojúhelníkovým štítem. Na přání Lobkoviců, kteří do města kapucíny přivedli a kteří si z chrámu vytvořili rodové pohřebiště, byl kostel zasvěcen svatému Václavovi, přičemž toto patrocinium bylo přeneseno z jiného kostela v Roudnici, jenž byl nově zasvěcen Panně Marii (ten byl zbořen v 19. století). Chrám byl uzavřen v roce 1952, celý areál kláštera dále využívala československá armáda. Kostel i klášterem od té doby chátrá.\n"}
{"id": "1357336", "url": "https://cs.wikipedia.org/wiki?curid=1357336", "title": "Hunzibové", "text": "Hunzibové\n\nHunzibové (Chundzibové) je současné pojmenování jednoho z kavkazských národů obyvájících území Dagestánu. Hunzibové se řadí mezi didoetské národy, spojené s historickým územím Didoetie. Jejich rodnou řečí je hunzibština, která se dětí ústní formou. Hunzibové jsou v 21. století kvůli dlouhodobému napojení na hospodářsky rozvinutější Avary vnímani jako jejich subetnikum.\n\nHunzibové jsou spojení s obcí Gunzib (Hunzib) ležící v oblasti Bežta v Dagestánu. Dalšími obcemi s většinou Hunzibů v populaci jsou nedaleké obce Nachada a Gurbatli. Hunzibové dále žijí na kutanách v nížinách Dagestánu. \n\nV starší ruské literatuře jsou označovaní jako Chundzalové, Chundzové, Undzové, Gunzové. Jde pravděpodobně o potomky původních Chundzů, kteří obývali území za Didoetií. Staré gruzínské záznamy nazývají rozsáhlé území severovýchodně za Didoetií jako Chundzetie (Chundzeti) a Avarům, kteří historickou Chundzetii dnes obývají říkají Chundzové (Chundzebi). O původu Avarů existuje několik teorií. \n\nCelkový počet Hunzibů nepřesahuje číslo 2000. Ruské statistiky uvádějí čísla vyšší. Jde pravděpodobně o záměnu, kdy někteří Avaři žijící v Gruzii nazývají sebe Chundzi a tedy jsou bráni jako Hunzibové a dále problém s rozdělením Cunty na okres Cunta a oblast Běžta.\n\nJazyk Hunzibů hunzibština patří mezi severovýchodokavkazské jazyky a dále spadá mezi východní didojské jazyky. Některé zdroje berou již hunzibštinu jako dialekt avarštiny. S ostatními didoetskými národy se dorozumívají v avarštině i ruštině. \n\nOficiálním náboženstvím Hunzibů je sunnitský islám. Kdy hunzibské kmeny konvertovaly k islámu není doloženo.\n\nŽivot Hunzibů je typický pro všechny horské kavkazské kmeny (tzv. tukchumy), které se dále dělí na klany (tzv. tejpy). Přetrvávají u nich staré pohanské zvyky. Jejich hlavní pracovní náplní je chov hospodářských zvířat. Hunzibové žijící na kutánách v nížinách Dagestánu se živí převážně jako stavební dělníci. Ženy se starají o děti a pracují v domácnosti. Jen málo Hunzibů dosáhlo na vysokoškolské vzdělání.\n\n"}
{"id": "1357340", "url": "https://cs.wikipedia.org/wiki?curid=1357340", "title": "790 (číslo)", "text": "790 (číslo)\n\nSedm set devadesát je přirozené číslo. Římskými číslicemi se zapisuje DCCXC a řeckými číslicemi ψϟ. Následuje po čísle sedm set osmdesát devět a předchází číslu sedm set devadesát jedna.\n\n790 je:\n\n"}
{"id": "1357341", "url": "https://cs.wikipedia.org/wiki?curid=1357341", "title": "791 (číslo)", "text": "791 (číslo)\n\nSedm set devadesát jedna je přirozené číslo. Římskými číslicemi se zapisuje DCCXCI a řeckými číslicemi ψϟα. Následuje po čísle sedm set devadesát a předchází číslu sedm set devadesát dva.\n\n791 je:\n\n"}
{"id": "1357343", "url": "https://cs.wikipedia.org/wiki?curid=1357343", "title": "Šarlatán (opera)", "text": "Šarlatán (opera)\n\nŠarlatán, Op. 14, je tragikomická opera o třech dějstvích (sedmi scénách) českého skladatele Pavla Haase. Ten je také autorem českého libreta, napsaného podle německé povídky \"Doktor Eisenbart\" od Josefa Wincklera (1881–1966) z roku 1929, založené na životě cestujícího chirurga J. A. Eisenbartha.\n\nHaas operu napsal v letech 1934 až 1937, poté, co 1. července 1934 dokončil své libreto. Později byl nucen skrývat inspiraci, neboť spolupráce mezi německým spisovatelem a židovským skladatelem byla zapovězena Norimberskými zákony. Skladatel tedy z libreta odstranil jakoukoli asociaci s německým originálem a změnil jméno hlavní postavy (Eisenbarta) na českého šarlatána.\n\nŠestivětá suita (Op. 14) založená na motivech opery, měla za účel upozornit na premiéru. Suitu provedenou Brněnským rozhlasovým orchestrem 14. června 1937 přenášel rozhlasem. Shodou okolností byla premiéra dvakrát odložena, ale nakonec se konala 2. dubna 1938 v Zemském (dnešním Mahenově) divadle v Brně. Provedení řídil Quido Arnoldi, režii měl Rudolf Walter, výpravu František Muzika a choreografii Ivo Váňa-Psota.\n\nTo bylo také naposledy, kdy byla opera provedena. Dalšího jevištního uvedení se dočkala teprve v říjnu 1998 na operním festivalu v irském Wexfordu, i když koncertně byla provedena již v červnu 1997 v Praze, kdy byl pořízen digitální záznam společností Decca a vydán na CD jako součást série Entartete Musik.\n\nPickola, 2 flétny, 2 hoboje, anglický roh, 2 klarinety (B), basový klarinet (B), 2 fagoty, kontrafagot, 4 lesní rohy (F), 3 trubky (B), 5 pozounů, tuba, harfa, xylofon, tympány, činely, malé a velké bicí, triangl, I. a II. housle, viola, violoncello a kontrabas.\n\nVladimír Chmelo (Doktor Pustrpalk), Anda-Louise Bogza (Rozina), Miroslav Švejda (Bakalář), Leo Marian Vodička (Kyška), Ladislav Mlejnek (Pavučina), Aleš Briscein (Ohnižer), Jan Ježek (Zavináč), Milan Bürger (Krotitel hadů), Luděk Vele (Provazolezec), Jitka Svobodová (Amaranta), Jiří Kubík (Jochimus), Aleš Hendrych (král), Bohdan Petrovič, Jan Markvart, Zoltán Korda, Pražský filharmonický sbor, Orchestr Státní Opery Praha, dirigent Israel Yinon; Decca Records 460 042-2 (1997)\n\n"}
{"id": "1357344", "url": "https://cs.wikipedia.org/wiki?curid=1357344", "title": "792 (číslo)", "text": "792 (číslo)\n\nSedm set devadesát dva je přirozené číslo. Římskými číslicemi se zapisuje DCCXCII a řeckými číslicemi ψϟβ. Následuje po čísle sedm set devadesát jedna a předchází číslu sedm set devadesát tři.\n\n792 je:\n\n"}
{"id": "1357346", "url": "https://cs.wikipedia.org/wiki?curid=1357346", "title": "Gulden", "text": "Gulden\n\nGulden je výraz z nizozemštiny s významem „zlatý“. V praxi má více významů:\n\n\nGulden je příjmení následujících osob:\n\nViz též:\n"}
{"id": "1357349", "url": "https://cs.wikipedia.org/wiki?curid=1357349", "title": "Rodan", "text": "Rodan\n\nRodan () je fiktivní obří létající monstrum, řazené mezi tzv. kaidžú. Poprvé se objevilo v japonském filmu \"Sora no daikaidžú Radon\" z roku 1956 společnosti Tóhó a později v řadě dalších filmů, například \"Kaidžú sóšingeki\" (1968) nebo \"\" (2001). V roce 2019 se monstrum objevilo ve filmu studia Legendary Pictures \"Godzilla II Král monster\". Rodan se objevil i v několika videohrách a literatuře.\n\nJméno je složeno z písmen ze slova Pteranodon. V roce 2014 IGN zařadilo Rodana na šesté místo v seznamu „10 nejlepších japonských filmových monster“. \n\n\n"}
{"id": "1357350", "url": "https://cs.wikipedia.org/wiki?curid=1357350", "title": "Inezgane", "text": "Inezgane\n\nInezgane (, ) je marocké město ležící na severním břehu řeky Sús a u pobřeží Atlantiku. Leží asi 13 km jižně od Agádíru. Místo slouží turistům jako významný dopravní uzel v oblasti – městem vedou dálnice N1, N8 a N10. Žije zde obyvatel.\n\nInezgane je typickým příkladem berberského osídlení. Každé úterý se zde pořádá vyhlášený súk na rozlehlém tržišti. Súk je proslulý prodejem stříbrných výrobků, ovoce, zeleniny a koření.\n\nSlovo \"inezgan\" (ⴰⵏⵣⵉⴳ-ⴰⵏ) znamená v berberském jazyce Amazirgh „jeskyně“, což odkazuje na množství jeskynní v okolí.\n"}
{"id": "1357351", "url": "https://cs.wikipedia.org/wiki?curid=1357351", "title": "Aero A-29", "text": "Aero A-29\n\nAero A-29 byl československý dvouplošný vojenský plovákový letoun určený k vlekání vzdušných terčů u detašmánu československých letadel v Kumboru v Boce Kotorské v Království SHS, kde probíhal výcvik československého protiletadlového dělostřelectva v ostré střelbě. Byl vyvinut továrnou Aero podle požadavků ministerstva národní obrany z rozšířeného průzkumného a bombardovacího typu Aero Ab-11, na nějž bylo instalováno vlečné zařízení, plováky, odstraněny kulomety, a v průběhu zkoušek byly mírně zvětšeny rozměry svislé ocasní plochy. Dále byl motor A-29 vybaven pilotem ovládaným startérem Herzmark, protože ruční roztáčení vrtule by bylo na vodní hladině obtížné.\n\nJednalo se o první hydroplán československé konstrukce, a již v říjnu 1926 dosáhl tovární šéfpilot Josef Novák na prvním vyrobeném kuse národního výškového rekordu v kategorii vodních letounů v hodnotě 4675 metrů (platný i v roce 2014! ). Mimo období střeleb v Kumboru byly letouny používány jako pozemní s podvozkem o velkém rozchodu. Po úplném ukončení plovákového provozu dosloužily většinou jako cvičné (s demontovaným vlečným zařízením) v letecké škole v Prostějově, nebo jako vlečné na střelnicích v Československu.\n\nAero A-29.1 – první prototyp, upravený v roce 1926 ze stávajícího letounu Aero Ab-11.56 s motorem Breitfeld & Daněk Perun II. Při zkouškách byla zjištěna nedostatečná účinnost směrového kormidla při pojíždění na vodě, takže bylo směrové kormidlo zvětšeno, a jeho odtoková hrana dostala hranatější tvar. Měl starší provedení křidélek s rohovým aerodynamickým odlehčením. V průběhu dalších zkoušek dne 17.11.1926 havaroval při přistání na Vltavě. Po havárii byl A-29.1 sice navržen na zrušení, ale v době od 7.9.1927 do 3.8.1928 byl A-29.1 s motorem Walter W-IV číslo 4081 zkoušen ve VLÚS . Takže byl buďto opraven nebo vyroben nový a označen stejně. Dne 7.8.1928 měl přeletět do Kumboru. V Kumboru tedy létal krátce v roce 1928, v roce 1929 nezjištěno. Mimo působení na střelnici v Kumboru letoun létal s kolovým podvozkem v Československu: v dubnu 1930 byl zalétán s kolovým podvozkem po definitivním ukončení plovákového provozu, někdy v době mezi 21.11.1929 do 13.5.1930 létal u VLU Prostějov,a 3.11.1931 havaroval\nna střelnici v Malackách a byl zrušen.Letoun byl dle fotografií zbarven světlou (asi taky hliníkovou) barvou, v době havárie 17.11.1926 měl kryt motoru v barvě kovu, a měl čs. označení praporového typu.\nTato čtyři letadla první objednané série čtyř kusů A-29, v.č. 2 až 5 (11. výrobní série firmy Aero) byla předána vojenské správě v první polovině roku 1927. Měla být vybavena motorem Breitfeld & Daněk Perun II (proti této informaci však hovoří fakt, že v roce 1928 byly do Kumboru odeslány dva náhradní motory Walter W-IV). Letadla první série byla celá natřena hliníkovou barvou, kryt motoru v barvě kovu, plováky v barvě tmavého dřeva. \n\nPozn.: v době od 4. do 16. 6.1927 byl jeden letoun A-29 (s nasavačem na levé straně motoru, a tedy asi s motorem Perun II) vystavován na IV. mezinárodní letecké výstavě v Praze. Který to byl? \n\nAero A-29.2 – v Kumboru létal v letech 1927, 1928, asi i 1929 (nejsou informace). Mimo působení na střelnici v Kumboru letoun létal s kolovým podvozkem v Československu: v roce 1931, 1932, 1933, 1934 ve VLU\n\nAero A-29.3 – v Kumboru létal v letech 1927, 1928, asi i 1929 (nejsou informace). Mimo působení na střelnici v Kumboru letoun létal s kolovým podvozkem v Československu, pravděpodobně dosloužil ve VLU.\n\nAero A-29.4 – v Kumboru létal v letech 1927, 1928, asi i 1929 (nejsou informace). Mimo působení na střelnici v Kumboru letoun létal s kolovým podvozkem v Československu: v roce 1931 ve VLU, v roce 1932 ve VLU s motorem Walter IV, v roce 1933, 1934 ve VLU\n\nAero A-29.5 – v Kumboru létal v letech 1927, 1928, asi i 1929 (nejsou informace). Mimo působení na střelnici v Kumboru letoun létal s kolovým podvozkem v Československu: 1932 ve VLU\n\nTato čtyři letadla druhé objednané serie A-29 v.č. 6 až 9 (24. výrobní série firmy Aero), byla předána vojenské správě v dubnu 1930. Byla vybavena motorem Walter W-IV a měla novější provedení křidélek bez rohového aerodynamického odlehčení, s odlehčovacími ploškami nad křídlem. Nátěr byl na horních a bočních plochách khaki barvou, zespodu hliníkovou barvou, plováky v barvě khaki. Na boku trupu bílý obdélník (místo na plukovní znak, prázdný byl označení letadel VLU). Později byl na trupu letadla vedle plukovního znaku i kód letky a číslo letadla (např. M5, M19), nebo trojúhelníková čs. vlaječka.\n\nAero A-29.6 –– v Kumboru létal v letech 1930, 1931, 1932. Dne 13.6.1932 havaroval v Kumboru, pilot Karel Slezáček zahynul, letoun byl zrušen. Na trupu měl českého lva v bílém poli – plukovní znak LP4 nebo LP6 (lišily se barvou, která není na černobílé fotografii poznat).\n\nAero A-29.7 – v Kumboru létal v letech 1930, 1931, 1932, z let 1933-4 informace nejsou, pravděpodobně dosloužil ve VLU.\n\nAero A-29.8 – v Kumboru létal v letech 1930, 1931, 1932, z let 1933-4 informace nejsou, v letech 1937 – 9 u Západočeského aeroklubu jako OK – AZT.\n\nAero A-29.9 – v Kumboru létal v letech 1930, 1931, 1932, z let 1933-4 informace nejsou, pravděpodobně dosloužil ve VLU.\nÚdaje platí pro variantu s motorem Perun II\n\n\nDlejsou technické údaje pro letadlo A-29 s motorem Walter IV totožné.\n\n"}
{"id": "1357352", "url": "https://cs.wikipedia.org/wiki?curid=1357352", "title": "Rodan (rozcestník)", "text": "Rodan (rozcestník)\n\nRodan má více významů:\n\n"}
{"id": "1357353", "url": "https://cs.wikipedia.org/wiki?curid=1357353", "title": "Končanica", "text": "Končanica\n\nKončanica () je opčina, jež se nachází v Bjelovarsko-bilogorské župě ve východní části Chorvatska, v níž tvoří historicky etnickou většinu příchozí Češi. \n\nČeští rodáci žijí v Končenici již od 19. století.\n\n\n"}
{"id": "1357356", "url": "https://cs.wikipedia.org/wiki?curid=1357356", "title": "Douglas DC-4E", "text": "Douglas DC-4E\n\nDouglas DC-4E byl americký experimentální dopravní letoun, vyvinutý v období před druhou světovou válkou u firmy Douglas. Typ se nedostal do sériové výroby, ale zkušenosti získané na základě jeho selhání vedly ke vzniku projektu později velmi úspěšné modelové řady Douglas DC-4/C-54. Řada prvků konstrukce DC-4E se také uplatnila u bombardéru Nakadžima G5N, vzniklého pro Japonské císařské námořní letectvo.\n\nProjekt začal vznikat v roce 1935 na základě požadavků United Air Lines, s cílem vyvinout mnohem větší a pokročilejší typ nahrazující Douglas DC-3, ještě před tím než první DC-3 vzlétl. Projekt vzbudil dostatečný zájem i dalších aerolinek, takže k United Airlines se připojily i American Airlines, Eastern Air Lines, Pan American Airways a Transcontinental and Western Air (TWA) a poskytly 100 000 dolarů každá na pokrytí nákladů vývoje. S nárůstem nákladů a komplexity typu ale Pan Am a TWA své fondy stáhly, protože daly přednost typu Boeing 307, u něhož se očekávaly nižší náklady.\n\nS plánovanou kapacitou až 42 cestujících (ve třinácti řadách po dvou sedadlech na každé straně uličky), nebo 30 při lůžkové úpravě (podobně jako u typu Douglas DST) mohl DC-4, jak byl typ zpočátku označován, přepravit až dvojnásobné množství cestujících než DC-3, a byl také prvním velkým dopravním letounem s příďovým podvozkem. Mezi další inovativní prvky patřilo použití pomocných zdrojů napájení, posilovače řízení, klimatizace kabiny a použití palubního elektrického systému užívajícího střídavý proud. Pro sériové stroje bylo plánováno použití přetlakové kabiny. Trojité svislé ocasní plochy umožňovaly využití existujících hangárů a přitom poskytovaly dostatečnou plochu pro umožnění vzletu pouze se dvěma funkčními motory na jedné straně letounu. Půdorys křídla byl podobný DC-3, s šípovitou náběžnou hranou a téměř přímou odtokovou hranou. Pohon zajišťovaly čtyři čtrnáctiválcové hvězdicové motory Pratt & Whitney R-2180-A Twin Hornet, které byly instalovány rozbíhavě od podélné osy letounu, zejména jejich vnější dvojice.\n\nPrototyp (sériové číslo 1601, imatrikulace NX18100) bez problému poprvé vzlétl 7. června 1938 z letiště Clover Field v kalifornské Santa Monica, pilotován zkušebním pilotem Carlem Coverem. Menší problémy během letových zkoušek však oddálily udělení certifikátu typové způsobilosti až do 5. května 1939. V roce 1939 pak začal být stroj United Airlines užíván pro interní zkoušky a hodnocení typu. 6. června 1939, během letu nad Daytonem v Ohiu, byl jeho pasažérem i Orville Wright. Ačkoliv letoun byl relativně bezproblémový, jeho komplexní systémy se ukázaly finančně náročnými na údržbu, a výkony typu byly nižší než očekávané, zejména po zvýšení počtu cestujících na 52 a nárůstu vzletové hmotnosti na 65 000 liber (29 484 kg).\n\nProjekt byl tedy opuštěn v prospěch o něco menšího, lehčího a méně složitého čtyřmotorového typu s jednoduchou svislou ocasní plochou, a kratším rozpětím křídla. Tento typ také nesl označení DC-4, což vedlo k zpětnému přeznačení původního projektu na DC-4E (E jako \"Experimental\"). Ten byl koncem roku 1939 odprodán Imperial Japanese Airways, které v té době nakupovaly americká letadla za účelem zkoumání jejich technických parametrů a kopírování použitých technologií. DC-4E byl v Japonsku podroben důkladnému zkoumání, a stal se základem pro vývoj neúspěšného bombardéru Nakadžima G5N. Japonský tisk sice krátce po zakoupení oznámil, že letoun havaroval v Tokijském zálivu, ale ve skutečnosti byl tajně zkoumán vojenskými a průmyslovými odborníky u společnosti Nakadžima.\n\n\nÚdaje podle publikace \"McDonnell Douglas Aircraft since 1920, Vol. 1\"\n\n\n"}
{"id": "1357365", "url": "https://cs.wikipedia.org/wiki?curid=1357365", "title": "Borislavec", "text": "Borislavec\n\nBorislavec ( , 2602 m n. m.) je hora v pohoří Šar planina v severozápadní části Severní Makedonie. Nachází se na hranici mezi opštinami Vrapčište a Bogovinje v Položském regionu. Borislavec leží v severovýchodní rozsoše Rudoky. Pod severními svahy hory se rozkládá Bogovinsko ezero, pod jižními svahy Črno ezero.\n\n"}
{"id": "1357372", "url": "https://cs.wikipedia.org/wiki?curid=1357372", "title": "Cesar Romero", "text": "Cesar Romero\n\nCesar Julio Romero Jr. zvaný Butch (15. února 1907 New York – 1. ledna 1994 Santa Monica) byl hispanoamerický herec a zpěvák.\n\nJeho otec byl obchodník s cukrem, matka byla údajně nemanželskou dcerou José Martího. Absolvoval newyorskou Collegiate School, jeho rodina přišla o majetek v době velké hospodářské krize a Cesar ji živil z výdělků profesionálního tanečníka a broadwayského herce. Jeho prvním hollywoodským úspěchem byla v roce 1934 komedie \"Detektiv Nick v New Yorku\". Díky výšce 191 centimetrů a exotickému vzhledu hrál převážně milovníky v romantických komediích, koncem třicátých let převzal od Warnera Baxtera postavu kovboje Cisco Kida. Se Shirley Templeovou hrál ve filmu \"Rekrut Willie Winkie\" (1937), významnou rolí byl také Doc Holliday ve westernu \"Město ztracených\" (1939) nebo Hernán Cortés v dobrodružném historickém filmu \"Captain from Castile\" (1947), v detektivní veselohře \"Dannyho jedenáctka\" (1960) byl jeho partnerem Frank Sinatra. Účinkoval v televizních seriálech, např. \"Zorro\" a \"Agent Smart\", nejvíce ho proslavila postava Jokera v \"Batmanovi\". Na Hollywoodském chodníku slávy má dvě hvězdy, jednu za filmovou a druhou za televizní činnost.\n\nByl členem Republikánské strany, za druhé světové války sloužil jako dobrovolník u pobřežní stráže v Tichomoří. Byl svobodný a bezdětný, po jeho smrti oznámil Boze Hadleigh, že se mu Romero svěřil se svojí homosexuální orientací.\n\n"}
{"id": "1357377", "url": "https://cs.wikipedia.org/wiki?curid=1357377", "title": "Vítězný oblouk (Innsbruck)", "text": "Vítězný oblouk (Innsbruck)\n\nVítězný oblouk () je rakouská kulturní památka, nacházející se v Innsbrucku, a to na jižním konci dnešní Maria-Theresien-Straße, v době svého vzniku na jižním výjezdu z města.\n\nTento triumfální oblouk byl postaven v roce 1765 u příležitosti svatby arcivévody Leopolda II., druhého syna císařovny Marie Terezie a Františka I. Štěpána Lotrinského, se španělskou princeznou Marií Ludovicou, která se konala 5. srpna 1765. Vzhledem k tomu, že Leopoldův otec nečekaně krátce po svatbě zemřel, byly v triumfálním oblouku také zapracovány pohřební motivy. Na jižní straně jsou motivy svatby mladého páru, na severní straně ty, které odkazují na smrt císaře.\n\nV Innsbrucku bylo rozhodnuto, že brána nebude ze dřeva, ale z kamene. Jako materiál byly použity kvádry z původní brány. Stavbu provedli Constantin Walter a Johann Baptist Hagenauer. V roce 1774 byly štukové reliéfy nahrazeny mramorovými od Balthasara Ferdinanda Molla. Reliéfní dekorace zobrazují symboly habsburské monarchie i osobní a událostní odkazy.\n"}
{"id": "1357378", "url": "https://cs.wikipedia.org/wiki?curid=1357378", "title": "Džinibeg", "text": "Džinibeg\n\nDžinibeg ( , , 2610 m n. m.) je hora v pohoří Šar planina na kosovsko-severomakedonské hranici. Severomakedonská část masivu leží na hranicích mezi opštinami Bogovinje a Tetovo, kosovská na území opštiny Dragaš. Hora se nachází v hlavním hřebeni mezi vrcholy Trpeznica (2590 m) na jihu a Bardaljevo (2334 m) na severozápadě. Džinibeg tvoří svorník, ve kterém se od hlavního hřebene odděluje rozsocha Titova vrhu. Pod jihovýchodními svahy hory se nachází Belo ezero.\n"}
{"id": "1357380", "url": "https://cs.wikipedia.org/wiki?curid=1357380", "title": "Tramvaj 4MT", "text": "Tramvaj 4MT\n\nTramvaj 4MT je typ dvounápravového jednosměrného motorového tramvajového vozu, který byl vyráběn v letech 1950–1951 v Královopolské strojírně v Brně pro Dopravní podnik města Brna. Poslední série vozů byla roku 1954 vyrobena podle dokumentace z Královopolské vlastními silami dopravce ve vozovně Pisárky. Jednalo se o poslední dvounápravové tramvaje dodané do Brna.\n\nV rámci dvouletého plánu z let 1947–1948 měl být Královopolskou strojírnou (KPS) vyvinut nový typ čtyřnápravové tramvaje pro Brno. Ještě v roce 1946 byl ale požadavek ze strany Ministerstva dopravy zrušen a město tak požadovalo pouze 50 dvounápravových tramvají. Tyto tramvaje byly následně vyvíjeny Královopolskou strojírnou. V souvislosti s centrálním plánováním byla úloha výrobce tramvají pro Československo svěřena Tatře Smíchov, a tak nakonec Dopravní podnik města Brna (od 90. let 20. století DPMB, dříve DPmB) obdržel jen 25 tramvají 4MT a 30 odvozených vlečných vozů. Zbylých pět motorových vozů bylo následně vyrobeno vlastními silami v ústředních dílnách ve vozovně Pisárky dle dokumentace z Královopolské strojírny.\n\nSkříň tramvají vycházela z konstrukce dvou sérií vlečných vozů, dodaných Královopolskou do Brna v letech 1939 a 1947 (č. 261–296). Vozová skříň byla celokovová, svařovaná. V pravé bočnici se nacházely troje skládací dveře s elektrohydraulickým ovládáním. Dvounápravový podvozek byl rovněž svařen, a to z ocelových plechů a válcovaných profilů. Vypružen byl listovými pružinami. Pojmenování tramvaje 4MT pochází z označení elektrické části, která byla dodána Škodovými závody v Plzni. Ta se skládala z odporů umístěných pod podlahou a dvou trakčních motorů AD 2748/hN, každý o výkonu 72 kW. Kontrolér u vozů evidenčních čísel 126 a 128–146 byl typu Škoda KPBS 201, u vozů č. 117–125 a 127 typu Siemens OR 8. Vozy disponovaly elektrodynamickou brzdou, kterou doplňovala brzda mechanická špalková, působící na obě nápravy vozu, a brzda kolejnicová, napájená brzdovým proudem motorů. Proud byl odebírán pantografem. Polstrované sedačky byly v interiéru umístěny příčně 2+1. K nástupu sloužily zadní dveře, kde se nacházelo stanoviště průvodčího.\n\nK motorovým vozům byly také vyrobeny vlečné vozy ev. č. 297–326 s téměř shodnou karoserií, které s nimi tvořily ucelené soupravy.\n\nV letech 1950–1954 bylo vyrobeno celkem 30 vozů ve čtyřech výrobních sériích.\nTramvaje 4MT (přezdívané „plecháče“) získaly sérii čísel 117–146, která navázala na starší vozy z Královopolské, jež tvořily na konci 40. let 20. století základ vozového parku brněnského dopravního podniku a které byly v roce 1950 přečíslovány na řadu č. 34–116. Pro MHD v Brně znamenal typ 4MT zvýšení rychlosti a komfortu přepravy. První vozy byly do provozu zařazeny v srpnu 1950 a zpočátku, i kvůli absenci vlečných vozů, jezdily sólo jako vložené vlaky na lince 3. Posledních pět tramvají č. 138–141 vyrobila Královopolská v roce 1951, ale u DP začaly jezdit až v srpnu 1952. Dopravce původně předpokládal, že typ 4MT bude provozován se dvěma vlečnými vozy. Vzhledem k nedostatečně dimenzovaným brzdám ale bylo od těchto trojvozových souprav upuštěno, takže se pět vleků stalo nadbytečnými. Aby měl DP shodný počet motorových i vlečných vozů, vyrobil chybějících pět tramvají (č. 142–146) vlastními silami v ústředních dílnách ve vozovně Pisárky dle dokumentace z Královopolské strojírny. Do provozu byly zařazeny v květnu 1954. K dispozici tak bylo celkem 30 jednotných souprav deponovaných ve vozovně Husovice, které obsluhovaly linky 3 a 7. Od roku 1962 byly vypravovány také na linku 10, po reformě linkového vedení v roce 1964 jezdily na linkách 1 a 3. Roku 1969 došlo v Brně k přečíslování tramvají a typ 4MT získal číselnou řadu 1117–1146. V souvislosti s dalšími dodávkami vozů koncepce PCC, tedy typů Tatra T3 a Tatra K2, byly od roku 1970 přesunuty na linky 12 a 13 a objevovaly se i se zbývajícími dřevěnými dvounápravovými tramvajemi (série č. 34–116) na lince 7. Na podzim 1971 byly kvůli přestavbě husovické vozovny na trolejbusovou převedeny do vozovny Královo Pole (dnes vozovna Medlánky).\n\nPrvní dva vozy 4MT byly vyřazeny na podzim 1973 po nehodách. Linky 12 a 13 obsluhovaly soupravy vedené tramvajemi 4MT do konce ledna 1974, kdy je nahradily kloubové vozy K2. Následně ještě sólo vozy jezdily na vložených vlacích. Naposledy byly tramvaje 4MT vypraveny 29. března 1974, poté došlo k ukončení jejich provozu, a tedy i k ukončení provozu dvounápravových tramvají v Brně. Některé vozy 4MT byly vyřazeny a sešrotovány, 19 z nich však přešlo do služebního stavu (č. 4041–4059). Využívány byly především vrchní stavbou, některé z nich ale nebyly nijak upraveny, byly využívány minimálně a v nejbližších letech došlo k jejích úplnému vyřazení. Celkem deset tramvají prodělalo opravu a získalo oranžový nátěr, tři z nich (č. 4042, 4049, 4053) byly upraveny na nákladní. Využívány byly do roku 1990, kdy DPMB upravil pro služební účely dvě tramvaje Tatra T2R, takže následně byly roku 1991 zlikvidovány. Vůz č. 4058 sloužil až do roku 1994 jako posunovací v areálu Ústředních dílen.\n\nKrátce po ukončení provozu typu 4MT převzalo v květnu 1974 Technické muzeum v Brně (TMB) do své sbírky vůz číslo 1126. V polovině 70. let získalo TMB od DPmB několik dalších tramvají 4MT, jež následně posloužily na náhradní díly. V letech 1982–1984 byl vůz č. 1126 v Ústředních dílnách Dopravního podniku města Brna renovován do původní podoby a získal své původní číslo 126.\n\nVůz č. 4058 sloužil v letech 1974–1994, coby poslední zástupce svého typu, jako posunovací v areálu Ústředních dílen ve vozovně Medlánky. V roce 1995 ho DPMB upravil na kavárenskou tramvaj, kterou od té doby využívá pro reprezentační a komerční jízdy. V roce 2017 odkoupil DPMB od TMB vrak vozu původního čísla 134, který se dlouhodobě nacházel v areálu TMB v Líšni. Tramvaj, vyřazená v roce 1974, byla nejprve krátce využívána jako služební s č. 4051, nicméně v roce 1976 byla předána na náhradní díly právě Technickému muzeu. Dopravní podnik ji i s vlečným vozem č. 313 v letech 2017–2019 zrenovoval. Souprava má sloužit k prezentačním, komerčním a nostalgickým jízdám.\n\n"}
{"id": "1357394", "url": "https://cs.wikipedia.org/wiki?curid=1357394", "title": "Viorica Dancilaová", "text": "Viorica Dancilaová\n\nViorica Dancilaová (; * 16. prosince 1963 Roșiorii de Vede) je rumunská sociálnědemokratická politička a od ledna 2018 předsedkyně vlády Rumunska, jakožto první žena v tomto úřadu. Od června 2009 působí také jako poslankyně Evropského parlamentu.\n\nDne 17. ledna 2018 se stala vůbec první předsedkyní rumunské vlády v historii, po jmenování prezidentem Klausem Iohannisem, poté co byl z úřadu sesazen její stranický kolega Mihai Tudose (PSD), který stejně jako jeho předchůdce Sorin Grindeanu (PSD) neustál v úřadu kvůli mocenským a zákulisním neshodám se svým stranickým předsedou Liviem Dragneou (PSD).\n\nPlatí za ideovou stoupenkyni stávajícího předsedy strany Livia Dragnei.\n"}
{"id": "1357401", "url": "https://cs.wikipedia.org/wiki?curid=1357401", "title": "Ježovy (zámek)", "text": "Ježovy (zámek)\n\nJežovy jsou tvrz přestavěná na zámek ve stejnojmenné obci v okrese Klatovy. Zámek byl postaven v první čtvrtině šestnáctého století, ale dochovaná podoba je výsledkem pozdně barokní přestavby ze sedmnáctého století. Zámecký areál je chráněn jako kulturní památka ČR.\n\nStarším panským sídlem v Ježovech byla gotická tvrz připomínaná poprvé roku 1518. Podle Augusta Sedláčka stávala v sousedství zámku na uměle navršeném pahorku, ale podle Památkového katalogu zámek vznikl jejími postupnými přestavbami, z nichž první proběhla po roce 1518. Tehdy nechal nový majitel panství, Mikuláš Nebílovský z Drahobuze, postavit novou renesanční tvrz obklopenou vodním příkopem.\n\nPanství se za Nebílovských z Drahobuze rozrůstalo, a koncem šestnáctého století k němu patřily kromě Ježov také vesnice Trnčí, Slatina, Lučice a Černíkov s tamní tvrzí. V roce 1592 se o majetek dělili Smil a Vojtěch, synové Adama Nebílovského z Drahobuze, přičemž Ježovy s tvrzí a hospodářským dvorem připadly Smilovi. Poté vesnice přešla neznámým způsobem do držení Jana Kryštofa Račína z Račína, v jehož majetku byla uvedena roku 1615, kdy ji prodal Jindřichu Černínovi z Chudenic na Švihově. Jemu panství patřilo až do smrti v roce 1640, a spolu s dalším majetkem je zdědil Jan Maxmilián Černín. Dalším majitelem v roce 1663 stal Jan Heřman Černín, který starou tvrz přestavěl na barokní zámek. Dcery Jana Heřmana Černína musely zadlužené panství roku 1738 prodat. Kupcem se stal hrabě Ferdinand František Morzin, který Ježovy připojil k merklínskému panství. Hrabě nechal budovu upravit v pozdně barokním slohu, ale zámek poté sloužil jen jako obydlí správce a úředníků. Po roce 1945 začal zámeckou budovu využívat místní národní výbor.\n\nV roce 1592 je zmiňován vodní příkop, který tvrz obklopoval. Z roku 1640 se dochoval popis: \"„od kamene dobře vystavená a cihlami přikrytá, se všemi a všelijakými pokoji, tak jakž v svém zavření a obmezení od starodávna zůstávala.“\"\n\nZámek stojí na okraji hospodářského dvora severovýchodně od návsi. Jednopatrová zámecká budova se 7 × 4 okenními osami má obdélný půdorys a valbovou střechu. Před východním průčelím stojí polygonální věž s kaplí v prvním patře. Fasády jsou zdobené lizénovým rámováním a vlysem s obdélnými kartušovými obrazci, který odděluje obě patra. Okna jsou obklopená mělkými šambránami.\n\nV přízemí se uprostřed nachází valenou klenbou zaklenutá vstupní síň. Je dlážděná šestibokými dlaždicemi a vede z ní vřetenové schodiště do prvního patra. Po stranách síně se jsou vpravo dvě místnosti, zatímco levá strana je trojtrakt s valeně zaklenutou chodbou uprostřed. Ostatní místnosti v levé části přízemí mají valené nebo neckové klenby s výsečemi. Místnosti vpravo od síně jsou zaklenuté klášterní a křížovou klenbou. Ve druhé z nich se nachází valašský krb zdobený štuky a reliéfním erbem Černínů v nástavci s postranními volutami. V prvním patře převažují plochostropé místnosti, z nichž některé byly v novodobé historii rozděleny příčkami.\n\nK památkově chráněnému areálu patří také cihlová ohradní zeď zahrady s pilířovou bránou, kašna a stáje se sedlovou střechou a čtyřmi vikýři. Vnější zdi budovy jsou členěné vpadlými segmentově klenutými výklenky s okny a uvnitř byly použity pruské klenby. K jižní straně zámecké budovy přiléhá bývalý park upravený na zahradu, kde stojí kašna přemístěná v roce 1977 od oselckého zámku.\n\n"}
{"id": "1357406", "url": "https://cs.wikipedia.org/wiki?curid=1357406", "title": "Hunzibština", "text": "Hunzibština\n\nHunzibština je severovýchodokavkazské jazyky, který spadá mezi východní didojské jazyky. Mluví jim zhruba 2000 lidí v dnešním Dagestánu v Ruské federaci. Je mateřskou řečí Hunzibů. Po staletí neměla psanou formu. Existuje jen málo psaného textu. Hunzibové se učí ve škole číst a psát v avarštině. S ostatními národy Dagestánu komunikují avarštinou nebo ruštinou.\n\nHunzibština je v 21. století vnímána jako dialekt avarštiny. První ucelená práce hunzibské gramatiky vznikla v roce 1995 z pera nizozemské kavkazioložky Helmy van den Bergové (1965-2003). Hunzibský slovník vznikal od roku 1976 a byl oficiálně vydán v roce 2001 (Chalilov-Isakov).\n\n"}
{"id": "1357407", "url": "https://cs.wikipedia.org/wiki?curid=1357407", "title": "Výr", "text": "Výr\n\nVýr (\"Bubo\") je rod ptáků z řádu sov, čeledi puštíkovitých, zahrnující největší sovy. V závislosti na pojetí je do něj obvykle začleňováno 18−25 žijících druhů (rozdíl je způsoben sporem o ne/existenci rodů \"Ketupa\" a \"Scotopelia\" - ty byly původně řazeny jako samostatné, ale na základě genetických analýz je někteří autoři začali v moderní době považovat za součást rodu \"Bubo\"). V Evropě žije jediný zástupce rodu − výr velký (\"Bubo bubo\"), který je největší evropskou sovou. \n\nNesporní zástupci \"Bubo\":\n\nSporní zástupci:\n\n\nMimo to je do rodu řazeno vícero vymřelých druhů doložených ve fosilních nálezech:\n\n"}
{"id": "1357408", "url": "https://cs.wikipedia.org/wiki?curid=1357408", "title": "Kristina Colloredo-Mansfeldová", "text": "Kristina Colloredo-Mansfeldová\n\nKristina Colloredo-Mansfeldová (též \"Christina Colloredo-Mannsfeld\"; * 19. prosince 1940, Praha) je příslušnice česko-rakouského šlechtického rodu Colloredo-Mannsfeldů, podnikatelka v oboru lesního hospodářství a malířka. Od 90. let 20. století je žadatelkou v mnohaletém restitučním sporu s českým státem o zámek Opočno a jeho mobiliář.\n\nNarodila se v Praze 19. prosince 1940. Jejími rodiči byli hrabě Josef III. Leopold Colloredo-Mansfeld (4. června 1910 Pula – 30. ledna 1990 Salzburg; v letech 1957–1990 7. kníže Colloredo-Mannsfeld) a Anna Marie, rozená Rablová (11. června 1908 Innsbruck – 25. června 1953 Beamsville, Kanada). V roce 1942 byl rodový majetek v Opočně zabaven gestapem ve prospěch Velkoněmecké říše, neboť její otec v letech 1938-1939 podepsal prohlášení české šlechty, ve kterém deklaroval příslušnost a loajalitu k českému národu. Rodina po dobu okupace bydlela v Rozběřicích, kde otec pracoval jako pomocný dělník. V roce 1947 spolu s rodiči za pomoci švýcarské a britské ambasády emigrovala do Rakouska poté, co rodový majetek v roce 1945 připadl na základě Benešových dekretů československému státu. Po krátkém pobytu v Innsbrucku se rodina trvale přestěhovala do Kanady, kde rodiče zakoupili poblíž jezera Ontario ovocnou farmu. Zde začala chodit do školy. \n\nV roce 1953 jí zemřela matka. V roce 1955 se vrátila zpět do Evropy a nastoupila do internátní školy ve Švýcarsku. Školu však nedokončila a další dva roky navštěvovala uměleckou školu ve Vídni. Zde se provdala za o osmnáct let staršího muže, prince z Fürstenbergu a usadila se zde. Z tohoto manželství se narodila dcera, která však tragicky zemřela při autonehodě. Po čtyřech letech se jejich manželství rozpadlo a Kristina se vrátila zpět do Kanady. Otec ji odmítl nadále podporovat, živila se jako modelka, kaskadérka, herečka a současně vystudovala malířství. V Kanadě se znovu vdala, avšak i druhé manželství skončilo po čtyřech letech neúspěchem. Zůstala sama se dvěma syny.\n\nV roce 1976 koupila se svým třetím manželem dům na řeckém ostrově Hydra, kam se přestěhovali z Gazy, kde její manžel pracoval pro švýcarský Červený kříž. Na ostrově se starala o nájemní vily a zajišťovala služby pro turisty, a věnovala se malování. Také třetí manželství skončilo rozvodem, zatímco její manžel ostrov opustil, ona zde zůstala až do roku 1986.\n\nV současné době žije v střídavě v Kanadě, Rakousku, Řecku a v Česku. Zde pobývá v Opočně, v rodném domě malíře Františka Kupky, který jí byl v restitucích vrácen v roce 1991. Zde má ateliér a zde také sídlí její firma, která spravuje lesy, navrácené v restituci v roce 1991.\n\nZatímco lesy a nemovitosti jí byly v roce 1991 v rámci restitučních nároků vráceny, žádost o navrácení opočnenského zámku včetně mobiliáře byla rozhodnutím Okresního soudu v Rychnově nad Kněžnou v roce 1995 zamítnuta a v roce 1999 zamítnuta i Krajským soudem v Hradci Králové. V roce 2000 byly zamítavé rozsudky zrušeny Nejvyšším soudem ČR. Na základě nového rozsudku Okresního soudu z roku 2002 byl zámek rodině Colloredo-Mannsfeldů v roce 2003 vrácen a to včetně přilehlých budov a pozemků. Toto rozhodnutí v roce 2005 ale zrušil Ústavní soud ČR, což potvrdil Okresní soud a v roce 2006 i Krajský soud. V roce 2007 byl zámek předán zpět do vlastnictví státu do správy Národního památkového ústavu (NPÚ).\n\nV roce 2014 vyhověl Ústavní soud ČR její žádosti o obnovení soudního řízení. V roce 2015 zamítl Krajský soud odvolání NPÚ proti obnovení soudního řízení. V témže roce Okresní soud v Rychnově nad Kněžnou rozhodl, že zámek a další nemovitý majetek patří státu. V dubnu 2016 bylo Krajským soudem v Hradci Králové zamítnuto odvolání proti tomuto rozhodnutí. V roce 2017 následně Nejvyšší soud ČR zamítl odvolání proti verdiktu Krajského soudu.\n\nV lednu 2018 konstatoval Evropský soud pro lidská práva ve Štrasburku, že v procesním průběhu řízení českých soudů došlo k pochybení. Ústavní soud ČR následně deklaroval připravenost obnovit soudní řízení v restitučním sporu.\n\nKristina hovoří pěti jazyky. Je rozvedená, z prvního manželství se narodila dcera, která tragicky zahynula při autonehodě. Z dalších manželství má tři syny: Leonharda, Dereka a Stefana, všichni tři jsou nositeli jména Colloredo-Mansfeld, a sedm vnoučat. \n\n\n\nPřestože se všichni členové rodu od sňatku Františka Gundakara Colloreda s Marií Isabelou Mansfeldovou, poslední příslušnicí rodu, v roce 1789 píší \"Colloredo-Mannsfeld\" s dvěma \"n\", užívá Kristina a její potomci verzi s jedním \"n\", kterou začal používat Kristinin otec Josef III. s ohledem na historickou pravdu, protože původně se rod Mansfeldů takto psal. Ačkoliv ke zdvojení \"n\" došlo omylem při vyhotovení listiny o sjednocení příjmení \"Colloredo-Mannsfeld\", této oficiální verze se všichni členové kromě Kristininy větve drží.\n\n"}
{"id": "1357409", "url": "https://cs.wikipedia.org/wiki?curid=1357409", "title": "Ronaldo Chacón", "text": "Ronaldo Chacón\n\nRonaldo Daniel Chacón Zambrano (* 18. února 1998, San Cristóbal, Venezuela) je venezuelský fotbalový útočník, od roku 2016 hráč klubu Caracas FC, od ledna 2018 na hostování ve slovenském mužstvu FK Senica.\n\n\nRonaldo Chacón byl členem venezuelských reprezentací U17 a U20.\nS národním týmem U20 se probojoval na mistrovství světa 2017 v Jižní Koreji až do finále, kde mladí Venezuelané podlehli Anglii 0:1.\n\n"}
{"id": "1357411", "url": "https://cs.wikipedia.org/wiki?curid=1357411", "title": "Loučná nad Desnou (zámek)", "text": "Loučná nad Desnou (zámek)\n\nLoučná nad Desnou je zámek nacházející se ve stejnojmenné obci. Renesanční zámek byl vybudován Žerotíny po roce 1608 a v poslední čtvrtině 17. století barokně rozšířen. Zámek včetně parku je chráněn jako kulturní památka České republiky. \n\nPředchůdcem loučenského zámku byl menší lovecký zámeček, který si koncem 15. stol. vystavěl rod Žerotínů. Loučná nad Desnou patřila tehdy k velkolosinskému panství. V roce 1608 začali Žerotínové v Loučné ve Vízmberku budovat druhé centrum panství, ke kterému patřila i rozsáhlá stavba zámku, kterou v renesančním slohu provedla italská stavební huť. V roce 1616 se od velkolosinského panství oddělilo samostatné panství Vízmberk. Od té doby se obě panství dvakrát spojila a znovu rozdělila. V roce 1770 musel Jan Karel ze Žerotína vízmberské panství přenechat svým věřitelům. V roce 1772 koupil zámek velehradský klášter.\n\nV té době už zámek obklopovala zámecká zahrada a komplex vrchnostenských provozoven - dvůr, pivovar, palírna, hostinec a mlýn. Opat velehradského kláštera nechal k zámku přistavět kapli, zasvěcenou Cyrilu a Metodějovi. V roce 1784 zrušil císař Josef II. klášter, který se spolu s ostatními kláštery a panstvími stal majetkem státu a byl spravován náboženským fondem. V roce 1785 byla zámecká kaple povýšena na farní kostel. V roce 1833 koupil panství přední moravský šlechtic a hrabě Anton Fridrich Mitrovský z Nemyšle, který se zasloužil o reorganizaci a zvelení sobotínských a petrovických hutí. Kromě toho se podílel na rozvoji zámeckého parku. V roce 1844 získali zámek bratři Kleinové, kteří se následkem rozmachu sobotínských železáren stali jednou z nejbohatších rodin na Moravě. Kleinové založili u zámku přírodní park se vzácnými dřevinami, a také shromáždili na zámku rozsáhlou sbírku obrazů, která je dnes součástí obrazárny velkolosinského zámku. Později byli Kleinové povýšeni do šlechtického stavu a v zámku měli reprezentativní šlechtické sídlo. V roce 1945 byl velkostatek se zámkem zestátněn, což započalo dobu pozvolného chátrání zámku a pustnutí parku. Vnitřní vybavení bylo z největší části odvezeno do depozitářů velkolosinského zámku. Od roku 1969 probíhaly na budově zámku rekonstrukce, které ho přizpůsobily k provozu nápravného zařízení pro mladistvé. Další rekonstrukci prováděla obec společně s potomky rodiny Kleinů od roku 1992. Cílem bylo opravit zámek a vytvořit z něj hotel a hotelovou školu, avšak se nepodařil získat dostatek financí. Od roku 2009 je zámek v soukromém vlastnictví a nepřístupný veřejnosti.\n\nZámek stojící v jižní části obce tvoří volně stojící soubor jednopatrových budov. Původní jádro tvoří čtyřkřídlá renesanční budova obdélného půdorysu s uzavřeným dvorem. Z jižní strany k ní přiléhá trojkřídlá barokní přístavba s věžemi na nárožích jižního (zahradního) křídla. Při východní straně jižního křídla stojí kaple s pětibokým kněžištěm. Fasády jižního a západního křídla člení pilastry, věže jsou opatřeny nárožními lizénami. Nádvorní průčelí barokní části tvoří zasklené arkády. Přízemí většiny místností kryjí valené klenby. Loď kaple je kryta plackou, kněžiště má lunetovou klenbu. Prostory v patře mají stropy ploché.\n\n"}
{"id": "1357414", "url": "https://cs.wikipedia.org/wiki?curid=1357414", "title": "Panagiotis Agapitos", "text": "Panagiotis Agapitos\n\nPanagiotis Agapitos, řecky Παναγιώτης Αγαπητός (* 1959, Athény) je řecký filolog, profesor a prozaik, autor historických detektivních románů ze středověké Byzance.\n\nPanagiotis Agapitos se narodil roku 1959 v Athénách. V letech 1977–1984 vystudoval byzantskou filologii a hudební vědu na Mnichovské univerzitě a následně v letech 1984–1986 klasickou filologii a byzantskou literaturu na prestižní Harvardově univerzitě, kde následně svá studia ukončil doktorátem v červnu roku 1990. Od roku 1992 působí na Katedře byzantských a novověkých řeckých studií Kyperské univerzity v Nikósii, od roku 2001 jako profesor byzantské literatury. \n\nAgapitos je předním odborníkem na staré byzantské texty, které překládá do novořečtiny, publikuje řadu odborných článků a hostuje na celé řadě ionizačních univerzit. V odborných kruzích si získal jméno především svými pracemi o byzantském milostném románu.\nJako spisovatel je uznáván pro svou sérii historických románů s detektivní zápletkou ze středověké Byzance první poloviny 9. století z doby vlády císaře Theofila. Hlavním hrdinou románů a vyšetřovatelem je protospatharios (vysoký hodnostář císařského dvora) Leon, poradce císaře a zkušený diplomat. V příbězích vystupují také skutečné historické postavy (například básnířka Kassia nebo konstantinopolský patriarcha Fotios) a autorovi se rovněž podařilo zachytit tehdejší každodenní život. Z plánované pentalogie vyšly zatím tři svazky, takže se někdy hovoří o trilogii: \n\nAgapitos napsal ještě detektivní povídku \"Noc filosofů\" (2008, Η νύχτα των φιλοσόφων), ve které se prolínají dva příběhy, jeden ze současných Athén a druhý z prostředí byzantského kláštera ve 12. století.\n\n"}
{"id": "1357416", "url": "https://cs.wikipedia.org/wiki?curid=1357416", "title": "Mistrovství České republiky v orientačním běhu 2000", "text": "Mistrovství České republiky v orientačním běhu 2000\n\n8. ročník Mistrovství České republiky v orientačním běhu proběhl v roce 2000 v pěti individuálních a dvou týmových disciplínách.\n\nPořadí závodníků podle získaných medailí (tzv. olympijského hodnocení) všech mistrovských kategorií (D16 - mladší dorostenky, D18 - starší dorostenky, D20 - juniorky, D21 - ženy, H16 - mladší dorostenci, H18 - starší dorostenci, H20 - junioři, H21 - muži) v individuálních disciplínách v roce 2000. Uvedeni jsou závodníci, kteří získali alespoň dvě medaile a zároveň alespoň jednu zlatou medaili.\n\n\"Souhrnné informace naleznete v článku Mistrovství České republiky v nočním orientačním běhu.\"\n\n\"Souhrnné informace naleznete v článku Mistrovství České republiky v orientačním běhu na dlouhé trati.\"\n\n\"Souhrnné informace naleznete v článku Mistrovství České republiky v orientačním běhu na krátké trati.\"\n\n\"Souhrnné informace naleznete v článku Mistrovství České republiky v orientačním běhu klubů a oblastních výběrů.\"\n\n\"Souhrnné informace naleznete v článku Mistrovství České republiky v orientačním běhu na klasické trati.\"\n\n\"Souhrnné informace naleznete v článku Mistrovství České republiky v orientačním běhu štafet.\"\n\n\"Souhrnné informace naleznete v článku Mistrovství České republiky v orientačním běhu ve sprintu.\"\n\n\n"}
{"id": "1357417", "url": "https://cs.wikipedia.org/wiki?curid=1357417", "title": "Teorie smluv", "text": "Teorie smluv\n\nTeorie smluv v ekonomii zkoumá jak aktéři ekonomických rozhodnutí vytvářejí smluvní dohody, obvykle v přítomnosti informační asymetrie. Běžně se teorie smluv zařazuje pod oblast práva a ekonomie. Význačnou aplikací je potom optimální model manažerské kompenzace. Na poli ekonomickém toto téma poprvé rozebíral Kenneth Arrow, držitel Nobelovy pamětní ceny za ekonomii. V roce 2016 získali Oliver Hart a Bengt R. Holmstrom Nobelovu cenu za rozvoj teorie smluv.\n"}
{"id": "1357421", "url": "https://cs.wikipedia.org/wiki?curid=1357421", "title": "WHIH Newsfront", "text": "WHIH Newsfront\n\nWHIH Newsfront je americký fiktivní zpravodajský webový seriál zasazený do fikčního světa Marvel Cinematic Universe, který byl využit jako virální marketingová kampaň pro některé celovečerní filmy patřící do MCU. V některých filmech a seriálech je také fiktivní zpravodajská televizní stanice WHIH World News představena jako kanál, který informuje lidi o velkých událostech, jež se v rámci fikčního světa udály.\n\n\n"}
{"id": "1357423", "url": "https://cs.wikipedia.org/wiki?curid=1357423", "title": "Pružany", "text": "Pružany\n\nPružany (, ) jsou město v Brestské oblasti v Bělorusku, správní středisko Pružanského rajónu. K roku 2017 měly přes osmnáct tisíc obyvatel.\n\nPružany leží na místě, kde se stéká řeka Mucha a kanál Vec a jejich soutokem vzniká řeka Muchavec. Od Brestu jsou Pružany vzdáleny přibližně devětaosmadesát kilometrů severovýchodně.\n\nPrvní dochovaná písemná zmínka je z roku 1433. Městem jsou od roku 1589.\n\n"}
{"id": "1357429", "url": "https://cs.wikipedia.org/wiki?curid=1357429", "title": "Trimethylsilyljodid", "text": "Trimethylsilyljodid\n\nTrimethylsilyljodid, také nazývaný jodtrimethylsilan, zkráceně TMSI, je organická sloučenina křemíku, jod<nowiki>derivát</nowiki> silanu.\n\nTrimethylsilyljodid může být připraven oxdidačním štěpením hexamethyldisilanu jodem nebo štěpením hexamethyldisiloxanu jodidem hlinitým:\n\nTrimethylsilyljodid se používá k zavedení trimethylsilylové skupiny do alkoholů (obecný vzorec ROH):\n\nTato reakce může být užitečná pro analýzu plynovou chromatografií; vzniklý silylether je těkavější než původní látka. Díky své nižší ceně se ovšem častěji používá trimethylsilylchlorid.\n\nTMSI reaguje s alkylethery (ROR′) za vzniku silyletherů (ROSiMe) a jodalkanů (RI), které mohou být hydrolyzovány na alkoholy (ROH).\n\nTrimethylsilyljodid se rovněž používá na odstranění tercbutoxykarbonylové chránící skupiny, hlavně tehdy, když jsou ostatní deprotekční metody pro daný substrát nevhodné.\n"}
{"id": "1357437", "url": "https://cs.wikipedia.org/wiki?curid=1357437", "title": "Luděk Faustus", "text": "Luděk Faustus\n\nLuděk Faustus (24. července 1927 Praha – 22. října 1996 Praha) byl český botanik, vysokoškolský pedagog a spisovatel v oboru botaniky.\n\nBěhem druhé světové války jako student střední školy musel odejít ze školy, protože vyjádřil odpor vůči výuce německého jazyka a v 15 letech začal pracovat jako lesní dělník na šluknovsku. Zde začal jeho zájem o dřeviny. Maturitu složil až po skončení druhé světové války a následně začal studovat na přírodovědecké fakultě UK. Když skončil svá studia na přírodovědecké fakultě začal působit na ruském gymnáziu. Doktorandské studium absolvovat také na Karlově univerzitě prací na téma: nahosemenné rostliny a fyziologie rostlin. Poté kdy získal doktorát začal vyučovat jako odborný asistent na pedagogické fakultě UK v oboru: botanika. V roce 1945 stice vstoupil do KSČ, ale krátce po únoru 1948 své členství zase zrušil. To však mělo vliv na jeho další profesní kariéru. Přesto publikoval v odborných časopisech. Od 80. let 20. století působil v ÚÚVPP (Ústřední ústav pro vzdělávání pedagogických pracovníků) až do roku 1989, kdy odešel do důchodu.\n\nMimo profesní činnost působil aktivně v kynologickém klubu jako mezinárodní rozhodčí na kynologických výstavách, a byl hlavním poradcem chovu plemene Airedale terrier (Erdelteriér). V 60. a 70. letech 20. století se stal členem Wartburg klubu a účastnil se závodů „Modrá stuha“ a závodů do vrchu.\n\nV roce 1977 s rodinou zakoupil dům se zahradou ve vesničce v Českém středohoří pod chráněným vrchem Boreč. Zahradu osázel sazenicemi cenných dřevin s ideou malého arboreta, několik druhů jedlí, borovic, smrků, ale i listnatých dřevin se sortimentem druhu Lonicera. Zároveň sepsal klíč k určování druhu Lonicera, který již vzhledem k onemocnění nepublikoval.\n\nK jeho nejznámějšímu dílu v oboru botaniky patřil: \"Botanický klíč: klíč k určování 1000 nejdůležitějších cévnatých rostlin\", který byl pomocnou knihou pro žáky základních a středních škol. Faustus navázal na dílo Františka Polívky, kdy upravil a doplnil Polívkův: \"Klíč k určování rostlin\". Dalším významným dílem byla vysokoškolská učebnice pro studium učitelství všeobecně vzdělávacích předmětů: \"Základy fyziologie rostlin\", kterou napsal společně s Miloslavem Kinclem. Zabýval se také zámeckými parky, mezi něž patřila Valeč či Žleby.\n\n"}
{"id": "1357438", "url": "https://cs.wikipedia.org/wiki?curid=1357438", "title": "Bernarda Peraová", "text": "Bernarda Peraová\n\nBernarda Peraová, nepřechýleně \"Pera\" (* 3. prosince 1994 Zadar), je chorvatsko-americká profesionální tenistka hrající levou rukou, která v letech 2009–2013 reprezentovala rodné Chorvatsko. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala devět titulů ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v červenci 2019 na 63. místě a ve čtyřhře pak v červnu 2016 na 190. místě.\n\nV americkém fedcupovém týmu neodehrála žádné utkání.\n\nV rámci hlavních singlových soutěží událostí okruhu ITF debutovala v květnu 2011, když na turnaji v pensylvánském Landisville s dotací 10 tisíc postoupila z kvalifikace. Ve druhém kole dvouhry podlehla Američance Robin Andersonové. Deblovou soutěž poprvé odehrála již v říjnu 2009 na dubrovnickém turnaji po boku krajanky Koprćinové. Premiérový singlový titul v této úrovni tenisu ITF vybojovala v červnu 2013 na alkmaarské události s rozpočtem deset tisíc dolarů. Ve finále na ni Srbka Natalija Kostićová uhrála jen tři gamy. První 80tisícový turnaj pak ovládla během července 2017 v Olomouci, kde v závěrečném duelu zvládla souboj s Kristýnou Plíškovou.\n\nV singlové kvalifikaci okruhu WTA Tour debutovala na zářijovém Coupe Banque Nationale 2014 v Québecu, kde však nenašla v prvním kole nenašla recept na krajanku Samanthu Crawfordovou. Hlavní soutěž dvouhry si pak poprvé zahrála na zářijovém Guangzhou International Women's Open 2017 v Kantonu. Turnaj opustila v první fázi po vyřazení do francouzské turnajové šestky Alizé Cornetové ve třech setech.\n\nDebut v hlavní soutěži nejvyšší grandslamové kategorie přišel v ženském deblu US Open 2014, do něhož obdržela s Američankou Tornado Alicií Blackovou divokou kartu. Na úvod však byly vyřazeny od rumunsko-francouzské dvojice Sorana Cîrsteaová a\nPauline Parmentierová po třísetovém průběhu. Zároveň se jednalo o její první utkání odehrané v hlavní soutěži okruhu WTA Tour.\n\nDebut v grandslamové dvouhře přišel na Australian Open 2018, do níž se probojovala až jako šťastná poražená. V tříkolové kvalifikaci na její raketě dohrály Švýcarka Patty Schnyderová i Rumunka Irina Barová. Závěrečné klání jako 123. žena žebříčku, proti další švýcarské hráčce Viktoriji Golubicové, prohrála a musela tak čekat na odstoupení některé z účastnic hlavní soutěže. Postup do dvouhry získala v důsledku zranění Rusky Margarity Gasparjanové. V úvodním kole dvouhry zdolala ruskou spolukvalifikantku Annu Blinkovovou, jíž oplatila porážku z kvalifikace US Open 2017. Ve druhé fázi pak dosáhla největšího vítězství dosavadní kariéry, když poprvé porazila hráčku elitní světové desítky, devátou nasazenou Britku Johannu Kontaovou, čímž se premiérově přiblížila k hranici postupu do první světové stovky. Třetí fáze přinesla porážku od turnajové dvacítky Barbory Strýcové, když uhrála jen čtyři hry.\n\nDo prvního semifinále túry WTA postoupila na kantonském Guangzhou International Women's Open 2018 po výhře nad Srbkou Aleksandrou Krunićovou. V něm však podehla Kazašce Julii Putincevové. Podruhé se mezi poslední čtyři hráčky probojovala na pražském J&T Banka Prague Open 2019, když na její raketě zůstala světová šestnáctka Wang Čchiang. Ze semifinálového duelu však odešla poražena od Češky hrající na divokou kartu Karolíny Muchové.\n\n"}
{"id": "1357446", "url": "https://cs.wikipedia.org/wiki?curid=1357446", "title": "Nukleofilní konjugovaná adice", "text": "Nukleofilní konjugovaná adice\n\nNukleofilní konjugovaná adice je druh organické reakce, zvláštní případ nukleofilní adice. Běžné nukleofilní adice probíhají většinou u karbonylových sloučenin. Jednodušší alkenové sloučeniny nevykazují 1,2-reaktivitu kvůli chybějící polaritě, pokud alkeny nejsou aktivovány zvláštními substituenty. U α,β-nenasycených karbonylových sloučenin jako je cyklohexenon lze z rezonančních struktur odvodit, že β pozice je elektrofilním místem, které může reagovat s nukleofilem. Záporný náboj je v těchto strukturách tvořen alkoxidovým aniontem. Taková nukleofilní adice se nazývá nukleofilní konjugovaná adice nebo 1,4-nukleofilní adice. Nejdůležitějšími aktivovanými alkenovými sloučeninami jsou výše zmíněné karbonylové sloučeniny a také akrylonitrily.\n\nKonjugovaná nukleofilní adice je vinylogním protějškem přímé nukleofilní adice. Nukleofil reaguje s α,β-nenasycenou karbonylovou sloučeninou na β pozici. Záporný náboj nukleofilu je nyní delokalizován v alkoxidovém aniontu a α uhlíkovém karbaniontu. Protonace probíhá přes keto-enol tautomerii k nasycené karbonylové sloučenině. Při vicinální difunkcionalizaci je proton nahrazen jiným elektrofilem.\n\n\nKonjugovaná adice je užitečná pro tvorbu nových vazeb uhlík-uhlík za pomoci organokovových činidel, například reakcí organojodidů zinku s methylvinylketonem.\n\nPříkladem asymetrické syntézy za použití konjugované nukleofilní adice je syntéza (R)-3-fenyl-cyklohexanonu z cyklohexenonu, kyseliny fenylborité a chirálního ligandu BINAP (katalyzátorem je acetylacetonát rhodia).\n\nV dalším příkladu asymetrické syntézy nejprve α,β-nenasycená karbonylová sloučenina reaguje s chirálním imidazolidinonovým katalyzátorem a další chirální látkou za vzniku iminiové sloučeniny alkylimino-de-oxo-bisubstitucí; tato sloučenina následně enantioselektivně reaguje s furanovým nukleofilem, čímž se utvoří enamin, následuje kaskáda reakcí, při níž je odstraněn chlor z chlorovaného chinonu. Po odstranění aminového katalyzátoru je keton efektivně funkcionalizován.\n\nTento princip je také využíván při enantioselektivní vícesložkové dominové konjugované adici nukleofilních thiolů jako je benzylthiol na elektrofilní diethylazodikarboxylát.\n\nRozpustné Michaelovy akceptory jsou toxické, jelikož alkylují DNA konjugovanou adicí. Některé takto způsobené změny vyvolávají mutace, což má cytotoxické a karcinogenní účinky. S těmito látkami ovšem mohou rovněž reagovat glutathion a dimethylfumarát.\n"}
{"id": "1357457", "url": "https://cs.wikipedia.org/wiki?curid=1357457", "title": "Městská věž (Innsbruck)", "text": "Městská věž (Innsbruck)\n\nMěstská věž, zvaná také Radniční věž, stojí uprostřed historického jádra Innsbrucku, na adrese Herzog-Friedrich-Straße 21.\n\nJe to gotická stavba uzavřená v řadě domů. Prostřednictvím Staré radnice se lze dostat k 31 metrů vysoké výhledové plošině, celková výška věže je 51 metrů. Masivní čtvercová základna se sestává ze šesti podlaží a je rozdělena do tří zón, které jsou jasně ohraničeny římsami. Nad ní je plošina se železným zábradlím, které lze dosáhnout vystoupáním 148 schodů. Nad plošinou se zvedá užší osmiboká konstrukce se čtyřmi polokruhovými okny a velká cibulová věž s lucernou. Celá věž, stejně jako římsy a konzoly, jsou postaveny z höttingského slepence, osmiúhelníková část je omítnutá.\n\nVěž byla postavena v letech 1442 až 1450 na Staré radnici a je vedle Zlaté stříšky a Anenského sloupu dominantou Innsbrucku. Denní i noční hlídka zde vykonávala svou službu. První zdokumentovaný strážný byl zaměstnán v roce 1529 příkazem městské rady. Jeho úkolem bylo hlásat hodiny a varovat městskou populaci v případě ohně nebo jiných nebezpečí. Poslední strážná sloužila až do roku 1967.\n\nVe středověku spodní část věže sloužila jako městské vězení. Původně gotický vrchol věže byl v roce 1560 přestavěn mistrem stavitelem města Casparem Schäblem v renesanční cibuli. V roce 1586 byly na věž přidány čtyři chrliči z kované oceli ve tvaru delfínů. První věžové hodiny v roce 1603 sestavil Erasmus Melchior.\n"}
{"id": "1357477", "url": "https://cs.wikipedia.org/wiki?curid=1357477", "title": "Vila Hanse Petschka", "text": "Vila Hanse Petschka\n\nVila Hanse Petschka stojí v Praze 6-Bubenči v ulici Romaina Rollanda a je v majetku Ruské federace.\n\nStavitel Matěj Blecha postavil roku 1913 v Bubenči vilu pro paní Marii Bondyovou, manželku emeritního presidenta Obchodní a živnostenské komory Leona Bondyho. Velký, symetrický, dvoupodlažní dům s polozapuštěným suterénem měl v přízemí vstupní halu s kulečníkem, do které se vcházelo po několika schodech. Nalevo od haly se nacházela jídelna s kuchyní a přípravnou, napravo salon rozdělený do dvou částí a spojený s pokojem domácí paní. Jídelna a salon byly umístěny ve vysunutých oblých arkýřích situovaných k jihu.\n\nV patře ložnice tří synů, koupelna a salon směřovaly k severu, ložnice paní a pána s šatnou k východu. Podkroví zaplnily tři místnosti s knihovnami, pokoje pro služky a pokoj pro hosta.\n\nKlasicistní dům se vstupním rizalitem s měkkou markýzou měl přes obě patra vysoké okno osvětlující schodiště. Okno lemovaly dva toskánské pilastry, čelní stěně dominoval trojúhelníkový štít. Do zahrady nebyl přímý vstup.\n\nRoku 1927 již vlastnil vilu Hans Petschek (nar. 1895), nejmladší syn Isidora Petschka. Přestavbu domu navrhl architekt Adolf Foehr - v přízemí zvětšil halu, doplnil ji slavnostním schodištěm a tyto prostory propojil se zahradou přes širokou terasu. Kuchyně v suterénu byla zrušena a do pokoje paní vpravo od haly byla umístěna knihovna. Další změny jako rozšíření salonu zaobleným půlkruhovým arkýřem, obrácení poloh všech ložnic v patře a jejich doplnění o vlastní koupelnu a šatnu, nová terasa u pokoje pána a dlouhé balkony v podkroví znamenaly nejen velký zásah do dispozice původního domu, ale i prostor k jeho modernizaci.\n\nZměnila se i vnější podoba vily. Nová cihlová fasáda s nárožími armovanými kameny, zvětšená okna doplněná klasicistními šambránami s klenákem, balkony a terasy s kuželkovým zábradlím a vstup s předsazeným sloupovým portikem přibližoval vzhled vily k ostatním moderním zámeckým vilám postaveným v Bubenči rodinou Petschků.\n\nRodina Petschkova opustila Československo roku 1938 ještě před nástupem nacismu. Vila byla roku 1944 přestavěna na bytový dům architektem Rudolfem Čiklem. Po roce 1948 připadla diplomatickým službám a roku 1974 prošla další přestavbou (výrobní družstvo Stavba Praha). V projektu družstva byla uvedena poznámka: \"veškeré bourací práce provádět s ohledem na zachování neporušeného interiéru\".\n\nPo roce 1945 se Hans Petschek neúspěšně snažil získat nemovitost zpět. Vila je v majetku Ruské federace.\n\n\n"}
{"id": "1357478", "url": "https://cs.wikipedia.org/wiki?curid=1357478", "title": "Alfred-Armand-Louis-Marie Velpeau", "text": "Alfred-Armand-Louis-Marie Velpeau\n\nAlfred-Armand-Louis-Marie Velpeau (výslovnost \"Velpó\"; 18. května 1795, Brèches, Indre-et-Loire – 24. srpna 1867, Paříž) byl francouzský chirurg, anatom a porodník.\n\nAlfred-Armand-Louis-Marie Velpeau byl žákem Pierra Fidèla Bretonneaua (1778–1862). Během svojí profesní dráhy byl zaměstnán jako chirurg v nejrůznějších pařížských špitálech. Po skonu barona Alexise Boyera (1757–1833) převzal katedru klinické chirurgie na francouzské Sorbonně, na které setrval až do svojí smrti. Jedním z jeho nejznámějších žáků byl pak např. dr. Ramón Emeterio Betances, otec portorikánského hnutí za nezávislost.\n\nAlfred-Armand-Louis-Marie Velpeau uveřejnil více než 300 prací o chirurgii, embryologii, anatomii a porodnictví. V roce 1827 popsal jako první akutní myeloidní leukemii (AML). Roku 1830 byla vydána jeho kniha, \"Traité elementaire de l’art des accouchements,\" o porodnictví. V roce 1839 popsal jako vůbec první nepříjemné chronické kožní onemocnění \"Acne inversa\", známé jako \"Hidradenitis suppurativa\" (HS), či \"hidradenitida\". Zavedl také poúrazovou fixaci klíční kosti (např. po zlomenině).\n\nV roce 1864 namaloval francouzský malíř François-Nicolas-Augustin Feyen-Perrin obraz \"La Leçon d'anatomie de Velpeau à la Charité\", zobrazujícího lékaře Alfreda-Armanda-Louise-Mariu Velpeaa při práci.\n\n"}
{"id": "1357480", "url": "https://cs.wikipedia.org/wiki?curid=1357480", "title": "Runit", "text": "Runit\n\nOstrov Runit je jedním ze 40 ostrovů atolu Eniwetok v Marshallových ostrovech. Ostrov leží v severovýchodní části atolu Eniwetok, který měří na 3100 metrů na délku a 263 metrů široký. Rozloha ostrova je asi 46,3 hektarů. V severní časti ostrova se nachází kráter vytvořený jaderným testem v roce 1958, který je překryt betonovým dómem o průměru 120 metrů.\n\nPrvní testy jaderných zbraní byly na ostrově prováděny v rámci operace Redwing. 4. května 1956 byl proveden jaderný test Lacrosse, který vytvořil dnes zatopený kráter v severní laguně ostrova. Kráter se nachází východně od severního cípu ostrova.\n\nDne 5. května 1958 byl v rámci operace Hardtack I proveden test jaderné zbraně zvaný \"Kaktusová exploze\" o síle 18 kT. Výsledkem testu byl kráter o průměru více než 100 metrů. Celkově bylo na ostrově Runit provedeno 14 jaderných testů.\n\nV letech 1977 až 1980 provedla americká armáda operaci za účelem vyčištění atolu Eniwetok od jaderného spadu. V rámci operace bylo 101 498 kubických metrů radioaktivního odpadu, včetně zbytkového plutonia, uloženo do kráterů \"Kaktus\". Kráter byl překryt cementovou kopulí. Operační náklady činily 239 milionů dolarů.\n\n"}
{"id": "1357484", "url": "https://cs.wikipedia.org/wiki?curid=1357484", "title": "Ischioceratops", "text": "Ischioceratops\n\nIschioceratops („rohatá tvář s kyčlemi“) byl rod malého rohatého ptakopánvého býložravce z čeledi Leptoceratopsidae. Jeho fosilie byly objeveny v sedimentech souvrství Wang-ši (Čína) a mají stáří asi 69 milionů let (svrchní křída, raný maastricht).\n\nHolotyp (ZCDM V0016) byl objeven na území čínské provincie Šan-tung a jedná se o nekompletní kostru bez lebky. Nejvíce zvláštních anatomických znaků bylo objeveno na kyčelních kostech (latinsky \"os ilium\"), což dalo tomuto malému rohatému dinosaurovi jeho rodový název. Druhové jméno \"zhuchengensis\" pak odkazuje k městu Ču-čcheng (v anglickém přepisu Zhucheng).\n\n\"Ischioceratops\" patřil do čeledi Leptoceratopsidae, jeho sesterským rodem byl severoamerický \"Montanoceratops\". Vzdáleněji příbuzné rody byly například \"Cerasinops\" a \"Prenoceratops\".\n\nIschioceratopsové byli součástí fauny v souvrství Wang-ši, odkud známe poměrně velkou druhovou rozmanitost dinosaurů. Ekosystémy sdílel například s ceratopsidem rodu \"Sinoceratops\", obřím hadrosauridem rodu \"Shantungosaurus\" nebo s velkým tyranosauridem rodu \"Zhuchengtyrannus\".\n\n\n"}
{"id": "1357490", "url": "https://cs.wikipedia.org/wiki?curid=1357490", "title": "Martin Landa", "text": "Martin Landa\n\nMartin Landa (* 27. ledna 1976 Brno) je český manažer a politik, v letech 2014 až 2018 starosta a od roku 2018 první místostarosta městské části Brno-střed, bývalý člen a místopředseda hnutí „Žít Brno“, později nestraník za hnutí ANO 2011.\n\nAbsolvoval Moravské gymnázium v Brně. Poté studoval několik vysokých škol, které ale nedokončil. Vystudoval bakalářský obor Management sportu na Fakultě sportovních studií Masarykovy univerzity, promoval v roce 2018 a získal titul Bc. V Brně strávil celý život s výjimkou 4 let, kdy pracoval v Praze. Podnikal ve stavebnictví.\n\nMartin Landa je ženatý, má dvě děti. Žije v Brně, konkrétně v části Brno-střed.\n\nOd roku 2014 byl členem hnutí „Žít Brno“ (ŽTB). V komunálních volbách v roce 2014 kandidoval jako člen ŽTB na kandidátce subjektu \"\"Žít Brno s podporou Pirátů\"\" do Zastupitelstva města Brna, ale neuspěl. Ve stejných volbách byl však zvolen za ŽTB zastupitelem městské části Brno-střed. V listopadu 2014 se pak stal starostou městské části Brno-střed. Předcházející starosta Libor Šťástka mu pak úřad předával za značného chaosu.\n\nV polovině roku 2016 se stal 2. místopředsedou hnutí ŽTB, ale v roce 2017 z něj vystoupil kvůli špatné komunikaci uvnitř strany (tím mu zanikla i funkce místopředsedy). Na podzim 2017 se objevily zprávy, že jej do svých řad láká hnutí ANO 2011, resp. že zvažuje konec v politice. V komunálních volbách v roce 2018 nakonec kandidoval jako nestraník za hnutí ANO 2011, a to jako lídr tamní kandidátky. Post zastupitele městské části obhájil. Dne 21. listopadu 2018 byl novým starostou městské části Brno-střed zvolen Vojtěch Mencl, Landa se pak stal 1. místostarostou městské části.\n"}
{"id": "1357495", "url": "https://cs.wikipedia.org/wiki?curid=1357495", "title": "The Beatles Revival", "text": "The Beatles Revival\n\nThe Beatles Revival (nebo také The Teplo) je česká revivalová skupina, imitující The Beatles. Skupina se postupně formovala na kladenském gymnáziu, rok jejího vzniku je 1992. Její členové užívají stejné hudební nástroje a několik sad kostýmů.\n\nZbyněk Maulis se v roce 2002 naučil hrát na kytaru levou rukou stejně jako Paul McCartney. Členové používají paruky, kostýmy jsou na míru ušité podle originálů, obuv pochází od firmy Chelsea Cavern Boots z Liverpoolu, hudebníci používají nástroje stejné značky jako Beatles.\n\nSkupina vystupuje na veřejných koncertech, soukromých a firemních akcích nejen v Česku, ale i v mnoha zemích Evropy (nejčastěji v Holandsku, Německu a Polsku), hrála i ve Spojených státech amerických nebo Asii, každoročně 130-180 koncertů. Do roku 2006 odehrála přes 1500 vystoupení.\n\nOd roku 2003 měla skupina několik vystoupení v Cavern Clubu a další v Liverpoolu, včetně 50. výročí The Beatles v roce 2007 v Cavern Clubu. Hrála také na svatbě fotbalisty Ruud van Nistelrooje, v Dánsku na koncertě spolu s Johnem Fogertym, při uvedení knihy tajemníka The Beatles – Alistaira Taylora, nebo pro britskou královnu Alžbětu II..\n\nNa Kladně měla skupina mimo jiné koncerty např. na kulturní akci Kladenské dvorky v Podprůhonu, tradičně 23. prosince pak vánoční koncerty v bývalém \"Klubu 19\" ve \"Stodole\" či v kulturním domě na Sítné, v meziobdobí v kulturním domě ve Stochově. Z původní sestavy zůstali jen bratři Luděk Maulis a Zbyněk Maulis, kteří hráli také s rakovnickou skupinou Brutus.\n\n\n\n\"část, níže je uvedené audio, promo CD obsahují i PC videonahrávky z koncertů\"\n\n"}
{"id": "1357496", "url": "https://cs.wikipedia.org/wiki?curid=1357496", "title": "Zadni Staw Polski", "text": "Zadni Staw Polski\n\nZadni Staw Polski je ledovcové jezero v Tatrách v Polsku. Nachází se v nadmořské výšce 1890 m v západní nejvyšší části údolí Pěti Stawů nad Czarnym Stawem Polskim. Jezero má rozlohu 6,4720 ha. Je 382 m dlouhé a 235 m široké. Dosahuje maximální hloubky 31,6 m a objemu 918 400 m³.\n\nNa jihu se nachází Wole Oko a nad ním Hladké sedlo. Na západě se tyčí štít Valentková, jehož stěna začíná přímo u hladiny plesa. Na severu se nachází suché nejvyšší patro doliny Pěti Stawů pod Niebieskou Przełęczí. Na východě vybíhá nad pleso hřeben Kołowe Czuby.\n\nZ jezera odtéká potok do Woleho Oka. Rozměry jezera v průběhu času zachycuje tabulka:\n modrá turistická značka z Gąsienicowy doliny přes Zawrat do Doliny Pięciu Stawów vede 250 m východně od plesa pod hřebenem Kołowe Czuby.\n\n\n\n"}
{"id": "1357498", "url": "https://cs.wikipedia.org/wiki?curid=1357498", "title": "Vladivoj Kotyza", "text": "Vladivoj Kotyza\n\nVladivoj Kotyza (* 30. listopadu 1943 Praha) je český malíř.\n\nNarodil se v Praze v rodině lékaře Františka Kotyzy. V roce 1949 se s rodiči odstěhoval do Plzně. Na Akademii výtvarných umění v Praze vystudoval v letech 1961–1966 obor malba a restaurátorství pod vedením Vojtěcha Tittelbacha, Arnošta Paderlíka, Antonína Pelce a Bohuslava Slánského.\n\nTématy jeho díla jsou snové vize, relikty a prostory. Jeho dílo má nejblíže k magickému realismu.\n\n\nJeho díla se nacházejí ve sbírkách:\n\nSamostatné výstavy:\n\nTamatické a další výstavy:\n\n"}
{"id": "1357499", "url": "https://cs.wikipedia.org/wiki?curid=1357499", "title": "Totaleinsatz (soubor fotografií)", "text": "Totaleinsatz (soubor fotografií)\n\n„Totaleinsatz“ („Totální nasazení“) je název nejslavnějšího fotografického souboru českého fotografa Zdeňka Tmeje z let 1942 – 1944. Fotografie byly pořízeny během autorova totálního nasazení ve Vratislavi a zachycují každodennost nuceně nasazených. Tyto snímky jsou cenným a pravděpodobně jediným obrazovým svědectvím o nacistické nucené práci zaznamenaným z perspektivy oběti.\n\nZdeněk Tmej (1920 – 2004) se fotografování věnoval od útlého mládí. Před válkou působil jako asistent významného reportážního fotografa Karla Hájka a publikoval v nejrůznějších časopisech fotografie z koncertů a tanečních vystoupení. V roce 1942 byl Tmej povolán na nucené práce do dnešní polské Vratislavi (do roku 1945 na německém území jako „Breslau“). Zde pracoval jako vykladač vlakové pošty, což mu umožňovalo nechat si zasílat veškeré fotografické náčiní. V roce 1944 Tmej z nuceného nasazení utekl zpět do Prahy. Těsně po skončení druhé světové války se s přáteli vydal fotografovat válkou zničené Německo, navštívil i osvobozené koncentrační tábory. Nafocený materiál z této cesty mu však byl odcizen. Po válce spolupracoval s fotografy Karlem Ludwigem a Václavem Chocholou, s nimiž vytvořil významné umělecké i přátelské trio. V roce 1958 byl zatčen a odsouzen k sedmi letům vězení v uranových dolech, v roce 1965 byl propuštěn. V 70. letech působil jako reklamní fotograf.\n\nFotografování tzv. totálního nasazení si Zdeněk Tmej naplánoval již v Praze. Do Vratislavi proto odjel vybaven hned dvěma fotoaparáty. Temnou komoru si vytvářel z umývárny ubytovny a peníze na filmy a fotografický papír získával výměnným obchodem se svými kamarády. V potemnělých místnostech využil svých zkušenosti divadelního fotografa a specialisty na extrémní světelné podmínky. \n\nVlastnictví fotoaparátu a možnosti fotografovat se mezi nuceně nasazenými výrazně lišily. Zatímco nuceně nasazeným z Polska a Sovětského svazu nebylo umožněno fotoaparát používat, ani vlastnit, čeští a západoevropští dělníci směli v německých obchodech legálně kupovat filmy a nechávat si je zde také vyvolávat. Potíže Tmejovi nezpůsobila dokonce ani symbolická fotografie zachycující Hitlerův portrét a nápis „Schluss“ („konec“). Narážka gestapu prý při prohlížení snímku vůbec nedošla. \n\nAž na několik výjimek neobsahuje Tmejův soubor \"Totaleinsatz\" žádné fotografie, které by zachycovaly pracovní situace nuceně nasazených, a tedy jejich hlavní denní činnost. Polovina všech snímků je vyfocena v tanečním sále bývalé restaurace Bergkeller, v němž byli pracovníci hromadně ubytováni. Kromě dokumentace existenčních podmínek (strava, hygiena) fotografie zaznamenávají nuceně nasazené při trávení volného času. Na Tmejových snímcích ho vyplňují spánkem, hraním karet, četbou, balením a kouřením cigaret či dováděním s prostitutkami ze zvláštního nevěstince pro nuceně nasazené. Jako přímému svědkovi se Tmejovi podařilo vizuálně zaznamenat fyzické vyčerpání z namáhavé práce i duševní prázdnotu života v totálním nasazení. Několik málo fotografií, které byly pořízeny ve městě, zachycují namísto vratislavských pamětihodností místa, která byla pro totálně nasazené důležitá (dopisní schránka, vchod do protileteckého krytu, tramvaj).\n\nJiž na konci roku 1945 vydal Tmej pod názvem \"Abeceda duševního prázdna\" výběr čtyřiceti pěti fotografií z vratislavského nuceného nasazení. Tato kniha, která v současnosti patří mezi rarity antikvariátů, tehdy nezaznamenala příliš velký ohlas. První výstava Tmejových snímků z totálního nasazení byla uspořádána až v roce 1967 v pražské Galerii Václava Špály. Kompletní soubor Tmejových fotografií byl poprvé publikován v roce 2001 v nakladatelství Torst.\n\nV letech 1940–1944 zveřejňoval fotografie Zdeňka Tmeje týdeník \"Pestrý týden\", ve své době nejkvalitnější český obrázkový časopis. Fotografie jsou online dostupné na serveru Moravské zemské knihovny.\n\n\n"}
{"id": "1357500", "url": "https://cs.wikipedia.org/wiki?curid=1357500", "title": "Zuzana Marková", "text": "Zuzana Marková\n\nZuzana Marková (* 1988 v Praze) je česká sopranistka, sólistka Národního divadla v Praze, divadla Antonína Dvořáka v Ostravě a dalších operních domů v Česku i zahraničí.\n\nStudovala na Pražské konzervatoři obor klasický zpěv u své matky, prof. Jiřiny Markové, klavír u prof. Miroslava Langera a dirigování u prof. Miriam Němcové a prof. Hynka Farkače. Účastnila se mistrovských kurzů Mietty Sigheleho a Veriana Lucchettiho v italském Riva del Garda. V letech 2010–2011 dále pokračovala ve studiu zpěvu u Paoly Pittalugaové v Operním studiu v Boloni.\n\nV roce 2003 zvítězila v pěvecké soutěži “Pražský pěvec” a získala druhé místo v “Duškově pěvecké soutěži“ v Praze. \n\nV pražském Národním divadle vystupovala již jako dítě v dětských rolích (Jakobín, Sedlák kavalír (Cavalleria rusticana), Komedianti (Pagliacci), Příhody lišky Bystroušky, Rigoletto, Braniboři v Čechách) a také v činoherních představeních (Mistr a Markétka, Richard lll.) a jako šestnáctiletá se se objevila v hlavní roli Františky v Burianově Opeře z pouti v ostravském Divadle Antonína Dvořáka. \n\nV roce 2012 získala Zuzana Marková druhou cenu v Mezinárodní soutěži Ernsta Häfligera ve Švýcarsku.\n\nZpívala také na koncertech „Omaggio a Verdi“ (Pocta Verdimu) se Sicilským symfonickým orchestrem v Palermu (árie a výběr scén z “Traviaty” a “Rigoletta”), zahajovací koncert Avignonského festivalu a Musiques en fête v Chorégie d'Orange, Classic in the City v Antverpách pro De Vlaamse Opera a další koncerty v Itálii a Číně s Orchestra Filarmonica Toscanini.\n\nMarková byla sólistkou souboru Dětská opera Praha a po smrti sbormistra Milana Malého v roce 2004 se sama stala sbormistryní souboru. Jako sbormistryně vystupovala s Dětskou operou v Bayreuthu a v roce 2005 také reprezentovala Česko na světové výstavě Expo 2005 v japonské Nagoji. \n\n"}
{"id": "1357501", "url": "https://cs.wikipedia.org/wiki?curid=1357501", "title": "Šalvěj lepkavá", "text": "Šalvěj lepkavá\n\nŠalvěj lepkavá (\"Salvia glutinosa\") je mohutná, vytrvalá, aromatická bylina z čeledi hluchavkovitých, jeden z několika druhů rodu šalvěj zastoupených v české flóře.\n\n\nVzrůstově je to poměrně mohutná, 50-100 cm vysoká rostlina. Živě zelené listy jsou velké (až 20x9 cm), dlouze řapíkaté, s čepelí špičatou, na bázi střelovitou až hrálovitou, na okrajích pilovitou, po obou stranách roztroušeně chlupatou. Přízemní listová růžice chybí. Lodyha je vystoupavá nebo přímá, jednoduchá nebo v horní části větvená, hustě měkce chlupatá; bohaté žláznaté trichomy v její horní části vylučují lepkavou, aromatickou šťávu. Lodyha v dolní části někdy kořenuje. Vytváří krátký dřevnatějící oddenek.\n\nKvěty jsou pro šalvěj typicky dvoupyskaté, uspořádané v pěti- či šestičetných lichopřeslenech. Koruny mají špinavě žlutou barvu s červenohnědými žilkami a skvrnami na rozšířeném dolním pysku; kalich je zelený, dvoupyský. Ze čtyř tyčinek jsou dvě sterilní staminodia. Kvete od června do srpna, plodem jsou hnědé, lysé tvrdky.\n\nPloidie druhu je 2n=16.\n\nŠalvěj lepkavá je hemikryptofyt – vytrvalá bylina přežívající zimu v obnovovacích pupenech v úrovni země. Na rozdíl od většiny ostatních šalvějí preferuje vlhká místa ve stinných lesích, kde roste na sutích, v roklích, v okolí lesních cest nebo poblíž vodních toků, a to od podhůří do hor. Preferuje zásaditější, vlhké půdy bohaté na živiny. Je diagnostickým druhem asociace \"Carici pendulae-Eupatorietum cannabini\" (vegetace narušovaných podmáčených stanovišť s ostřicí převislou) a svazů \"Petasition officinalis\" a \"Adenostylion\".\n\nBývá hostitelem pro některé parazitické druhy záraz (např. \"Orobanche colorata\" nebo \"Orobanche salviae\").\n\nAreál výskytu zahrnuje hornatiny jižní, střední a jihovýchodní Evropy (Pyreneje, Jura, Alpy, Karpaty, Dinaridy), Malou Asii, Krym, dál zasahuje přes Kavkaz až do Íránu. V ČR se vyskytuje především v pohořích východní Moravy (Moravskoslezské Beskydy, Javorníky, Bílé Karpaty), v adamovských lesích okolo Brna, na Znojemsku a v údolí Vltavy ve středních a jižních Čechách.\n\nZřídka bývá pěstována v parcích, kde místy zplaňuje (Průhonice, Třeboň).\n"}
{"id": "1357506", "url": "https://cs.wikipedia.org/wiki?curid=1357506", "title": "Monolatrie", "text": "Monolatrie\n\nMonolatrie, doslova \"jediné uctívání\" (z řeckého μόνος (monos) = jediné a λατρεία (latreia) = uctívání ) znamená uctívání jediného boha na určitém místě nebo ve zvláštním kmeni nebo v lidu, aniž by existence jiných bohů byla zpochybněna. Tento pojem se mnohdy těžko odlišuje od henoteismu.\n\nExistují četné důkazy, že v Izraeli před babylonským exilem (před rokem 597 př. n. l.) ještě neexistovala monolatrie. Kromě JHVH byla uctívána i jiná božstva, mužská i ženská. Bohoslužby probíhaly na kultovních vyvýšeninách (posvátná návrší).\n\nNa území Izraele byly nalezeny nápisy a artefakty, které poukazují na uctívání jiných bohů. Například v roce 1975 v Kuntilet Ajrud v Judsku se dochoval nápis z 8. nebo 7. století př. Kr. obsahující požehnání: „JHVH a jeho ženy Ašery“.\n\nDůvodem přechodu z polyteismu do monolatrie byl pravděpodobně pád judského království, který byl interpretován jako trest za uctívání jiných bohů.\n\nTato nová interpretace vlastní historie vedla k tomu, že biblické knihy byly (znovu) navrženy tak, aby ostře odsoudily uctívání jiných bohů.\n"}
{"id": "1357509", "url": "https://cs.wikipedia.org/wiki?curid=1357509", "title": "Jiří Koštíř", "text": "Jiří Koštíř\n\nJiří Koštíř (21. června 1928 - 19. června 1960, Znojmo) byl český silniční motocyklový závodník. Tragicky zahynul smrti při nemistrovských závodech ve Znojmě v roce 1960, kdy se mu stal osudným závod plný deště a bočního nárazového větru.\nZávodil jako tovární jezdec na motocyklu ČZ. V mistrovství Československa získal v letech 1954 a 1957 dva mistrovské tituly ve třídě do 250 cm³. Startoval na Tourist Trophy ve třídě do 250 cm³ v letech 1957a a 1958, v roce 1956 nedojel a v roce 1957 skončil na osmém místě.\n\n\n"}
