{"id": "1382455", "url": "https://cs.wikipedia.org/wiki?curid=1382455", "title": "Tamara Kotrbová", "text": "Tamara Kotrbová\n\nTamara Kotrbová, též Tamara Komínková, (* 4. listopadu 1971 Praha) je česká herečka, od roku 1993 s přestávkami členka souboru Městského divadla Zlín.\n\nRok studovala Střední průmyslovou školu spojové techniky v Praze, poté absolvovala Pražskou konzervatoř. Během posledního roku na konzervatoři hostovala ve Středočeském divadle v Kladně. V letech 1993 až 1996 byla členkou souboru Městského divadla Zlín, následně působila na volné noze v Praze (živila se převážně dabingem). V roce 2001 se vrátila do souboru Městského divadla Zlín (v letech 2003 až 2005 byla na mateřské dovolené).\n\nCo se týká filmových a televizních rolí, zahrála si už ve snímcích \"Jak je důležité míti Filipa\" (1989) a \"Vstup do ráje zakázán\" (1989), a to mimo jiné se svou matkou, taktéž herečkou, Jorgou Kotrbovou. Účinkovala také v televizních seriálech – např. \"Štúrovci\" (1991) či \"Soudní síň\" (2016).\n\nTamara Kotrbová má tři děti – syny Matěje, Filipa a Jakuba.\n"}
{"id": "1382474", "url": "https://cs.wikipedia.org/wiki?curid=1382474", "title": "Antoine Baumé", "text": "Antoine Baumé\n\nAntoine Baumé [bómé] (26. února 1728, Senlis – 15. října 1804, Paříž) byl francouzský lékárník, farmakolog a chemik, vynálezce hustoměru. Je po něm pojmenován stupeň Baumé, zkratka Bé.\n\nNarodil se v rodině hostinského, vyučil se lékárníkem v Compiègne a od roku 1745 pracoval v lékárně C. J. Geoffroy v Paříži. Po mistrovské zkoušce v roce 1752 si otevřel vlastní lékárnu, spolu s Geoffroy otevřel továrnu na amonium a od roku 1761 přednášel na chemicko-farmaceutické škole. V letech 1770-1780 provozoval malou továrnu, kde zkoumal materiál pro výrobu porcelánu a bělení hedvábí. Roku 1773 byl zvolen členem Francouzské akademie věd a roku 1787 členem \"Collège de Pharmacie\".\n\nRoku 1757 Baumé syntetizoval diethylether, roku 1762 izoloval z opia narkotin a od roku 1772 vyráběl kalomel (chlorid rtuťnatý jako lék mj. proti syfilis). Zkoumal působení a vznik kysličníku uhličitého a sirovodíku, analyzoval vodu a methan a popisoval krystalizaci solí.\n\nJeho jednoduchý hustoměr na principu Archimédova zákona se používal k měření koncentrace kyseliny sírové nebo alkoholu a Baumé zdokonalil i destilační přístroje a lampy. Roku 1762 vydal velmi rozšířenou učebnici farmacie (\"Éléments de pharmacie théorique et pratique\"), která vyšla v 5 vydáních a byla přeložena do němčiny.\n\n\n"}
{"id": "1382475", "url": "https://cs.wikipedia.org/wiki?curid=1382475", "title": "Ivan Acher", "text": "Ivan Acher\n\nIvan Acher (* 5. června 1973 Liberec) je český básník a skladatel, který složil hudbu k cca 150 divadelním a filmovým dílům. Svou první operu vytvořil v esperantu.\n\nNa Technické univerzitě v Liberci studoval textilní design. Pracoval i jako lesník. Hudbu studoval jako samouk, proto je plná nových forem, včetně nových nástrojů, které si sám vyrábí. Spolupracoval s mnoha režiséry jako autor doprovodné hudby, získal řadu ocenění.\n\nTesař, lesní dělník, studovaný výtvarník a se štěstím nevystudovaný hudebník a skladatel, který své působení na scéně elektroakustické hudby přirozeně propojuje kompozicemi v oblasti soudobé hudby. Autorsky i interpretačně se zapojil do projektů VRRM Vladimíra Václavka a Autopilote Pavla Fajta, trvale vystupuje s jazzovým allstars minibigbandem NUO. Jeho tvorba se vyznačuje progresívním nadžánrovým hledačstvím a překvapivými přístupy k instrumentaci, aranži i používání hudebních a nehudebních nástrojů, které si sám vyrábí na jeho rodném Nisském mlýně pod Oybinem. Od roku 2002 spolupracuje s Agon Orchestra – souborem pro soudobou hudbu, pro který vytvořil bezmála 20 orchestrálních skladeb. Jeho orchestrální skladby zazněly na festivalech vážné hudby v Praze (Pražské jaro), Hamburku, Vídni, Bratislavě, Budapešti, Bielsko – Bialej... Největší součástí jeho tvorby je hudba pro taneční a divadelní inscenace ověnčené mnoha oceněními. Soupis realizací přesahuje 150 titulů u nás a v zahraničí. Byl nominován na cenu České filmové kritiky, Českého lva, Cenu české divadelní kritiky, Cenu Alfreda Radoka, Cenu Dosky… Spolupracoval jako dvorní skladatel zejména s legendárním Pražským komorním divadlem - Divadlem Komedie (Kvartet Antiklimax, Proces-r. D. Pařízek; Utrpení knížete Sternenhocha, Weissenstein, Srdce temnoty – r. David Jařab) a Lenka Vagnerová Company (Herald Angel Award Fringe Festival Edinburgh pro tanenční představení La Loba, a dále představení Riders, Gossip, Lešanské jesličky...). Dále je podepsán pod hudbou k inscenacím Národního divadla v Praze, Bratislavě a Brně a mnoha dalších českých a evropských divadel. Vytvořil hudbu k několika desítkám dokumentům a filmům. Je rovněž autorem filmových projekcí (Magorova summa, Proces, Srdce temnoty...), fotografií (cyklus Gulliverovy cesty, Dušičky, Samci s mláďaty...) či básnických sbírek (Psí mlíko 1996, Nate tumáte 1995, Verbování 1994, Bo hynemeť vstana 1997).\n\nV roce 2017 se rozhodl zkomponovat operu \"Sternenhoch\" na motivy romaneta Ladislava Klímy \"Utrpení knížete Sternenhocha\". Opera je kromě nevídané energetické smršti, zajímavé instrumentace, využívající i industriálních a syntetických témbrů, nové kantability a žánrové nezařaditelnosti zajímavá tím, že skladatel se rozhodl složit dílo ve zvukomalebném esperantu. Diváci tak mají možnost plně vychutnat energii hudby a zátěž sdělnosti operního libreta přenechat trojjazyčným titulkům.\n\nPožádal o spolupráci esperantistu Miroslava Malovce, který libreto přeložil do tohoto jazyka a následně byla esperantská verze zhudebněna. Premiéra byla 7. dubna 2018 na Nové scéně Národního divadla před vyprodaným hledištěm.\n\n"}
{"id": "1382478", "url": "https://cs.wikipedia.org/wiki?curid=1382478", "title": "Robinsonův ostrov (1. řada)", "text": "Robinsonův ostrov (1. řada)\n\nOsmnáct soutěžících bylo rozděleno do kmenů Callao (červená) a Tabon (modrá) a byli vysazeni na dva ostrovy, na nichž započalo „největší dobrodružství jejich života!“\n\nPo sloučení se kmen jmenoval Mayon a soutěžící v něm soutěžili každý sám za sebe. Po vyřazení byli soutěžící posláni na ostrov vyloučení, z něhož se mohli později dostat zpět do hry.\n"}
{"id": "1382481", "url": "https://cs.wikipedia.org/wiki?curid=1382481", "title": "Let Air Canada 759", "text": "Let Air Canada 759\n\nLet Air Canada 759 byl let společnosti Air Canada z kanadského Toronta do San Francisca v americkém státě Kalifornie dne 7. července 2017. Kanadský Airbus A320 v jeho závěru jen velmi těsně (o 9 metrů) minul letoun Airbus A340 filipínských aerolinií, který se na letišti v San Franciscu připravoval ke vzletu. \n\nVzhledem k tomu, že v blízkosti filipínského stroje se nacházely tři další letouny s plnými palivovými nádržemi, mohla se případná kolize stát nejhorší tragédií v historii letectví. Na palubách všech pěti letadel totiž cestovalo dohromady přes 1000 lidí. Počet obětí by tak mohl být ještě vyšší než při letecké katastrofě na Tenerife v roce 1977, kdy zahynulo 583 lidí.\n\nPříčinou kritického přiblížení dvou Airbusů byla chyba kanadského kapitána, který zaměnil pojezdovou dráhu (Taxiway C) za přistávací (28R, viz plánek). Paralelní dráhy dělí méně než 150 metrů.\n\nKrátce před půlnocí 7. července 2017 se kanadský Airbus se 135 cestujícími blížil k letišti v San Franciscu. Na pojezdové dráze se tu připravovala k odletu čtyři letadla: United Airlines 1 do Singapuru (Boeing 787), za ním Philippine Airlines 115 do Manily (Airbus A340), dále United Airlines 863 do Sydney (Boeing 787) a United Airlines 1118 do Cancúnu (Boeing 737).\n\nVe 23:46 dostala kanadská posádka povolení přistát na ranveji 28R (paralelní ranvej 28L byla mimo provoz a neosvětlená). Počasí bylo jasné a kapitán proto přistával bez využití přístrojů. Posádka si všimla světel na dráze a ve 23:55 si proto u dispečera povolení přistát ověřovala. Dostalo se jí ujištění, že na dráze nikdo jiný není. Letadlu k ní zbývaly stovky metrů. \n\nVe 23:56:01 pilot prvního z letadel čekajících na odlet upozornil řídicí věž, že přistávající letadlo míří na pojezdovou dráhu. Ve 23:56:10 dal dispečer letu 759 příkaz k přerušení přistání. Kapitánovi došlo ještě před příkazem, co se stalo, a začal sám stoupat. Nejtěsněji minul filipínský Airbus, který stál druhý v pořadí. Letouny dělilo 8,8 metru.\n\nPokud by kapitán na situaci nezareagoval nabíráním výšky, do pěti sekund by narazil do Boeingu 787, který stál jako třetí v pořadí. V důsledku střetu mohlo být zničeno všech pět letadel, čímž se mohl stát nejhorší katastrofou v historii letectví.\n\nKanadský letoun později standardně přistál a nikdo nebyl zraněn.\n\nZáznam přistávacího manévru zveřejnil Národní úřad pro bezpečnost dopravy (NTSB) až v květnu 2018.<ref name=\"LN 7/5\"></ref> Vyšetřování se zabývá rozborem incidentu i otázkou, jak je možné, že k tak kritické situaci mohlo ještě v roce 2017 dojít. \n\nPo incidentu došlo k úpravě bezpečnostních předpisů na sanfranciském letišti. Při nočních přistáních, kdy je paralelní ranvej zavřená, už piloti nemohou provádět vizuální přiblížení, ale musí využít přístrojů. Kanadští piloti totiž uvedli, že osvětlenou ranvej 28R považovali za ranvej 28L (která byla mimo provoz a zhasnutá) a sousedící pojezdovou dráhu za přidělenou 28R.\n\nDošlo také k personálnímu posílení na řídicí věži v hodinách, kdy trvá hustý večerní provoz. \n\nVyšetřování dosud (květen 2018) nebylo ukončeno.\n"}
{"id": "1382482", "url": "https://cs.wikipedia.org/wiki?curid=1382482", "title": "Francesc Gil de Frederic", "text": "Francesc Gil de Frederic\n\nSvatý Francesc Gil de Frederic de Sans, O.P. (14. prosince 1702, Tortosa – 22. ledna 1745, Hanoj) byl španělský římskokatolický kněz, člen řádu bratří kazatelů a mučedník.\n\nFrancesc vstoupil do noviciátu dominikánů v Barceloně a přijal jméno František. Dne 29. března 1727 získal kněžské svěcení a zažádal si o odjezd na misii na Filipíny. Zde se stal sekretářem provinciála. \n\nPoté odešel na misii do Vietnamu. Dne 28. srpna 1735 dorazil do Tonkinu. Zde působil na několika farnostech. Z důvodu pronásledování křesťanů se musel ukrývat. Dne 3. srpna 1737 byl zajat na konci mše a odsouzen k trestu smrti za křesťanskou víru. Po sedmi letech krutého vězení byl dne 22. ledna 1745 sťat a to spolu s dalším dominikánem, otcem Mateem Alonsem de Leciniana se kterým se potkal ve vězení.\n\nDne 20. května 1906 byl papežem Piem X. prohlášen za blahoslaveného a dne 19. června 1988 jej papež Jan Pavel II. svatořečil ve skupině 117 vietnamských mučedníků.\n\n"}
{"id": "1382483", "url": "https://cs.wikipedia.org/wiki?curid=1382483", "title": "Vysokorychlostní trať Praha–Brno", "text": "Vysokorychlostní trať Praha–Brno\n\nVysokorychlostní trať Praha - Brno je plánovaná vysokorychlostní trať, která má být součástí trasy RS1 Praha - Brno - Ostrava. Na trati by měl podle SŽDC být 1 pilotní úsek VRT - výjezd z Prahy do Poříčan (dalším pilotním úsekem je Brno - Přerov - Ostrava). K tomuto úseku se přiklání studie proveditelnosti.\n\nExistují dvě varianty trasy tratě Praha - Brno. Ta první vede přes Havlíčkův Brod a převážně kolem dálnice D1. Druhá vede přes Benešov u Prahy a Jihlavu. Pro vysokorychlostní trať Praha - Brno - Břeclav byla v dubnu 2018 zadána studie proveditelnosti (má být hotova za dva roky), která určí rychlostní hladinu, trasu a další parametry vysokorychlostní trati.\n\nTrasa vysokorychlostní trati Brno - Břeclav je součástí spojení RS2 z Brna do Vídně. V úseku Brno - Modřice by se měly přistavět 2 koleje. V úseku Modřice - Břeclav trať povede po stávající trase Brno - Břeclav. V Rakousku se chystá na studie proveditelnosti vysokorychlostní tratě Břeclav - Vídeň.\n\nJedná se o modernizaci stávající konvenční železniční tratě na rychlost 200 km/h. Trať Brno - Přerov dostala posudek EIA na třetí úsek tratě a chybí už jen jeden posudek. Trať by se měla modernizovat mezi roky 2021 - 2025.\n\nNa úsek Přerov - Ostrava se připravuje vypsání na zhotovitele studie proveditelnosti. Stavět by se mohlo do roku 2025. Trasa tratě povede kolem obcí Prosenice, Hranice na Moravě, Bělotín, Butovice, Studénka a po Studénce se napojí do nádraží Ostrava - Svinov. Z Bohumína trať bude pokračovat do Katowic, kde se napojí na polskou Centralnu magistralu kolejowu.\n\nNáklady na vysokorychlostní trať Praha - Brno zatím moc jasné nejsou. Dle průměrných evropských cen by trať stála 140 miliard Kč.\n\n"}
{"id": "1382485", "url": "https://cs.wikipedia.org/wiki?curid=1382485", "title": "Bangabandhu-1", "text": "Bangabandhu-1\n\nBangabandhu-1 je geostacionární telekomunikační družice. Vynesena byla 11. května 2018 raketou Falcon 9 FT ve variantě Block 5. Jejím výrobcem je francouzská společnost Thales Alenia Space, provozovatelem pak Bangladéšská telekomunikační regulační komise (BTRC). Pojmenována je po Mudžíburovi Rahmánovi, zakladateli Bangladéše, který měl přízvisko \"Bangabadhu\" – \"přítel Bengálska\".\n\nŠlo o první geostacionární bangladéšskou družici a první start této varianty rakety. To, že si i země jako Bangladéš mohla dovolit vlastní satelit, ukazuje, jak se SpaceX daří snižovat ceny kosmických letů. Po Turkmenistánu (TurkmenSat 1) a Bulharsku (BulgariaSat-1) je Bangladéš již třetí rozvojovou zemí, které SpaceX vynesla její první satelit.\n\nCelkové plánované náklady na satelit jsou 317 milionů amerických dolarů, přičemž 157,5 milionu eur (188,7 milionu dolarů) si Bangladéš půjčil od banky HSBC. Jedna polovina kapacity satelitu bude využita pro pokrytí domácích potřeb, čímž by již nemusel Bangladéš ročně platit 14 milionů amerických dolarů Číně, Indii a Singapuru, jejichž satelity využívá zejména pro svých 28 televizních stanic. Podle Mostafy Jabbara, ministra pošty a telekomunikací, by mohl roční příjem z druhé poloviny kapacity, jež bude nabídnuta do zahraničí, dosáhnout asi 50 milionů amerických dolarů a návratnost projektu by se tak pohybovala kolem osmi let.\n\nPodle jednoho z bývalých zaměstnanců ministerstva a Abu Sayeeda Khana ze srílanského technologického think-tanku LIRNEasia jsou však tyto plány nereálné, neboť příjmy z pronájmu zahraničním zájemcům budou výrazně nižší; zejména vzhledem k tomu, že Indie s Čínou mají dohromady již přes 300 satelitů. Podle Mozammela Babua, ředitele a šéfredaktora Kanálu 71, jedné z největších bangladéšských televizních stanic, je navíc pásmo Ku velmi citlivé na počasí: i za slabého deště je signál tak zašuměný, že je pro televizní vysílání tato frekvence nepoužitelná.\n\nSatelit měl být původně vynesen z Guyanského kosmického centra na Ariane 5, Falcon 9 byl záložní plán. Let byl plánován na 16. prosince 2017, bangladéšský Národní den vítězství, který oslavuje konec bangladéšské války za nezávislost. Po sérii místních protestů na jaře 2017 ale nabraly starty z kosmodromu Kourou zpoždění; navíc vzhledem k tomu, že Bangabandhu-1 se vejde do menší spodní části adaptéru SYLDA, zde byla potřeba koordinace s dalším týmem, který by dodal náklad pro horní část adaptéru. Nakonec se tak BTRC rozhodla pro SpaceX.\n\nMožnost využití služeb Indické kosmické agentury byla zamítnuta kvůli nedostatečné nosnosti jejích raket: GLSV ve verzi Mk.2 zvládala na geostacionární dráhu vynést jen 2500 kg nákladu a GSLV Mk.3 se stále teprve zalétávala.\n\nAč i SpaceX nejdříve plánoval start na Národní den vítězství v prosinci 2017, kvůli škodám způsobeným hurikánem Irma jej také nestihl.\n\nNa testovacím stanovišti McGregor provedl Falcon 9 v půli března 2018 sérii čtyř testovacích zážehů. Po převozu do floridského Kennedyho vesmírného střediska byl spojen s prvním stupněm a 4. května vykonal statický zážeh, opět úspěšně.\n\nKrom zástupců BTRC se na start chystala z Dhaky vypravit i početná vládní delegace, zahrnující mj. dva ministry; vést ji měl Sajeeb Wazed, čestný poradce bangladéšské předsedkyně vlády pro informační a komunikační technologie.\n\nStart byl po několikerých posunech, způsobených nevhodným počasím, zahájen 10. května 2018, startovací sekvence ale byla 58 sekund před startem počítačem zastavena. Vzhledem k tomu, že příčina zastavení odpočtu nebyla hned známa, ale časové okno startu již ten den neumožňovalo další odklad, byl start přesunut na následující den. Později se ukázalo, že šlo jen o chybné nastavení pozemního počítače, raketa i družice byly zcela v pořádku.\n\nLet se dělí na dvě fáze, desetidenní \"Launch and Early Orbit Phase\" a dvacetidenní \"Satelit in Orbit\". Během první z nich bude satelit vynesen na přechodovou dráhu a přesune se na svoji vytyčenou pozici na dráze geostacionární, během druhé pak bude prováděno jeho testování a kalibrování. Plně funkční má být asi po třech měsících od startu.\n\nRaketa Falcon 9 Block 5 odstartovala s družicí Bangabandhu-1 na palubě 11. května 2018 v 16:14 místního času (22:14 SELČ) z rampy LC-39A Kennedyho vesmírného střediska. Pár minut po startu se první stupeň oddělil a podařilo se mu úspěšně přistát na ASDS \"Of Course I Still Love You\". Asi po 33 minutách došlo k oddělení satelitu od horního stupně a Bangabandhu-1 byl naveden na dráhu přechodovou ke geostacionární dráze.\n\n12. května byl poprvé pozemními středisky přijat testovací signál. 22. května kolem 12:30 místního času dosáhl satelit své určené pozice na 119,1° východní délky a přešel tak do druhé letové fáze.\n\nDružici vyrobila Thales Alenia Space na platformě Spacebus-4000B2. Její pozice je na geostacionární dráze na 119,1° východní délky, odkud má zajišťovat komunikační služby pro Bangladéš, jakož i pro Indii, Nepál, Bhútán, Srí Lanku, Filipíny a Indonésii. Hlavní řídící středisko je umístěno v Gazipuru, záložní pak v Rangamati. Střediska jsou shodné konstrukce, každé spravuje 30členný tým.\n\nBangabandhu-1 váží 3,5 či 3,7 tuny a její dva solární panely dokáží generovat 6 Kw energie. Je vybavena 40 transpondéry, 14 v pásmu C a 26 v pásmu Ku, s celkovou kapacitou 1600 MHz. Plánovaná životnost je minimálně 15 let.\n\nJeště před spuštěním prvního zástupce série zažádal Bangladéš ITU o pozice 74° a 100° východní délky pro připravované satelity Bangabandhu-2 a Bangabandhu-3.\n\n"}
{"id": "1382490", "url": "https://cs.wikipedia.org/wiki?curid=1382490", "title": "Štorkán", "text": "Štorkán\n\nŠtorkán je české příjmení.\n\n"}
{"id": "1382494", "url": "https://cs.wikipedia.org/wiki?curid=1382494", "title": "Vlečné vozy KPS série 297–326 (Brno)", "text": "Vlečné vozy KPS série 297–326 (Brno)\n\nVlečné vozy KPS série 297–326 jsou typem dvounápravového jednosměrného vlečného tramvajového vozu, který byl vyráběn v Královopolské strojírně v Brně pro Dopravní podnik města Brna (DPMB). Jedná se o poslední dvounápravové \"vlečňáky\" dodané do Brna a zároveň o zcela poslední tramvajové vozy vyrobené v Královopolské strojírně. A byly to také první a poslední jednosměrné vlečné a motorové dvounápravové vozy (nepočítaje nové karoserie poškozených motorových a vlečných vozů po roce 1945), které byly dodány do Brna.\n\nPo 2. světové válce se začala nahrazovat část zničeného vozového parku po náletech v květnu 1945. Jako první byly dodány vozy vyráběné pro Brno již od 20. let 20. století. Série těchto motorových vozů byla dodána a zprovozněna v roce 1946, k nim později přibyla série vlečných vozů jejichž konstrukce vycházela z předešlé dodávky vlečných vozů série 261–296, které byly primárně určeny ke spřahování s motorovými vozy řady 134–152 z let 1932–1943 a později i posledních dřevěných motorových vozů 400–405. Kvůli dodávkám nových tramvají typu 4MT, které byly vyvinuty zcela nově, byl vyvinut v KPS i vlečný vůz, jež s motorovými vozy sdílel prakticky shodnou karoserii a podvozek.\n\nVozová skříň byla celokovová, tvořená ocelovou kostrou a rámem. Skříň byla uložena prostřednictvím silentbloků na dva jednonápravové podvozky. Na pravé straně se nacházely troje čtyřkřídlé skládací elektrohydraulicky ovládané dveře vybavené i výstražným bzučákem a signálními tlačítky ZASTAVÍME, které se ovládaly přes stanoviště průvodčího, stejně jako žárovkové osvětlení, nebo signalizace řidiči ODJEZD. Stanoviště průvodčího bylo pevně zřízeno vedle zadních dveří, které jako jediné byly určeny pro nástup (byly proto širší než ostatní), prostřední a přední sloužily pouze pro výstup. Konstrukce vozové skříně byla převzata z vozů 4MT. Díky tomu, že se jednalo v té době o vůbec první celokovové vozy (včetně motorových vozů), začalo se jim mezi lidmi říkat \"plecháče\".\n\nV roce 1950 bylo vyrobeno celkem 30 vlečných vozů série 297–326.\nPrvní vozy se zařadily do provozu v roce 1950 a byly spřahovány s novými tramvajemi KPS 4MT ev. č. 117–146 na linkách 3 a 7. Po zprovoznění posledních vozů počátkem roku 1951 byla již vyzkoušena jízda zkušební třívozové soupravy, která však v zastávce Minská projevila svůj velký nedostatek, a to nedostatečnou účinnost brzdy motorového vozu, a tak se mohly spřahovat pouze do soupravy 4MT+vlečný vůz.\n\nV normálním provozu se tyto vlečné vozy udržely spolu s motorovými vozy až do roku 1974, kdy byly rázově vyřazeny. Jedinou výjimku tvořil vlečný vůz ev. č. 1302, který byl vyřazen již v roce 1973 po dopravní nehodě. Vlečné vozy poté byly sešrotovány kromě vozů ev. č. 1301, 1313, 1315, 1321, 1322, 1324 a 1325, které přešly pod majetek TMB, podobně bylo naloženo i s vozy 4MT. Vůz 1301 byl poté zrenovován v letech 1985-1986, k tomu posloužily vozy 1315, 1324 a 1325 jako zdroje náhradních dílů, po jejichž vytěžení byly zlikvidovány. Zbytek sloužil v areálu TMB jako služební nářaďové vozy a obytný vůz stavebního vlaku, v jehož provozu zůstaly až do roku 1990, kdy byly všechny odstaveny před halou Technického muzea v Líšni. Vůz ev. č. SV3-1322 (ex 1322) byl následně sešrotován. Ostatní zbylé vlečné vozy ev. č. SV1-1313 a SV2-1321 ve zpustošeném stavu prostály na volném prostranství 24 let, než byl vůz 1313 darován DPMB pro renovaci k vozu 4MT 4058, převoz proběhl ještě v roce 2014, ale renovace se uskutečnila až po rozhodnutí o převozu tramvaje 4MT z areálu TMB v Líšni v roce 2017 namísto kavárenské tramvaje 4058. V současnosti se tak dochovaly 3 vlečné vozy. \n\nMimo historické vozy je zachován také vůz ev. č. SV2-1321 z roku 1950, ex 1321, od roku 1974 v majetku Technického muzea v Brně, v současnosti nevyužívaný vrak.\n"}
{"id": "1382502", "url": "https://cs.wikipedia.org/wiki?curid=1382502", "title": "Pavilon G", "text": "Pavilon G\n\nPavilon G (dříve Pavilon Brněnských výstavních trhů či Obchodně živnostenský pavilon) je výstavní hala na brněnském výstavišti. Původní stavba byla postavena roku 1928 podle návrhu Bohumíra Čermáka.\n\nSkládá se ze dvou křídel, mezi nimiž se do výše 45 metrů tyčí vyhlídková věž. Věž je z železobetonu, původně dřevěná křídla byla v rámci rekonstrukce v letech 1957–1958 nahrazena také železobetonovými. V roce 1988 bylo při statickém posudku odhaleno značné poškození konstrukce vlivem karbonatace betonu. Pavilon byl uzavřen, zchátralá boční křídla zbourána a v roce 1996 nahrazena novými dle návrhu Zdeňka Müllera a Jaromíra Stříbrného. V témže roce byla realizace nových bočních křídel pavilonu G, na níž se podíleli i ateliér Rudiš+Rudiš a statik Jiří Opatřil, oceněna cenou \"Grand Prix Obce architektů za nejlepší realizaci\". Původní střední část pavilonu (věž a nádvoří) je chráněna jako kulturní památka České republiky.\n\n"}
{"id": "1382503", "url": "https://cs.wikipedia.org/wiki?curid=1382503", "title": "Deutsche Telekom", "text": "Deutsche Telekom\n\nDeutsche Telekom AG (též zkratkou DT) je německá telekomunikační společnost s celosvětovou působností. Sídlo má v německém Bonnu. Byla založena v roce 1995 v Bonnu. Dnes působí ve 36 zemích světa a je největším poskytovatelm telekomunikačních služeb v Evropě. Zaměstnává přes 216 tisíc zaměstnanců.\n\nPředsedou představenstva je Timotheus Höttges.\n\nPředchůdcem DT byla Deutsche Bundespost, která se v roce 1989 rozdělila na 3 subjekty a jedním z nich byla právě Deutsche Bundespost Telekom. V roce 1995 se společnost přejmenovala na Deutsche Telekom AG a roku 1996 byla privatizována. Až do počátku 21. století byla firma prakticky jediným poskytovatelm tehdejší telekomunikace v Německu. Dne 6. prosince 2001 se firma stala sponzorem a partnerem Mistrovství světa ve fotbale 2006. Dnes je jednou z největších telekomunikačních společností na světě.\n"}
{"id": "1382527", "url": "https://cs.wikipedia.org/wiki?curid=1382527", "title": "Achilleus Ralli", "text": "Achilleus Ralli\n\nAchilleus Ralli (* 31. října 1984) je bývalý britský, řecký a thajský zápasník–judista a grappler. Narodil se v Řecku do řecko-thajské rodiny. S judem začínal v Londýně, kde žil od svých 2 let. V období 2001 až 2004 reprezentoval Řecko s vidinou startu na domácích olympijských hrách v Athénách. V řecké reprezentaci se neprosadil a od roku 2005 se starším bratrem Alexandrem reprezentoval Thajsko. Pro Thajsko vybojoval tři zlaté medaile na Jihovýchodoasijských hrách v letech 2007, 2009 a 2011 v lehké váze do 73 kg. Na olympijských hrách hrách však nestartoval. Sportovní kariéru ukončil v roce 2012. Žije v Bangkoku, kde dává hodiny jiu-jitsu v místním bojovém klubu Arete.\n\n"}
{"id": "1382534", "url": "https://cs.wikipedia.org/wiki?curid=1382534", "title": "Lesley Manville", "text": "Lesley Manville\n\nLesley Manville (* 12. března 1956 Brighton) je anglická herečka. Její matka byla baletní tanečnicí a otec pracoval jako taxikář. Měla dvě sestry. Původně se věnovala zpěvu, jako teenager se stala herečkou. V roce 1972 vystupovala v muzikálu \"I and Albert\" (představení režíroval John Schlesinger) a vystupovala v osmdesáti epizodách mýdlové opery \"Emmerdale Farm\" (1974–1976). Později hrála například ve filmech \"Páté přes deváté\" (1999), \"Teorie všeho\" (2014) a \"Nit z přízraků\" (2017), stejně jako v seriálech \"Fleming\", \"River\" a \"Mum\". Rovněž by měla ztvárnit Galu, manželku Salvadora Dalího, ve filmu \"Dali Land\". V letech 1987 až 1990 byl jejím manželem herec Gary Oldman. V letech 2000 až 2004 byla vdaná za herce Joea Dixona.\n\n"}
{"id": "1382537", "url": "https://cs.wikipedia.org/wiki?curid=1382537", "title": "Borek u Žlutic", "text": "Borek u Žlutic\n\nBorek u Žlutic je železniční zastávka nacházející se na km 55,7 tratě číslo 161 Rakovník – Bečov nad Teplou, zhruba 3,5 kilometru od města Žlutice. Zastávka je pojmenována podle nedaleké vesnice Borek, ze zastávky však do této vesnice cesta nevede. Po lesní cestě, která křižuje trať kousek od zastávky směrem na Žlutice (Rakovník), lze dosáhnout vesnice Semtěš, která je vzdálena přibližně 1,5 km.\n\nOkolím zastávky prochází modře značená turistická trasa Cesta divočinou. Tato stezka vede z náměstí ve Žluticích k nádraží Štědrá a v polovině trasy je železniční zastávka Borek u Žlutic.\nV obou směrech se nedaleko zastávky nacházejí jediné dva tunely na trati 161 – Borecký (km 56,667) a Žlutický (km 54,033).\n\nNa modré značce směrem na Štědrou (Bečov nad Teplou) leží zřícenina hradu Štědrý hrádek, která je vzdálená jeden kilometr. Nedaleko vlakové zastávky se každoročně koná letní dětský tábor nazývaný Údolí mlh.\n\n"}
{"id": "1382540", "url": "https://cs.wikipedia.org/wiki?curid=1382540", "title": "Jan Šmíd (rozcestník)", "text": "Jan Šmíd (rozcestník)\n\nJméno a příjmení Jan Šmíd má více nositelů:\n\n"}
{"id": "1382543", "url": "https://cs.wikipedia.org/wiki?curid=1382543", "title": "Jan Stejskal (rozcestník)", "text": "Jan Stejskal (rozcestník)\n\nJméno a příjmení Jan Stejskal má více nositelů:\n\n"}
{"id": "1382545", "url": "https://cs.wikipedia.org/wiki?curid=1382545", "title": "Bauerův zámeček", "text": "Bauerův zámeček\n\nBauerův zámeček, též známý jako Bauerova rampa, se nachází v místě dnešního areálu brněnské výstaviště. Byl vybudován v polovině 19. století a známým se stal především po přestavbě interiéru podle architekta Adolfa Loose v roce 1925. Je dochován do současné doby jako kulturní památka. \n\nKlasicistní zámeček se nachází v jihozápadní části brněnského výstaviště, naproti pavilonu Y, v blízkosti brněnského velodromu. \n\nObjekty zámečku se nachází v ose severozápad-jihovýchod, orientován byl kolmo k příjezdové cestě s alejí, která směřovala k dnešní ulici Hlinky. Jihozápadně v ose budovy směrem k řece Svratce se nacházel rozsáhlý cukrovar.\n\nZámeček tvoří centrální část s širší základnou a jedno křídlo vystupující severně i jižně od ní. \n\nZámeček vznikl nejspíše v polovině 19. století, v místech, kde se již v roce 1815 nacházely hospodářské budovy. Nechal si jej zbudovat velkopodnikatel Moriz Bauer, který zbohatl na těžbě uhlí a později nechal v blízkosti Brna zbudovat cukrovar. Zámeček vlastnil jako své sídlo a v jeho blízkosti provozoval cukrovar. Získání okolních pozemků, kde se dnes nachází rozsáhlý areál brněnského výstaviště, bylo předmětem těžkých sporů mezi radnicí města Brna a rodinou Bauerů. Okolo zámku a cukrovaru se nacházela i rozsáhlá užitková zahrada. \n\nV roce 1889 nechal vybudovat Bauer jihovýchodně od zámečku i velodrom, který existuje v rámci výstaviště do současné doby. \n\nV roce 1911 se vlastníkem zámečku stal vnuk původního vlastníka Viktor Bauer. Ten se v první polovině 20. let 20. století rozhodl pro přestavbu interiérů zámečku, kterou svěřil Adolfu Loosovi. Ten upravil interiér tak, že jednotlivé sály obložil nazelenalým mramorem cipollino s výraznou kresbou. Nad obkladem se nachází štukové motivy. Přestavěno bylo přízemí (kde vznikla jídelna a společenská místnost) i patro (kde se nacházela ložnice). Loos nejspíše navrhl i přestavbu dalších místností, např. chodby, francouzská okna apod. Ložnici však na přání majitele vybavil nábytkem, který nenese rukopis architektonického stylu, typického pro Loose.\n\nPo druhé světové válce byl zámeček znárodněn původním majitelům na základě Benešových dekretů a přičleněn k areálu brněnského výstaviště. V současné době není přístupný veřejnosti. \n\nOd roku 1964 je zámeček kulturní památkou. Po nějakou dobu sloužila budova jako restaurace, v současné době především plní roli administrativní budovy.\n\n\n"}
{"id": "1382546", "url": "https://cs.wikipedia.org/wiki?curid=1382546", "title": "Minutemen", "text": "Minutemen\n\nMinutemen neboli tzv. minutoví muži, byli civilní obyvatelé amerických kolonií v 18. století, kteří byli samostatně organizovaná milice. Sami se připravovali, cvičili a ozbrojovali. Bojovali v Americké válce za nezávislost. Jejich jméno je odvozeno od rychlé připravenosti, tzv. do minuty. Od toho minutoví muži.\nZ tohoto názvu byl odvozen název i uskupení The Four Minute Men, kteří dávali během první světové války agitační přednášky během promítaní v biografu, když se měnila páska na promítání, taktéž museli mít rychlý nástup a být připravení, jako Minutemen v 18. století.\n"}
{"id": "1382548", "url": "https://cs.wikipedia.org/wiki?curid=1382548", "title": "Pavilon H", "text": "Pavilon H\n\nPavilon H je výstavní hala na brněnském výstavišti. Jednolodní budova ocelobetonové konstrukce je po téměř celém obvodu prosklená (s výjimkou zavětrovacích stěn), nepodsklepená, dlouhá 75 metrů a široká 26 metrů. Podlahy jsou dlážděny terazzem. Ve východní a západní části se nachází schodišťové haly a kolem dokola budovu obkružuje vnitřní galerie, která tak uprostřed vytváří atrium. Hrubá výstavní plocha je 1438 m² v přízemí a 1030 m² na galerii. Výška prostoru je 9,5 m, pod galerií 3,5 m a nad galerií 4,7 m. Střecha je klenbová s ocelovými táhly. V horních částech čel pavilonu jsou prosklené lunety.\n\nPavilon byl postaven roku 1956 podle návrhu Evžena Šteflíčka na místě bývalého Pavilonu Národního školství. Jeho plocha byla 2300 m² a kapacita 1400 míst k sezení. Celková výška hlavního výstavního prostoru byla 14,3 m, z toho 4 metry činil prostor pod galerií a 6 metrů nad galerií. Podlaha byla betonová s gumovým povrchem. Budovu vytápěly plynové zářiče. Později byla několikrát upravována, zejména byla dvojitě prosklena, vybavena lepším vytápěním a také výtahem.\n"}
{"id": "1382549", "url": "https://cs.wikipedia.org/wiki?curid=1382549", "title": "Hotel Voroněž", "text": "Hotel Voroněž\n\nHotel Voroněž se nachází v Brně na adrese Křížkovského 458/47 v Brně-Pisárkách, v blízkosti brněnského výstaviště. Jeho vlastníkem je společnost Orea.\n\nHotel byl budován v 70. letech 20. století. Slavnostně byl otevřen v září 1979 a roku 2007 byl zmodernizován. Stavební technologie použité na výstavbu hotelu byly pořízeny ve Švédsku a projektanti byli z Maďarska. Původně hotel sloužil pro návštěvníky ze zemí SSSR, kteří přicestovali do Československa v souvislosti s veletrhy na brněnském výstavišti. Pojmenován byl po městě Voroněž, s nímž Brno navázalo partnerské vazby na konci roku 1967.\n\nKromě hotelových služeb disponuje hotel i rozsáhlým kongresovým sálem. Tvoří jej dva objekty; desetipatrový hotelový komplex s kongresovým centrem a vedle stojící nižší Hotel Voroněž II. Celkem má hotel k dispozici 368 pokojů.\n\n"}
{"id": "1382553", "url": "https://cs.wikipedia.org/wiki?curid=1382553", "title": "Renegade", "text": "Renegade\n\nRenegade může být:\n\n"}
{"id": "1382554", "url": "https://cs.wikipedia.org/wiki?curid=1382554", "title": "Zdeněk Lambor", "text": "Zdeněk Lambor\n\nZdeněk Lambor (* 14. července 1982 Gottwaldov, nyní Zlín) je český herec, od roku 2006 člen souboru Městského divadla Zlín.\n\nVystudoval Janáčkovu akademii múzických umění v Brně. Několik let provozoval hudební uskupení \"Sestra pije pivo a kouří\", hostoval v brněnském Divadle U stolu. Od roku 2006 je členem souboru Městského divadla Zlín. Učí umělecký přednes na Zlínské soukromé vyšší odborné škole umění.\n\nObjevil se v epizodních rolích v seriálech \"Četnické humoresky\" (2007) či \"Rozsudek\" (2014). Role ztvárnil také v několika studentských filmech a ve snímcích \"Skoro úplně vymyšlený film\" (2013) nebo \"\" (2016).\n"}
{"id": "1382555", "url": "https://cs.wikipedia.org/wiki?curid=1382555", "title": "Janggakto", "text": "Janggakto\n\nJanggakto () může být:\n"}
{"id": "1382556", "url": "https://cs.wikipedia.org/wiki?curid=1382556", "title": "Death Angel", "text": "Death Angel\n\nDeath Angel je americká thrashmetalová hudební skupina založená v roce 1982 v kalifornském Daly City. Kytarista Rob Cavestany je jediný původní člen skupiny a spolu se zpěvákem Markem Oseguedou jsou jedinými členy skupiny, kteří pracovali na všech studiových albech.\n\nSkupina je označována za klíčovou skupinu tzv. Bay Area thrash metalu 80. let 20. století a zařadila se tak po boku skupin jako jsou Metallica, Slayer, Megadeth, Exodus, Testament, Overkill, D.R.I., Mercyful Fate a Possessed. Jsou považování za jednoho z vůdců druhé vlny thrash metalu. Po úspěchu svých prvních dvou studiových alb, \"The Ultra-Violence\" (1987) a \"Frolic Through the Park\" (1988), v roce 1989 podepsali smlouvu s vydavatelstvím Geffen Records, pod kterým následující rok vydali jediné hudební album \"Act III\". Během tour na podporu alba \"Act III\" se při nehodě autobusu zranil bubeník Andy Galeon a potřeboval více než rok, aby se plně zotavil. To vedlo k rozpadu skupiny. Skupina se v roce 2001 znovu spojila na benefiční koncert \"Thrash of the Titans\" pro zpěváka Chucka Billyho ze skupiny Testament. Od té doby pokračuje v nahrávání a vystupování. Jejich poslední studiové album \"The Evil Divide\" bylo vydáno v roce 2016.\n\n\n\n\n"}
{"id": "1382561", "url": "https://cs.wikipedia.org/wiki?curid=1382561", "title": "Seznam pavilonů brněnského výstaviště", "text": "Seznam pavilonů brněnského výstaviště\n\nV areálu brněnského výstaviště se nachází celkem 18 pavilonů s výstavními halami a další budovy.\n\nTéměř všechny pavilony vlastní a provozuje akciová společnost Veletrhy Brno. Výjimkou je bývalý pavilon D, v němž se dnes nachází VIDA! science centrum a jenž vlastní Jihomoravský kraj.\n\n\n"}
{"id": "1382562", "url": "https://cs.wikipedia.org/wiki?curid=1382562", "title": "Ondřej Hotárek", "text": "Ondřej Hotárek\n\nOndřej Hotárek (* 25. ledna 1984 v Brně) je česko-italský krasobruslař. V roce 2013 získal na Mistrovství Evropy v krasobruslení bronzovou medaili. Je trojnásobným mistrem Itálie v krasobruslení sportovních dvojic.\n\nKrasobruslení se začal věnovat v roce 1989, od 90. let 20. století reprezentoval Českou republiku v kategorii mužů. Od roku 2006 reprezentuje Itálii, kam se přestěhoval o rok dříve. V současnosti je jeho krasobruslařskou partnerkou Valentina Marchei. Před ní byla jeho krasobruslařskou partnerkou Stefania Bertonová.\n"}
{"id": "1382563", "url": "https://cs.wikipedia.org/wiki?curid=1382563", "title": "Kongresové centrum (Brno)", "text": "Kongresové centrum (Brno)\n\nKongresové centrum v Brně je administrativní, výstavní a kongresová budova v rámci areálu brněnského výstaviště, na jeho samotném začátku, na severním okraji vstupní brány. Bylo postaveno jako tzv. Dům techniky Brněnských výstavních veletrhů v letech 1987–1991.\n\nTřípodlažní budova vznikla po několika studiích a návrzích až v závěru 80. let 20. století podle návrhu architekta Petra Uhlíře. Tvoří ji ocelový skelet s betonovými stěnami na některých místech a především nápadnými luxferami. Atrium objektu mělo být původně se zasouvací střechou, která však nakonec nebyla z důvodů technických komplikací se zvoleným řešením realizována. Namísto toho je atrium zakryto prosklenou klenbou. Z jižní strany objektu se nachází nápadné prosklené schodiště.\n\nBudova je průchozí, vstup je umožněn jak z areálu výstaviště, tak přímo z plochy zastávky MHD „Výstaviště, hlavní vstup“. V Kongresovém centru se nachází celkem šest konferenčních sálů s celkovou kapacitou 736 míst.\n"}
{"id": "1382564", "url": "https://cs.wikipedia.org/wiki?curid=1382564", "title": "Piaggio Ciao", "text": "Piaggio Ciao\n\nPiaggio Ciao je rodina mopedů vyráběná italskou firmou Piaggio v letech 1967 až 1991. Zařízení též bylo nazýváno Vespa Ciao.\n\n"}
{"id": "1382568", "url": "https://cs.wikipedia.org/wiki?curid=1382568", "title": "Seznam nejvyšších budov v Singapuru", "text": "Seznam nejvyšších budov v Singapuru\n\nToto je seznam nejvyšších budov v Singapuru. Uvedeny jsou všechny budovy k roku 2018, jež byly vysoké alespoň 140 metrů.\n"}
{"id": "1382571", "url": "https://cs.wikipedia.org/wiki?curid=1382571", "title": "Sousoší Nový věk", "text": "Sousoší Nový věk\n\nSousoší Nový věk vytvořil sochař Vincenc Makovský pro československý pavilon na mezinárodní výstavu Expo 1958 v Bruselu. Původní pojmenovaní sousoší bylo Atomový věk. Plastika obdržela Velkou cenu světové expozice v Bruselu. Originál sousoší je od roku 1959 umístěn před hlavním vchodem do areálu Brněnských veletrhů a výstaviště. Sousoší je od roku 1964 památkově chráněno.\n\nSousoší ukazuje muže a ženu, mezi nimiž je stylizované slunce, které je alegorií nadcházejícího atomového věku. Muž v plášti, držící v ruce svitky s plány, představuje alegorii Vědy, bosá žena s věncem z listoví v antickém typu šatů s ovocem v levé ruce a snopem obilí v pravé ruce znázorňuje Zemědělství. Plastika je umístěna na železobetonovém, vertikálně členěném podstavci s kamenným obkladem.\n\nV 70. letech 20. století byl vytvořen bronzový odlitek coby kopie originálu. Je umístěn na železobetonovém podstavci před Novou budovou Národního muzea. V roce 2014 proběhla jeho restaurace.\n\n\n"}
{"id": "1382574", "url": "https://cs.wikipedia.org/wiki?curid=1382574", "title": "Art protis", "text": "Art protis\n\nArt protis je textilní technika charakterem patřící do oblasti netkaných textilií. Umožňuje realizaci netkaných nástěnných koberců. Technologie byla vyvinuta Výzkumným ústavem vlnařským v Brně jako československý patent.\n\nArt protis vzniká kladením vrstev česaného a barveného rouna na sebe. Lze experimentovat i s jinými materiály, např. s jutou, která má jiné optické vlastosti, příp. i s filmtiskem. Metoda umožňuje rychlou změnu návrhu na podkladu, což je u gobelínu nemožné. Mohérová vlákna jsou navíc průsvitná a dají se dělit i nanášet v různě silných vrstvách od 1 mm až po 2 cm (síla určí sytost barvy). Nakonec se celá plocha zatíží, spojí žehlením a následně prošije řadou stehů v pravidelných vzdálenostech k podkladu na speciálním stroji.\n\nArt protis má expresivní charakter – výrazné barvy vlněného rouna nahrazují svým způsobem malířské barvy.\n\n\nArt protis se rychle stal populární technikou. Oceněn byl zlatou medailí na Světové výstavě 1967 v Montrealu i v Ósace v roce 1970. \nTechnikou art protis mezi prvními tvořili umělci Antonín Kybal, Vladimír Křečan, Jiří Rajlich, Zdenek Seydl, Jiří Trnka a Inez Tuschnerová, která ji využila i při tvorbě divadelních kostýmů.\n\n\n\n"}
{"id": "1382577", "url": "https://cs.wikipedia.org/wiki?curid=1382577", "title": "Pavilon B", "text": "Pavilon B\n\nPavilon B je jeden z pavilonů brněnského výstaviště. Nachází se v jižní části areálu, mezi pavilony D (z východní strany) a E. Pavilon byl realizován v roce 1958. Jeho výstavní plocha činila 10 000 m po dokončení.\n\nHala má rozměry 121x65 metrů, stavba je vysoká 18 m, disponuje kromě hlavního výstavního prostoru i galerií a kancelářskými prostory. Její skelet je ocelový. Hala slouží pro akce s počtem lidí přes 3000, může sloužit pro kongresy, ale i menší sportovní akce.\n\nPro potřeby Mezinárodního strojírenského veletrhu bylo nezbytné rozšířit výstavní kapacity brněnského výstaviště. Přestože byla budována rekordně rozsáhlá hala Z, ukázala se i její kapacita nepostačující. Proto se vedení výstaviště v závěru 50. let rozhodlo vystavět jednoduchou průmyslovou halu, která mohla být realizována v krátké době. Dokumentace pro takovou stavbu již existovala a samotný návrh objektu byl upraven jen mírně. V severní a jižní části haly byla doplněna podlaží pro kancelářské prostory. Na jednu ze stran areálu byla umístěna skleněná mozaika.\n\nV roce 1968 se během invaze do Československa v pavilonu shromáždili zaměstnanci Brněnského výstaviště a vyhlásili generální stávku.\n\nV roce 1985 byla dokončena rekonstrukce pavilonu, která spočívala v jeho rozšíření. Severozápadní fasáda byla předsunuta a do nově vzniklého prostoru byla umístěna chodba, která ústí z obou stran do prosklených mostů (tzv. pasarelů), které napojují pavilon na okolní. Jihovýchodní fasáda byla také mírně předsunuta a prosklena. Pavilon byl nově obložen kovovými lamelami. Do budovy byly umístěny eskalátory.\n\nPavilon B lze v zimě vytápět.\n\nV meziveletržním období se zde konají kulturní, sportovní a jiné akce, v roce 1998 například tenisový turnaj BVV OPEN, v roce 2017 stranický sjezd ČSSD.\n\n"}
{"id": "1382578", "url": "https://cs.wikipedia.org/wiki?curid=1382578", "title": "Pavilon A", "text": "Pavilon A\n\nPavilon A, též Obchodně průmyslový palác, je výstavní hala na brněnském výstavišti postavená v letech 1927–1928 jako významná součást urbanistické kompozice výstavního areálu. Stavba je tvořena železobetonovou konstrukcí s parabolickými nosnými oblouky a prosklenými stěnami, ústřední kruhová rotunda je doplněna dvěma křídly ve tvaru písmene V, která určují směřování dvou hlavních promenád.\n\nAutory pavilonu byli Josef Kalous a Jaroslav Valenta. Výstavba trvala 230 dní a spotřebovala 50 nákladních vlaků stavebního materiálu.\n\nV roce 1976 byla podle návrhu Ivana Rullera, Zdeňka Müllera a Petra Uhlíře realizována vestavba, která spojila obě křídla. V 80. letech pak byla celá budova rekonstruována, do výstavních sálů bylo přidáno vytápění a galerie, čímž byl zajištěn celoroční provoz. V souvislosti s rekonstrukcí pavilonu C v roce 1998 byl s ním propojen paserelou – válcovitou spojovací chodbou se spirálovým pláštěm.\n\n"}
{"id": "1382580", "url": "https://cs.wikipedia.org/wiki?curid=1382580", "title": "Mezinárodní hotel Janggakto", "text": "Mezinárodní hotel Janggakto\n\nMezinárodní hotel Janggakto ( – \"Janggakto kukče hotchel\") je hotel v Pchjongjangu, hlavním městě Severní Korey. Leží na jižním okraji centra na severovýchodním konci ostrova Janggak na řece Tedong ve čtvrti Čunggujŏk. Má výšku 170 metrů, což z něj dělá druhou nejvyšší budovu Severní Korey po hotelu Rjugjong, a v 47. podlaží je otáčivá restaurace. Má přibližně tisíc pokojů. Stavěn byl v letech 1986 až 1992 francouzskou firmou Campenon Bernard a otevřen v roce 1996.\n\nZa údajnou krádež plakátu v tomto hotelu byl vězněn americký student Otto Warmbier, který byl po roce propuštěn do Spojených států amerických a následně za několik dní zemřel.\n"}
{"id": "1382582", "url": "https://cs.wikipedia.org/wiki?curid=1382582", "title": "Vlnitá lišta", "text": "Vlnitá lišta\n\nVlnitá lišta (německy: \"flammleisten\" nebo \"wellenleisten\"; francouzsky: \"moulures ondées\") také nazývána holandská lišta nebo štábek je typ dekorativní lišty s plamínkovým nebo zvlněným průběhem povrchu. Tyto lišty se objevují již v pozdní renesanci a byly hojně užívány na barokním mobiliáři a rámech holandských obrazů.\n\nTato technika byla pravděpodobně vynalezena v Německu kolem roku 1600. Vynález hoblování vlnitých lišt je přisuzován Johannu Schwanhardtovi (1562?-1612), truhláři a výrobci pažeb z Rothenburgu ob der Tauber. Jeho zeť Jacob Hepner (†2. listopadu 1649) , představil svůj vynález v Norimberku a významně přispěl k výrobě vlnitých a plamencových lišt, které se staly módními v barokním období.\nV klasicismu a následující době byla tato technika méně užívána, teprve v historismu se znova objevil zájem. V německy mluvícím světě byla technika pro výrobu takových proužků obvykle nazývána „Flammen“ (plaménky) – nazývala se také „geflammten Hobeln“ (plamenné hoblování). Ve Francii byl termín „Wellen“ (vlny) běžnější. V moderní literatuře jsou plamencové lišty (\"Flammleiste\") a vlnité lišty (\"Wellenleiste\") často odlišovány od sebe. Jiné historické pojmy v němčině jsou \"Flammstab\", \"Rumpleiste\", \"Rippenstab\" či \"Schableiste\".\n\nVlnité lišty se liší od jednoduchých profilovaných lišt tím, že kromě příčného profilu je také přítomno členění v délce lišty, a to buď jako plamencové linie vlnící se do stran, nebo mnohem častěji jako vlnění nahoru a dolů. Existují také lišty s kombinací plamencového a vlnitého vzoru. Speciálním druhem vlnité lišty je tzv. vějířovitá vlnitá lišta, která má zvlnění povrchu směřující do jednoho bodu.\nLišty byly používány v nábytkové konstrukci, v obložení, jako okrajové lišty pro výplně a zejména při výrobě obrazových a zrcadlových rámů. Kabinetní skříně z Augsburgu, chebská reliéfní intarzie či vlámské a holandské skříně jsou časté příklady s touto technikou.\n\nOd doby baroka byly pro výrobu vlnitých lišt používány různé nástroje. Mezi ně patří tzv. \"Flammleistenhobel\" (hoblík na plamencové lišty), \"Flammziehstock\" (přípravek, kterým se lišta protahuje), Wellenleistenziehbank (přípravek ve formě hoblice). Tyto přípravky jsou některými řemeslníky znovu vyráběny.\n\nTento typ hoblíku má člunkovitý tvar, vodící destičku a po stranách ostří výčnělky. Obrobek je upnut ve vodícím lůžku ve tvaru U, které má po stranách drážku na vodící destičku a zvlněné stěny. Hoblík se pomocí šňůry protahuje přípravkem tak, že se díky výčnělkům pohybuje mezi zvlněnými stěnami ze strany na stranu a vykrajuje do obrobku plamencový vzor. Mezi hoblíkem a obrobkem je postupně zmenšována mezera pomocí posuvu vodící destičky, která je připevněna závity.\n\nJde o vylepšení přípravku na protahování obyčejných lišt, který je znám již od poloviny 16. století. Skládá se z několika částí. Hlavní je rám, ve kterém je upevněno ostří a proti němu destička se zaoblenou hranou. Tímto rámem se protahuje deska, jež má na jedné straně upnutý obrobek a na druhé straně zvlněnou lištu. Při protahování se deska díky své zvlněné straně pohybuje po zaoblené destičce nahoru a dolů a tím tlačí obrobek proti ostří. Otvor v rámu se postupně zužuje posunem ostří, které je připevněno k závitu, takže obrobek je postupně škrabán až k dokonale zvlněnému povrchu.\n\nVelmi přesný druh stroje, kterým se pomocí mechanismu posouvá deska s obrobkem a vodícími lištami po bocích. Deska prochází rámem, ve kterém je upnuto ostří pohybující se podle vodících lišt nahoru a dolů. Tvar zvlněných vodících lišt určuje vlnění obrobku. Jde o podobný systém jako u \"Flammziehstock\", zde je však deska s obrobkem v jedné rovině a to co se pohybuje nahoru a dolů je ostří.\n\nNa historickém nábytku můžeme vidět i tzv. vějířovité zvlněné lišty. Přístroj na jejich výrobu se nedochoval na žádné kresbě, ale díky spolupráci několika odborníků se podařilo rekonstruovat jeho stavbu. Systém je podobný jako u \"Flammleistenhobel\". Hoblík prochází vodícím lůžkem se zvlněnými hranami, díky kterým se hoblík pohybuje nahoru a dolů. Ostří hoblíku je vsazeno do otočné části, která je přichycena k otáčejícímu se rameni. Jak hoblík probíhá lůžkem, ostří se otáčí a vytváří na obrobku vlnění, které se sbíhá v bodě uchycení ramena.\n\n\n\n"}
{"id": "1382584", "url": "https://cs.wikipedia.org/wiki?curid=1382584", "title": "Pavilon AVU", "text": "Pavilon AVU\n\nPavilon Akademie výtvarných umění v Praze (AVU) se nachází na brněnském výstavišti jako jeden z místních nejstarších výstavních pavilonů. Funkcionalistická jednopatrová stavba od Josefa Gočára byla postavena v severní části výstaviště v blízkosti Kongresového centra (dříve Domu techniky). V současné době slouží jako budova obchodní komory na brněnském výstavišti. Je stavebně napojen na Pavilon UMPRUM. Vznikl pro potřebu prezentace Akademie výtvarných umění na vystavě soudobé kultury v Československu.\n\nPavilon má železobetonový skelet s částečně prosklenou střechou. Z jedné strany je zakončen půlkruhovým tvarem. Dvě podélné fasády pavilonu byly z obou stran rozčleněny do tří menších částí, kde byla umístěna výtvarná díla, ta se nacházela i v areálu okolo pavilonu. Zdivo objektu bylo bílé.\n\nPavilon je jednou ze dvou staveb, které vznikly v Brně podle návrhu Josefa Gočára; tou druhou je Jaruškův dům.\n\n"}
{"id": "1382585", "url": "https://cs.wikipedia.org/wiki?curid=1382585", "title": "Vlečka na brněnské výstaviště", "text": "Vlečka na brněnské výstaviště\n\nVlečka na brněnské výstaviště je železniční vlečka vedoucí z brněnského dolního nádraží po ulici Poříčí do areálu brněnského výstaviště. Svojí délkou se řadí mezi nejdelší vlečky v Brně a způsobem vedení přímo uprostřed silnice I. třídy patří mezi nejneobvyklejší vlečky v České republice. Úrovňově kříží dvě tramvajové tratě a na jednu z nich, v ulici Křížové, je napojena spojkou.\n\nPůvodně se jednalo o jednu z mnoha tramvajových vleček, které v Brně vznikly koncem 19. století za provozu parních tramvají. Zbudována byla v roce 1889 jako vlečka do starobrněnského (Bauerova) cukrovaru v areálu dnešního výstaviště, která odbočovala z tramvajové tratě k Ústředními hřbitovu v místě dnešní křižovatky ulic Křížové a Poříčí. V roce 1890 byla zprovozněna krátká odbočná kolej do smaltovny bratří Gottliebové & Brauchbar (dnes křižovatka Poříčí × Rybářská, na břehu Svratky). Cukrovar roku 1906 vyhořel a již nebyl obnoven, vlečka tedy ztratila svůj smysl (zda byla snesena, není jisté). V provozu zůstal pouze úsek z Křížové do smaltovny, jenž byl o dva roky později elektrifikován. Při příležitosti konání Výstavy soudobé kultury na nově postaveném výstavišti došlo v roce 1927 k obnově části bývalé vlečky od smaltovny přibližně k dnešnímu hotelu Voroněž, kde dráha končila blatnou jámou, která byla určena pro odpad z čisticího vozu. V první polovině 30. let 20. století bylo v souvislosti se stavbou nového mostu přes Svratku upraveno napojení vlečky na tramvajovou trať. Vlečka do smaltovny zůstala v provozu až do roku 1956, kdy na ní byl jako na poslední vlečkové trati ve vnitřním městě zastaven provoz.\n\nVlečku převzaly Brněnské veletrhy a výstavy a vzhledem k obnově a rozšiřování brněnského výstaviště byla kompletně přestavěna a prodloužena: na západní straně do veletržního areálu, na východní straně podél řeky až na dolní nádraží. Stavbu provedl v roce 1957 Dopravní podnik města Brna, napojení na tramvajovou trať v Křížové ulici zůstalo zachováno. V areálu výstaviště byla vlečka rozvětvena.\n\nPůvodní vlečková trať do cukrovaru odbočovala z tramvajové tratě k Ústředními hřbitovu před mostem přes Svratku, v místě dnešní křižovatky ulic Křížové a Poříčí, vlevo pravotočivým obloukem, překřížila tramvajovou dráhu a pokračovala západním směrem podél řeky Svratky. U dnešní ulice Rybářské z ní odbočovala 37 m dlouhá kolej do smaltovny bratří Gottliebové & Brauchbar, která se v areálu podniku rozvětvila. Vlečka do cukrovaru vedla dále po břehu Svratky, u dnešního hotelu Voroněž se od vodního toku odklonila v trase ulice Poříčí, překonala Rybářskou ulici, Svratecký náhon a dnešní Křížkovského ulici a pokračovala nezastavěným územím dnešního výstaviště do cukrovaru, který se nacházel u Bauerova zámečku, kde se větvila. Celková délka činila 1,5 km. V roce 1928 byla délky vlečky do smaltovny 396 m, přičemž v km 0,274 z ní odbočovala trať k blatné jámě o délce 459 m. V první polovině 30. let 20. století byl upraven počátek vlečky: nově odbočila z tramvajové trati vpravo běžným obloukem; v prostoru dnešní zastávky Poříčí se nacházela mezi tramvajovými kolejemi spojka.\n\nSoučasná vlečka o délce 2,8 km začíná v bývalém depu kolejových vozidel v areálu dolního nádraží. Vede areálem depa až k bráně nedaleko přejezdu s prodloužením ulice Rosické. Za tímto přejezdem se nachází tříkolejné předávací kolejiště, dále vlečka prochází pod Vídeňským viaduktem trati do Břeclavi a následně se v křižovatce ulic Heršpické a Poříčí napojuje na ulici Poříčí, v jejímž středu následně pokračuje. Celý 1,5 km dlouhý úsek po ulici Poříčí, která tvoří část Velkého městského okruhu (silnice I/42), je veden jako přejezd a kolejový pás uprostřed ulice je na několika místech využit jako odbočovací pruh pro automobily. V ulici Poříčí kříží vlečka tramvajovou trať vedenou ulicí Nové sady a Renneskou třídou (u haly Rondo) a tramvajovou trať vedenou ulicemi Křížová a Vídeňská, kde zůstala zachována spojka od Mendlova náměstí směr výstaviště. Tato spojka je využívána k přetahu tramvají na výstaviště. U hotelu Voroněž odbočuje vlečka z ulice Poříčí, vede po samostatném tělese, kříží ulici Křížkovského a ihned poté prochází branou do areálu výstaviště, kde je rozdělena na tři koleje. Levá kolej vycházející z pavilonu B je se střední kolejí spojena dvěma spojkami, čímž je umožněno objetí soupravy stojící na levé nebo střední koleji. Všechny tři koleje jsou zakončeny zarážedly z ohýbaných kolejnic.\n\nVlečka byla používána především pro dopravu kolejových vozidel na strojírenské veletrhy a popřípadě převoz objemnějších exponátů. Od 90. let 20. století její význam upadá a v roce 2011 byla navržena na zrušení. V současnosti je na vlečku vypravováno jen pár vlaků do roka např. na strojírenském veletrhu (objem vystavovaných vozidel byl snížen na minimum), při nostalgických jízdách, či zvláštních vlacích na objednávku.\n\nV souvislosti s uvažovaným přesunem brněnského hlavního nádraží by podle záměru měla být vlečka zrušena. V odsunuté poloze Hlavního nádraží nebude možno vlečku zaústit do sítě SŽDC. Vlečka rovněž není zanesena v novém územním plánu.\n"}
{"id": "1382586", "url": "https://cs.wikipedia.org/wiki?curid=1382586", "title": "Pavilon V", "text": "Pavilon V\n\nPavilon V je výstavní budova z roku 2000, nacházející se v centrální části brněnského výstaviště. Budovu navrhla společnost ArchDesign, která později na brněnském výstavišti navrhovala také pavilon P. Na návrhu pavilonu V se podíleli Zdeněk Müller, Jaromír Stříbrný, Jaroslav Dokoupil a Radoslav Novotný.\n\nČástečně prosklená stavba obdélníkového půdorysu nacházející se mezi pavilony A a G je asi 126 metrů dlouhá a 100 metrů široká. Celková plocha zastavěné části je 13 000 m², z toho hrubá plocha v přízemí je 12 020 m². Fasády v ose pavilonů A a Z jsou částečně prosklené, čímž umožňují optické propojení těchto dvou výrazných dominant výstaviště. Prosklený je také pás pod střechou, který se táhne po celém obvodu stavby. Na severní a jižní straně je do fasády vloženo poloreflexní sklo, které záměrně omezuje pohledy zvenčí na zadní strany expozic, ale současně umožňuje kontakt s okolím při pohledu z interiéru. Střecha je elegantně zvlněná a svým tvarem zároveň působí příznivě na pohyb vzduchu při větrání a odvod přebytečného tepla z vnitřku budovy.\n\nUvnitř pavilonu byly postaveny galerie s eskalátory. Nad a pod galeriemi se nachází technické, skladové a administrativní zázemí budovy a restaurace. Výška vnitřního prostoru haly se pohybuje mezi 9 a 12 metry. Únosnost podlahy je 8000 kg/m² a maximální kapacita budovy je 4592 lidí. Směrem k pavilonu H byl vybudován podchod, který zároveň slouží jako úniková cesta.\n\n"}
{"id": "1382587", "url": "https://cs.wikipedia.org/wiki?curid=1382587", "title": "Veletržní kino", "text": "Veletržní kino\n\nVeletržní kino se nachází na brněnském výstavišti, v severní části areálu, mezi pavilonem H a pavilonem UMPRUM. Funkcionalistická budova kina byla dokončena v roce 1928 jako jedna z prvních budov na brněnském výstavišti a sloužila již pro výstavu soudobé kultury v Československu. \n\nKino mělo kapacitu 1600 diváků, kteří se mohli umístit do kryté haly (805 lidí) s jedním patrem a do otevřeného hlediště. Hala uvnitř kina má rozměry 16x19 m. V duchu tehdejších architektonických trendů byla nad vstupní halou umístěna dominantní prosklená stěna. Funkcionalistickou budovu tvoří hlavní objekt kina a ve stejné době realizovaná přístavba kavárny/restaurace.\n\nV roce 1929 zde částečně působilo Studio NDB pod vedením Emila Františka Buriana. Částečně také místy měnilo svůj účel na divadlo, poprvé bylo takto využito tři měsíce od svého otevření. V meziválečném období zde vystupoval i soubor Osvobozeného divadla. \n\nZa druhé světové války se zde uskutečnila představení pro členy NSDAP. Po skončení konfliktu zde vystupovalo Svobodné divadlo Rudolfa Waltera a následně i Městské divadlo mladých, známé později jako Divadlo Julia Fučíka. Vzhledem k tomu, že bylo při bombardování Brna divadlo značně poškozeno, byla jeho rekonstrukce nevyhnutelná. \n\nV 50. letech 20. století byl v souvislosti s rozšiřováním a modernizací výstaviště objekt přebudován a bylo pozměněno původní pojetí kina. Byly uzavřeny terasy kina a později zrušeno schodiště, které bylo původně otevřené.\n\nV 70. letech 20. století dostala budova název Divadlo na výstavišti a působil zde soubor činohry Státního divadla v Brně, někdy mimořádně i jiné jihomoravské divadelní soubory. \n\nBudova byla využívána až do 90. let 20. století (naposledy jako plodinová burza), poté byla opuštěna. Město Brno uvažuje o rekonstrukci budovy, bez ohledu na to, jestli bude do budoucna sloužit jako kino, či nikoliv. V roce 2013 mělo kino sloužit jako otevřený umělecký prostor, od původního záměru však bylo nakonec upuštěno.\n\n"}
{"id": "1382588", "url": "https://cs.wikipedia.org/wiki?curid=1382588", "title": "Hauskirchen", "text": "Hauskirchen\n\nHauskirchen je obec v Rakousku ve spolkové zemi Dolní Rakousy v okrese Gänserndorf.\n\nHauskirchen se nachází ve spolkové zemi Dolní Rakousy v regionu Weinviertel. Rozloha území obce činí 22,08 km², z nichž 4 % jsou zalesněná.\n\nÚzemí obce Hauskirchen se skládá ze tří částí (v závorce uveden počet obyvatel k 1. 1. 2017):\n\n\nObecní zastupitelstvo se skládá ze 19 členů. Od komunálních voleb v roce 2015 zastávají následující strany tyto mandáty:\n\nNynějším starostou obce Hauskirchen je Helmut Arzt ze strany ÖVP.\n\n"}
{"id": "1382589", "url": "https://cs.wikipedia.org/wiki?curid=1382589", "title": "Pavilon Morava", "text": "Pavilon Morava\n\nPavilon Morava, též uváděný jako Pavilon země Moravy, je umístěn ve vstupním areálu brněnského výstaviště a byl postaven v letech 1927–1928 dle projektu architekta Vlastislava Chrousta. V typologii stavby je zřetelná dohoda o shodné koncepci objektu s architektem Bohuslavem Fuchsem, který projektoval vedlejší pavilon Brno.\n\nHranolová stavba na podélném půdoryse směřuje téměř dle osy východ-západ a je rozdělena na dvě části i za použití rozdílných architektonických prvků: na předsazenou vstupní část a na východní část. Vstupní průčelí je otevřeno širokým schodištěm se zábradlím. Jeho dominantu tvoří kromě schodiště vycentrované okno kruhového tvaru, okno shodného tvaru je prolomeno i v severním průčelí. Doplňuje je rovněž v obou průčelích pás šesti oken, která jsou oddělena kontrastními bílými hranolovými sloupky. Ta původně vertikálně rytmizovala průčelí společně s typově odpovídajícími pilíři, na nichž byla tato část budovy kvůli vyrovnání terénu postavena. Nyní je tato část vyzděna, je dostavěna terasa. Před severovýchodní nároží je předsazeno točité schodiště. Je vertikálně členěno obdélnými skleněnými okny po celém obvodu jeho pláště. \n\nProsklená vstupní část je rozdělena do tří částí dvěma hranolovými pilíři, vlastní vstup je předsazen a prostě dekorován skleněnými tabulkami.\n\nZákladem budovy je železobetonová konstrukce doplněná cihlovým zdivem. V současnosti je obložena kachličkami terakotové barvy.\n\nVnitřní prostory tvoří vstupní hala spojující dvě patra výstavních sálů.\n\nV 50.letech došlo k přestavbě, byl zastavěn parter a dostavěna terasa dle projektu Máčela a Alexy.\n\n\n"}
{"id": "1382591", "url": "https://cs.wikipedia.org/wiki?curid=1382591", "title": "Pavilon M", "text": "Pavilon M\n\nPavilon M (dříve známý též jako Pavilon Vöest-Alpine) se nachází na brněnském výstavišti, jihovýchodně od pavilonu F. Tento malý pavilon byl vybudován v 70. letech 20. století jako první objekt na brněnském výstavišti, který vznikl na základě zahraniční investice pro prezentaci firmy, která prodávala především ocel.\n\nLokalita objektu (v blízkosti Bauerova zámečku) byla zvolena proto, že se kolem objektu nenacházely větší plochy, kde by malý pavilon mohl překážet výstavbě případných dalších větších areálů. Osmiboký pavilon je zavěšen na čtyřech ocelových sloupech. \n\nPůvodně se jednalo o dočasnou stavbu, kterou získal později provozovatel veletrhů a užíval ji k různým účelům. Přízemí o ploše 110 m slouží jako výstavní plocha, zatímco horní patro s téměř dvojnásobnou plochou je členěno jako kanceláře. Přestože se jedná o nejmenší pavilon na výstavišti, který je nabízen různým subjektům, jeho specifikem je, že jej lze celý zatemnit. Pavilon obklopuje ve směru jihozápad-severovýchod úzká volná plocha.\n"}
{"id": "1382593", "url": "https://cs.wikipedia.org/wiki?curid=1382593", "title": "Pavilon Brno", "text": "Pavilon Brno\n\nPavilon Brno, uváděný také jako Pavilon města Brna, se nachází ve vstupním areálu brněnského výstaviště a byl dostavěn v roce 1928 dle projektu architekta Bohuslava Fuchse. V konstrukční typologii stavby lze rozeznat dohodu o shodné koncepci objektu s architektem Vlastislavem Chroustem, který projektoval sousední Pavilon Morava.\n\nHranolová stavba na podélném půdoryse směřuje téměř dle osy východ-západ. Monumentální široké vstupní schodiště doplněné plným zábradlím zaujímá téměř polovinu délky budovy. Směřuje ke vstupní části průčelí, která je vertikálně členěna pěti pásy oken v celé své výšce. Dvoje dvoukřídlé dveře jsou do nich přirozeně začleněny. Doplňuje je plastika muže držícího cihlu a ženy s tkalcovským člunkem od sochaře Josefa Kubíčka. Východní část budovy vstupního průčelí je pročleněna pěti obdélnými okny. Zadní průčelí je prolomeno čtyřmi obdélnými okny, původně bylo kvůli vyrorvnání terénu umístěno zčásti na pilířích. Jeho dominantním prvkem je vnější točité schodiště na volně stojícím dříku sloupu, které může sloužit jako nouzový východ z horního patra.\n\nVe vstupní části se nachází patrová hala propojující obě podlaží. V nich jsou umístěny výstavní sály o rozměrech 21×10 metrů. Horní patro je osvětlěno 5 světlíky prolomenými v rovné střeše.\n\nZákladem budovy je železobetonová konstrukce doplněná obkladačkami cihlové barvy, která byla původně zčásti umístěna na pilířích.\n\nDle projektu Máčela a Alexa byl v 50.letech zastavěn původně volný parter, rovněž byla vytvořena přístavba s kancelářemi u vstupního prostoru.\n\n\n"}
{"id": "1382595", "url": "https://cs.wikipedia.org/wiki?curid=1382595", "title": "Konstantin G. Mostras", "text": "Konstantin G. Mostras\n\nKonstantin Georgijevič Mostras (16. dubna 1886 Ardzhenka - 6. září 1965 Moskva) byl ruský houslista, pedagog a hudební skladatel. \n\nDo roku 1914 studoval na Hudebně-dramatické škole společnosti moskevské filharmonie, v letech 1914-1922 na této škole vyučoval. Od roku 1922 učil hru na housle na Moskevské konzervatoři, kde se posléze stal vedoucím houslového oddělení a v roce 1931 představil svou vlastní novou výukovou techniku houslové hry. Od roku 1922 do roku 1932 byl jedním z ředitelů Persimfans, tedy prvního symfonického orchestru bez dirigentů. \n\nNavzdory svým hudebním aktivitám se nejvíce zapsal do dějin jako učitel, který hrál významnou roli v rozvoji Sovětské houslové školy. Mezi jeho žáky byli Ivan Galamian nebo Michail Terian. Napsal a editoval nespočet instruktážních spisů a transkripcí pro housle, včetně vydání Houslového koncertu Petra Iljiče Čajkovskovského ve spolupráci s Davidem Oistrakhem a s komentářem ohledně houslové techniky (Moskva, 1947). \n\nAngažoval se také na poli skladatelském, mezi jeho nejhranější skladby patří Východní tanec.\n"}
{"id": "1382598", "url": "https://cs.wikipedia.org/wiki?curid=1382598", "title": "Waterfox", "text": "Waterfox\n\nWaterfox je open-source webový prohlížeč pro 64bitové operační systémy. Vychází z prohlížeče Firefox a na rozdíl od něj se jeho autor rozhodl nadále udržovat podporu pro starší rozšíření založená na technologii XUL. Oficiálně je vydáván pro 64bitové Windows (včetně portable verze), macOS, 64bitový Linux a Android.\n\nWaterfox je založen na Firefoxu a je sestaven pomocí různých kompilátorů a pomocí Intel Math Kernel Library, Streaming SIMD Extensions 3 a Advanced Vector Extensions. Linuxová sestavení používají kompilátor Clang. Oproti Firefoxu slibuje Waterfox delší podporu technologií XUL a XPCOM pro tvorbu doplňků. Podporu těchto technologií Firefox odstranil ve verzi 57.\n\nWaterfox se od Firefoxu liší v několika věcech:\n\n\nWaterfox byla poprvé vydán v březnu 2011 pro 64bitové Windows. Sestavení pro Mac následovala v květnu 2015 s vydáním verze 38.0, a pro Linuxv prosinci 2016 s vydáním verze 50.0. Verze pro Android byla poprvé vydána ve verzi 55.2.2.\nVerze 29.0 vydána v červenci 2015 nabízela i sestavení pro iOS. Od května do listopadu 2015 měl Waterfox dokonce svůj vlastní vyhledávač s názvem Storm.\n\nV roce 2012 byl podle testu Peacekeeper 64bitový Waterfox pomalejší než 32bitový Firefox. Naopak v roce 2014 v testech \"Softpedia\" na tom byl Waterfox mírně lépe. Nicméně v roce 2016 byl podle testů Kraken, SunSpider, JetStream a Octane 2.0 64bitový Waterfox pomalejší než tehdy už oficiálně dostupný 64bitový Firefox. Referenční testy byly dříve k dispozici na internetových stránkách vývojáře Waterfoxu, ale od té doby byla odstraněna.\n\nK dnešnímu dni zaznamenal Waterfox více než 6 milionů stažení.\n\n\n"}
{"id": "1382600", "url": "https://cs.wikipedia.org/wiki?curid=1382600", "title": "Zbigniew Messner", "text": "Zbigniew Messner\n\nZbigniew Stefan Messner (13. března 1929 Stryj, Druhá polská republika – 10. ledna 2014 Varšava) byl polský komunistický ekonom a politik, profesor (od 1972) a rektor (1975–1982) Ekonomické Akademie v Katovicích, předseda vlády Polské lidové republiky (1985–1988). V září 1988 rezignoval z funkce premiéra z důvodu ekonomické krize.\n"}
{"id": "1382601", "url": "https://cs.wikipedia.org/wiki?curid=1382601", "title": "Sady (České Budějovice)", "text": "Sady (České Budějovice)\n\nSady, dříve též městské sady, je městský park v Českých Budějovicích rozkládající se mezi tokem Mlýnské stoky a ulicí Na Sadech (částečně též Husovou třídou).\n\nMěstský park leží v prostoru někdejšího barokního opevnění. Vzniklo v letech 1641–1666 a vydrželo do roku 1825, kdy byla zahájena nejprve demolice ravelinů. Ty uvolnily prostor a umožnily vznik nové ulice vedoucí od poloviny 19. století po obvodu původního opevnění. Zprvu byla nazývaná Lange Fahrt, dnes Na Sadech. Kolem roku 1870 bylo rozhodnuto zbytky barokní hradby odstranit a na vzniklém prostranství založit park. K tomu došlo v letech 1874-1880. Koncept navrhl Rudolf Vácha (1825—1899), schwarzenberský inspektor zahrad (otec malíře Rudolfa Váchy), který rovněž navrhl zámecký park na Hluboké. Po dokončení byl park uzavřen plotem a na noc zamykán. Litinové ploty z let 1881–1887 byly zrekvírované za druhé světové války, poté již nebyly obnoveny. K úpravám parku došlo zhruba v 60. letech 20. století (1958 instalován pomník Mateřství, později dvě nové fontány, protiletadlové dělo). V letech 2001 až 2005 došlo k postupné rekonstrukci.\n\nÚsek u Besedy byl podle busty Josefa II. označován jako \"Josefský park\", později jako \"Besední park\" nebo \"Besední sad\". Část mezi opevněním a Husovou ulicí nese pojmenování \"Naše Benátky\".\n\n\nPark se původně rozkládal i v prostoru současné pošty. Pro tuto část byl připravován projekt nové budějovické katedrály v neorománském slohu. Plány ale byly změněny, připravené finance využity mj. na stavbu kostela sv. Jana Nepomuckého a nevyužitá parcela (z níž byla část uvolněna zbouráním klasicistní budovy staré nemocnice) posloužila v letech 1915–1918 k výstavbě pošty.\n\nV parku roste 59 druhů dřevin, z toho k nejvíce zastoupeným patří s 38 % jírovec maďal (\"Aesculus hippocastanum\"), 10 % javor mléč (\"Acer platanoides\"), 9 % lípa (\"Tilia\"), 8 % trnovník akát (\"Robinia pseudacacia\") a 7 % jasan ztepilý (\"Fraxinus excelsior\"). Zajímavostmi jsou exempláře platanu javorolistého (\"Platanus × acerifolia\"), javoru stříbrného (\"Acer saccharinum\"), lísky turecké (\"Corylus colurna\"), dřezovce trojtrnného (\"Gleditsia triacanthos\") a v 90. letech 20. století vysazeného jinanu dvoulaločného (\"Ginkgo biloba\").\nKmeny starých jírovců hostí tesaříka \"Rhamnusium bicolor\" a tesaříka rudonohého (\"Anisarthron barbipes\"). Zjištěn zde byl i zákonem chráněný nosorožík kapucínek (\"Oryctes nasicornis\").\nV parku sídlí jedna z největších městských kolonií havranů polních. V roce 1984 se zde usadily první tři páry, v roce 1997 zde již hnízdilo přes 300 párů\n\n"}
{"id": "1382604", "url": "https://cs.wikipedia.org/wiki?curid=1382604", "title": "Josef Kalous", "text": "Josef Kalous\n\nJosef Kalous (11. prosince 1889, Praha, Rakousko-Uhersko – 1958, Brno, Československo) byl český architekt, jehož nejznámějším dílem je Pavilon A na brněnském výstavišti.\n\nVystudoval obor architektury na Akademii výtvarných umění v období první světové války. Pracoval zároveň i na některých projektech Jana Kotěry, jehož byl žákem.\n\nV polovině 20. let 20. století zvítězil v soutěži na výstavbu nového výstaviště v Brně; jeho funkcionalistický Obchodně-průmyslový palác, tzv. Pavilon A, byl realizován a dodnes tvoří nejstarší část výstaviště. Kromě toho navrhl také budovu plynárny v Michli a projektoval několik vil na pražské Ořechovce.\n"}
{"id": "1382605", "url": "https://cs.wikipedia.org/wiki?curid=1382605", "title": "Zdeněk Denk", "text": "Zdeněk Denk\n\nZdeněk Denk (4. února 1921 Hroznová Lhota, ČSR – 21. prosince 2007) byl český architekt a profesor, který se na brněnském výstavišti spolupodílel na projektu pavilonu Z, původního pavilonu P a zaniklého pavilonu R a navrhl Pavilon D.\n\nByl žákem Jiřího Krohy. Studoval VUT v Brně. Kromě architektonických prací také připravoval dekorace a kulisy pro brněnská divadla.. Navrhl mimo jiné i některé náhrobky na Ústředním hřbitově v Brně. Věnoval se rovněž i problematice designu. \n"}
{"id": "1382606", "url": "https://cs.wikipedia.org/wiki?curid=1382606", "title": "Ferdinand Lederer", "text": "Ferdinand Lederer\n\nFerdinand Lederer (12. prosince 1906 Brno – 24. dubna 1990 Brno) byl český vysokoškolský profesor, architekt a specialista v oblasti ocelových konstrukcí. \n\nVystudoval I. české reálné gymnázium v Brně, kde odmaturoval v roce 1924. V roce 1932 dokončil studium inženýrského stavitelství na ČVŠT v Brně a v roce 1934 po obhájení práce s názvem \"Vliv nýtového připojení na moment vetknutí\" získal doktorát v oblasti technických věd.\n\nPo skončení studií pracoval jako úředník na ČVŠT, později jako úředník na Ministerstvu pošt a telegrafů. Po skončení druhé světové války pracoval nejprve jako středoškolský učitel, později jako vysokoškolský profesor; přednášel například v Bratislavě a na VUT v Brně. V roce 1953 se stal vedoucím katedry ocelových konstrukcí a mostů brněnského VUT. Později se stal ředitelem Ústavu ocelových a dřevěných konstrukcí.\n\nFerdinand Lederer byl dvakrát ženat. Jeho druhou manželkou byla Milada Ledererová, rozená Vaďurová. Je pohřben na brněnském Ústředním hřbitově.\n\nV polovině 50. let se podílel na modernizaci a rozvoji brněnského výstaviště, především na návrhu konstrukcí zastřešení pavilonů C, Y a Z. Věnoval se také projektům zastřešení zimních stadionů v Brně, Olomouci a Prostějově. \n\nJeho jméno je uvedeno ve svazcích StB, typ spolupráce Důvěrník, místo Brno, spisová značka 11704.\n\nFotografie Ferdinanda Lederera zveřejnil v roce 1937 tehdejší přední časopis \"Pestrý týden\".\n"}
{"id": "1382609", "url": "https://cs.wikipedia.org/wiki?curid=1382609", "title": "Národní parky v Rusku", "text": "Národní parky v Rusku\n\nRusko má k roku 2018 padesát tři národních parků, které zaujímají celkovou plochu okolo 150 000 km² (213 000 km²), což je 0,84 % rozlohy země. Nejstaršími jsou Sočský národní park a národní park Losí ostrov, založené v roce 1983. Správa parků spadá pod státní úřad Rosleschoz a řídí se federálním zákonem o mimořádně chráněných přírodních územích, přijatým v roce 1995. \n\nRusko si také dělá nárok na poloostrov Krym, kde se nachází Tarchankutský národní park.\n\n"}
{"id": "1382611", "url": "https://cs.wikipedia.org/wiki?curid=1382611", "title": "Jaroslav Valenta (architekt)", "text": "Jaroslav Valenta (architekt)\n\nProf. Ing. dr. Jaroslav Valenta (3. března 1887 Pístovice – 2. ledna 1934 Schladming, Rakousko) byl zemským vrchním stavebním komisařem, docentem na české technice v Brně. Podílel se společně Josefem Kalousem na vytváření prvního pavilonu brněnského výstaviště.\n\n\n\n"}
{"id": "1382612", "url": "https://cs.wikipedia.org/wiki?curid=1382612", "title": "Pavilon Vítkovice", "text": "Pavilon Vítkovice\n\nPavilon Vítkovice se nacházel na Brněnském výstavišti v letech 1986–2001, a to v severní části areálu, v blízkosti pavilonu Z.\n\nPatrový pavilon vznikl podle návrhu architekta Zdeňka Müllera. Poprvé byl zahrnut do plánu rozvoje výstaviště v roce 1977. Jeho výstavba byla zahájena v roce 1985 a dokončena o rok později. Konstrukce pavilonu měla odkazovat na činnost podniku, který si jej objednal (Vítkovické železárny). Na čtyřech ocelových pilířích byla zavěšena ocelová příhradová konstrukce o rozměrech 30x30 m.\n\nPřízemí pavilonu sloužilo jako výstavní prostor a v prvním patře se nacházely kanceláře. Komplexní prostor byl uprostřed osvětlen atriem, které zastřešovala jehlanovitá střecha.\n\nV roce 1986 získal objekt cenu nejlepší ocelové stavby v ČSSR. Po roce 1990 byly do přízemí umístěny konferenční prostory.\n\nV roce 2001 byl pavilon zbořen, aby uvolnil místo pro rozšiřující se parkoviště v blízkosti pavilonu Z.\n"}
{"id": "1382613", "url": "https://cs.wikipedia.org/wiki?curid=1382613", "title": "Tamás Sneider", "text": "Tamás Sneider\n\nTamás Sneider (* 11. červen 1972, Eger) je maďarský farmář, historik a národně–radikální politik, od parlamentních voleb 2010 poslanec Zemského sněmu. V letech 2009 až 2018 místopředseda Hnutí za lepší Maďarsko, dne 11. května 2018 byl zvolen předsedou tohoto hnutí.\n\nPochází z rodiny Sneider, která již 300 let žije v obci Aldebrő v župě Heves. Jeho prarodiči byli rolníci, rodiče dělníci. Jeho děd za druhé světové války prošel východní frontou a nakonec byl zraněn v bitvě u Tordy (Tordai csata) v září 1944. Tamás Sneider se narodil roku 1972 v Egeru v tehdejší Maďarská lidové republice. V roce 1991 odmaturoval v oboru vinař a pěstitel ovoce na zemědělské škole v Egeru. Od roku 2009 studoval historii na Eszterházy Károly Főiskola, kde v roce 2017 získal diplom. Je ženatý, má čtyři děti. S rodinou žije v obci Aldebrő v župě Heves.\n\nV roce 2000 vstoupil do Strany maďarské spravedlnosti a života, později se stal předsedou oblastního spolku v Egeru. V letech 2002 až 2006 byl zastupitelem města Eger. Mezi lety 2002 až 2007 byl místopředsedou strany v župě Heves. V roce 2005 byl spoluzakladatelem hnutí Magyar Önvédelmi Mozgalom. V parlamentních volbách 2006 kandidoval za pravicovou koalici MIÉP - Jobbik a Harmadik Út. Roku 2007 vstoupil do Hnutí za lepší Maďarsko, ještě téhož roku byl zvolen předsedou oblastního spolku v Egeru, v roce 2009 byl zvolen předsedou hnutí v župě Heves. Ve volbách do Evropského parlamentu 2009 neúspěšně kandidoval za Jobbik na 16. místě jeho kandidátní listiny.\n\nV parlamentních volbách 2010 kandidoval na 9. místě na celostátní kandidátní listině Hnutí za lepší Maďarsko, ze které byl zvolen poslancem Zemského sněmu v 6. volebním období.\n\nV parlamentních volbách 2014 kandidoval na 5. místě na celostátní kandidátní listině Hnutí za lepší Maďarsko, ze které byl zvolen poslancem v 7. volebním období. V parlamentu byl poměrem PRO 150, PROTI 35, ZDRŽELO SE 5, zvolen místopředsedou Zemského sněmu.\n\nV parlamentních volbách 2018 kandidoval na 7. místě na celostátní kandidátní listině Hnutí za lepší Maďarsko, ze který byl zvolen poslancem v 8. volebním období.\n\nDne 12. května 2018 byl se ziskem 54% hlasů zvolen předsedou Hnutí za lepší Maďarsko, na druhém místě se ziskem 46% se umístil László Toroczkai.\n\n\n"}
{"id": "1382616", "url": "https://cs.wikipedia.org/wiki?curid=1382616", "title": "Martin Kocourek (sochař)", "text": "Martin Kocourek (sochař)\n\nMartin Kocourek (* 1976 Jablonec nad Nisou) je český sochař.\n\nMartin Kocourek žije a pracuje v Praze. Absolvoval Vysokou školu uměleckoprůmyslovou v Praze.\n\nVěra Jirousová uvedla, že Kocourkovy „práce se vyznačují osobitou synkretickou poetikou“.\n\n\n"}
{"id": "1382618", "url": "https://cs.wikipedia.org/wiki?curid=1382618", "title": "Mateo Alonso de Leciniana", "text": "Mateo Alonso de Leciniana\n\nSvatý Mateo Alonso de Leciniana (26. listopadu 1702, Nava del Rey – 22. ledna 1745, Hanoj) byl španělský římskokatolický kněz, člen řádu bratří kazatelů a mučedník.\n\nNarodil se 26. listopadu 1702 v Nava del Rey, v provincii Valladolid.\n\nV Segovii vstoupil k řádu dominikánů. Roku 1730 odešel na misii do Manily a poté 13. února 1731 odešel do Vietnamu, kam dorazil 19. března. Během pronásledování křesťanů byl v listopadu roku 1743 zatčen. Byl umístěn do speciální klece a odvezen do misijního domu, kde ho oholili a ostříhali dohola. Po pár dnech byl s několika katechety odvezen do Nam Định. Několikrát stál před soudem a a jeden z mandarínů, který se zaměřoval na křesťanství, dokázal změnit rozsudek smrti na vězení. Poté ale byl trest změněn na smrt. Byl sťat spolu s dalším dominikánem otcem Francescem Gil de Frederic, se kterým se potkal ve vězení. Vše se stalo 22. ledna 1745 v Hanoji.\n\nDne 20. května 1906 byl papežem Piem X. prohlášen za blahoslaveného a dne 19. června 1988 jej papež Jan Pavel II. svatořečil ve skupině 117 vietnamských mučedníků.\n\n"}
{"id": "1382626", "url": "https://cs.wikipedia.org/wiki?curid=1382626", "title": "Arthur Zanetti", "text": "Arthur Zanetti\n\nArthur Nabarrete Zanetti (* 16. dubna 1990 São Caetano do Sul) je brazilský reprezentant ve sportovní gymnastice. Měří 156 cm a váží 61 kg, gymnastice se věnuje od svých sedmi let a členem reprezentace je od roku 2007. Je zaměstnancem brazilského letectva v hodnosti seržanta.\n\nNa Letních olympijských hrách 2012 vyhrál soutěž ve cvičení na kruzích a stal se prvním latinskoamerickým olympijským vítězem v gymnastice. Na domácích Letních olympijských hrách 2016 obsadil druhé místo na kruzích a šesté v soutěži družstev. Na mistrovství světa ve sportovní gymnastice vyhrál na kruzích v roce 2013, v letech 2011 a 2014 získal stříbrnou medaili. Je vítězem Univerziády z let 2011 a 2013 a Panamerických her 2011 a 2015, na Jihoamerických hrách získal tři zlaté medaile.\n\nV letech 2012 a 2014 byl vyhlášen brazilským sportovcem roku.\n\n"}
{"id": "1382627", "url": "https://cs.wikipedia.org/wiki?curid=1382627", "title": "Sylva Lacinová", "text": "Sylva Lacinová\n\nSylva Lacinová, známá také jako Sylva Lacinová-Jílková (6. března 1923 Brno – 20. ledna 2019 Praha), byla česká sochařka.\n\n"}
{"id": "1382628", "url": "https://cs.wikipedia.org/wiki?curid=1382628", "title": "Pavilon L", "text": "Pavilon L\n\nPavilon L (do 80. let 20. století označován jako K) byla jedna z výstavních budov brněnského výstaviště.\nBudova lehké ocelové konstrukce, kterou mezi 4. bránou a pavilonem Z postavil roku 1961 stavitel Zdeněk Musil podle návrhu architekta Josefa Luce, měla čtvercový půdorys o ploše 2300 m², galerii a pod laminátovou střechou pás oken. Výstavní prostor byl 5,5 m vysoký. Ve své konstrukci kombinovala ocelové sloupy a prostorové příhradové desky pokryté plechem. Podlaha byla betonová. Do budovy vedlo sedm vchodů. Od počátku se jednalo o provizorní stavbu určenou pro konání výstav pouze v jarních a letních měsících, a proto měla zpočátku po obvodu konstrukce jen stanové plátno. Později byl pavilon sice obestavěn zdivem, ovšem přesto byl nadále považován jen za dočasný. Stavba byla zbourána v roce 2008.\n"}
{"id": "1382630", "url": "https://cs.wikipedia.org/wiki?curid=1382630", "title": "Arrondissement Bruggy", "text": "Arrondissement Bruggy\n\nArrondissement Bruggy (nizozemsky: \"Arrondissement Brugge\"; francouzsky: \"Arrondissement de Bruges\") je jeden z osmi arrondissementů (okresů) v provincii Západní Flandry v Belgii.\n\nJedná se o politický a zároveň soudní okres. Soudní okres Bruggy také zahrnuje všechny obce politického okresu Ostende, všechny obce politického okresu Tielt kromě obcí Meulebeke, Dentergem, Oostrozebeke a Wielsbeke, také zahrnuje obci Lichtervelde politického okresu Roeselare.\n\nArrondissement Bruggy vznikl roku 1800 jako první arrondissement v departmentu Lys (nizozemsky: \"Departement Leie\"). Původní okres zahrnoval kantony Ardooie, Bruggy, Gistel, Ostende, Ruiselede, Tielt a Torhout. Roku 1818 vznikly arrondissementy Ostende, Roeselare, Tielt a Torhout. Tímto ztratil arrondissement Bruggy více než polovinu své rozlohy.\n\nRoku 1823 zanikl arrondissement Torhout. Kanton Torhout byl přidán zpět k arrondissementu Bruggy. Jako výsledek spojení obcí roku 1977, byla obec Wijnendale, která byla přidána ke městu Torhout od obce Ichtegem, přidána k arrondissementu Bruggy od arrondissementu Ostende a obec Wenduine, která byla připojena k obci De Haan, byla postoupena arrondissementu Ostende.\n\nPočet obyvatel k 1. lednu 2017 činil 281 256 obyvatel. Rozloha okresu činí 661,29 km².\n\nOkres Veurne sestává z těchto obcí:\n"}
{"id": "1382631", "url": "https://cs.wikipedia.org/wiki?curid=1382631", "title": "Perfume (píseň, Britney Spears)", "text": "Perfume (píseň, Britney Spears)\n\n„Perfume“ je druhý singl americké zpěvačky Britney Spears z jejího osmého studiového alba \"Britney Jean\". Píseň pomohl napsat i produkovat americký producent a člen skupiny The Black Eyed Peas, will.i.am. Text k této baladě společně napsaly především Sia a samotná Britney. Britney inspiroval její příběh o rozchodu s jejím bývalým snoubencem Jasonem Trawickem. V písni odhaluje téma žárlivosti, kdy jej podezřívala z podvádění. V textu písně je napsáno, že občas cítí ve vztahu tři lidi, a proto nastříká na sebe parfém, aby si svého muže označila jako své teritorium.\n\nVe videu je přímo záměr na originální kolekci parfému Britney. Podle režiséra Josepha Kahna, režisér Toxic či Womanizer, existuje i verze tohoto videa, kde Britney zabije svého přítele. To se však nelíbilo nahrávací společnosti RCA.\n"}
{"id": "1382633", "url": "https://cs.wikipedia.org/wiki?curid=1382633", "title": "Ángel Darío Banegas", "text": "Ángel Darío Banegas\n\nÁngel Darío Banegas Leiva (* 21. nebo 22. října 1969 Santa Bárbara) je honduraský karikaturista, autor svérázného humoru, televizní bavič a politik. Zastává poslanecký mandát v Honduraském národním kongresu, kde reprezentuje Honudraskou liberální stranu za department Cortés.\n\nSvoji novinářskou kariéru započal v mládí jako reportér, dopisovatel a sportovní komentátor v San Pedro Sula. V roce 1985 získal místo každodenního karikaturisty v El Heraldo. V roce 1989 přešel do Diario Tiempo a o rok později začal pracovat v La Prensa, kde zůstal až dodnes.\n\nOd roku 2003 řídí a moderuje každodenní televizní pořad \"En voz alta\" v televizi Telered 21.\n\nV honduraských všeobecných volbách v roce 2009 byl zvolen poslancem Honduraského národního kongresu za Honudraskou liberální stranu.\n"}
{"id": "1382635", "url": "https://cs.wikipedia.org/wiki?curid=1382635", "title": "Wijnendale", "text": "Wijnendale\n\nWijnendale je vesnice, část města Torhout, v okrese Bruggy v provincii Západní Flandry v Belgii.\nDo roku 1977 byla vesnice Wijnendale součástí obce Ichtegem, poté byla přičleněna k městu Torhout.\n\nVes Wijnendale je vzdálena 4 km od centra města Torhout. Nachází se na půl cesty mezi městem Torhout a obcí Ichtegem.\n\nVesnice se nachází na náhorní plošině ve 40 m n. m., asi o 20 m výše než je okolní krajina.\n"}
{"id": "1382645", "url": "https://cs.wikipedia.org/wiki?curid=1382645", "title": "Tlouštkovací frézka", "text": "Tlouštkovací frézka\n\nTlouštkovací frézka (\"protahovačka\") je dřevoobráběcí stroj sloužící k frézování ploch dřeva a zároveň k obrobení na konstantní tlouštku/výšku. Stroj spolu se srovnávací frézkou nahrazuje operaci ručního hoblování, práce na těchto strojích je tedy v praxi rovněž označována jako „hoblování“. Funkce srovnávací a tlouštkovací frézky může být kombinována v jednom stroji.\n\nStroj se skládá z výškově stavitelného stolu, nožového vřetena stejného jako ve srovnávačce a posuvných válců, z nichž přední je rýhovaný a zadní hladký (někdy pogumovaný). Na straně vkládání materiálu je série zpětných bezpečnostních klapek, které brání zpětnému vrhu materiálu. Materiál je obráběn shora, nesousledně. Před tlouštkováním by měla být protilehlá plocha ohoblována na srovnávačce. Výška tlouštkování se u starých strojů nastavuje lidskou silou, u moderních elektromotoricky.\nTypické parametry:\n\n"}
{"id": "1382646", "url": "https://cs.wikipedia.org/wiki?curid=1382646", "title": "Lísek (usedlost)", "text": "Lísek (usedlost)\n\nLísek je zaniklá viniční usedlost v Praze 8-Bohnicích, která se nacházela v západní části Bohnického údolí při ulici Bohnická.\n\nVinice v místech usedlosti Lísek je poprvé zmiňována roku 1704. Její rozvoj nastal poté, co ji roku 1830 převzala rodina Osbornů, majitelů dvou bohnických dvorů. Jakub Osborne na šestihektarové vinici vybudoval nový lis a révu zde pěstoval až do roku 1854, kdy ji zničil révokaz. Lis pak byl roku 1866 rozebrán.\n\nNa začátku 20. století byly pozemky Lísku z iniciativy MUDr. Jana Hraše připojeny k Zemskému ústavu pro choromyslné. Tento první ředitel ústavu dal zpustlou vinici opravit a práceschopní pacienti zde při pracovní terapii pěstovali nejen révu, ale také lískové keře a třešně a později vysadili květinové záhony. Vinice se sadem a zahradou kromě terapie poskytovala Ústavu také obživu.\n\nPráce zde byly ukončeny po odchodu dr. Hraše roku 1911, pozemky zchátraly během 1. světové války a Ústav je již neobnovil.\n\nMísto, kde stál starý lis, se nazývá „Zbořeňák“, ve stráni při lesní cestě jsou patrné zbytky kamenných viničních teras.\n\n\n"}
{"id": "1382648", "url": "https://cs.wikipedia.org/wiki?curid=1382648", "title": "Pavlica (Ilirska Bistrica)", "text": "Pavlica (Ilirska Bistrica)\n\nPavlica (italsky: \"Paulizza\") je část občiny Ilirska Bistrica ve Přímořsko-vnitrokraňském regionu ve Slovinsku. Je to sídlo typu vesnice.\nVesnice Pavlica se nachází v nadmořské výšce 623 m n. m. v historickém regionu Vnitřní Kraňsko.\n\nV roce 2002 žilo ve vsi Pavlica 17 obyvatel na ploše 74 ha.\n"}
{"id": "1382675", "url": "https://cs.wikipedia.org/wiki?curid=1382675", "title": "Eurovision Song Contest 2019", "text": "Eurovision Song Contest 2019\n\nEurovision Song Contest 2019, česky také Velká cena Eurovize 2019 (či jen Eurovize 2019) byl 64. ročník soutěže Eurovision Song Contest. Soutěž se konala v Expo Tel Aviv v Tel Avivu v Izraeli, a to díky vítězství izraelské zpěvačky Netty Barzilaii s písní „Toy“ na předchozím ročníku v Lisabonu v Portugalsku. Izrael na Eurovizi zvítězil počtvrté v historii, soutěž hostí potřetí. První semifinále se konalo 14. května, druhé semifinále 16. května a finále 18. května 2019. Tohoto ročníku se zúčastnilo celkem 41 zemí. Poprvé od roku 2016 ze soutěže odstupuje Bulharsko a také Ukrajina.\n\nSoutěž vyhrála píseň Arcade od Duncana Laurence, který reprezentoval Nizozemsko.\n\nDíky vítězství izraelské reprezentantky Netty s písní „Toy\" na předchozím ročníku v Lisabonu se Eurovize 2019 koná v Tel Avivu, v aréně Expo Tel Aviv.\n\nPodle slov samotné vítězky bezprostředně po vítězství a izraelského předsedy vlády Benjamina Netanjahua se měla soutěž konat v hlavním městě Jeruzalémě, Izraelská vysílací společnost a Evropská vysílací unie (EVU) ovšem 13. května 2018 potvrdili, že soutěž se bude konat v Tel Avivu. Mezi zúžený výběr kandidátů na pořadatelské město patřil i Jeruzalém, toho ovšem kvůli šabatu porazilo druhé největší izraelské město a jeho aréna Expo Tel Aviv.\n\nO pořádání soutěže měl také zájem starosta města Petach Tikva. Městu ale chybí vhodná hala, ve které by se večery odehrály.\n\nDalšími dvěma místy, které chtěly Eurovizi 2019 uspořádat, jsou Sammy Ofer Stadium v Haifě a Turner Stadium v Beer Ševě. Společně s jeruzalémskou halou Teddy Stadium byly tyto kandidatury závislé na dostavbě střech na těchto uzavřených arénách, jak stojí v pravidlech Evropské vysílací unie.\n\nV době kandidatur upozornila některá média na to, že pokud by z politických důvodů některé státy soutěž pro tento ročník bojkotovaly, Evropská vysílací unie (EVU) by ji přemístila do jiné země. Toto tvrzení však bylo popřeno jak Izraelskou vysílací společností, tak i EVU. Představitelé EVU v květnu 2018 taktéž navštívili Izrael. Uvedli, že rozhodnutí o místě a datu konání soutěže bude učiněno až po diskusích s izraelským národním vysílatelem.\n\nIzraelská média 10. června 2018 informovala o tom, že dalším potenciálním místem pro pořádání soutěže se stalo město Ejlat.\n\nDne 11. června 2018 vyšly najevo informace, že v brzké době by měl vyjít zkrácený seznam kandidátních měst, který bude obsahovat města Jeruzalém, Haifa, Ejlat a také Tel Aviv. Oficiálně měl tento seznam veřejnosti představen na setkání představitelů EVU na konci června.\n\nSetkání představitelů Evropské vysílací unie (EVU) se konalo 19. června 2018 ve švýcarské Ženevě. Izraelská vysílací společnost se zde setkala s referenční skupinou EVU a představiteli hostících zemí minulých ročníků, mezi nimi i zástupci Spojeného království, Itálie a Nizozemska, aby společně probrali první plány týkající se dalšího ročníku Eurovize. Během meetingu obdrželi zprávu od portugalského národního vysílatele Rádio e Televisão de Portugal (RTP), který pořádal předchozí ročník, s doporučeními ohledně organizace a prostředků pro pořádání soutěže. Setkání proběhlo hladce, Izrael byl po spekulacích o přesunutí soutěže do Rakouska, které se umístilo třetí na Eurovizi 2018, konečně potvrzen jako místo konání příští Eurovize a taktéž se dohodly na přesném místě a datě konání.\n\nOficiální a finální proces výběru hostitelského města byl zahájen Izraelskou vysílací společností 24. června 2018. Společnost zároveň zahájila veřejnou soutěž ostatní izraelských vysílatelů, kteří by pomohli při organizaci Eurovize.\n\nPřestože se nejprve zdálo, že Jeruzalém bude hlavním kandidátem a pravděpodobným hostitelem soutěže, z této ideje rychle sešlo. Mnoho států začalo hrozit bojkotem, Jeruzalém je pro organizaci Eurovize problematický také z hlediska náboženských povinností. Situaci komplikují i volby nového starosty města v říjnu 2018, současný starosta Nir Barkat totiž oznámil, že znovu již kandidovat nehodlá. Izraelský ministr financí navíc zpravodajské agentuře Ha'arec řekl, že se soutěž uskuteční spíše v Tel Avivu. V rámci spekulací o tom, která hala by zde byla pro soutěž využita, se hovořilo hale Menora Mivtachim Arena. Ministr však přišel s informací, že show by se konaly nejspíše v hale Expo Tel Aviv, v pavilonu New Pavillion 2. Obě arény pojmou 10 000 diváků, tedy minimální počet míst dle pravidel Evropské vysílací unie. Potencionálním hostitelem je i město Haifa. Jediným možným místem pro samotná vystoupení je fotbalová aréna Sammy Ofer Stadium, které by se ale musela dostavět střecha. Komplikací je však fotbalová sezóna během konání Eurovize, užití arény by tak mohlo být omezeno. Tel Aviv má navíc již zkušenosti s pořádáním eurovizního večírku Israel Calling Eurovision, který se zde pořádá každoročně v dubnu od roku 2016. Během této show se vždy představí velká část písní, v roce 2018 se zde předvedlo 21 účastníků Eurovize 2018.\n\nPřestože všechna čtyři kandidátská města byla představena, 26. června 2018 starosta Oblastní rady Tamar, Dov Litvinof, řekl, že město Masada taktéž podá návrh na pořádání soutěže.\n\nDne 22. července 2018 uvedl informační server Walla, že kandidátská města Haifa a Masada svou přihlášku k pořádání Eurovize neodeslala včas, takže nebyla zařazena do užšího výběru. Starosta Haify, Jona Jahav, se však proti této informaci následně ohradil. Podle něj totiž neobdržel dopis od Izraelské vysílací společnosti, který server ukázal ve svém článku. To nasvědčuje tomu, že město má stále zájem o organizaci soutěže.\n\nBližší informace o příhláškách Jeruzaléma a Tel Avivu byly představeny 24. července 2018. Vyšlo najevo, že hlavní jeruzalémskou arénou pro Eurovizi je Pais Arena, která tak odsunula do pozadí původně zmiňovanou halu Teddy Stadium. Zároveň město uvedlo, že problém týkající se svátku šabat, jehož svátost by soutěž mohla narušit, se týká celého Izraele a bude projednán, až když Jeruzalém vyhraje soutěž o organizaci. Tel Aviv znovu potvrdil, že soutěž by se konala v pavilonu Pavillion 2 v hale Expo Tel Aviv.\n\n13. září bylo potvrzeno, že Eurovision Song Contest 2019 se bude konat v Tel Avivu a byly taktéž i představeny data soutěže, a to 14., 16. a 18. května.\n\n7. listopadu 2018 bylo potvrzeno, že 42 zemí se bude účastnit 64. ročníku hudební soutěže Eurovision Song Contest, ale 27. února 2019 se odhlásila Ukrajina z důvodu problémů ohledně jejich národního kola, což snížilo počet zemí na 41.\n\nDo soutěže se vrátilo 5 interpretů, kteří předtím vystupovali jako hlavní umělci pro stejné země. Dva z nich se soutěže účastnili v roce 2016, a to Sergej Lazarev, který reprezentoval Rusko s písní „You Are the Only One“ (vítěz prvního semifinále, 3. místo ve finále) a Serhat, jenž reprezentoval San Marino s písní „I Didn't Know“ (12. místo v prvním semifinále). Joci Pápai reprezentoval Maďarsko v roce 2017 s písní „Origo“ se umístil ve finále na 8. pozici. Tamara Todevska reprezentovala Makedonii v roce 2008 spolu s Vrčakem a Adrianem s písní „Let Me Love You“ obsadila tehdy 10. místo v semifinále. Soutěže se zúčastnila rovněž v letech 2004 a 2014 jako vokalistka pro Toše Proeskiho a Tijanu Dapčević. Nevena Božović reprezentovala Srbsko v roce 2013 jako členka skupiny Moje 3 s písní „Ljubav je svuda“, se kterou se umístila v semifinále na 11. místě. Také reprezentovala Srsbko na Junior Eurovision Song Contest 2007 v Rotterdamu s písní „Piši mi“ a obsadila 3. místo.\n\nPrvní semifinále se konalo 14. května a zúčastnilo se ho 17 zemí. Z automaticky postupujících států do finále, tedy tzv. \"Velké pětky\" a vítěze minulého ročníku, mají právo na hlasování Israel, Francie a Španělsko.\n\nDruhé semifinále se konalo 16. května a zúčastnilo se ho 18 zemí. Z automaticky postupujících států do finále, tedy tzv. \"Velké pětky\" a vítěze minulého ročníku, mají právo na hlasování Německo, Itálie a Spojené království.\n\nFinále se konalo 18. května a zúčastnilo se ho 26 zemí. Za Česko se finále zúčastnila hudební skupina Lake Malawi.\n\nPodmínkou pro účast na soutěži je aktivní členství v Evropské vysílací unii a daný stát je tak schopný soutěž vysílat. Unie poslala všem 56 aktivním členům oficiální pozvánku do soutěže.\n\n\n\n\nAsi 2 týdny po skončení ročníku 2018 v Lisabonu proběhla první schůzka představitelů Evropské vysílací unie (EVU), která soutěž pořádá, a Izraelskou vysílací společností (KAN), která má na starosti pořádání Eurovize 2019 v Izraeli. Řešilo se místo či předběžná data konání soutěže, schůze ale žádnou dohodu nepřinesla. Vedení izraelské televize chce soutěž uspořádat v hlavním městě Jeruzalémě, proti tomu ovšem stojí právě EVU. Podle ní je na prvním místě bezpečnost všech účastníků a fanoušků soutěže, což Jeruzalém neumožňuje. Chce tak Eurovizi 2019 přemístit do Tel Avivu, starosta města ale pořádání soutěže odmítl. Podle některých názorů se k těmto krokům Izraelci odhodlávají proto, že by to znamenalo další triumf v boji proti Palestincům, kteří Jeruzalém pokládají za svoje hlavní město. Tel Aviv podle nich pořádání odmítl právě na příkaz vysokých představitelů Izraele. Obě strany se nedohodly ani na době konání. Izrael požaduje 21. až 25. květen z důvodu absence židovských svátků v tomto období, EVU protiargumentuje tím, že se v tuto dobu mají konat různá lyfotbalová utkání či volby v několika zemích, a prosazuje již léty osvědčenou polovinu května.\n\nV případě, že se obě strany nedomluvily, pro případnou organizaci Eurovize 2019 by byly osloveny země, které ve finále předchozího ročníku skončily za Izraelem, tzn. Kypr či Rakousko. Samotná Evropská vysílací unie (EVU) apelovala na fanoušky, aby prozatím neobjednávali letenky a hotelové pokoje v Izraeli.\n\nOficiální seznam 4 kandidátských měst pro pořádání Eurovize 2019 vyšel 11. června 2018, obsahuje města Haifa, Jeruzalém, Ejlat a rovněž Tel Aviv, který v květnu původně nabídku odmítl. Tel Aviv, který každoročně pořádá eurovizní koncert Israel Calling, byl do seznamu zařazen po nátlaku zahraničního tisku na izraelské politiky. 13. září bylo oznámeno, že hostitelským městem bude Tel Aviv.\n\nJa'akov Litzman, lídr ultraortodoxní strany Agudat Jisra'el a náměstek izraelského ministra zdravotnictví, 14. května 2018 poslal dopis ministrům cestovního ruchu, komunikací a kultury a sportu, v němž se vyjádřil ohledně porušování náboženských práv během konání Eurovize v Izraeli: „Ve jménu stovek a tisíců židovských občanů ze všech měst a komunit, kterým je svátek šabat blízko srdci, žádám vás již v této brzké fázi, předtím, než započnou přípravy a další detaily spojené s touto akcí, abyste byli striktní [během příprav], a aby tato záležitost nenarušila svátost šabatu a důsledně pracovali na tom, aby šabat nebyl znesvěcen, Bože chraň, jak zákon a status quo nařizuje.“ Podle oficiálního židovského zákona trvá šabat od pátečního večera do sobotní noci. Finále, které bude v zemi zahájeno v sobotu ve 22 hodin, tímto ovlivněno nebude, problém však tkví v páteční show pro poroty a sobotních zkouškách. Podobné problémy se naskytly i v roce 1999, kdy země Eurovizi pořádala naposledy. V té době se však účastnilo méně týmů, což umožnilo udělat jisté kompromisy a přizpůsobit se tak situaci. Předseda eurovizního výboru v rámci Evropské vysílací unie (EVU), Dr. Frank-Dieter Freiling, poznamenal, že si je dobře vědom tohoto napětí, a že plánuje tyto problémy zmínit v rozhovorech s izraelským vysílatelem pořádajícím show.\n\nVzhledem k tomu, že se soutěž koná v Izraeli, někteří vyjádřili svoje nesouhlasy a objevují se i hlasy pro bojkot tohoto ročníku, a to v rámci Hnutí BDS (\"Boycott, Divestment and Sanctions Movement\", v překladu \"Hnutí Bojkot, Stažení investic a Sankce\"), což je globální kampaň snažící se zvýšit ekonomický a politický tlak na Izrael, jejímž cílem je především dosáhnout rovnoprávnosti pro arabsko-palestinské obyvatele Izraele.\n\n\nZnamení kříže bylo odstraněno z hudebního videa polské skupiny Tulia. To způsobilo vlnu rozsáhlých rozhořčení a cenzurních obvinění. Orgány veřejnoprávní Polské televize požadovaly, aby nahrávací společnost obnovila původní verzi hudebního videa. Píseň podporuje klip v anglickém jazyce, který je téměř totožný s polským klipem. Chybějí však tři sekundy filmu. Tyto vteřiny jsou rámcem, ve kterém umělci projíždějí u silničního kříže. Vedení Tulia v rozhovoru vysvětluje, že „nařízení Eurovize zakazují propagaci jakýchkoli náboženských institucí a symbolů, a to je Kříž“. Malá postava sv. Jana Nepomuckého je však viditelná v 31sekundovém klipu.\n\n"}
{"id": "1382677", "url": "https://cs.wikipedia.org/wiki?curid=1382677", "title": "Bitva u Fókaie", "text": "Bitva u Fókaie\n\nBitva u Fókaie či bitva ve Fókaiském zálivu, k níž došlo mezi benátským a osmanským loďstvem 12. května 1649 v přístavu Fókaie, byla velká námořní bitva krétské války (1645-1669). Benátskému loďstvu pod vedením admirála Giacoma Rivy se podařilo zaskočit osmanskou flotilu kotvící v přístavu a způsobit jí těžké ztráty, když ztratilo dvě lodě (včetně jedné zabrané nepřítelem) proti šestnácti tureckým (z nichž dvě zabrala). V dalším ničení turecké flotily zabránila Benátčanům změna větru, který začal v poměrně malém přístavu hnát hořící vraky tureckých lodí proti nim, takže se museli stáhnout. Přestože šlo o velký úspěch Benátek, na zvrácení vývoje války nestačil.\n"}
{"id": "1382681", "url": "https://cs.wikipedia.org/wiki?curid=1382681", "title": "Pavilon F", "text": "Pavilon F\n\nPavilon F je pavilon v areálu brněnského výstaviště. Byl vystavěn mezi lety 2002 a 2003 na místě staršího pavilonu z roku 1956, jehož autorem byl Evžen Šteflíček. Protože je novostavbou, není na rozdíl od většiny ostatních pavilonů brněnského výstaviště památkově chráněn. Náklady na výstavbu dosáhly 330 milionů Kč. Dohled nad stavbou zajišťovala společnost Investinženýring.\n\nPavilon F se řadí mezi moderní pavilony, které jsou vyhledávány vystavovateli při veletrzích a výstavách. Jeho celková výstavní plocha je 7788 m². Poprvé byl otevřen v roce 2003 pro Mezinárodní strojírenský veletrh.\n\nPavilon byl vystavěn jako ocelová nosná konstrukce se sloupy s kruhovým průřezem a s příhradovými nosníky o rozponu 45 metrů. Plášť budovy i střecha je ze sendvičového trapézového plechu a je izolován minerální plstí. Součástí konstrukce jsou lucernové světlíky a prosklená část po obvodu stěn. Prosklené plochy lze zatemnit. Suterén budovy je železobetonový, obslužný trakt má ocelový skelet a železobetonový strop.\n\n"}
{"id": "1382685", "url": "https://cs.wikipedia.org/wiki?curid=1382685", "title": "Stadion Janggakto", "text": "Stadion Janggakto\n\nStadion Janggakto ( – \"Janggakto kjŏnggičang\") je víceúčelový stadion v Pchjongjangu, hlavním městě Severní Korey. Leží v jihozápadní části ostrova Janggak ve čtvrti Čunggujŏk. Nabízí třicet tisíc míst k sezení a je využíván především pro zápasy severokorejské fotbalové ligy a pro mezinárodní zápasy severokorejské fotbalové reprezentace. Kromě zázemí pro fotbal, zejména hřiště s umělou trávou, nabízí také zázemí pro lehkou atletiku, zápas, box, plavání a judo. \n\nStadion je v provozu od roku 1989. \n"}
{"id": "1382686", "url": "https://cs.wikipedia.org/wiki?curid=1382686", "title": "Tříkrálka", "text": "Tříkrálka\n\nTříkrálka je zaniklá usedlost v Praze 8-Troji, která stála v Zámkách na břehu Vltavy v jižní části areálu zvířecího útulku. Původně se nacházela v katastru obce Bohnice.\n\nHospodářská usedlost na půdorysu písmene U byla patrová s valbovou střechou. Stála poblíž sedleckého přívozu a býval v ní mlýn. Patřila k ní vinice, jejíž révu zničil roku 1854 révokaz stejně jako na vinici nedaleké usedlosti Lísek. Pěstováni již nebylo obnoveno a půda se stala ornou.\n\nRoku 1905 koupil mlýn s pozemky Zemský výbor. Ten jej dal roku 1910 zbořit.\n\nV místech usedlosti byla později zřízena chemická čistírna. Na adrese V Zámcích čp. 56 od roku 1992 sídlí městský zvířecí útulek.\n\n"}
{"id": "1382695", "url": "https://cs.wikipedia.org/wiki?curid=1382695", "title": "Lesní lem", "text": "Lesní lem\n\nLesní lem je přírodní společenstvo tvořící přechodový pruh mezi lesním a nelesním prostředím (zpravidla polem či loukou). Je to obvykle zapojený porost středně vysokých a vyšších širokolistých bylin s vmíšenými křovinami. Mísí se zde druhy lesní a luční i specificky lemové; oproti zapojenému lesnímu porostu je zde více světla, oproti louce či poli zase více vlhkosti a minimum disturbancí.\n\nJako stabilní společenstvo se vyskytují na krajích lesů, na skalních hranách, ostrožnách a lesních světlinách. Mohou vznikat i jako sekundární společenstva na úrodnějších půdách (loukách, pastvinách) ponechaných ladem; zde se však zpravidla jedná pouze o jedno ze sukcesních stadií a jsou posléze nahrazovány zapojeným porostem keřů a stromů.\n\nNa převážně bylinná společenstva lesního lemu pak obvykle navazuje lesní plášť, tvořený zapojenými křovinami a hustě zavětvenými okrajovými stromy lesa.\n\nV teplých a suchých oblastech větší části Evropy se vyskytují druhově bohaté suché lesní lemy (svaz \"Geranion sanguinei\"), v nichž dominují bohatě kvetoucí druhy, jako třemdava bílá, kakost krvavý, smldník jelení, pryšec mnohobarvý, pryšec chvojka, plamének přímý, třezalka tečkovaná, kamejka modronachová, šalvěj luční, dobromysl obecná, ožanka kalamandra, různé chrpy, z trav válečka prapořitá a další. Obsazují obvykle vápnitá stanoviště, na kyselých je nalezneme vzácně na nejsušších lokalitách. Jedná se typicky o přechodové společenstvo mezi teplomilnými doubravami a suchými stepními trávníky.\n\nVe vyšších polohách rozlišujeme společenstva mezofilních lesních lemů (svaz \"Trifolion medii\") s kvetoucími druhy, jako jsou řepík obecný, černýš hajní, jetel prostřední, chrastavec rolní či vikev lesní, a mnohými zástupci mezofilních luk, především travami (válečka prapořitá, lipnice luční, ovsík vyvýšený, srha říznačka). Nalezneme je též na zastíněných stanovištích s hlubším půdním profilem v nížinách a pahorkatinách, celkový areál zahrnuje většinu severní a střední Evropy. Většinou tvoří ekoton mezi společenstvy dubohabřin a mezofilních luk, na rozdíl od předchozího svazu jde však zpravidla vždy o druhotnou vegetaci.\n\nVlhké bylinné lemy nížinných lužních lesů jsou tvořeny společenstvy svazu \"Senecionion fluviatilis\". Jde o hustě zapojenou, vícevrstevnou vegetaci s velkou biomasou. Typickými rostlinami jsou zde bršlice kozí noha, kopřiva dvoudomá, svízel přítula, křehkýš vodní, nadmutice bobulnatá, kostival lékařský, vrbovka chlupatá, z trav třtina rákosovitá. Porosty jsou propleteny bylinnými liánami jako opletník plotní nebo chmel otáčivý, charakteristický je výskyt vlhkomilných neofytů (astřička novobelgická, štětinec laločnatý, netýkavka žláznatá).\n\nPolostinné lemy nitrofilnějších lesů, například bučin, lesních světlin, křovin a pasek od nížin do hor patří do svazu \"Impatienti noli-tangere-Stachyion sylvaticae\". Kromě lemových druhů, jimiž jsou zde např. čistec lesní, konopice velkokvětá, rulík zlomocný, zvonek kopřivolistý nebo netýkavka nedůtklivá a trávy jako válečka lesní či kostřava obrovská, zde nalezneme i druhy hájové (bažanka vytrvalá, violka lesní) či typicky pasekové (ostružiníky, starček hajní).\n\nZejména v antropogenním prostředí a na ruderálních stanovištích je potom rozšířena vegetace svazu \"Geo urbani-Alliarion petiolatae\", která lemuje též porosty akátin, příměstských lesů, ruderalizovaných křovin v zahradách, parcích či na hřbitovech. Typickými zástupci jsou archeofyty a neofyty jako měrnice černá, vlaštovičník větší, violka vonná nebo netýkavka malokvětá, dále zde roste bršlice kozí noha, kerblík lesní, krabilice mámivá, kuklík městský, svízel přítula či kapustka obecná.\n\nLesní lemy mají značný ekologický význam. Z hlediska biodiverzity se zde uplatňuje ekotonální (přechodový) efekt, tzn. že v ekotonu je vyšší počet druhů než v kterékoli z obou sousedních biocenóz, navíc se mohou vyskytovat druhy specifické pouze pro tuto přechodovou zónu. Lesní lemy jsou obvykle sídlem množství druhů ptáků, kteří zde hnízdí či mají úkryt, a hmyzu, zejména motýlů. Dobře vyvinutý lesní plášť chrání lesní porost před nepříznivými povětrnostními a klimatickými vlivy, především silnými bořivými větry.\n\nSuchá lemová společenstva jsou v intenzivně obdělávané krajině poměrně vzácná. Mnoho jich bylo zničeno herbicidy, rozoráno ve snaze využít maximum orné půdy až k samému okraji lesa nebo degradovalo na zapojené porosty křovin. Společenstva vlhkých a nitrofilních lemů, zejména na antropogenních stanovištích, jsou bez ohrožení, naopak se i šíří.\n\n"}
{"id": "1382697", "url": "https://cs.wikipedia.org/wiki?curid=1382697", "title": "Pavilon K", "text": "Pavilon K\n\nPavilon K byla jedna z výstavních budov brněnského výstaviště, postavená roku 1963 v sousedství Bauerova zámečku a zbouraná roku 2017. Stavba čtvercového půdorysu kombinovala ocelové sloupy s prostorovou příhradovou deskou. Po stranách budovy se nacházely dvě mírně převýšené prosklené haly.\n\nTéměř na stejném místě stávala stavba dřevěné konstrukce z roku 1958, která rovněž nesla označení pavilon K. Stavba byla postavena na půdorysu písmene T a měla plochu 1650 m². Měla lamelovou střechu s hliníkovou krytinou, podlaha byla betonová. Do budovy se vstupovalo čtyřmi vchody. Výška výstavních prostor se pohybovala od 2,6 do 10 metrů. Pavilon nebyl vhodný pro celoroční provoz, protože nebyl vytápěn.\nRoku 1963 byla dřevostavba nahrazena novým pavilonem K podle návrhu architekta Antonína Ševčíka. Stavitelem ocelové konstrukce byl Radúz Russ, který použil systém jehlanů ze svařených ocelových trubek. Tento postup byl ve své době poměrně častý a Brněnské veletrhy a výstavy ho využily též u pavilonů K1, V, X, Transporta, P či R.\n\nPřestože byla stavba v pozdějších letech několikrát opravována, postupně chátrala, a také její konstrukce se nakonec ukázala být pro pořádání výstav nevyhovující. V letech 2001 až 2011 se v budově už žádné výstavy nekonaly a sloužila pouze jako skladiště. Když se v lednu roku 2010 zřítila pod náporem sněhu střecha podobně konstruovaného pavilonu R, bylo rozhodnuto, že pavilon K bude raději zbourán. K tomu nakonec došlo až roku 2017, přičemž ztracené prostory byly kvůli pořádání Mezinárodního veletrhu zemědělské techniky Techagro nakrátko nahrazeny provizorní montovanou trojhalou z hliníku a skla.\n"}
{"id": "1382704", "url": "https://cs.wikipedia.org/wiki?curid=1382704", "title": "Belver C. Griffith", "text": "Belver C. Griffith\n\nBelver Callis Griffith (28. března 1931, Hampton – 23. října 1999, Filadelfie) byl americký informační vědec. Zabýval se infometrií, bibliometrií a scientometrií.\n\nBelver C. Griftith studoval psychologii na univerzitě v Connecticutu a poté pracoval v oblasti kognitivní psychologie. V letech 1969 - 1991 vyučoval na Drexelově univerzitě a byl ředitelem projektu Americké psychologické asociace pro výměnu vědeckých informací. Na počátku 70. let spolupracoval s Dr. Henry Smallem při vytváření databáze, která mapuje vědecký výzkum.\n\nGriffith přednášel v Královském technologickém institutu ve Stockholmu a Institutu pro technické znalosti v Utrechtu v roce 1983 a pomáhal při navrhování studia holandské vědecké politiky. Získal granty pro svůj výzkum od Národní vědecké nadace, veřejného zdravotnictví, Národní knihovny medicíny a ministerstva školství.\n\nV roce 1982 se Griffith stal členem americké asociace pro rozvoj vědy. Roku 1997 obdržel Cenu Dereka Johna de Solla z časopisu \"Scientometrics\".\n\n\nMOYER, Laura Joy. \"Bibliography of publications of Belver C. Griffith\". Scientometrics, 2001, roč. 51, č. 3, s. 469-479.\n"}
{"id": "1382714", "url": "https://cs.wikipedia.org/wiki?curid=1382714", "title": "Julian Marley", "text": "Julian Marley\n\nJulian Marley (* 4. června 1975) je anglicko-jamajský zpěvák. Jeho otcem je zpěvák Bob Marley a matkou Lucy Pounder. Narodil se v Londýně a dětství strávil jak v Anglii, tak i na Jamajce. Hudbě se věnoval od dětství. V roce 1996 vydal své první sólové album \"Lion in the Morning\" a rovněž absolvoval světové koncertní turné. Později vydal alba \"A Time & Place\" (2003) a \"Awake\" (2009), přičemž za druhé z nich byl nominován na cenu Grammy. Vystupoval také v Česku, a to na Trutnovském festivalu (2013) a Mighty Sounds u Tábora (2016).\n\n"}
{"id": "1382718", "url": "https://cs.wikipedia.org/wiki?curid=1382718", "title": "Skip Marley", "text": "Skip Marley\n\nSkip Marley (* 4. června 1996) je jamajský zpěvák. Jeho matkou je zpěvačka Cedella Marley, dcera hudebníka Boba Marleyho, a otcem David Minto. Narodil se v Kingstonu na Jamajce a vyrůstal v Miami. V dospívání se učil hrát na klavír, bicí, kytaru a baskytaru. Svůj první sólový singl nazvaný „Cry to Me“ vydal roku 2015. Později absolvoval turné se svými strýci Damianem a Stephenem, nazvané Catch a Fire. Později vydal několik dalších vlastních singlů a roku 2017 se podílel na hitu zpěvačky Katy Perry „Chained to the Rhythm“.\n"}
{"id": "1382719", "url": "https://cs.wikipedia.org/wiki?curid=1382719", "title": "Reinhard Kleist", "text": "Reinhard Kleist\n\nReinhard Kleist (* 11. února 1970, Hürth) je německý kreslíř a autor komiksů.\n\nReinhard Kleist studoval grafický design na Fachhochschule Münster.\n\nJe autorem řady životopisných komiksů, mj. o Elvisi Presleym (\"Elvis\", 2007, společně s dalšími kreslíři), boxeru Hertzku Haftovi (\"Der Boxer\", 2011) či muzikantu Nicku Caveovi (\"Nick Cave: Mercy on Me\", 2017).\n\nSpolečně se spisovatelem Tobiasem O. Meißnerem vytvořil komiksovou sérii \"Berlinoir\" (2003 atd.)\n\n\n"}
{"id": "1382721", "url": "https://cs.wikipedia.org/wiki?curid=1382721", "title": "Pavilon R", "text": "Pavilon R\n\nPavilon R byla jedna z výstavních budov brněnského výstaviště, postavená v letech 1965 až 1966 na návrh architektů Zdeňka Denka a Jiřího Mikšíka severozápadně od pavilonu Z. Budova se stavěla současně s původním pavilonem P, kterému se také konstrukčně velmi podobala. \nArchitektonické řešení pavilonu odpovídalo potřebě rychlé stavby, kterou podnik Brněnské veletrhy a výstavy především reagoval na velký tlak vystavovatelů na nárůst výstavní plochy. Jednalo se o velmi protáhlou přízemní budovu s vestavěnou galerií, jejíž konstrukce byla tvořena kombinací ocelových sloupů a prostorových trojúhelníkových prvků tvořících příhradovou desku. Tento systém jehlanů ze svařených ocelových trubek byl ve své době často využívaný a Brněnské veletrhy a výstavy ho využily též u zmíněného pavilonu P, ale také u pavilonů K, K, V, X či Transporta. Pavilon neměl žádné otápění a jeho fasáda, kombinující prosklené stěny s profilovaným vlnitým plechem, nebyla tepelně izolována. Vnější vzhled vylepšovala terasa se schodištěm ke galerii, kde byly kancelářské místnosti. \n\nČást pavilonu na jižní straně byla zbourána v 90. letech 20. století. Zbytek budovy zůstal využíván až do ledna roku 2010, kdy se pod náporem sněhu zřítila jeho střecha a celá stavba musela být demolována.\n"}
{"id": "1382722", "url": "https://cs.wikipedia.org/wiki?curid=1382722", "title": "Viktor Bauer", "text": "Viktor Bauer\n\nJméno a příjmení Viktor Bauer má více osob:\n\n"}
{"id": "1382731", "url": "https://cs.wikipedia.org/wiki?curid=1382731", "title": "Státní znak Zimbabwe", "text": "Státní znak Zimbabwe\n\nStátní znak Zimbabwe je tvořen zeleným štítem se stylizovanou kresbou ruin Velké Zimbabwe. Ve stříbrné (bílé) hlavě štítu je sedm svislých, zvlněných, modrých pruhů. Nad štítem je velká, pěticípá, červená hvězda, nad ní žlutá soška ptáka, která byla nalezena v ruinách Velké Zimbabwe a žluto-zelená točenice. Štít podpírají zkřížený samopal s motykou a po stranách pár antilop kudu. Antilopy stojí na tmavě žlutém pažitu ozdobeným klasy pšenice, bavlníkem a kukuřičným klasem. Pod štítem je stříbrná (z druhé strany červená) stuha s nápisem \"UNITY • FREEDOM • WORK\" (). Znak vychází ze znaku Jižní Rhodesie z roku 1924.\n\nJiž od roku 1893 vyvěšovali britští kolonialisté v tehdejší Rhodesii vlajku Spojeného království s uprostřed umístěným znakem. Nejednalo se však o státní znak, ale o znak Britské Jihoafrické společnosti (\"British South Africa Company\") podnikatele Cecila Rhodese. Znak byl tvořen žlutým, kráčejícím lvem, držícím v pravé, přední tlapě sloní kel. Vlajka s firemním znakem se užívala do roku 1923, kdy skončila platnost smlouvy s B.S.C.A. na kolonizaci území.\n\nV roce 1922 odmítli kolonialisté v referendu (s blížícím se koncem smlouvy) začlenění do Jihoafrické unie a proto byla 1. října 1923 britskou vládou vytvořena samosprávná kolonie Jižní Rhodesie. 11. srpna 1924 byl spolu s vlajkou zaveden i znak kolonie. Na vlajce byl vyobrazen emblém (), který byl tvořen štítem ze znaku. Štít mě bílý pruh v horní části, ve kterém byl uprostřed umístěn červený britský lev a po stranách dva zeleno-fialové bodláky. Pod pruhem byl v zeleném poli žlutý krumpáč. Bodláky byly převzaty ze znaku Cecila Rhodese (obrázek samotného emblému není k dispozici). Pod štítem byla ve státním znaku deviza \"SIT NOMINE DIGNA\" (), nad ním helm s přikrývadly a v klenotu vyobrazení sošky ptáka, která byla nalezena v ruinách Velké Zimbabwe. Štítonoši byly dvě antilopy stojící na zeleném pažitu.\n\n1. srpna 1953 vznikla Federace Rhodesie a Ňaska (spojením Jižní Rhodesie (dnešní Zimbabwe), Severní Rhodesie (dnešní Zambie) a Ňaska (dnešní Malawi). Na vlajce zavedené 22. července 1954 byl emblém (nezaměňovat za znak) této federace. Emblém tvořil štít rozdělený na tři pole: horní modré se žlutou polovinou vycházejícího slunce s patnácti paprsky (Ňasko), střední bílé ve tvaru hradeb s červeným britským lvem (Jižní Rhodesie) a dolní černé se šesti bílými zvlněnými pruhy (Severní Rhodesie). Federace se rozpadla 31. prosince 1963 a na vlajku se vrátil jihorhodeský emblém.\n\nV roce 1964 se konalo další referendum bílých kolonistů o nezávislosti země. Většina se vyslovila pro, ale po bezvýsledném jednání s britskou vládou byla 11. listopadu 1965 vyhlášena ministerským předsedou Ianem Douglasem Smithem vyhlášena nezávislost jednostranně (stát nebyl mezinárodně uznán), s názvem Rhodesie. 11. listopadu 1968 byla zavedena nová vlajka s uprostřed umístěným rhodeským státním znakem z roku 1924. 1. březen 1970 byla vyhlášena republika.\n\n1. května 1979 byla země přejmenována na Zimbabwe Rhodesie, 12. prosince byla země opět přejmenována na Rhodesii a byla obnovena kolonie a britská správa. 18. dubna 1980 byla vyhlášena nezávislost Zimbabwe a spolu s vlajkou byl zaveden i nový státní znak, který je užíván dodnes.\n\nStátní znak byl v minulosti vyobrazen na vlajce zimbabwského prezidenta z let 1981–1986 (není obrázek) a od roku 1987 je zobrazen i na současné prezidentské vlajce (zdroj však uvádí, že i tato vlajka pozbyla cca v roce 1991 platnosti).\n\n"}
{"id": "1382732", "url": "https://cs.wikipedia.org/wiki?curid=1382732", "title": "Muzeum naftového dobývání a geologie", "text": "Muzeum naftového dobývání a geologie\n\nMuzeum naftového dobývání a geologie se nachází v Hodoníně v Jihomoravském kraji. Muzeum provozuje občanské sdružení s cílem seznámit veřejnost s historií těžby ropy v tomto regionu a se současnými metodami průzkumu a těžby přírodních uhlovodíků.\n\nMuzeum vzniklo v roce 2004 rekonstrukcí budovy v areálu bývalých Dukelských kasáren. Slavnostní otevření proběhlo v roce 2006. Exponáty jsou vystaveny v interiéru a exteriéru. Ve vnitřních sálech jsou expozice, které zachycují naftové podnikání na území České a Slovenské republiky, modely, fotografie a menší stroje, sbírky hornin a interaktivní modely. Trvalá výstava je věnována rodině Redlichů. Venkovní prostory zahrnují exponáty těžebních strojů a další techniky. \n\nV muzeu je každoročně pořádána Muzejní noc a výstava s burzou minerálů a fosílií. \n\nV roce 1913 byl proveden první ropný vrt na území Gbel. V hloubce 114 m byl objeven zemní plyn a v hloubce 163,8 m ropa. Její těžba byla zahájena 10. ledna 1914. Denní kapacita byla 15 tun. V blízkosti Hodonína na území vysušeného rybníka Nesyt bylo navrtáno ložisko ropy v roce 1919. Ložisko Vídeňské pánve bylo navrtáno v hloubce 217 m. Do roku 1955 bylo na ložisku navrtáno na 870 vrtů.\n\n\n"}
{"id": "1382734", "url": "https://cs.wikipedia.org/wiki?curid=1382734", "title": "Vlastislav Chroust", "text": "Vlastislav Chroust\n\nIng. Vlastislav (Vladislav) Chroust (30. července 1895 Olešnice – 26. července 1977 Šternberk) byl architekt a profesor Střední průmyslové školy Přerov.\n\n\n\n\n\n"}
{"id": "1382737", "url": "https://cs.wikipedia.org/wiki?curid=1382737", "title": "Seznam dílů seriálu MacGyver", "text": "Seznam dílů seriálu MacGyver\n\nToto je seznam dílů seriálu \"MacGyver\". Celkem vzniklo 139 dílů v sedmi řadách seriálu a dva televizní filmy. \n\n<onlyinclude>\n</onlyinclude>\n\nV roce 1994 byly vysílány dva navazující filmy. A to a .\n\n"}
{"id": "1382739", "url": "https://cs.wikipedia.org/wiki?curid=1382739", "title": "Pavilon P", "text": "Pavilon P\n\nPavilon P je výstavní budova brněnského výstaviště postavená roku 2009 jižně od pavilonu Z podle návrhu architektonického týmu vedeného Jaroslavem Dokoupilem. Jejím hlavním účelem je zajištění výstavních ploch, ale příležitostně může sloužit i k účelům kulturním či sportovním. Budova byla postavena na místě tří menších starých pavilonů, které byly demolovány. Stavbě, která je ocelové konstrukce, dominuje prosklené průčelí na západní straně obrácené směrem ke vchodu na výstaviště (brány č. 7, 8 a 9). Ostatní strany jsou prosklené jen minimálně nebo vůbec a jejich fasády člení především výrazné portály lemující četné vjezdy do vnitřních prostor.\n\nNa místě dnešního pavilonu P stávaly tři starší pavilony, které musely novostavbě ustoupit. Jednalo se o původní pavilon P a dále pavilon L a pavilon X.\n\nPůvodní pavilon P byl postaven v letech 1965 až 1966 podle návrhu architektů Zdeňka Denka a Jiřího Mikšíka současně s nedalekým pavilonem R, kterému se podobal i konstrukčně. Architektonické řešení odpovídalo potřebě rychlé stavby, kterou podnik Brněnské veletrhy a výstavy především reagoval na velký tlak vystavovatelů na nárůst výstavní plochy. Jednalo se o velmi protáhlou, asi 118 m dlouhou a 17 m širokou přízemní budovu s vestavěnou galerií, stojící jižně od pavilonu Z. Její konstrukce byla tvořena kombinací ocelových sloupů a prostorových trojúhelníkových prvků tvořících příhradovou desku. Tento systém jehlanů ze svařených ocelových trubek byl ve své době často využívaný a Brněnské veletrhy a výstavy ho využily též u zmíněného pavilonu R, ale také u pavilonů K, K, V, X či Transporta. Pavilon neměl žádné vytápění a jeho fasáda, kombinující prosklené stěny s profilovaným vlnitým plechem, nebyla tepelně izolována. Vnější vzhled vylepšovala terasa se schodištěm ke galerii, kde byly kancelářské místnosti.\n\nPavilon P byl během své historie několikrát opravován, a tak vydržel v provozu až do své demolice roku 2008, kdy musel ustoupit mnohem rozsáhlejší moderní novostavbě. Soutěž na tuto stavbu byla vypsána již v únoru roku 2007 a zvítězil v ní tým architektů společnosti Arch.Design, s. r. o., který vedl hlavní architekt Jaroslav Dokoupil. V tendru na generálního dodavatele stavby byla vybrána stavební společnost Strabag, a. s. pozemní a inženýrské stavby, ve sdružení se společností Přemysl Veselý stavební a inženýrská činnost, s. r. o. Bourání starých pavilonů bylo ukončeno v polovině roku 2008. Stavba nové budovy byla zahájena v červnu téhož roku a ukončena téměř po roce v květnu 2009. Průběh stavby ovlivnily negativně finanční těžkosti, což se nejvíce projevilo na realizaci pláště pavilonu. Okleštěna byla zejména podoba dlouhé severní a také východní bezokenní fasády, které nyní působí poněkud těžkopádně, přičemž původně byly pojaty výtvarněji a s větší dynamikou. Omezeny byly také některé náročnější povrchové úpravy v interiéru, které neznamenaly zhoršení užitné hodnoty stavby, ale poznamenaly její architektonické vyznění.\n\nNový pavilon byl v době svého vzniku největším výstavním pavilonem v České republice i okolních zemích. Budova byla postavena na půdorysu obdélníku o délce 220,3 m a šířce 89,5 m. Zastavěná plocha má 18 887 m². Vnitřní hala má rozměry 176,9 × 87 metrů, přičemž čistá výstavní plocha je asi 10 000 m². Vnitřní výška je 12 metrů.\n\nZápadní strana fasády je celá prosklená a má představovat výkladní skříň celého výstaviště při vstupu do areálu. Zde se také nachází hlavní vchod do pavilonu. Prosklená stěna umožňuje pohled do vnitřních části budovy s galeriemi a průhledy do výstavního prostoru. Prosklení krátce pokračuje i na severní straně. Zde je východ, kterým lze pokračovat směrem k pavilonu Z. Mimo to se už na severní stejně jako na východní straně nachází jen velmi malé prosklené plochy. Fasáda je zde uzavřena pláštěm z kovových panelů s negativní spárou v pravidelném rastru. Dlouhou severní fasádu člení vchodová vrata olemovaná portály s nadsvětlíky, které alespoň částečně osvětlují vnitřní prostor i v době, kdy se nekoná žádná výstava.\nJižní strana je plná, zcela neprosklená a bez oken, čímž mají být vnitřní prostory chráněny před jižním sluncem. Je tvořena hliníkovými sendvičovými panely a vynikají na ní především výrazné portály vrat a nadsvětlíků, které přechází do střešních světlíků.\n\nPo obvodu budovy je rozmístěno celkem deset vrat. Většina z nich má poměrně velké rozměry 6 × 5,5 m, přičemž středová vrata jsou ještě větší, a sice 7 × 11 m, což bylo dáno požadavkem, že dovnitř musí být možné projet s exponátem jachty.\n\nStavba má pultovou střechu, která směrem od jihu k severu mírně stoupá ve sklonu 4 % a v závěru fasádu výrazně přesahuje. Přesah má střecha i po kratších stranách, což nejvíce kontrastuje nad proskleným západním průčelím. Na střeše jsou ve směru jejího spádu nad komunikačními trasami uvnitř pavilonu umístěny pásy světlíků. Střecha je pokryta fólií z PVC.\n\nPavilon se skládá ze tří částí, přičemž vlastní výstavní prostor je vložen mezi reprezentativní vstupní halu na západě budovy a provozně-technologický blok ve východní části budovy, kde jsou umístěny sklady a hygienické a technické zázemí. Vstupní hala je dimenzována pro 650 osob. Vstupní a výstavní prostor se částečně prolínají, i když jejich pojetí je odlišné. Zatímco vstupní hala se snaží zaujmout sama o sobě, výstavní byla naopak navržena tak, aby tvořila expozicím a vystavovaným předmětům jen neutrální pozadí, což ještě podtrhuje její jednobarevnost s pouze několika odstíny šedi. Tuto dvoulodní jednopodlažní halu je v případě potřeby možné rozdělit na menší části. Celá hala nebo její jednotlivé sekce mohou kromě výstavních účelů sloužit také kulturním či sportovním akcím.\n\nKonstrukce pavilonu má ocelový skelet. Střechu nesou příhradové vazníky proměnné výšky, které podpírají trubkové nebo příhradové sloupy. Portály vrat jsou rovněž neseny příhradovými sloupy. Vodorovné nosné konstrukce jsou tvořeny železobetonovými deskami. Podlahová deska je z drátkobetonu a má vydržet zatížení 10 000 kg/m².\n\nOd postavení pavilonu se zde pravidelně v lednu koná veletrh Regiontour.\n\n"}
{"id": "1382742", "url": "https://cs.wikipedia.org/wiki?curid=1382742", "title": "Výstava soudobé kultury v Československu", "text": "Výstava soudobé kultury v Československu\n\nVýstava soudobé kultury v Československu se uskutečnila od 26. května 1928 do září 1928 na nově zbudovaném Brněnském výstavišti. Byla oslavou a prezentací úspěchů československého státu za prvních 10 let jeho existence. Akce se uskutečnila na ploše o rozloze 30 000 m v celkem sedmdesáti pavilonech. \n\nO velkolepé výstavě, která by se uskutečnila k 10 letům od vzniku ČSR již uvažoval v roce 1924 Jan Máša, náměstek brněnského primátora. Rozhodnutí, že se výstava uskuteční, padlo dne 14. května 1926.\n\nPrávě pro potřeby této výstavy vzniklo brněnské výstaviště ve své původní funkcionalistické podobě podle návrhu Josefa Kalouse, Emila Králíka a Jaroslava Valenty. Středem pozornosti byl dnešní Pavilon A, známý pod názvem Obchodně-průmyslový palác. Jeho výstavba musela být urychlena, stejně jako realizace celého výstaviště, a to kvůli termínu zahájení.\n\nJednotlivé pavilony výstaviště byly pro potřebu veletrhu navrženy tehdy známými architekty: Bohuslavem Fuchsem navrhl hned několik staveb (do dnešní doby se zachoval se jediný, a to pavilon města Brna), Pavilon AVU zase navrhl známý český architekt Josef Gočár. Exponáty výstavy bylo i několik moderních domů ve svahu nad výstavištěm. V jižní straně u vchodové brány se nacházely tři funkcionalistické pavilony s cihlovými stěnami: Pavilon města Brna, Pavilon Morava a Pavilon města Prahy. Většina výstavních pavilonů se soustředila u hlavní výstavní třídy, která vede v ose západ-východ.\n\nVýstavu propagovaly československé zastupitelské úřady v zahraničí a oslovena byla i velvyslanectví různých zemí v Československu. Někteří státní dopravci poskytli slevy na jízdenky, aby se mohli jejich občané na výstavu do Brna vypravit (Jugoslávie, Itálie, Německo). Mezi veřejností se rozšířily obavy, že výstava je předražená a že její otevření bude kvůli hektické výstavbě areálu odloženo; otevřena však byla nakonec včas. \n\nSamotná výstava byla rozdělena na osm částí a 26 výstavních oborů. Tyto části nesly názvy:\n\n\nCelý areál výstaviště byl ve své původní podobě představen ve funkcionalistickém stylu; s řadami budov, které se do současné doby již vůbec nedochovaly. V rámci veletrhu se uskutečnila také výstava s názvem Nový dům, v rámci níž bylo vybudováno 16 vzorových domů v Pisárkách. Na veletrhu se prezentovaly i národnostní menšiny v ČSR, například i německý spolek v pavilonu Werkbund. \n\nVýstava byla zahájena dne 26. května 1928 za přítomnosti nejvyšších představitelů ČSR (vládní delegace, poslanecké delegace, prezidenta republiky a diplomatického sboru). Nad výstavou převzal záštitu prezident republiky Tomáš Garrigue Masaryk, který ji také později navštívil. \n\nSamotnou výstavu navštívilo 2,7 milionů lidí, v rámci výstavy se uskutečnily různé tematické dny, které pořádaly státní organizace i politické strany. \n\nMezi jednotlivými exponáty, které byly představovány, byl například i československý automobil Zetka, vyrobený v Brně, nebo exponát mamuta. Hlavní myšlenkou bylo, aby vystavované exponáty vznikly v ČSR. \n\n"}
{"id": "1382743", "url": "https://cs.wikipedia.org/wiki?curid=1382743", "title": "Pavilon Y", "text": "Pavilon Y\n\nPavilon Y je malá výstavní hala na brněnském výstavišti postavená v roce 1957 jako pokusná stavba ověřující vlastnosti a montáž kopule kruhového tvaru. Získané zkušenosti byly následně uplatněny při stavbě pavilonů Z a C. Nejprve byla postavena samotná kopule, skládající se z trubkových prutů sledujících kulový vrchlík, která byla následně zvednuta a zafixována. Původní laminátová krytina střechy byla nahrazena hliníkovým plechem. Plášť pavilonu je celoprosklený. V roce 1982 byl k pavilonu přistavěn přístavek, v němž se nachází vstup a sociální zařízení.\n\nStavba má kruhový půdorys o průměru 23,38 m, vnitřní plocha je 443,78 m² a světlá výška ve středu pavilonu je 9,18 m.\n"}
{"id": "1382746", "url": "https://cs.wikipedia.org/wiki?curid=1382746", "title": "Evžen Šteflíček", "text": "Evžen Šteflíček\n\nEvžen Šteflíček (8. července 1922 Brno, První republika – 17. prosince 2015 Brno, Česko) byl český architekt.\n\nVystudoval Vysoké učení technické v Brně, byl žákem Vladimíra Meduny a po dokončení studií pracoval v podniku Stavoprojekt. \n\nZúčastnil se několika architektonických soutěží. Jeho návrh na úpravu památníku Slavín (1946, společně s Karlem Zouharem), který měl na bratislavském vrchu zakomponovat řadu původních objektů, sice v soutěži vyhrál 1. cenu, nakonec ale zrealizován nebyl. Podal neúspěšný návrh na Památník SNP v Banské Bystrici (1952), dále se účastnil soutěží na vstupná náměstí na brněnské Koněvově třídě (dnešní Vídeňská) a v Ostravě-Porubě.\n\nMezi stavby, které zrealizoval, patří např. Ústřední hřbitov v Brně, Pavilon F a Pavilon H na brněnském výstavišti (oba dostavěné v roce 1956), dále potom Pavilon Anthropos Moravského zemského muzea nebo oblouková budova v Porubě, kterou navrhl s týmem dalších architektů a stavitelů a patří mezi hlavní objekty, které Šteflíček navrhl.\n"}
{"id": "1382747", "url": "https://cs.wikipedia.org/wiki?curid=1382747", "title": "The Answer (hudební skupina)", "text": "The Answer (hudební skupina)\n\nThe Answer je severoirská hardrocková skupina z Newcastlu a Downpatricku v Downském hrabství. Jejich úspěšné debutové album \"Rise\" prodalo v Spojeném království a Evropě přes 30 000 kopií, v Japonsku během prvního dne asi 10 000 a celosvětově okolo 100 000.\n\nThe Answer založil v roce 2000 kytarista Paul Mahon, jehož otec byl jazzový trumpetista a člen irské živé kapely The Freshmen, kteří se vydali tři alba na CBS a hráli na turné s kapelami formátu Beach Boys. Když mu bylo 18, věděl Paul, že by chtěl dát dohromady rockovou kapelu a zmínil se o tom baskytaristovi Mickymu Vody, starému příteli ze školy, který byl členem několika coverových skupin v okolí Belfastu.\n\nJames Heatley, koncertní bubeník Ash v roce 1993, se stal bubeníkem The Answer. Paul mu zavolal, ale zjistil, že ho čekají závěrečné zkoušky na univerzitě, takže trio muselo počkat, než James složil titul v oboru psychologie.\n\nNa konci června 2000 se sešli na prvních zkouškách. Rok 2001 strávili psaním, zkoušením a lokálními koncerty. V roce 2002 kapela přitáhla pozornost MCD Productions, společnosti, která nedávno předtím odkoupila Mean Fiddler Group nebo Clear Channel, a která The Answer obsadila jako úvodní kapelu festivalu Witness.\n\nEamonn Keyes, majitel Doghouse Studios s nimi nahrál album, ještě než vůbec podepsali smlouvu.\n\nV roce 2005 vyhlásil časopis \"Classic Rock\" The Answer jako Nejlepší novou kapelu roku 2005, což jim přineslo mediální pozornost. Následovalo turné spolu s kapelami Tokyo Dragons a The Sound Explosion, sponzorované společností Nokia. Krátce poté, v listopadu roku 2005, přišela jejich druhá oficiální nahrávka – single „Never Too Late“. 17. ledna 2006 předskakovali v London Astoria skupině Deep Purple.\n\nPíseň \"Never Too Late\" je součástí videohry \"Guitar Hero World Tour\".\n\nPíseň \"Into The Gutter\" je součástí soundtracku k videohře \"Pure.\"\n\nPíseň \"Piece By Piece\" se objevuje ve videohře \"\".\n"}
{"id": "1382748", "url": "https://cs.wikipedia.org/wiki?curid=1382748", "title": "Podstenjšek", "text": "Podstenjšek\n\nPodstenjšek je část občiny Ilirska Bistrica ve Přímořsko-vnitrokraňském regionu ve Slovinsku. Je to malá osada.\nPodstenjšek se nachází v nadmořské výšce 422 m n. m. v historickém regionu Vnitřní Kraňsko.\n\nV roce 2002 žili v osadě Podstenjšek 4 obyvatelé na ploše 57 ha.\n"}
{"id": "1382749", "url": "https://cs.wikipedia.org/wiki?curid=1382749", "title": "Milan Pekař", "text": "Milan Pekař\n\nMilan Pekař (* 11. května 1980, Praha) je keramický designér, keramik a vysokoškolský učitel.\n\nNarodil se v Praze, kde v letech 2000-2006 vystudoval Vysokou školu uměleckoprůmyslovou (UMPRUM), v roce 2005 absolvoval studijní pobyt na Univerzitě umění a designu v Helsinkách. Působil jako asistent prof. Maxima Velčovského v Ateliéru keramiky a porcelánu, od roku 2011 jako docent.\nV roce 2009 si založil vlastní Milan Pekař Studio v Praze, ve kterém se specializuje na výrobu porcelánových váz. V posledních čtyřech letech se Pekař zabýval tvorbou takzvaných krystalických glazur. Na své cestě za novými barevnými glazurami například vytvořil metalické krystalické glazury, které jsou v dnešním světě unikát. Přestože technika krystalických glazur není nová, Pekařova metoda se liší především díky barevným kombinacím, které se mu podařilo vytvořit a také díky designu jeho váz, který dá určitým barvám zvlášť vyniknout.\n\nSměs ingrediencí keramické glazury se nanáší na vázu a vypaluje při vysokých teplotách. Střídáním extrémně vysoké a nízké teploty, anebo naopak jejím udržováním po dobu několika hodin, se na povrchu vázy vytváří krystaly. Ve zkratce se vytváří umělé prostředí pro růst krystalů, které by jinak na podobném materiálu rostly několik tisíc let.\n\nV průběhu tohoto náročného procesu i následného sušení některé vázy praskají, čímž trpí především větší vázy, u kterých je pravděpodobnost narušení jejich povrchu větší. Další zajímavostí je, že krystaly rostou samovolně do různých velikostí, tvarů, reagují na různé oxidy a ingredience jinak - proto je taková krystalická váza opravdu jedinečná. Nikdy nebudou vytvořené dvě stejné.\n\n\n\n\n"}
{"id": "1382752", "url": "https://cs.wikipedia.org/wiki?curid=1382752", "title": "Pyrotherium", "text": "Pyrotherium\n\nPyrotherium byl vyhynulý rod savců, který obýval v období oligocénu Jižní Ameriku. Vyvinul se pravděpodobně z primitivních kopytníků řádu Xenungulata. Jeho pozůstatky se nacházejí na území Argentiny a Bolívie ve vulkanickém popelu, proto dostal název \"Pyrotherium\", což znamená „ohňové zvíře“. Odhaduje se, že mohl dosahovat délky tří metrů a výšky v kohoutku okolo půldruhého metru a vážit přes tři tuny. Měl zavalité tělo s krátkými silnými končetinami, byl prstochodec. Byl vybaven kly vyrůstajícími z horní i dolní čelisti a krátkým chobotem. Obýval převážně bažiny a živil se vodními rostlinami. Vzhledem a způsobem života tedy připomínal svého afrického současníka, předchůdce slonů \"Barytherium\" – předpokládá se, že na jihoamerickém kontinentu, který byl tehdy izolovaný od ostatního světa, se v důsledku konvergence vyvinuly životní formy obdobné chobotnatcům, i když s nimi nebyly nijak příbuzné.\n\n"}
{"id": "1382753", "url": "https://cs.wikipedia.org/wiki?curid=1382753", "title": "Pavilon národního školství", "text": "Pavilon národního školství\n\nPavilon národního školství existoval v roce 1928 na brněnském výstavišti. Byl vybudován pro výstavu soudobé kultury v Československu a později byl v 50. letech 20. století zbourán v souvislosti s modernizací areálu. Na jeho místě byl v roce 1956 dokončen Pavilon H od Evžena Šteflíčka. \n\nRozsáhlý funkcionalistický pavilon byl vybudován s nádvořím a zahradou. Hlavní objekt, který se nacházel při severním okraji areálu výstaviště měl dvě křídla (pravé a levé), která se spouštěla k hlavní výstavní třídě. \n\nKryté výstavní prostory pavilonu byly osvětleny sešikmenými okny, která se nacházela pod střechou, v horní části stěn. Uvnitř se nacházela expozice, která se týkala školství; byly tam umístěny tři projektory, které ukazovaly obrázky s tématikou různých stupňů vzdělání v ČSR různých národností. \n"}
{"id": "1382755", "url": "https://cs.wikipedia.org/wiki?curid=1382755", "title": "Miroslav Spurný", "text": "Miroslav Spurný\n\nMiroslav Spurný (* 15. dubna 1921 Brno) je český architekt specializující se na výstavbu nemocnic a kulturních objektů. Ve své tvorbě byl ovlivněn funkcionalismem i dílem Le Corbusiera. Projektoval zejména zdravotnická zařízení, správní a kulturní budovy.\n\nVzdělání získal na Fakultě architektury VUT, prošel ateliéry Bohuslava Fuchse, Bedřicha Rozehnala a Jiřího Krohy a získal titul inženýra architekta. Po studiu začal pracovat ve Stavoprojektu Brno, kde působil v letech 1949–1982. Za svou tvorbu obdržel v roce 2012 Cenu města Brno.\n\nMezi jeho koníčky patří malování.\n\nJeho architektonické dílo bylo ovlivněno funkcionalismem a tvorbou Le Corbusiera. Specializoval se na výstavbu zdravotnických zařízení, správních a kulturních budov; dále navrhoval rodinné domy, rekreační chaty a interiéry.\n\nK jeho projektům patří:\n\n"}
{"id": "1382758", "url": "https://cs.wikipedia.org/wiki?curid=1382758", "title": "Ekvita", "text": "Ekvita\n\nEkvita (anglicky \"equity\") je vedle common law druhý ze základních subsystémů anglického precedenčního soudcovského práva. Ekvita se jako součást anglického práva rozvinula na počátku 14. století praxí Lorda kancléře (Lord Chancellor) v rámci takzvaného Soudu kancléřství (Court of Chancery). Mezi největší výhody, které byly v souvislosti s tímto soudem a systémem ekvity zmiňovány, patří větší pružnost procesu, větší variabilita důkazních prostředků, více druhů nápravy újmy či škody a větší výběr prostředků k prosazení rozsudku či exekuce.\n\nJurisdikce, které zdědily anglický systém common law, se liší v současném využívání ekvity. Během dvacátého století některé systémy common law začaly klást menší důraz na historický nebo institucionální původ hmotných právních předpisů. V Anglii, Austrálii, na Novém Zélandu a v Kanadě zůstává ekvita odděleným právním řádem.\n\nEkvita se vyvinula na počátku 14. století jako „anglická strana“ (vedle strany latinské) záležitostí, které rozhodoval Soud kancléřství podle spravedlnosti – ekvity. Anglická se jí říkalo proto, že petice žádající o zahájení řízení nemusely být v latině a v celém rozhodování kancléře postupně převládl anglický jazyk. Zpočátku poskytoval Soud kancléřství rychlejší projednání než soudy common law, a byl přístupnější i pro chudé či úřady perzekvované osoby.\n\nZa vlády Jindřicha VIII. stále více kancléřský soud konkuroval nejvyšším soudům common law. Zároveň se v této době ustálil vlastní pojem ekvity pro tu část práva, která je jeho rozhodováním vytvářena. V důsledku toho, že se proces před tímto soudem stal postupně zdlouhavým, nákladným a příliš formálním, dochází v 16. století k některým omezením, například v tom, že si Soud kancléře sám vybírá případy, které bude řešit, a jejich hodnotu stanovil na 10 liber. Pro záležitosti chudých je vytvořen koncem 15. století zvláštní soud zvaný Soud žádostí (Court of Requests) a některé role kancléřského soudu přebírá také Soud Hvězdné komory.\n\nReformy soudnictví v sedmdesátých letech devatenáctého století provedly procesní fúzi obou subsystémů práva a ukončily jejich institucionální oddělení. Nevedly však k žádné fúzi po věcné stránce těchto subsystémů. Soudní nebo akademická argumentace, která předpokládá opak, byla popsána jako \"fúzní faleš\" (fusion fallacy).\n\nV druhé polovině dvacátého století došlo k větší diskusi o užitečnosti užívání ekvity jako samostatného právního řádu. Tyto debaty byly označeny jako \"fúzní války\" (fusion wars). Jeden z hlavních bodů této debaty se soustředil na pojetí bezdůvodného obohacení a na to, zda by oblasti práva, které byly tradičně považovány za ekvitní ‑ spravedlivé (equitable), mohly být racionalizovány jako součást jediného právního řádu, známého jako právo bezdůvodného obohacení (law of unjust enrichment).\n\nRozvoj rozhodování podle ekvity souvisel především s nárůstem počtu osob, které nemohly využít ani analogický writ a domoci se spravedlnosti před řádnými soudy. V rámci Soudu kancléřství rozhodoval sám Lord kancléř bez poroty. Rozhodoval tedy jak otázku skutkovou, tak i právní a k zahájení řízení nebyl zapotřebí formální writ, nýbrž tzv. \"bill\" – petice s vylíčením sporného případu nebo stížnosti. Řízení mohlo být započato i ústním přednesením stížnosti. Vzhledem k tomu, že kancléř a někteří soudci jeho soudu byli duchovními a často i absolventy kanonického práva na Oxfordské univerzitě, rozhodoval soud i podle kanonického a římského práva, a to především v procesních otázkách.\n\nOd Kancléřské soudu až do roku 1675 nebylo přípustné odvolání (poté o něm rozhodovala Sněmovna lordů), kancléř však mohl i rozhodnutý případ znovu otevřít.\n"}
{"id": "1382766", "url": "https://cs.wikipedia.org/wiki?curid=1382766", "title": "Pavilon Werkbund", "text": "Pavilon Werkbund\n\nPavilon Werkbund existoval v roce 1928 na Brněnském výstavišti. Byl vybudován pro výstavu soudobé kultury v Československu. Nacházel se v místech dnešní severní části pavilonu V, u hlavní výstavní třídy, která spojuje Pavilon A a Pavilon Z. Architektem stavby byl Vinzenz Baier, profesor Německé vysoké školy technické v Brně.\n\nArchitektonicky vysoce hodnotný pavilon byl umístěn naproti Pavilonu národního školství, obklopen byl řadou novinových stánků a stromů. Z hlavní budovy vystupovala tři křídla; dvě směrem k hlavní výstavní třídě a třetí v ose budovy do zadního průčelí. Nápadným prvkem budovy bylo prosklené atrium, které z přední části přecházelo v prosklenou stěnu v průčelí budovy. Uvnitř se nacházela expozice německého spolku Werkbund v Československu.\n\nPavilon byl zničen během druhé světové války a v 50. letech 20. století byly na jeho místě vybudovány nové pavilony.\n"}
{"id": "1382774", "url": "https://cs.wikipedia.org/wiki?curid=1382774", "title": "Zavazadlový algoritmus", "text": "Zavazadlový algoritmus\n\nZavazadlový algoritmus je jeden z nejstarších způsobů šifrování s veřejným klíčem. Byl vyvinut Ralphem Merklem a Martinem Hellmanem v roce 1978. Je jednodušší než RSA a bylo již prokázáno, že jej lze v polynomiálním čase prolomit.\n\nZavazadlový algoritmus je způsob asymetrického šifrování, což znamená, že jsou pro komunikaci potřeba dva klíče: veřejný a soukromý. Kromě toho, na rozdíl od RSA, je pouze jednosměrný: veřejný klíč je používán pouze pro šifrování a soukromý klíč pouze pro dešifrování. Proto se nedá využívat pro autentizaci elektronickým podpisem.\n\nZavazadlový algoritmus je založen na problému součtu podmnožiny (speciální případ problému batohu). Problém je následující: je dána množina čísel formula_1 a číslo formula_2 a je potřeba najít takovou podmnožinu formula_1, jejíž součet je roven formula_2. Obecně je tento problém považován za NP-úplný. Pokud je však tato posloupnost superrostoucí, tedy každý prvek množiny formula_1 je větší než součet všech menších prvků množiny, je tento problém „snadný“ a řešitelný v polynomiálním čase jednoduchým hladovým algoritmem.\n\nV zavazadlovém algoritmu jsou klíči dvě „zavazadla“. Veřejným klíčem je „složité“ zavazadlo formula_1 a soukromým klíčem je „snadné“ zavazadlo formula_7, spolu s dalšími dvěma čísly, násobitelem a modulem. Násobitel a modul mohou být použity k převedení superrostoucí posloupnosti do složitého zavazadla. Stejná čísla jsou použita k převedení součtu podmnožiny složitého zavazadla na součet podmnožiny snadného zavazadla, což je problém řešitelný v polynomiálním čase.\n\nK zašifrování zprávy je vybrána podmnožina složitého zavazadla formula_1, a to porovnáním množiny bitů (plaintextu) s touto množinou. Každý prvek veřejného klíče, který odpovídá číslu 1 plaintextu, je prvkem podmnožiny formula_9, zatímco prvky odpovídající číslu 0 v plaintextu jsou při tvorbě formula_9 ignorovány – nejsou prvky klíče. Prvky této podmnožiny jsou sečteny a výsledný součet je šifrovým textem.\n\nDešifrování je možné, protože násobitel a modul požité k převedení snadného zavazadla na veřejný klíč mohou být rovněž použity k transformaci čísla představujícího šifrového textu na součet příslušných prvků superrostoucí posloupnosti. Poté, použitím jednoduchého hladového algoritmu, může být snadné zavazadlo převedeno pomocí O(n) aritmetických operací na plaintext.\n\nK zašifrování formula_11-bitové zprávy je vybrána superrostoucí posloupnost\n\nformula_11 nenulových přirozených čísel. Je vybráno náhodné celé číslo formula_14 pro které platí, že\n\na náhodné celé číslo formula_16, pro které platí, že gcd(formula_17)formula_18 (tzn. formula_16 a formula_14 jsou nesoudělná).\n\nformula_14 je voleno tímto způsobem proto, aby byla zajištěna unikátnost šifrového textu. Pokud by bylo menší, bylo by možné více než jeden plaintext zašifrovat tím samým šifrovým textem. Vzhledem k tomu, že formula_14 je větší než součet jakékoliv podmnožiny formula_23, žádný součet není kongruentní modulo formula_14 a tudíž žádný ze soukromých klíčů nebude stejný. formula_16 musí být nesoudělné s formula_14, v opačném případě nebude mít inverzní modulo formula_14. Bez něj by nebylo možné dešifrování.\n\nNyní je spočítána posloupnost\n\nkde\n\nVeřejným klíčem je formula_30, zatímco soukromým klíčem je formula_31.\n\nK zašifrování formula_11-bitové zprávy\n\nkde formula_34 je formula_35-tý bit zprávy a formula_36, je určeno\n\nŠifrovým textem je potom formula_38.\n\nAby byl příjemce schopen dešifrovat šifrový text formula_38, musí najít zprávu s bity formula_34 takovými, aby platilo, že\n\nV případě náhodných hodnot formula_42 by se jednalo o složitý problém, protože by příjemce musel vyřešit problém součtu podmnožiny, jenž je považován za NP-obtížný. Nicméně hodnoty formula_42 byly zvoleny tak, aby bylo dešifrování při znalosti soukromého klíče formula_31 snadné.\n\nJe potřeba najít celé číslo formula_45, jenž je modulární inverzí formula_16 modulo formula_14. To znamená, že formula_45 splňuje rovnici formula_49 nebo ekvivalentně existuje celé číslo formula_50 takové, že formula_51. Protože formula_16 bylo zvoleno tak, že gcd(formula_17)formula_18, je možné nalézt formula_45 a formula_50 pomocí rozšířeného Euklidova algoritmu. Dále příjemce šifrového textu formula_38 spočítá\n\nA proto\n\nProtože formula_49 a formula_61, platí dále, že\n\nA proto\n\nSoučet všech hodnot formula_64 je menší než formula_14 a proto formula_66 je také v intervalu formula_67. Z toho důvodu musí příjemce vyřešit problém součtu podmnožiny\n\nTen je však jednoduchý, protože formula_23 je superrostoucí posloupnost. Příjemce vezme největší prvek formula_23, dále označený jako formula_71. Pokud je formula_72, potom formula_73. Pokud je formula_74, potom formula_75. Poté odečte formula_76 od formula_77 a postup opakuje, dokud nezjistí formula_77.\n"}
{"id": "1382776", "url": "https://cs.wikipedia.org/wiki?curid=1382776", "title": "Pavilon UMPRUM", "text": "Pavilon UMPRUM\n\nPavilon UMPRUM (pavilon Uměleckoprůmyslové školy v Praze na Brněnském výstavišti) byl koncipován jako exponát na výstavu soudobé kultury v roce 1928. Stavba reprezentovala moderní rodinný dům knihkupce s obchodem s knihami a uměleckými předměty. Budova tak umožňovala ukázku moderního bydlení a prezentaci uměleckých děl školy.\n\nStavba se skládala z neomítnutých cihlových sloupů, spojených ocelovými I-profily. Tato konstrukce byla vyplněna světlým zdivem z tvárnic. V patrech se nacházely terasy a velká tabulová okna, která působila odlehčujícím dojmem. Stropy jsou tvořeny betonovými trámy.\n\nDíky jednoduchému konstrukčnímu řešení byl pavilon postaven během tří měsíců. Později byl pavilon spojen s pavilonem AVU. Toto spojení obsahující sociální zázemí je sice funkční, ale propojení s architektonicky zcela odlišnou stavbou kazí celkový dojem. Rovněž omítnutí jednolitou šedou omítkou a využití pro administrativní účely zcela změnilo charakter stavby.\n"}
{"id": "1382782", "url": "https://cs.wikipedia.org/wiki?curid=1382782", "title": "Elektrický hoblík", "text": "Elektrický hoblík\n\nElektrický hoblík je nástroj na opracování ploch dřeva. Drží se a pracuje se s ním podobně jako s klasickým hoblíkem, ale odebírání materiálu se děje pomocí otáčejících se nožů. Z technické podstaty se jedná o malou srovnávací frézku. Nožové vřeteno má průměr 50-100 mm, většinou dva nože, cca 16 000 RPM. Hoblovací šíře od 60 mm, velké tesařské elektrické hoblíky můžou mít i přes 200 mm. Elektromotor většinou komutátorový jednofázový, 600-2000 W. S některými modely lze vytvářet polodrážky, někdy mají přibližně vprostřed plazu drážku pro snazší srážení hran. Napájení může být ze sítě nebo z akumulátoru.\n"}
{"id": "1382783", "url": "https://cs.wikipedia.org/wiki?curid=1382783", "title": "Viktor Bauer (1847)", "text": "Viktor Bauer (1847)\n\nViktor Arnold Jakob Bauer (16. dubna 1847, Brno, Habsburská monarchie – 30. září 1911 Breitenstein, Rakousko-Uhersko), byl syn Mořice Bauera a Mathildy, rozené Axmannové, který pokračoval v rodinné tradici podnikatelství v cukrovarnictví, byl velkostatkářem, finančníkem i poslancem Moravského zemského sněmu. \n\nViktor Arnold Jakob Bauer vystudoval německé gymnázium a Německé technice v Brně a na univerzitě v Lipsku. Od roku 1870 začal postupně pracovat v otcových podnicích, cukrovarech i přebíral finančnické aktivity. Podílel se i na vedení Brněnské železniční společnosti, jejímž byl prezidentem. Rovněž byl zvolen za velkostatkářskou kurii poslancem Moravského zemského sněmu v roce v 1896. Po roce 1906 začal investovat do akciové společnosti cukerní rafinerie v Hrušovanech u Brna, kde se stal prezidentem. Také byl správním radou Moravské eskomptní banky a Brněnské společnosti místních drah. Byl rovněž cenzorem První moravské spořitelny se sídlem v Brně.\n\nV roce 1884 koupil statek Spálov na Novojičínsku, který měl rozlohu 800 ha, od hraběte Filipa Kinského a přebudoval ho na moderní zemědělský závod. V roce 1895 odkoupil od Josefa Friedricha landskraběte Fürstenberga velkostatek Kunín u Nového Jičína, jenž měl rozlohu 884 ha.\n\n\n\n"}
{"id": "1382787", "url": "https://cs.wikipedia.org/wiki?curid=1382787", "title": "Vasko Popa", "text": "Vasko Popa\n\nVasko Popa, původním jménem Vasile Popa (cyrilicí Васко Попа, 29. června 1922 Grebenac – 5. ledna 1991 Bělehrad) byl srbský básník.\n\nPocházel z rodiny Vojvodinských Rumunů. Za druhé světové války byl za odbojovou činnost vězněn v koncentračním táboře v Bečkerku, po válce vystudoval romanistiku na Bělehradské univerzitě a pracoval jako nakladatelský redaktor a překladatel z francouzštiny. V roce 1953 vydal svoji první básnickou sbírku \"Kora\" (\"Kůra\"). Ve své tvorbě propojuje tradici (náměty z mytologie a folklóru) s vlivy modernismu (volný verš, ironie, absurdita), věnoval se také vlastenecké angažované poezii. K příznivcům Popovy poezie patřil Ted Hughes, který napsal předmluvu k anglickému vydání jeho veršů. Byl členem Srbské akademie věd a umění, z jeho iniciativy byla založena Književna opština Vršac. Obdržel Zmajovu cenu, Brankovu cenu a Rakouskou státní cenu za evropskou literaturu (1967). Posmrtně byl zařazen do publikace Sto nejvýznamnějších Srbů.\n\n\n"}
{"id": "1382789", "url": "https://cs.wikipedia.org/wiki?curid=1382789", "title": "Robert Siercke", "text": "Robert Siercke\n\nRobert Siercke (9. března 1870, Hamburg, Německo – 13. května 1923, Smolín u Pohořelic, Československo) byl rakouský automobilový závodník německého původu, motocyklista a cyklista, podporovatel motocyklismu a automobilismu, obchodní rada zbrojařského podniku Steyr, předseda rakouského Motocyklového klubu, který tragicky zahynul při autohavárii na silnici Brno – Vídeň na území jižní Moravy nedaleko Pohořelic.\n\nRodiče Heinrich Wilhelm a Eleonora Sophie Sierckovi pocházeli z dolnosaského, tehdy pruského Lüneburgu. Siercke byl popisován jako energický a přitom vždy veselý člověk. Závody v česky mluvících zemích uváděl v češtině. Byl dvakrát ženatý, poprvé se oženil v roce 1896 s Marthou Friedou Siercke, podruhé s Johannou \"Hansi\" Siercke. Byl průkopníkem automobilových závodů po vzniku automobilismu. V roce 1906 zvítězil v závodě \"Voituretten Konkurrenz\" na trase Vídeň - Graz a zpět mezi jednoválcovými stroji, o dva roky později na \"Mezinárodní silniční zkoušce\" na 750kilometrové trase Vídeň - Klagenfurt - Graz - Vídeň v kategorii dvouválcových vozů. V obou závodech reprezentoval stroje francouzské značky De Dion-Bouton. Na počest jeho vítězství s časem 6 minut 22,25 sekund v závodu \"Lantscha Allee\" 20. června 1908 vydal Rakouský automobilový klub pamětní stříbrnou plaketu s jeho jménem. V roce 1913 byl Sierckeho automobil značky Austro-Daimler mezi 9 vozy z původních 32 startujících, které úspěšně zdolaly uherský závod \"Tatra-Adria\" v délce 2178 km s trasou Budapešť - Rijeka - Záhřeb - Tatranská Lomnice - Budapešť. Po první světové válce působil jako obchodní rada ve zbrojařské firmě Steyr, která po válce začala vyrábět i osobní automobily a zároveň zaznamenávala od roku 1920 pravidelné úspěchy na automobilových závodech, v té době čtyř- a šestiválcových motorů bez střechy. Siercke ve firmě působil jako ředitel prodeje a zároveň osobně závodil na automobilech své továrny. V polské Mezinárodní automobilové rally v červnu 1922 se Siercke umístil jako druhý na voze značky Steyr. \n\nVečer dne 13. května 1923 se Robert Siercke vracel z brněnských automobilových závodů. Na silnici mezi Brnem a Pohořelicemi směrem na Vídeň jel příliš rychle na tehdejší dobu, více než 100 km/hod. Za lesíkem 5 kilometrů před Pohořelicemi, před tzv. Smolínským kopcem na zadních Hladových polích (Hungerfeld) ztratil nad svým vozem kontrolu, vůz se vymrštil směrem ze silnice a skončil v poli. Na místě byl postaven kamenný pomník s nápisem \"In memoriam Robert Siercke, 13.V.1923, M.S.A.K.\", který připomíná místo smrtelné havárie dodnes. Siercke je pochován na hřbitově ve Vídni- Hietzingu vedle své druhé manželky Hansi, která ho přežila o 57 let. \n\n"}
{"id": "1382790", "url": "https://cs.wikipedia.org/wiki?curid=1382790", "title": "Hank Green", "text": "Hank Green\n\nWilliam Henry „Hank“ Green (5. května 1980, Indianapolis, Spojené státy) je americký podnikatel, vloger, zpěvák, skladatel a spisovatel. S bratrem Johnem Greenem působí na Youtube kanálu Vlogbrothers. Mezi jejich další známé projekty patří vzdělávací kanály CrashCourse a SciShow. Jsou také zakladateli konference Vidcon. Greenova první kniha, An Absolutely Remarkable Thing, vyjde v září roku 2018.\n\nHank Green se narodil v městě Birmingham ve státě Alabama Mikeovi a Sydney Greenovým. Rodina se záhy přestěhovala do Orlanda na Floridě, kde vyrostl. Vystudoval biochemii na Eckerd College a ve svém magisterském studiu na University of Montana se zaměřil na životní prostředí.\n\nJeště při studiu Green založil webové stránky EcoGeek, zaměřené na technologie a problémy životní prostředí. V roce 2006 mu byla diagnostikována ulcerózní kolitida, chronické onemocnění střevní sliznice. Žije v americkém městě Missoula s manželkou Katherine Green a synem Orinem.\n\nKanál Vlogbrothers založil Hank s bratrem Johnem 1. ledna 2007. Původní roční projekt, během něhož spolu bratři komunikovali výhradně prostřednictvím videí (Brotherhood 2.0 neboli Bratrstvo 2.0) si získal takovou popularitu, že se bratři rozhodli ve natáčení videí pokračovat i nadále. V současné době zveřejňuje každý z bratrů jedno video týdně, Hank každý pátek. V květnu 2018 měl kanál přes tři miliony odběratelů.\n\nCrashCourse je vzdělávací kanál na Youtube, který bratři Greenové založili v roce 2012. Série videí se drží témat tradičně vyučovaných na amerických středních školách a prezentují je zábavnou formu. Mají za cíl doplňovat tradiční učebnicové materiály.\n\nV roce 2012 založil Hank Green vzdělávací kanál SciShow, který se zabývá popularizací vědeckých poznatků z různých disciplín, od chemie a fyziky po astrologii a počítačovou vědu. Odnoží SciShow jsou samostatné kanály SciShowSpace, SciShowKids a SciShowPsych.\n\nLizzie Bennet Diaries je webový seriál ve formě vlogů adaptující Pýchu a předsudek od Jane Austenové. První episody seriálu byly zveřejněny v dubnu roku 2012 a seriál skončil svou 100 episodou v březnu roku 2013. Hank Green k původu tohoto projektu řekl: „Chtěl jsem udělat něco, co nikdo jiný ještě neudělal. Adaptovat původní dílo na toto úplně nové médium. (...) Chtěl jsem dílo, které je založené na dialozích a na postavách. (...) Vybrali jsme Pýchu a předsudek protože je to ten nejlepší příběh všech dob.“ Jako první webový seriál získal Lizzie Bennet Diaries v roce 2013 cenu Emmy.\n\nKonferenci VidCon založili bratři Greenové v roce 2010, jako platformu, na níž se mohou setkávat tvůrci Youtube videí se svými fanoušky. O pojetí této konference Hank Green řekl:\n\n„VidCon je o komunitě lidí kolem online videí, od tvůrců a poskytovatelů technologií, po pracovníky v marketingu a diváky. Online videa mají značný dopad na většinu světové populace, jako zdroj zábavy nabývají na významu a mnohdy mají stejný, ne-li větší dosah než televizní pořady a filmy.“\n\nNa první Vidcon dorazilo 1 400 účastníků a jejich počet se každý rok přibližně zdvojnásobil. V roce 2017 se poprvé konaly VidCon konference mimo USA, a to VidCon Europe v Amsterdamu a VidCon Australia v Melbourne. V roce 2018 VidCon zakoupila společnost Viacom.\n\nV roce 2011 Green vytvořil „2D“ brýle, díky nimž je možné sledovat 3D filmy ve 2D. 2D brýle umožňují lidem, kteří při sledování 3D filmů zažívají bolesti hlavy či nevolnost, navštěvovat 3D promítání s rodinou či přáteli.\n\nBěhem projektu Brotherhood 2.0 Hank Green složil a nazpíval píseň „Accio Deathly Hallows“ (Accio Relikvie smrti). Toto video s písní o čekání na poslední knihu v sérii Harry Potter se objevilo na přední stránce Youtube, s fanoušky rezonovalo a výrazně pomohlo kanálu Vlogbrothers v růstu. Hank Green od té doby vydal pět alb: \"So Jokes\" (2008), \"I'm So Bad at This: Live!\" (2009), \"This Machine Pwns n00bs\" (2009), \"Ellen Hardcastle\" (2011) a \"Incongruent\" (2014).\n"}
{"id": "1382795", "url": "https://cs.wikipedia.org/wiki?curid=1382795", "title": "Katedrála v Barceloně", "text": "Katedrála v Barceloně\n\nBarcelonská katedrála, též katedrála svatého Kříže a svaté Eulálie (španělsky \"Catedral de la Santa Cruz y Santa Eulalia\") se nachází v historické gotické čtvrti Barcelony \"Barri Gòtic\". Výstavba katedrály, která je sídlem arcibiskupa, probíhala od 13. do 15. století. Zcela dokončena však byla až ve 20. století. \n\nChrám je zasvěcen jedné z patronů Barcelony, mučednici svaté Eulálii. K uctění její památky se v přilehlém dvoře chová 13 bílých hus, jejichž počet připomíná věk Eulálie v době, kdy zemřela. \n\nZákladní kámen katedrály byl položen 1. května 1298 v době vlády Jakuba II. Ani po více než dvou dalších stoletích však stavba nebyla dokončená. Dostavba přišla až v 19. století, kdy se na ni roku 1860 rozhodl věnovat své peníze barcelonský obchodník Manuel Girona. Fasádu průčelí projektoval architekt José Oriol Mestre, realizovala se v letech 1887–1890. Centrální věž byla dokončena teprve v roce 1913. \n\nBarcelonská katedrála je trojlodní bazilikou, ke které přiléhá řada kaplí. Na jižní straně katedrály se nachází klášterní budovy s rajským dvorem.\n\nJedním z nejdůležitějších děl katalánského gotického stylu jsou chórové lavice ze 14. a 15. století. Na jejich zadní straně se nacházejí erby Řádu zlatého rouna z 16. století. \n\nNejcennějšími uměleckými díly v katedrále jsou oltářní obrazy, na kterých je zpodobněn mj. svatý Ambrož nebo svatý Martin.\n\n"}
{"id": "1382799", "url": "https://cs.wikipedia.org/wiki?curid=1382799", "title": "The Observer", "text": "The Observer\n\nThe Observer jsou britské noviny publikované v neděli. První vydání vyšlo v roce 1791 a jde tak o nejstarší nedělník na světě. Články mají sociálně liberální a sociálně demokratický charakter. Sesterskými novinami jsou \"The Guardian\" a \"The Guardian Weekly\". Spadají od roku 1993 do skupiny Guardian Media Group Limited.\n\n"}
{"id": "1382800", "url": "https://cs.wikipedia.org/wiki?curid=1382800", "title": "Acanthostega", "text": "Acanthostega\n\nAcanthostega je rod vyhynulých čtyřnožců, kteří patřili mezi první obratlovce s diferenciovanými končetinami. Poprvé se tito živočichové objevili během pozdního devonu asi před 365 miliony let. Z anatomického hlediska tvořili přechod mezi nozdratými rybami a živočichy zcela přizpůsobenými přechodu na souš.\n\nTento šedesáticentimetrový živočich měl osm prstů na obou předních končetinách (počet prstů na nohou nebyl zjištěn), neměl zápěstí a obecně nebyl pohybu po zemi přizpůsoben příliš dobře. Jeho ramenní kloub a kostra přední končetiny se také výrazně podobaly rybím. Přední končetiny acanthostegy se v lokti neohýbaly dopředu, a tak na ně zvíře nemohlo přenést více váhy. Živočich je proto využíval především k pohybu ve vodě nebo se jimi přidržoval vodních rostlin. \"Acanthostega\" patří k prvním živočichům, jejichž tělesná stavba svědčí o přesunu hlavního centra pohybu na pánevní pletenec. Pletenec pánevní acanthostegy prošel mnoha morfologickými změnami, aby dokázal váhu těla tohoto živočicha unést. V raných vývojových fázích byly obě strany pletence oddělené. U acanthostegy se už však obě části uprostřed spojují. Toto spojení pánev posílilo a umožnilo jí odolávat gravitaci ve chvíli, kdy už tělo živočicha nenadnášela voda. \"Acanthostega\" měla také podobně jako ryby kryté žábry. Měla i plíce, žebra ovšem bylo příliš krátká na to, aby hrudní dutině na souši dodávala potřebnou oporu.Tito živočichové žili pravděpodobně v mělkých bažinách s hustým porostem vodních rostlin, kde se jejich končetiny začaly pomalu přizpůsobovat chůzi po pevnině. Jennifer A. Clacková se domnívá, že \"Acanthostega\" byla vodním živočichem, který se vyvinul z ryb a nikdy neopustil vodní prostředí, u nějž se vyvinuly znaky, které se později dobře hodili k životu na souši.\n\nV tomto evolučním období se dařilo listnatým rostlinám, jejichž listy opadávaly do vody a přitahovaly tak do teplých mělčin chudých na kyslík, kam by se větší ryby nedostaly, drobnou kořist. Clacková upozorňuje na to, jak se dolní čelist acanthostegy liší od čelisti ryb, které mají dvě řady zubů. Čelist acanthostegy má velký počet malých zubů ve vnější řadě a dva velké tesáky a některé menší zuby v řadě vnitřní. Tento rozdíl pravděpodobně odpovídá tomu, že čtyřnožci v této době přestali požírat svou kořist výhradně ve vodě, ale začali se s ní vynořovat z vody a přesunovat se i s potravou na souši.\n\nAčkoli je \"Acanthostega\" obvykle pokládána za primitivnější vývojový stupeň než ichthyostega, je možné, že tomu bylo naopak. Vzhledem k tomu, že \"Acanthostega\" připomíná juvenilní ichthyostegu a vykazuje mnohem méně rozdílů mezi juvenilními stádii a dospělci, uvažuje se, že by \"Acanthostega\" mohla být neotenickým jedincem. Přestože se zdá, že tento živočich trávil celý svůj život ve vodě, jeho kost pažní vykazuje rysy, které se podobají pozdějším rysům humerů plně suchozemských čtyřnožcům (pažní kosti ichthyostegy se více podobají humerům raných ryb). To může znamenat, že se suchozemské rysy obratlovců vyvinuly dříve, než se původně předpokládalo.\n\nVýzkum švů na lebce acanthostegy ukazuje, že byl tento druh schopen požírat kořist na břehu nebo v jeho blízkosti. Badatelé Markey a Marshall porovnali lebku acanthostegy s lebkami ryb, které využívají sání jako hlavní způsob lovu kořisti, a s lebkami zvířat, která svou kořist usmrcovala kousnutím tak, jako to dělá většina suchozemských živočichů. Jejich výsledky ukazují, že \"Acanthostega\" byl přizpůsobena tomu, co označují jako „suchozemský způsob příjmu potravy“, což silně podporuje hypotézu, že se tento typ příjmu potravy poprvé objevil vodních živočichů. Pokud je tato hypotéza správná, ukazuje, že \"Acanthostega\" byla zvíře, které žilo v mělkých vodách, bylo dobře přizpůsobeno lovu a tvořilo evoluční přechod mezi vodními a suchozemskými živočichy. Novější výzkumy také ukazují, že je možné, že se \"Acanthostega\" vyvinula z předka, který byl životu na souši přizpůsoben lépe než ona samotná.\n\nZkamenělé pozůstatky jsou obecně dobře zachovalé. Slavná fosilie, díky níž byl objasněn význam tohoto druhu, byla objevena Jennifer A. Clackovou ve východním Grónsku v roce 1987, ačkoli několik úlomků lebky objevili již v roce 1933 Gunnar Säve-Söderbergh a Erik Jarvik.\n\nVývoj acanthostegy souvisel s prudkými evolučními změnami v pozdním devonu, které ovlivnily zejména čistě vodní čtyřnožce, jejichž evoluční potomci vykazují zvýšenou schopnost dýchat vzduch, s čímž souvisí také adaptace jejich čelistí, žaber a svalů krku. Ta jim umožnila volnější pohyb hlavy, než jak je tomu u ryb. Tyto změny byly zaznamenány již u staršího rodu Tiktaalika. Jedinci tohoto rodu se stejně jako ichthyostega dokázali lépe pohybovat na souši, jsou ale považování primárně za vodní živočichy.\n\nV pozdním devonu se u obratlovců, jejichž evolučními předky byly pelagické nozdraté ryby, vyvinula celá řada specializovaných znaků. Patřily k nim rody Panderichthys, obývající bahnité mělčiny, a Tiktaalik s končetinami podobnými ploutvím,díky nimž jeho zástupci mohl opustit vodu. Dále čtyřnožci jako \"Acanthostega\", která měla osmiprsté nohy, a ichthyostega s plně vyvinutými končetinami. Mezi jejich potomky patří mimo jiné také pelagické nozdraté ryby jako například latimérie.\n\n\n"}
{"id": "1382802", "url": "https://cs.wikipedia.org/wiki?curid=1382802", "title": "Zdeněk Alexa", "text": "Zdeněk Alexa\n\nZdeněk Alexa (2. července 1911, Brno, Rakousko-Uhersko – 18. října 1972, Brno, ČSSR) byl český architekt a vysokoškolský profesor. Podílel se na výstavbě pavilonu Z brněnského výstaviště.\n\nZdeněk Alexa studoval na reálném gymnáziu v Brně, poté na brněnské české technické škole architekturu a stavitelství. Byl žákem Josefa Krohy a několika dalších profesorů, kteří ovlivnili jeho přístup k architektuře směrem k funkcionalismu. Angažoval se v levicovém Spolku posluchačů architektury, během druhé světové války spolupracoval s KSČ, byl zatčen a uvězněn. \n\nPracoval jako profesor na Katedře architektonické tvorby, obytných a občanských staveb na VUT v Brně. Navrhl Dům útěchy na Žlutém kopci a podílel se na projektu Pavilonu Z brněnského výstaviště. Navrhl také původní podobu Pavilonu B, podílel se i na tvorbě pavilonu C. \n"}
{"id": "1382803", "url": "https://cs.wikipedia.org/wiki?curid=1382803", "title": "Vystěhovalci (tetralogie)", "text": "Vystěhovalci (tetralogie)\n\nVystěhovalci je český souborný název pro románovou tetralogii \"Romanen om Utvandrarna\" (\"Romány o vystěhovalcích\") švédského spisovatele Vilhelma Moberga, která vypráví o osudech švédských sedláků, kteří se v polovině 19. století vystěhovali do Minnesoty. Tetralogie vznikala v letech 1949- 1959 a souborně byla vydána roku 1962. Její jednotlivé díly se jmenují: \n\nJedná se o nejznámější Mobergovo dílo. Autor je napsal na základě důkladného studia historických dokumentů a rozvíji v něm paralelu k biblickému exodu židovského národa a k jeho cestě do země zaslíbené. Pro větší autentičnost používá ve vyprávění smålandský dialekt\n\nV prvním dílu se autor zaměřil na popis důvodů, které vedly švédské sedláky v polovině 19. století k emigraci do USA. Byla to bída, katastrofální neúroda a hrozící hladomor, útisk, náboženská nesnášenlivost a beznaděj ze zoufalého boje o přežití. Hlavními hrdiny románu je sedlák Karl Oskar Nilsson a jeho žena Kristina. Mají čtyři děti a dřou na své farmě ve Smålandu. Zatímco Karl Oskar a jeho bratr Robert chtějí emigrovat, Kristina nechce opustit svou rodnou zemi a zbytek své rodiny. Ale po smrti svého nejstaršího dítěte se i ona přidá k těm odvážlivcům, kteří se odhodlají ve snaze uživit své rodiny k cestě přes oceán do Nového světa, o kterém do té doby vlastně nic nevěděli.\n\nKromě Karla Oskara, Roberta a Kristiny se rozhodnou do Ameriky odcestovat také Danjel Andreasson s rodinou kvůli náboženskému útlaku, Jonas Petter Albrektsson, který se snaží uniknout z nešťastného manželství v době, kdy nebyl možný rozvod, Ulrika z Västergöhlu, která se jako bývalá prostitutka snaží oprostit od své minulosti a se svou dcerou Elin začít nový život, a Robertův přítel Arvid, který společně s Robertem s ní o rychlém zbohatnutí.\nV Karlshamnu se všichni nalodí na plachetnici. Při plavbě přes Atlantik, která trvá deset týdnů, bojují s mořskou nemocí a s kurdějemi. Nakonec přistanou v červnu roku 1850 v New Yorku.\nV druhém díle tetralogie autor líčí, jak se po přistání v New Yorku musí vyčerpaní, hladoví í nemocní přistěhovalci vydat opět na dlouhou cestu prakticky přes celé Spojené státy, než se konečně dostanou ke svému cíli v Minnesotě. Usadí se u jezera Ki-Chi-Saga (Chisago) a začnou si stavět svůj nový domov. Robert s Arvidem však chtějí rychle zbohatnout a vydají se do Kalifornie hledat zlato.\nTřetí díl tetralogie popisuje snahu přistěhovalců o zajištění své nové existence. Jde o vytrvalou a těžkou práci, a ne všichni uspějí. Vzniká však osada se školou a církví. Roberta s Arvidem na jejich cestě za zlatem pronásledují samá neštěstí. Ztratí se v poušti, kde Arvid zemře žízní. Robert, který se sice zachrání, se nakonec vrátí do Minnesoty, ale zde zemře na horečku, kterou se nakazil na své cestě.\n\nV závěrečním dílu tetralogie se uzavírají osudy hlavních hrdinů. Vypuká americká občanská válka a dochází k bojům s původním indiánským obyvatelstvem. Roku 1862 umírá Kristina a Karl Oskar se stahuje do ústraní. Jeho děti vyrostly a založily si své vlastní rodiny, Jeho farmu převzal jeho nejstarší syn. Objevují se noví přistěhovalci. \n\nKdyž Karl Oskart zemře, musí dopis do Švédska jeho příbuzným o této události napsat jeho starý soused, protože nová generace již švédsky neumí a jejich rodnou řečí je angličtina. Dopis je tedy opravdu poslední, protože švédsky se kromě pisatele tohoto dopisu již nikdo nedomluví.\n\n"}
{"id": "1382804", "url": "https://cs.wikipedia.org/wiki?curid=1382804", "title": "Diana Tuyet-Lan Kosinová", "text": "Diana Tuyet-Lan Kosinová\n\nDiana Tuyet-Lan Kosinová (* 4. ledna 1978 Lodž) je výkonná producentka České televize a bývalá dlouholetá mluvčí Diecézní charity Brno.\n\nVystudovala estetiku a filozofii na Filozofické fakultě Univerzity Komenského v Bratislavě. Během studia spolupracovala se Slovenskou televizí a vyučovala angličtinu na gymnáziu. PO ukončení studia v roce 2001 se přestěhovala do Brna a po výběrovém řízení nastoupila do Diecézní charity Brno – nejdříve jako redaktorka charitního zpravodaje, od roku 2007 jako tisková mluvčí organizace. V této funkci také\nbyla koordinátorkou přímého přenosu ČT benefičního pořadu Tříkrálový koncert Charity ČR. Od června 2017 působí jako výkonná producentka náboženské tvorby v České televizi.\n\nBásnické sbírky: \n\n"}
{"id": "1382809", "url": "https://cs.wikipedia.org/wiki?curid=1382809", "title": "Jan Souček (novinář)", "text": "Jan Souček (novinář)\n\nJan Souček (* 27. června 1974 Brno) je český novinář.\n\nNarozen 27. června 1974 v Brně. V období 1988 – 1992 studoval na gymnáziu Elgartova v Brně, v roce 1997 absolvoval Právnickou fakultu Masarykovy univerzity v Brně. Od roku 1994 působil jako redaktor, moderátor, editor a šéfredaktor ve zpravodajství elektronických médií (TV Nova, Rádio Krokodýl, Rádio Alfa, Český rozhlas, Česká televize). Po absolutoriu krátce nastoupil do pozice advokátního koncipienta. V letech 2002 – 2007 pak zastával manažerské pozice v oblasti Public Relations. Od roku 2007 trvale pracuje pro Českou televizi (moderátor, dramaturg, šéfdramaturg), v červnu roku 2014 zvolen Radou České televize do pozice ředitele brněnského studia České televize. Rodiči byli PhDr. Jan Souček, 1946 – 2014, etnograf a Mája Součková, roz. Košíková, 1945 – 2017, úřednice a účetní.\n\n\n\n"}
{"id": "1382810", "url": "https://cs.wikipedia.org/wiki?curid=1382810", "title": "Brněnský Majáles", "text": "Brněnský Majáles\n\nBrněnský Majáles je studentská open air slavnost, která se každoročně pořádá v květnu a vrcholí jí měsíc studentských oslav. V roce 2018 proběhl v areálu brněnského výstaviště jeho již 15. ročník. V rámci programu prošel městem slavnostní průvod s alegorickými vozy jednotlivých vysokých škol, byl zvolen král a královna Majálesu a představilo se několik vysokých škol a univerzit. Jednalo se o Masarykovu univerzitu, VUT, Mendelovu univerzitu v Brně, VFU a Univerzitu obrany.\n\n"}
{"id": "1382815", "url": "https://cs.wikipedia.org/wiki?curid=1382815", "title": "Zemětřesný roj v Karlovarském kraji 2018", "text": "Zemětřesný roj v Karlovarském kraji 2018\n\nZemětřesný roj v Karlovarském kraji započal dopoledne 10. května 2018 v Karlovarském kraji severně od Nového Kostela. Postupem času se oblast výskystu otřesů přemisťovala směrem na sever. \n\nK prvnímu silnějšímu zemětřesení o magnitudě 3,3 došlo 12. května v 9:53. Tento otřes nejspíše žádné škody nezpůsobil, ale byl pocítěn i v Karlových Varech, které byly od epicentra vzdáleny zhruba 30 km. O několik hodin později už ale začala síla otřesů klesat. Jenže po půlnoci 14. května došlo k dalším, ale tentokrát silnějším záchvěvům. První otřes dosáhl lokálního magnituda 3,7 a druhý 3,6 dle Evropsko-středozemního seismologického centra. Následovaly zhruba 70 minut po sobě. Podle Geofyzikálního ústavu Akademie věd ČR měl nejsilnější otřes magnitudo 3,3. Poté 16. května opět na delší dobu intenzita otřesů zeslábla až do večerních hodin 21. května, kdy došlo k nejsilnějšímu otřesu o lokálním magnitudu 4,1. Ten byl dokonce pocítěn některými obyvateli Prahy, která se nacházela od epicentra ve vzdálenosti 140 km. Otřes byl nejspíše tolik intenzivní, protože se jeho hypocentrum nacházelo v relativně malé hloubce kolem 6,7 km. Poslední silnější otřes o magnitudu 2,9 a hloubce 6 km se ukázal v noci 19. června. \n\nJedná se o nejvýznamnější zemětřesný roj v oblasti od roku 2014.\n"}
{"id": "1382822", "url": "https://cs.wikipedia.org/wiki?curid=1382822", "title": "Abraham Brueghel", "text": "Abraham Brueghel\n\nAbraham Brueghel (pokřtěný 28. listopadu 1631 – kolem 1690) byl malíř ze slavné rodiny Brueghelů. Jako mladý odcestoval do Itálie, kde hrál důležitou roli při vývoji stylu dekorativních barokních zátiší.\n\nAbraham Brueghel se narodil v Antverpách. Byl synem Jana Brueghela mladšího, vnukem Jana Brueghela staršího a pravnukem Pietera Brueghela staršího. Hodně se naučil od svého otce Jana Brueghela mladšího, plodného malíře a pravidelného spolupracovníka Rubense. Abraham ukázal velký talent už v raném věku. Vlastní postavení umělce si začal vytvářet během dospívání. Jeho otec prodal jeden z Abrahamových obrazů květinového zátiší, když mu bylo pouhých 15 let.\n\nV roce 1649, ve věku 18 let, odešel Abraham do Itálie, na Sicílii. Pracoval zde na zakázce pro prince Antonio Ruffa. Byla to první z mnoha zakázek, v nichž Abraham prokázal své umělecké schopnosti kreslit a malovat květinová zátiší. Ve stejném roce je v inventáři jeho patrona prince Antonia Ruffa zaznamenáno devět květinových zátiší tohoto tehdy osmnáctiletého umělce. O deset let později, v roce 1659, se Brueghel přestěhoval do Říma, kde se o rok později oženil. V roce 1670 byl přijat do cechu Sv. Lukáše (\"Akademie di San Luca\"). Abraham se také připojil k uměleckému spolku Bentvueghels, sdružení hlavně holandských a vlámských umělců pracujících v Římě. Bylo zvykem, že nový člen spolku dostal nějakou přiléhavou přezdívku tzv. \"Ohnuté jméno\". Abraham Brueghel dostal přezdívku \"Rijngraaf\", což znamená \"rýnský vévoda\", což byl starý šlechtický německý titul. Když Abraham Genoels, další vlámský barokní malíř, vstoupil roku 1670 do Bentvueghels, Abraham Brueghel přijal přezdívku Abraham Breugel. Mezi roky 1672 a 1675 odešel Abraham z Říma a přestěhoval se do Neapole. V Neapoli hrál důležitou roli ve vývoji malby zátiší. Breughel zůstal v Neapoli až do své smrti, kde zemřel pravděpodobně kolem roku 1690, nejpozději v roce 1697.\nAbraham Brueghel maloval ponejvíce zátiší a zejména zátiší květinová. Je známý pouze jeden obraz loveckého zátiší podepsaný a datovaný jeho jménem. Vzhledem k nedostatku uměleckého vývoje během zralého umělcova období a také nedostatku datovaných děl je obtížné vytvořit chronologii jeho uměleckého vývoje. Na jeho styl měli vliv vlámští malíři, pracující v Itálii, Frans Snyders, Jan Fyt a Pieter Boel. Joannes Hermans, další vlámský malíř pracující v Římě, také maloval velkolepá zátiší kombinující lidské postavy, květy a ovoce a to již před příchodem Abrahama do Říma v roce 1653. Brueghel spojil vlámskou preferenci dekorativního malířství s rozmáchlým, žánrovým barokním stylem jeho italských současníků, jako byli Michele Pace del Campidoglio a Michelangelo Cerquozzi. Výsledkem těchto vlivů byly kompozice, které se zdají být neformální i při zachování pevné struktury a jasnosti detailů. \nAbraham Brueghel je znám hlavně pro svá zátiší z jižního ovoce a květin na pozadí krajiny, často jsou vylepšeny drahocennou vázou, starožitným památníkem nebo fragmenty římské plastiky. Maloval nejen svá zátiší, ale i své krajiny, ovšem mnohdy na jeho obrazech spolupracovali i známí italští malíři, jako jsou Carlo Maratta, Giovanni Battista Gaulli a Giacinto Brandi. Je zaznamenána spolupráce mezi Abrahamem Bruegelem a francouzským malířem Guillaume Courtois, který působil v Římě. Příkladem je \"Zátiší s postavou, ovocem a květinami\" (prodáno v Sotheby's dne 29. ledna 2015 v New Yorku, lot 302). Zátiší bylo malováno Bruegelem, zatímco Courtois maloval postavu. Obraz je variantou obrazu \"Hrozny a granátové jablko s květinami ve váze a ženou (Grapes and pomegranate with a vase of flowers and a female), \"dnes v soukromé sbírce. Je datovaný do konce let 1660. \n"}
{"id": "1382831", "url": "https://cs.wikipedia.org/wiki?curid=1382831", "title": "Ilirska Bistrica", "text": "Ilirska Bistrica\n\nIlirska Bistrica (německy: \"Illyrisch Feistritz\"; italsky: \"Villa del Nevoso\") je sídelní město občiny Ilirska Bistrica v Přímořsko-vnitrokraňském regionu ve Vnitřním Kraňsku ve Slovinsku. V roce 2012 žilo v Ilirské Bistrici 4 539 obyvatel na ploše 34,8 km².\nCentrum města se nachází na starodávné stezce z Postojné do Rijeky na pobřeží Jadranu. Město leží v údolí řeky Reka. Na severovýchodě leží město na strmém okraji hustě zalesněné planiny Snežnik. Na jihozápadě tvoří pohoří Brkini přirozenou hranici se Slovinským přímořím.\n\nNázev Ilirska Bistrica (\"Ilyrská Bystřice\") pochází z doby Ilyrského království, jež bylo mezi lety 1816 až 1849 součástí Rakouského císařství. Označení Ilyrská obdržela kvůli existenci více Bystric v říši, například Slovenska Bistrica nebo Banská Bystrica.\n\nMěstský znak odkazuje na historii města, kdy zde v předslovanské době žil kmen Ilyrů. Dnešní městský znak byl vytvořen v polovině 19. století a jedná se pouze o mírnou úpravu znaku Ilyrského království.\n\nVe 12. století vznikla středověká pevnost na místě někdejší prehistorické osady východně od centra města. Hrad byl v držení hrabat z Duina, od 14. století ho vlastnil rod Auerspergů.\n\nPrvní písemná zmínka o samotné osadě pochází z období kolem roku 1300. Její výhodná poloha, okolní krasové jeskyně a husté lesy vedly od 15. století k hospodářskému rozvoji. Rozmáhalo se dřevařství, přibývalo pil. Po dlouhá staletí bylo město součástí Kraňského vévodství v rámci Habsburské monarchie. V 19. století zásobovali místní obchodníci se dřevem rakouské přístavy Terst a Rijeka. Roku 1873 byla společností Rakouská Jižní dráha uvedena do provozu železnice. Tato železnice spojovala město Pivka a Rakouskou Jižní dráhu přes Ilyrskou Bystřici s pobřežními městy Opatija a Rijeka.\n\nBěhem posledních sto let byla tvář města ovlivněna především národy, kterými bylo město obsazeno. Od roku 1867 bylo město ovládáno Rakouskem-Uherskem. Roku 1920 bylo obsazeno Italským královstvím. Po druhé světové válce bylo součástí Jugoslávie a od roku 1991 je součástí samostatného Slovinska. Zbytky těchto obsazení lze spatřit na početných památnících nebo na italských kasárnách z druhé světové války.\n\nBěhem posledních dní druhé světové války 97. armádní sbor Wehrmachtu pod velením generála horských vojsk Ludwiga Küblera bránil území mezi Rijekou a Snežnikem, také známé jako \"Ingridstellung\" nebo jako obranná linie Ingrid. Úkolem této linie bylo zabránit dalšímu postupu Jugoslávců proti Terstu a Lublani a týlu armádních skupin C a E. 97. armádní sbor se dostal do obklíčení v prostoru okolo Ilyrské Bystřice a Snežniku, když generál Tito rozkázal 4. armádě obklíčit Němce a dobýt Terst. Teprve když jugoslávští partyzáni dobyli Terst, dostal 97. armádní sbor rozkaz provést průlom přes Ilyrskou Bystřici, Postojnou na Lublaň. Průlom začal v noci z 2. na 3. května 1945. Během 5. a 6. května se Němcům podařilo obsadit Ilyrskou Bystřici, ale další postup se zdál nemožný. Dne 7. května v 6:04 byla podepsána kapitulace. Okolo 16 tisíc německých vojáků, 40 důstojníků a 3 generálové padli do zajetí. Ukořistěné vybavení zahrnovalo 31 tanků, 841 kusů dělostřelectva, 536 minometů, 1670 kulometů, 2468 lehkých kulometů a 716 různých motorových vozidel.\n\n27. června roku 1991, během slovinské války za nezávislost, blokovala Teritoriální obrana Republiky Slovinsko silnici spojující město s Rijekou, kde se nacházel 13. pěší armádní sbor Jugoslávské lidové armády. Později stejného dne podnikli Slovinci útok na hlídku Jugoslávců ve vsi Koseze u Ilyrské Bystřice. Po těžkých bojích Jugoslávská lidová armáda ustoupila. Bitva skončila se třemi mrtvými jugoslávskými vojáky a několika zraněnými na obou stranách.\n\nIlirska Bistrica je místem dvou známých masových hrobů z druhé světové války. Masový hrob Stražica (slovinsky: \"Grobišče pod Stražico\"), také známý jako masový hrob Černých polí (\"Grobišče Črne njive\"), se nachází severně od města, asi 170 metrů severně od vrcholu Stražica. Tento hrob obsahuje pozůstatky německých vojáků 97. armádního sboru, kteří padli na začátku května 1945. Hrob byl exhumován.\n\nMasový hrob a hřbitov (\"Grobišče pod pokopališčem\") se nachází vedle městského hřbitova. Obsahuje pozůstatky 82 německých vojáků pochovaných v bývalém zákopu. Asfaltová cesta a parkoviště byly položeny přes hrob, když byl hřbitov rozšířen.\n\n\nVe městě také sídlí další kluby a asociace, jako třeba klub házenkářský, několik karatistických klubů a lukostřelecký klub.\n\n\nMěstský farní kostel je zasvěcen svatému Petrovi a spadá pod Koperskou diecézi. Druhý kostel ve městě je zasvěcen svatému Jiří.\n\nMěsto je využíváno turisty jako počáteční místo k cestě na vrchol Snežniku Cesta z města na vrchol trvá jeden den. Nejvyšší bod pohoří, Velký Sněžník (1796 m. n. m.) (slovinsky: \"Veliki Snežnik\"), je nejvyšší nealpský bod ve Slovinsku.\n\n"}
{"id": "1382832", "url": "https://cs.wikipedia.org/wiki?curid=1382832", "title": "The Wash", "text": "The Wash\n\nThe Wash je záliv Severního moře na východním pobřeží Anglie (hrabství Norfolk a Lincolnshire). Je společným estuárem řek Great Ouse, Nene, Welland a Witham. Je zhruba 25 kilometrů dlouhý a 20 kilometrů široký, maximální hloubka dosahuje čtyřiceti metrů, plavba je obtížná kvůli množství písečných lavic pod hladinou. Teplota vody v zimě klesá k nule a v létě přesahuje 20 °C. Záliv byl původně údolím velké řeky, která zde vznikla v období eemského interglaciálu. Při přílivu jeho vody zaplavovaly také vnitrozemskou nížinu The Fens, která byla z větší části koncem středověku vysušena a opatřena ochrannými hrázemi a využívá se k zemědělství. Pobřeží lemují rozsáhlá slaniska, která jsou chráněna jako ptačí oblast: vyskytuje se zde husa krátkozobá, husice liščí, berneška tmavá, ostralka štíhlá, kulík zlatý, ústřičník velký, břehouš černoocasý, koliha velká, vodouš rudonohý, čejka chocholatá a další druhy. V zálivu žije také tuleň kuželozubý, provozuje se zde rybolov a chov slávky jedlé. Severní hranici The Wash tvoří mys Gibraltar Point, který je přírodní rezervací. Významnými přístavy v oblasti jsou King's Lynn, Boston a Skegness, nachází se zde také vojenská základna RAF Holbeach. Záliv je známý také tím, že král Jan Bezzemek zde těsně před svou smrtí hledal útočiště před francouzskými vojáky a při nenadálém přílivu přišel o korunovační klenoty.\n\n"}
{"id": "1382834", "url": "https://cs.wikipedia.org/wiki?curid=1382834", "title": "The Mercury News", "text": "The Mercury News\n\nThe Mercury News, dříve známé jako San Jose Mercury News, obecně nyní nazývané The Merc, jsou americkým deníkem vydávaným v San José (Kalifornie) v Sillicon Valley. Vydavatelem je Bay Area News Group v čele s Sharon Ryanem, což je dceřiná společnost Digital First Media. Deník byl založen v 20. června 1851 pod názvem \"San Jose Weekly Visitor.\"\n\nNoviny byly do března 2016 vydávány pod jménem San Jose Mercury News, avšak po koupi společností Bay Area News Group v rámci rebrandingu značky se název změnil na současný The Mercury News.\n"}
{"id": "1382836", "url": "https://cs.wikipedia.org/wiki?curid=1382836", "title": "Viktor Bauer (1876)", "text": "Viktor Bauer (1876)\n\nViktor Moritz Peter Bauer (2. dubna 1876 Brno – 3. srpna 1939 Kunvald) byl německý velkostatkář, podnikatel v cukrovarnictví, cestovatel, rytíř, pilot, panevropsky zaměřený myslitel a poslanec říšského sněmu.\n\nViktor Bauer byl nejstarším synem velkoprůmyslníka Viktora rytíře Bauera a Marietty rytířky Bauerové, rozené Chlumecké.\n\nVzdělání získal na německém gymnáziu v Brně. Poté studoval práva v Lipsku, Ženevě a ve Vídni, kde v roce 1901 obdržel doktorát.\n\n\n\n\n\nJeho ženou byla Margareta Bauerová (1886–1963).\n\n\n"}
{"id": "1382838", "url": "https://cs.wikipedia.org/wiki?curid=1382838", "title": "Alžběta Šarlota Habsbursko-Lotrinská", "text": "Alžběta Šarlota Habsbursko-Lotrinská\n\nAlžběta Šarlota Habsbursko-Lotrinská (\"Elizabeth Charlotte Alphonsa Christina Theresia Antonia Josepha Roberta Ottonia Franziska Isabelle Pia Markus d'Aviano;\" 31. května 1922, Madrid – 6. ledna 1993, Bavorsko) byla členkou Habsbursko-lotrinské dynastie. Narodila se jako nejmladší dcera posledního rakouského císaře Karla I. a jeho manželky Zity Bourbonsko-Parmské.\n\nAlžběta se narodila 31. května 1922. Její otec Karel I., sesazen v roce 1918, zemřel 1. dubna 1922, ještě před jejím narozením, na zápal plic. Po jeho smrti byla těhotná Zita pozvána králem Alfonsem XIII. k pobytu ve Španělsku. Zita Alžbětu porodila v Královském paláci El Pardo v Madridu. Jméno dostala po císařovně Alžbětě, manželce Františka Josefa I. Karel tušil, že dítě bude dívka, a proto jméno vybral už dávno předtím. Alžběta měla pět bratrů (Otto, Robert, Felix, Karel Ludvík a Rudolf) a dvě sestry (Adelheid a Šarlota).\n\nNa Alfonsovo pozvání se rodina zabydlela v Palacio Uribarren v Lekeitio v Biskajském zálivu, kde se Zita dalších šest let věnovala péči o své děti. Jejich dny řídil přísný režim. Největší důraz byl kladen na nejstaršího Ottu. Důraz se s ubývajícím věkem snižoval, takže Alžběta měla úkolů a přísnosti nejméně. Jejich matka milovala fotografie, na kterých byly děti vedle sebe v řadě podle výšky, nejvyšším Ottou počínaje a nejmenší Alžbětou konče. Rodina žila z příjmů ze soukromých pozemků v Rakousku, vinice v Johannisbergu a dobrovolných sbírek.\n\nRodina se v roce 1929 přestěhovala do Steenokkerzeelu, malého města nedaleko Bruselu. V roce 1940 byli nuceni prchnout, když do Belgie vtrhli Němci. Odešli na francouzský zámek Besson Zitina bratra Xavera. S růstem moci kolaborantské vlády Philippa Pétaina museli Habsburkové opět prchnout. V Portugalsku jim americká vláda poskytla 9. července vízum. Po nebezpečné cestě dorazili 27. července do New Yorku.\n\nRakouští císařští uprchlíci se nakonec usadili ve francouzsky mluvícím Québecu (mladší děti, včetně Alžběty nemluvily plynně anglicky).\n\n12. září 1949 se Alžběta v Lignières, Francii, provdala za prince Jindřicha z Lichtenštejnska, syna prince Alfreda Romana (syn Alfreda von und zu Liechtenstein) a princezny Terezie Marie Oettingen-Oettingenské. Byl bratrancem lichtenštejnského knížete Franze Josefa II. Alžběta měla s Jindřichem pět dětíː\n\n"}
{"id": "1382844", "url": "https://cs.wikipedia.org/wiki?curid=1382844", "title": "Třída Pondicherry", "text": "Třída Pondicherry\n\nTřída Pondicherry byly oceánské minolovky indického námořnictva. Jednalo se o zjednodušenou exportní verzi projektu 266ME odvozenou od sovětských minolovek Projektu 266M (v kódu NATO třída Natya). Celkem bylo ve dvou sériích po šesti postaveno celkem 12 jednotek této třídy. Obě dvě šestičlenné skupiny jsou někdy rozlišovány jako třída Pondicherry a třída Karwar. Vyřazeny byly do dubna 2019.\n\nV letech 1978–1988 bylo do služby přijato celkem 12 minolovek této třídy.\n\nJednotky třídy \"Pondicherry\":\nHlavňovou výzbroj tvoří dva 30mm kanóny AK-306. K obraně proti napadení ze vzduchu slouží dvacet přenosných protiletadlových řízených kompletů 9K310 Igla-1. Plavidla dále nesou dva vrhače raketových hlubinných pum RBU-1200 a až osm min. Pohonný systém tvoří dva diesely, pohánějící dva lodní šrouby. Nejvyšší rychlost dosahuje 16 uzlů.\n\n"}
{"id": "1382847", "url": "https://cs.wikipedia.org/wiki?curid=1382847", "title": "Greater Houston", "text": "Greater Houston\n\nHouston–The Woodlands–Sugar Land je metropolitní oblast v americkém státě Texas, která se rozkládá na území 9 okresů. Další název oblasti je Greater Houston (doslova \"Velký Houston\"). Jde o pátou největší metropolitní oblast ve Spojených státech, která leží na ploše 26 000 km. Nachází se západně od oblasti známé jako Golden Triangle. Základem oblasti jsou města Houston, Sugar Land a Baytown. Ekonomické a kulturní centrum tohoto jihu je město Houston, kde žije 2,3 milionu obyvatel.\n"}
{"id": "1382848", "url": "https://cs.wikipedia.org/wiki?curid=1382848", "title": "Kolářství", "text": "Kolářství\n\nKolářství je téměř zaniklé řemeslo příbuzné s truhlářstvím, případně tesařstvím, používá z velké části podobné výrobní technologie. Kolář se zabývá výrobou a údržbou zemědělského náčiní (trakaře, žebřiňáky, násady, hrábě...), loukoťových kol, saní. V kolářství se používají hlavně tvrdé dřeviny (jasan, javor, dub), některé části, jako např. rukovětě k trakaři, se vyrábějí přirozeně rostlých křivin (komponenta vyřezaná z normální rovně rostlé fošny by byla \"přes dřevo\", snáze by praskla). V posledních letech lze po dlouhé odmlce zaznamenat snahu o záchranu tohoto řemesla.\n"}
{"id": "1382849", "url": "https://cs.wikipedia.org/wiki?curid=1382849", "title": "Gaudeamus (veletrh)", "text": "Gaudeamus (veletrh)\n\nVeletrh Gaudeamus propaguje především vysokoškolské vzdělávání v České a Slovenské republice, částečně se zaměřuje i na celoživotní vzdělávání, pomaturitní studium a studium v zahraničí. Odehrává se každoročně v Brně (od roku 1994), v Praze (od roku 2008) a Nitře (od roku 2013). Jedná se o jednu ze stěžejních akcí v oblasti pomaturitního vzdělávání s dlouholetou tradicí.\n\nBrněnský Gaudeamus probíhá v areálu brněnského výstaviště v pavilonu G. Své univerzity a vysoké školy a vyšší odborné školy zde prezentuje většina soukromých a veřejných institucí působících v terciárním vzdělávání, lze si zjistit informace i o studiu v jazykových školách či na zahraničních univerzitách. Představují se zde i poradenské instituce zaměřující se na oblasti vzdělávání. \n\nMezi hlavní návštěvníky patří studenti maturitních ročníků, středoškolští pedagogové i výchovní poradci. Veletrh svou koncepcí oslovuje i zájemce o celoživotní vzdělávání a současné vysokoškoláky.\n\nBěhem konání veletrhu zde funguje i Pedagogické centrum, které nabízí především středoškolským vyučujícím sérii přednášek, seminářů a konzultací odborníků z univerzit, MŠMT a dalších institucí.\n\nV roce 1994 proběhl první ročník veletrhu vzdělávání v budově Domu techniky Brno. Veletrh navštívilo 17 000 návštěvníků během tří dnů. Kvůli velkému zájmu veřejnosti byl třetí ročník veletrhu přesunut z Domu techniky do pavilonu H na brněnském výstavišti a trval pro veřejnost čtyři dny. Kvůli větším prostorám veletrh navštívilo celkem 21.500 návštěvníků,téměř 800 odborníků z řad učitelů, pedagogických poradců a pracovníků úřadů práce. \n\nOd pátého ročníku se veletrhu zúčastňovali i zahraniční vystavovatelé. Z celkového počtu čtyřiceti vystavovatelů bylo 5 zahraničních ze Slovenska, Německa a Irska. Osmý ročník veletrhu se uskutečnil kvůli velkému zájmu v novém pavilonu G2 na brněnském výstavišti. Poté, co vstoupila v roce 2004 Česká republika do Evropské unie,se začalo veletrhu účastnit podstatně více zahraničních vystavovatelů. Dvanáctého ročníku se zúčastnilo již 13 zahraničních vystavovatelů prezentují školy z Austrálie, Rakouska, Španělska, Německa, Anglie, Holandska a Slovenska. V roce 2008 se uskutečnil první ročník veletrhu Gaudeamus Praha v Křižíkově pavilonu E na výstavišti Praha Holešovice. Od roku 2015 se koná v PVA Expo Praha Letňany.\n\n"}
{"id": "1382850", "url": "https://cs.wikipedia.org/wiki?curid=1382850", "title": "Pouncing", "text": "Pouncing\n\nPouncing je umělecká technika používaná pro kopírování obrazů. Je technika používaná pro vytváření kopií z náčrtu či hotového obrazu. Pouncing je po staletí běžnou technikou sloužící k vytváření kopií portrétů a dalších děl, které byly dokončeny jako olejomalby, rytiny a tak dále. Nejčastější metodou je položení pauzovacího papíru na původní obraz a následné sledování linií na originálním obrazu. Vytvoří se značky pomocí malých dírek na horním listu papíru. Papír s dírkami je položen na novou pracovní plochu. Prášek, jako je křída, grafit nebo pastel, je přenášen vytvořeným děrováním na pracovní plochu, čímž je vyznačen obrys originálu a vznikne základ pro budoucí kopii. Prášek se aplikuje tak, že se umístí do malého sáčku z látky jako je například plátno, a potom se nanáší na papír s otvory.\n\n1. Kaligrafie v černém v nápisu „nasta'liq“ na béžovém papíře vyzdobeném vzorem včel a listů namalovaným ve zlatě. Hlavní textový panel je ohraničen řadou dalších veršů v diagonálním i vertikálním směru tvořícím rám. Celá kompozice je přilepena na větší list papíru, zdobený zeleným lepeným motivem a opatřen lepenkou.\n\n2.Černá křída nad značkami, stopy stylusu, vodoznak obklopený křížem Sv. Antonína . \n\n3. Inkoust a barva na papíře\n\n4. Původní kresba, která byla zesílena inkoustem byla použita jako vzorek pro množství kopií, včetně tohoto příkladu. Značky na obrysech odhalují, že tato kopie nebyla vytvořena z originálu, ale z jiné kopie. Ta byla dříve vytvořena na tenkém papíru, který byl vyříznut a přenesen na tlustší papír.\n\n5. Panna Marie, pouncing \n"}
{"id": "1382851", "url": "https://cs.wikipedia.org/wiki?curid=1382851", "title": "Stanislav Zedníček", "text": "Stanislav Zedníček\n\nStanislav Zdeníček (17. srpna 1914, Hlinsko – 16.března 2002, tamtéž) byl český básník, učitel a nakladatelský redaktor.\n\nNarodil se v rodině hodináře, který padl v první světové válce. Maturoval roku 1934 na katolickém Učitelském ústavu ve Svatém Janu pod Skalou a poté vyučoval ve svém rodišti. Na jeho tvorbu mělo značný vliv dílo katolických autorů Jaroslava Durycha, Jakuba Demla a Jana Čepa. Literárně činný byl od konce třicátých let, kdy začal své básně publikovat v různých periodikách. Za druhé světové války byl totálně nasazen v továrně Eckhart v Chotěboři a pak v textilním závodě Satas v Hlinsku. Působil rovněž v ilegálním odbojovém hnutí. Roku 1941 mu byla na zásah cenzury rozmetána sazba jeho básnické sbírky \"Píseň chudého\".\n\nPo roce 1945 vyučoval na základních školách v Praze, ale pro své křesťanské názory byl propuštěn. Pracoval jako dělník na dole v Záluží u Mostu. Roku 1954 byl zatčen a odsouzen za údajnou protistátní činnost. Po popuštění z vězení roku 1955 pracoval nejprve jako lesní dělník, pak jako krmič zvěře v pražské ZOO a nakonec jako tiskárenský dělník. Zároveň měl zakázáno publikovat. Od roku 1964 byl korektorem v tiskárně a roku 1968 se konečně mohl stát redaktorem v nakladatelství Československý spisovatel. Roku 1974 odešel do důchodu.\n\nJeho dílo tvoří meditativní volné i rýmované verše, jež se zamýšlejí nad životem, smrtí, dobrem, zlem i míjejícím časem a hledají takové životní jistoty, do kterých se musí člověk protrpět. Další oblastí jeho zájmu byl život na rodné Vysočině a milostná poezie.\n\n"}
{"id": "1382852", "url": "https://cs.wikipedia.org/wiki?curid=1382852", "title": "Michail Vasiljevič Isakovskij", "text": "Michail Vasiljevič Isakovskij\n\nMichail Vasiljevič Isakovskij (rusky Михаи́л Васи́льевич Исако́вский, 19. ledna 1900 – 20. července 1973) byl ruský sovětský básník. Od mládí byl komunistou (člen komunistické strany od roku 1918) a většina jeho kdysi propagovaného a vyznamenávaného díla je poplatná době a režimu. Trvalejší význam má jedině jeho apolitická válečná poezie, zejména text písně Kaťuša. \n"}
{"id": "1382855", "url": "https://cs.wikipedia.org/wiki?curid=1382855", "title": "Pavilon X", "text": "Pavilon X\n\nPavilon X byla jedna z výstavních budov brněnského výstaviště, která se nacházela na ose mezi 4. bránou a pavilonem Z, v místech dnešního pavilonu P.\nJednalo se malý pavilon nesoucí prvky dekonstruktivismu. Autorem byl architekt Antonín Ševčík a stavbu roku 1961 realizoval Zdeněk Musil. Klenebně vzepřenou nosnou konstrukci tvořily zešikmené dovnitř prolomené skleněné stěny. Střecha byla původně plátěná ve tvaru zborcené plochy. Při jedné z pozdějších úprav pavilonu byla nahrazena montovanou příhradovou konstrukcí s hliníkovou krytinou.\n\nPřestože stavba byla chápána jen jako provizorní, sloužila svému účelu až do roku 2008, kdy byla stržena, aby spolu s dalšími starými pavilony L a P, rovněž postavenými na přelomu 50. a 60. let dvacátého století, uvolnila místo novému rozsáhlému a modernímu pavilonu P.\n"}
{"id": "1382856", "url": "https://cs.wikipedia.org/wiki?curid=1382856", "title": "Antal Rogán", "text": "Antal Rogán\n\nAntal Rogán (* 29. leden 1972, Körmend) je maďarský ekonom a politik, od roku 1998 poslanec Zemského sněmu za stranu Fidesz - Maďarská občanská unie. V letech 2006 až 2014 byl starostou budapešťského V. obvodu Belváros-Lipotváros. Od 17. října 2015 působí ve funkci vedoucího ministra kabinetního úřadu předsedy vlády. Od roku 2014 jej magazín Forbes zařazuje mezi deset nejvlivnějších osob v Maďarsku (tzv. Befolyás-barométer).\n\nNarodil se roku 1972 v Körmendu v župě Vas v tehdejší Maďarské lidové republice do rodiny slovinského původu. Vyrůstal v obci Szakonyfalu u maďarsko-rakousko-slovinského trojmezí. V roce 1990 odmaturoval na \"Vörösmarty Mihály Gimnázium\" v Szentgotthárdu. Roku 1995 získal diplom v oboru finance na \"Budapesti Közgazdaságtudományi Egyetem\" (dnes Budapesti Corvinus Egyetem). Poté pracoval pro Maďarskou národní banku a Batthyány Lajos Alapítvány.\n\nStal se jedním ze zakladatelů Fidelitas, mládežnické organizace strany Fidesz - Maďarská občanská unie, roku 1997 byl zvolen místopředsedou.\n\n\nHovoří anglicky, maďarsky a německy.\n\nJe podruhé ženatý, se současnou manželkou Cecília Rogán Gaál (* 1984) má dva syny: Dániel (* 2009) a Áron (* 2012). Z prvního manželství má syna Andráse (* 2003).\n\nJeho sestra Valéria Rogán je od roku 2013 starostkou obce Szakonyfalu v župě Vas.\n\n\n"}
{"id": "1382859", "url": "https://cs.wikipedia.org/wiki?curid=1382859", "title": "Ostrožno Brdo", "text": "Ostrožno Brdo\n\nOstrožno Brdo (italsky: \"Monforte del Timavo\") je část občiny Ilirska Bistrica ve Přímořsko-vnitrokraňském regionu ve Slovinsku. Je to sídlo typu vesnice.\nOstrožno Brdo se nachází v nadmořské výšce 623 m n. m. v historickém regionu Vnitřní Kraňsko.\n\nV roce 2002 žilo ve vsi Ostrožno Brdo 104 obyvatel na ploše 932 ha.\n"}
{"id": "1382861", "url": "https://cs.wikipedia.org/wiki?curid=1382861", "title": "Tchien Čuang-čuang", "text": "Tchien Čuang-čuang\n\nTchien Čuang-čuang () (* 23. duben 1952 Peking) je čínský režisér a producent.\n\nV roce 1968 nastoupil do Čínské lidové osvobozenecké armády. V roce 1982 absolvoval Pekingskou filmovou akademii jako jeden z prvního ročníku po jejím znovuotevření po konci kulturní revoluce, vzhledem ke znakům své práce je považován za současníka 5. generace čínských filmařů (kam patří Čchen Kchaj-ke, Čang I-mou a Chuang Ťien-sin). První světový úspěch zaznamenal filmem \"Zloděj koní\" (1988), za jehož nekonvenčnost byl Tchien v Číně nařčen z elitářství. Jeho mezinárodně nejznámější a nejoceňovanější snímek \"Modrý drak\" (1993) mu vynesl desetiletý zákaz tvorby. K režii se vrátil až v roce 2002.\n\n"}
{"id": "1382862", "url": "https://cs.wikipedia.org/wiki?curid=1382862", "title": "Kostel Nanebevzetí Panny Marie (Oleksovice)", "text": "Kostel Nanebevzetí Panny Marie (Oleksovice)\n\nKostel Nanebevzetí Panny Marie je farní kostel v římskokatolické farnosti Oleksovice, nachází se v centru městyse Oleksovice uprostřed hřbitova. Kostel je původně gotická stavba později přestavěna v letech 1500 a 1576. Kostel je v areálu spolu s karnerem chráněn jako kulturní památka České republiky. \n\nKostel byl poprvé písemně zmíněn v roce 1220, nejstarší části kostela je presbytář, kostelní loď byla postavena až později. Přestavěna pak byla v roce 1576, kdy investorem byl opat louckého kláštera Freytag, předtím byl kostel pobořen ve válkách. V kostele se nachází tři oltáře, hlavní oltář je zasvěcen Nanebevzetí Panny Marie, jeho součástí je oltářní obraz od Josefa Winterhaltera, vedlejší jsou zasvěceny svatému Norbertovi a svatému Josefu. Do roku 1774 spadal kostel pod loucký klášter a do roku 1824 pod moravský náboženský fond a od tohoto roku spadal pod velkostatek lechovský.\n\nSoučástí areálu kostela je karner, tj. románská kulatá kostnice, ve kterém dříve býval stavěn Boží hrob.\n\nFarní budova nedaleko kostela byla postavena v roce 1776.\n\n\n"}
{"id": "1382865", "url": "https://cs.wikipedia.org/wiki?curid=1382865", "title": "Ležnice", "text": "Ležnice\n\nLežnice () je malá vesnice, základní sídelní jednotka města Horní Slavkov, v okrese Sokolov, v kraji Karlovarském. Název Ležnice dostala vesnice v roce 1948.\n\nV roce 2018 zde bylo evidováno 39 adres, v roce 2011 zde trvale žilo 53 obyvatel.\n\nVesnice leží v katastrálním území Ležnice o rozloze 1,736 km.\n\nVesnice leží v členité krajině Slavkovského lesa. Zástavba je soustředěna v údolí nepojmenovaného potoka a na okolních svazích po obvodu návsi, přibližně 1,5 km východně od centra Horního Slavkova.\n\nPrvní písemná zmínka o vsi pochází z roku 1475, kdy patřila k panství hradu Bečov. O možné dřívější existenci panského sídla ve vsi svědčí predikát Jana Sele, který se po ní psal roku 1428. Uvažované sídlo se ovšem nepodařilo lokalizovat. K bečovskému panství patřila ves až do zániku vrchnostenské správy. Dle údajů v Berní rule z roku 1654 žilo ve vsi 11 hospodářů.\n\nV letech 1869–1910 byla Ležnice obcí v okrese Falknov (nynější Sokolov), v letech 1921-1930 pod názvem Lesnice obcí v okrese Loket, od roku 1950 osadou obce Horní Slavkov v okrese Karlovy Vary-okolí, v letech 1961–1980 částí obce Horní Slavkov v okrese Sokolov, 1.4.1980 se stala součástí města Horní Slavkov jako jeho základní sídelní jednotka.\n\nPo roce 1945 došlo k odsunu německého obyvatelstva a po vysídlení německých obyvatel v roce 1946 došlo jen k minimálnímu dosídlení českými obyvateli, neboť vesnice se octla v blízkosti nového Vojenského výcvikovéh prostoru Prameny. Rovněž se již prováděl ložiskový průzkum pro budoucí těžbu uranu. Vesnice se octla v uzavřeném uranovém pásmu, kam se smělo pouze s propustkou. Odsun německého obyvatelstva, těžba uranu a pracovní tábor v padesátých letech 20. století zničily charakter vesnice. Původní stavby byly většinou demolovány.\n\nJiž v 16. století se v těsném sousedství rozmáhalo hornictví, ves však zůstala zemědělskou lokalitou. V letech 1946-1947 probíhal v Horním Slavkově a okolí geologický průzkum. Výsledkem geologického průzkumu bylo zjištění uranového zrudnění a následovalo zaražení prvních těžních jam a zahájena těžba rudy. V Ležnici byla vyhloubena koncem roku 1948 šachta č. 5 zvaná Ležnice-sever, mající 10 pater a hloubku 507 m. Jednalo se o nejhlubší jámu slavkovského revír. Kromě ní pak byla ještě vyhloubena šachta č. 6 a byl vytvořen závod Ležnice\nTěžila se zde skupina žil ze žilného uzlu Barbora.\n\nK těžbě byli od druhé poloviny roku 1947 používáni němečtí váleční zajatci, od poloviny roku 1949 pak trestanci z nápravně pracovních táborů.\nDne 25. ledna 1950 byl převzat tábor Ležnice, nesoucí krycí označení „O“. Ten byl umístěn v bezprostřední blízkosti jámy č. 5, přímo v objektu dolu. Byl obehnán dvojitým oplocením, které přerušovaly na čtyřech místech strážní věže. Pro ubytování vězňů byl postaven dřevěný barák o rozměrech 42,5 x 12,5 m, samostatná kuchyně a jídelna. V obytném baráku byly čtyři místnosti pro ubytování vězňů, skladiště oděvů a prozatímní umývárna. Tábor se časem rozšiřoval, v prosinci 1950 byl postaven nový barák s kapacitou 300 lůžek. Koncem roku 1950 obývalo tábor již 831 vězňů. Zrušen byl 22.8.1955, jako poslední tábor na Slavkovsku.\n\nNejintenzivnější těžba probíhala v letech 1953-1955. V polovině padesátých let již geologickým průzkumem nedocházelo k žádným dalším nálezům rud. Skončila produkční těžba a od roku 1958 začal útlum těžby, hornické práce byly ukončeny k 1. březnu 1959.\n\nDne 5.7.1962 byl vysloven souhlas se zbořením budov. Z přehledu o likvidaci je zřejmé, že u jámy č. 5 bylo zbořeno celkem 24 budov.\nZávodem Ležnice bylo poddolováno území o rozloze 1 875 000 m a odvaly pokrývají plochu 70 000 m.\n\nPo ukončení těžby a likvidaci šachet bylo rozhodnuto, že v katastru Ležnice se poblíž šachty č. 5 vybuduje strojírenský závod Stasis, pobočka Přerovských strojíren v Přerově.\n\n\n"}
{"id": "1382867", "url": "https://cs.wikipedia.org/wiki?curid=1382867", "title": "Bill Burr", "text": "Bill Burr\n\nWilliam Frederic Burr (* 10. června 1968) je americký stand-up komik, herec, scenárista a podcaster původem z Massachusetts. Časopis \"Rolling Stone\" jej řadí mezi nejlepší komiky všech dob. Burr pravidelně vydává \"Monday Morning Podcast\" a je tvůrcem animovaného seriálu \"R jako rodina\".\n\nJeho první vystoupení v Česku bylo v Praze v lednu 2019.\n\n\n\n\n"}
{"id": "1382877", "url": "https://cs.wikipedia.org/wiki?curid=1382877", "title": "Mistrovství Československa jednotlivců na klasické ploché dráze 1974", "text": "Mistrovství Československa jednotlivců na klasické ploché dráze 1974\n\nMistrovství Československa jednotlivců na klasické ploché dráze 1974 bylo tvořeno 6 závody.\n\n\n\n"}
{"id": "1382879", "url": "https://cs.wikipedia.org/wiki?curid=1382879", "title": "Marley", "text": "Marley\n\nMarley může být:\n\n"}
{"id": "1382880", "url": "https://cs.wikipedia.org/wiki?curid=1382880", "title": "Zdeněk Majstr", "text": "Zdeněk Majstr\n\nZdeněk Majstr (* 11. února 1948) je bývalý československý motocyklový závodník, reprezentant v ploché dráze. Aktivní kariéru ukončil po těžkém zranění.\n\nV Mistrovství světa jednotlivců skončil nejlépe v roce 1970 na 16. místě v evropském finále. Ve finále Mistrovství světa družstev na ploché dráze skončil nejlépe v roce 1970 na 4. místě. Ve finále Mistrovství světa na dvojic na plooché dráze skončil v roce 1969 na 5. místě. Ve finále Mistrovství světa na dlouhé ploché dráze skončil v roce 1973 na 13. místě. V Mistrovství Československa jednotlivců na klasické ploché dráze skončil v roce 1969 na 8. místě, v roce 1970 na 4. místě, v roce 1971 na 6. místě, v roce 1972 na 4. místě, v roce 1973 na 4. místě a v roce 1974 na 15. místě.\n\n"}
{"id": "1382892", "url": "https://cs.wikipedia.org/wiki?curid=1382892", "title": "George Bush Intercontinental Airport", "text": "George Bush Intercontinental Airport\n\nGeorge Bush Intercontinental Airport (IATA: IAH, ICAO: KIAH, FAA LID: IAH) je mezinárodní letiště v Houstonu ve státě Texas v USA, které obsluhuje metropolitní oblast Greater Houston. Leží 37 km severně od centra Houstonu a je odsud vypravováno značné množství mezinárodních i vnistrostáních letů. V roce 2016 letiště odbavilo 41 622 594 cestujících, čímž se dostalo na 43. místo na světě ve vytíženosti. Jméno nese letiště po 41. americkém prezidentovi Georgovi H. W. Bushovi. Leží na ploše 40,5 km² a disponuje pěti runwayemi.\n\n"}
{"id": "1382893", "url": "https://cs.wikipedia.org/wiki?curid=1382893", "title": "Denios", "text": "Denios\n\nSpolečnost DENIOS s. r. o. se v Česku a na Slovensku zabývá výrobou a prodejem výrobků pro ochranu životního prostředí. Sídlo společnosti se nachází ve Strakonicích. Firma se specializuje na výrobu zařízení pro skladování a manipulaci s nebezpečnými látkami a vybavení provozoven. K roku 2018 pracovalo ve společnosti DENIOS s. r. o. 113 zaměstnanců, z toho 110 v Česku a tři na Slovensku.\n\nSpolečnost DENIOS s.r.o. Strakonice byla založena v roce 1998 jako dceřiná společnost německé firmy DENIOS AG se sídlem ve východovestfálském městě Bad Oeynhausen, která má pobočky po celém světě. Základním kamenem pro založení české pobočky bylo pořízení výrobního areálu ve Strakonicích s výrobní halou o ploše cca 3000 m². V roce 2016 byl uveden do provozu nový moderní výrobní závod v areálu průmyslové zóny Na Jelence ve Strakonicích, který nabízí k užití skladovací a výrobní plochu téměř 7000 m². Dominantou závodu je moderní třípodlažní administrativní budova, na kterou navazují skladovací a výrobní haly.\n\nOd roku 2007 měl DENIOS technicko-obchodní zastoupení také na Slovensku, přičemž v roce 2011 byla v Trenčíně otevřena obchodní kancelář, která spadá organizačně pod DENIOS Strakonice.\n\nVýrobní činnost DENIOSu je zaměřena především do pěti hlavních oblastí: skladování nebezpečných látek, vybavení výrobních provozů a prostředky pro bezpečnost práce, tepelná technika, odvětrávací technologie, technologické a skladovací systémy. Výrobní závod ve Strakonicích je zaměřen zejména na kovovýrobu. Kromě toho společnost nabízí odborné semináře z oblasti bezpečnosti práce a ochrany životního prostředí. Velká část produkce je vyvážena do mateřské společnosti v Německu, odkud jsou produkty distribuovány do dalších poboček po celém světě.\n\n"}
{"id": "1382896", "url": "https://cs.wikipedia.org/wiki?curid=1382896", "title": "Tour du Mont Blanc", "text": "Tour du Mont Blanc\n\nTour du Mont Blanc, zkráceně TMB, je jednou z nejpopulárnějších dálkových turistických tras v Alpách a v celé Evropě. Je vedena jako okruh okolo masivu nejvyšší alpské hory Mont Blancu o délce ca 170 km. Celkové převýšení trasy jak ve výstupu, tak v sestupu je okolo 10 000 m. Prochází třemi zeměmi – Francií, Itálií a Švýcarskem.\n\nOkružní trasa je obvykle chozena proti směru hodinových ručiček a její turistické absolvování vyžaduje vícedenní úsilí. Podle zdatnosti chodců a možností pro přenocování bývá rozdělena do devíti až jedenácti denních etap. Časová náročnost pěšího přechodu při průměrné zdatnosti účastníků a vhodných povětrnostních podmínkách je okolo 60 hodin chůze.Na této turistické trase se od roku 2003 každoročně pořádá také horský ultramaraton Ultra-Trail du Mont-Blanc, jehož vítěz absolvuje celou trasu za méně než 24 hodin.\n\nObvyklými místy startu na francouzském území bývají městečko Les Houches nedaleko Chamonix nebo obec Les Contamines v údolí Montjoie, Courmayeur na italské straně a obec Champex nebo místa v okolí Martigny ve Švýcarsku. Trasa prochází sedmi údolími masivu Mont Blancu. Při cestě proti směru hodinových ručiček jsou to údolí Chamonix (nebo Arve), dále Montjoie, Vallée des Glaciers, Val Veni, Val Ferret v Itálii, švýcarské Val Ferret a údolí Arpette nebo Trient ve Švýcarsku, podle zvolené trasy.\n\n„Oficiální“ trasa se v průběhu let různě měnila a i dnes existuje mnoho alternativ nebo variant ke standardní trase. Některé z nich jsou určeny jen pro odvážné chodce, vybavené vysokou zdatností, odolností proti závratím a zkušeností s pohybem v horském terénu. Jiné varianty nabízejí méně náročné možnosti, které jsou často časově úspornější než klasická trasa, ale obvykle je to za cenu zhoršení požitku z výhledů na okolní nejvyšší evropské horské hřebeny. Na části okruhu, mezi vrcholem Le Brévent a sedlem Col de la Croix du Bonhomme, vede TMB shodně s evropskou dálkovou trasou GR5, která spojuje Severní moře se Středozemním mořem.\n\nPodél celé trasy je k dispozici mnoho míst s možností občerstvení a ubytování, takže je možno rozdělit cestu na segmenty podle individuálních možností a potřeb. Tato zařízení poskytují velkou variabilitu ubytovacích služeb, od jednolůžkových pokojů po spartánsky vybavené společné noclehárny. Ve většině z nich jsou k dispozici vařená jídla. Při startu v Les Houches lze očekávat zastávky na noc v Les Contamines, na Col de la Croix du Bonhomme, v Les Chapieux (podle vybrané varianty), chatě Elisabetta Soldini, Courmayeuru, chatě Elena, Champexu, Trientu, v Argentiére, na chatě Le Flégère a konečně zpátky v Les Houches. Přes velké možnosti výběru může popularita tohoto chodníku vést k problému s nalezením ubytování. Je však možné si objednat ubytování předem.\n\nNejvyššími body ze všech možných variant tras jsou sedla Col des Fours ve Francii a Fenêtre d´Arpette ve Švýcarsku, obě vysoká 2665 m. To není taková výška, která by mohla u většiny lidí způsobit problémy s výškovou nemocí, nicméně trasa představuje velkou fyzickou výzvu. Je nezbytná zkušenost s pohybem v horském terénu, a vzhledem k tomu, že počasí v horách se může měnit velmi rychle, by měli být účastnící tohoto přechodu náležitě vybaveni k ochraně před povětrnostními vlivy.\n\nPro zájemce o tuto trasu je k dispozici celá řada specializovaných průvodců a map, vydávaných různými nakladatelstvími.\n\n\n\n\n"}
{"id": "1382899", "url": "https://cs.wikipedia.org/wiki?curid=1382899", "title": "Kristina Orbakaite", "text": "Kristina Orbakaite\n\nKristina Orbakaite (Кристина Эдмундовна Орбакайте, * 25. května 1971 Moskva) je ruská zpěvačka pop music a herečka. Její matkou je zpěvačka Alla Pugačova a otcem litevský cirkusový artista Mykolas Orbakas. V televizi vystupuje od svých sedmi let, patří k předním představitelkám ruské estrádní hudby, do níž vnáší prvky rocku a synthpopu, vydala šestnáct dlouhohrajících desek. V roce 1983 hrála hlavní roli v dětském filmu \"Hastroš\", účinkovala také v Moskevském uměleckém akademickém divadle a v televizním seriálu \"Moskevská sága\". V letech 2000 a 2002 získala cenu World Music Awards pro komerčně nejúspěšnějšího ruského hudebního interpreta, v roce 2013 byla jmenována zasloužilou umělkyní Ruské federace. Má tři děti, jejím třetím manželem je podnikatel Michail Zemcov.\n\n"}
{"id": "1382908", "url": "https://cs.wikipedia.org/wiki?curid=1382908", "title": "Genndy Tartakovsky", "text": "Genndy Tartakovsky\n\nGenndy Tartakovsky (* 17. ledna 1970 Moskva) je rusko-americký animátor, filmový režisér, scenárista a producent. Z rodného Ruska odešel s rodinou nejprve do Itálie a později, když mu bylo sedm, do Spojených států amerických. Animaci studoval na Kalifornském uměleckém institutu. Je tvůrcem televizního seriálu \"Samuraj Jack\" (od 2001). Roku 2012 režíroval celovečerní film \"Hotel Transylvánie\", na který následně navázaly snímky \"Hotel Transylvánie 2\" (2015) a \"\" (2018).\n\n"}
{"id": "1382911", "url": "https://cs.wikipedia.org/wiki?curid=1382911", "title": "Koncentrační tábory pro homosexuály v Čečensku", "text": "Koncentrační tábory pro homosexuály v Čečensku\n\nNa začátku února 2017 se objevily zprávy, že více než 100 mužů z Čečenska, které je součástí Ruské federace, bylo uneseno, vězněno a mučeno státními orgány na základě domněnek o jejich sexuální orientaci. Neznámé množství mužů, jež úřady zadržely z důvodu podezření z homosexuality nebo bisexuality, údajně zemřelo poté, co byli drženi v zařízeních, které skupiny na obranu lidských práv a očití svědci označili jako koncentrační tábory.\n\nPrvní obvinění se objevila 1. dubna 2017 v deníku \"Novaja gazeta\". Opoziční noviny píšící v ruštině informovaly o více než 100 mužích, kteří byli údajně zadrženi a mučeni a minimálně tři z nich byli popraveni bez řádného soudu. Noviny, jež ve zprávě citují své zdroje z čečenských zvláštních služeb, vlnu zatýkání označily jako „preventivní čistky“. Novinář, který o situaci podal zprávu jako první, se momentálně ukrývá. Novináři informující o situaci jsou totiž v Čečensku v ohrožení života.\n\nPo zveřejnění zpráv o krocích čečenských úřadů, které jsou dle mnohých součástí systematických snah o eliminaci LGBT občanů, se ruští a zahraniční aktivisté pokusili o evakuaci přeživších a dalších Čečenců v ohrožení, narazili ovšem na překážky při snaze získat víza, která by jim umožnila dostat je bezpečně za hranice Ruska.\n\nZprávy o pronásledování vyvolaly řadu reakcí po celém světě. Prezident Čečenské republiky Ramzan Kadyrov popřel nejen jakékoliv pronásledování, ale také existenci homosexuálních lidí v Čečensku vůbec. Poznamenal, že homosexuály by jejich vlastní rodiny zabily. Přes počáteční skepsi moskevských úředníků ruská vláda v druhé polovině května údajně souhlasila, že do Čečenska vyšle tým vyšetřovatelů. Řada hlav států a jiných veřejných osobností na Západě odsoudila činnost Čečenka a v Rusku i v jiných zemích proběhlo několik protestů.\n\nMluvčí ruského prezidenta Vladimira Putina potvrdil tvrzení čečenských lídrů, že k pronásledování homosexuálů v zemi nedochází. Ruský ministr zahraničních věcí Sergej Lavrov prohlásil, že zprávy nebyly podloženy „žádným konkrétním faktem“.\n\nPostavení a práva LGBT menšiny v Čečensku vyvolávají znepokojení u mnohých organizací na obranu lidských práv (včetně Amnesty International) a Ruská federace bývá vnímána jako „obzvlášť nehostinná“. Za svůj přístup k menšině však bylo Rusko kritizováno organizacemi jako Amnesty International již před událostmi v roce 2017. Čečensko je většinově muslimskou a silně konzervativní společností, kde je homofobie silně rozšířena a homosexualita je tabu, přičemž gayové v rodině jsou považováni za černou ovci.\n\nMnohé ruské zákony týkající se LGBT menšiny platí i v Čečensku, které je součástí Ruské federace. Čečensko je však zároveň semi-autonomní republikou na ruském území, a má tak i vlastní zákoník. Podobně jako v jiných oblastech jižního Ruska podpořil prezident Vladimir Putin „místní politiky v prosazování vlastní interpretace tradičních hodnot, částečně ve snaze ovládnout náboženský extremismus, který je řízen především z podsvětí“.\n\nAčkoliv byla homosexualita v roce 1993 v Rusku legalizována, přijal v roce 1996 čečenský separatistický prezident Aslan Maschadov v Čečenské republice Ičkerie právo šaría. Na základě článku 148 čečenského trestního zákoníku hrozí pak za jakoukoliv formu „sodomie“ trest výpraskem při prvních dvou porušeních. Pokud je viník přichycen potřetí, hrozí mu trest smrti, ačkoliv ten nebyl v Čečensku udělen už od roku 1999. Přestože je Čečensko od roku 2000 opět pod přímou nadvládou Ruska, zachovává si určitou autonomii a současný prezident Čečenské republiky Ramzan Kadyrov „přenesl Islám do popředí každodenního života v Čečensku, přičemž homosexuálové, kteří svou sexualitu veřejně přiznají, jsou často diskriminováni a jejich rodiny je odmítají“.\n\nČečenské a ruské úřady popřely, že by o pronásledování věděly. Organizace The Russian LGBT Network sídlící v Petrohradě a působící napříč regiony se snaží pomáhat ohroženým lidem a evakuovat je z Čečenska. Skupiny na obranu lidských práv a zahraniční vlády vyzvaly Rusko a Čečensko, aby pronásledování ukončily.\n\nOd června 2017 udělují Německo a Litva víza pro vstup do země z „humanitárních“ důvodů.\n\nV srpnu 2017 upravila nizozemská vláda své zákony tak, aby mohly osoby LGBT z Čečenska získat téměř automaticky status „uchazeče o azyl“ a byl jim umožněn vstup do země.\n\nV září roku 2017 zveřejnila nezisková organizace Rainbow Railroad informace o tom, že kanadská vláda ve spolupráci s nimi umožnila gayům a lesbickým ženám z Čečenska najít v Kanadě bezpečí. V červnu 2017 se v zemi nacházelo 22 uprchlíků, kterým vláda udělila azyl.\n\n"}
{"id": "1382915", "url": "https://cs.wikipedia.org/wiki?curid=1382915", "title": "Cap Leeuwin (maják)", "text": "Cap Leeuwin (maják)\n\nMaják Cap Leeuwin se nachází na mysu Cap Leeuwin v jihozápadní části australského kontinentu Západní Austrálie. \n\nMaják je tvořen kulatou zděnou vápencovou věží s lucernou a galerií na čtvercové jednopodlažní základně, ve které je umístěno skladiště. \n\nMaják slavnostně otevřel John Forrest v roce 1895. Maják je plně automatizován a kromě navigace slouží jako důležitá automatizovaná meteorologická stanice. Maják a okolí je zpřístupněno turistickému ruchu. \n\nNejbližší funkční maják se nachází na sever od mysu Cap Leuwin, je to maják Cap Hamelin, jižně od pláže Hemelin Bay. \n\nNa majáku sloužil jako pomocník mladý Felix von Luckner, který je znám jako válečný hrdina první světové války, kdy jako velitel pomocného křižníku \"Seeadler\" zajal 14 nepřátelských lodí bez ztráty na životech jejich posádek. Felix von Luckner musel utéci poté, co jej přistihl velitel majáku \"in flagranti\" s jeho dcerou. \n\n"}
{"id": "1382918", "url": "https://cs.wikipedia.org/wiki?curid=1382918", "title": "Černá struha", "text": "Černá struha\n\nČerná struha též Černá strouha je mlýnský náhon přivádějící vodu do Starého Kolína. Původně to bývalo levostranné rameno neregulovaného Labe, na kterém byl založen Starý Kolín, předchůdce nedalekého města Kolín. Ve středověku sloužila Černá struha a navazující plavební kanál Šífovka k dopravě dřeva po vodě ke stříbrným dolům pod vrchem Kaňk v Kutné Hoře.\n\nJe pozůstatkem rozsáhlého systému meandrů středního Labe před tak zvanou kanalizací řeky, neboli zesplavněním na začátku 20. století.\n\nZ Labe odbočuje Černá struha doleva na říčním kilometru 929,2 km nad Veletovským jezem. Přibližně v polovině toku ji překlenuje silniční most ve Starém Kolíně. Dvě stě metrů za mostem přehrazuje tok Baštecký jez. Sloužil jako pohon pro Baštecký mlýn, pilu a hamr, které patřily k hospodářskému zázemí kutnohorských stříbrných dolů. Posléze byla v objektu umístěna koželužna, po zestátnění národní podnik Kara a dnes slouží jako malá vodní elektrárna. \n\nZajímavostí na břehu je hospoda Bašta, která byla postavena ve středověku pro voraře a dodnes je v provozu. Je uváděna jako nejstarší vesnická restaurace v Čechách.\n\nZa obcí získává potok živý přírodní charakter v hlubokém a úzkém korytu. K charakteru široké a pomalé nížinné říčky se vrátí po přítoku mlýnského náhonu. Zleva poté přiteče menší tok Klejnárka a Černá struha zde ztrácí své jméno. Do Labe se vrátí na říčním kilometru 926,2 km. Celková délka labského ramene spolu s dolním tokem Klejnárky je přibližně 7,5 km. \n\n"}
{"id": "1382927", "url": "https://cs.wikipedia.org/wiki?curid=1382927", "title": "Domácí stránka", "text": "Domácí stránka\n\nDomácí stránka () je v informatice název hlavní webové stránky určitého webu. Z domácí stránky vedou odkazy na další webové stránky daného webu. Domácí stránka může být též označení pro osobní webové stránky.\n\nZa hlavní (domácí) stránku prohlížeče je často označována stránka, která se objeví po spuštění webového prohlížeče (též ). Může to být prázdná stránka, stránka webového vyhledávače, případně seznam nejvíce navštěvovaných webových stránek. Tvůrce webového prohlížeče často volí za domácí stránku takovou, kterou chce podpořit (Google Chrome používá vyhledávač Google, Microsoft Edge využívá Bing a podobně). Uživatel má obvykle možnost domácí stránku prohlížeče změnit.\n\n"}
{"id": "1382935", "url": "https://cs.wikipedia.org/wiki?curid=1382935", "title": "Osobní webová stránka", "text": "Osobní webová stránka\n\nOsobní webová stránka je v informatice označení pro webové stránky určité osoby. Obvykle prezentují svého vlastníka (jeho názory, jeho tvorbu), ale mohou sloužit i pro podporu jeho kariéry jako součást elektronického portfolia. Může se jednat o jedinou stránku, ale i o širokou kolekci webových stránek (např. blog).\n\n"}
{"id": "1382937", "url": "https://cs.wikipedia.org/wiki?curid=1382937", "title": "Margus Hunt", "text": "Margus Hunt\n\nMargus Hunt (* 14. července 1987 Karksi-Nuia) je estonský atlet a hráč amerického fotbalu.\n\nVěnoval se vrhu koulí, hodu diskem, hodu kladivem a desetiboji. V roce 2005 se stal juniorským mistrem Evropy v hodu diskem, na mistrovství světa juniorů v atletice 2006 vyhrál diskařskou i koulařskou soutěž. Na mistrovství Evropy v atletice do 23 let 2007 byl šestý v disku, na mistrovství Evropy v atletice do 23 let 2009 obsadil 9. místo mezi diskaři a 14. místo mezi koulaři. Byl světovým rekordmanem v hodu diskem v kategorii kadetů i juniorů, jeho osobní seniorské rekordy jsou 18,49 m v kouli, 61,33 m v disku a 64,89 m v hodu kladivem. V roce 2006 ho Mezinárodní asociace atletických federací zvolila největším světovým talentem.\n\nV roce 2007 odešel do USA studovat na Southern Methodist University. Hrál za univerzitu americký fotbal a byl v roce 2012 zařazen do ideální sestavy Conference USA. Prošel draftem National Football League a v roce 2013 přijal angažmá v klubu Cincinnati Bengals, v roce 2017 přestoupil do Indianapolis Colts. Hraje na pozici defensive end, jeho předností je spojení mohutné postavy s rychlostí (čtyřicet metrů překážek zaběhl za 4,7 s).\n\n"}
{"id": "1382942", "url": "https://cs.wikipedia.org/wiki?curid=1382942", "title": "István Nagy", "text": "István Nagy\n\nIstván Nagy, , doslovně přeloženo jako \"Štěpán Velký\", je velmi frekventovaní maďarské mužské jméno.\n\n\n\n"}
{"id": "1382943", "url": "https://cs.wikipedia.org/wiki?curid=1382943", "title": "István Nagy (politik, 1967)", "text": "István Nagy (politik, 1967)\n\nIstván Nagy (* 6. říjen 1967, Újfehértó) je maďarský agronom, esperantista, univerzitní pedagog, pravicový politik, od roku 2010 poslanec Zemského sněmu za stranu Fidesz – Maďarská občanská unie. Od května 2018 zastává post ministra zemědělství a rozvoje venkova ve čtvrté vládě Viktora Orbána.\n\nNarodil se v roce 1967 v Újfehértó v župě Szabolcs-Szatmár-Bereg v tehdejší Maďarské lidové republice. Roku 1986 odmaturoval na \"Balásházy János Mezőgazdasági Szakközépiskola\" ve městě Debrecen. Studoval zemědělské inženýrství na Pannon Agrártudományi Egyetem v Mosonmagyaróváru a poté na Budapesti Műszaki Egyetem. Od roku 2000 vyučoval na Veterinárním institutu na Fakultě potravinářství a zemedělství na Západomaďarské univerzitě v Soproni (dnes Széchenyi István Egyetem Mezőgazdaság- és Élelmiszertudományi Kar), kde v roce 2007 získal akademický titul PhD. V letech 2014 až 2018 pracoval jako státní sekretář na ministerstvu zemědělství. Je aktivním myslivcem a včelařem.\n\n\nHovoří plynně esperanto, maďarsky a německy, ovládá také základy ruštiny.\n\nJe ženatý, s manželkou Dr. Istvánné Nagy mají dvě děti, dceru Veroniku a syna Istvána.\n\n\n\n"}
{"id": "1382947", "url": "https://cs.wikipedia.org/wiki?curid=1382947", "title": "Finské domky (Pardubice)", "text": "Finské domky (Pardubice)\n\nFinské domky jsou soubor obytných domů nacházejících se v severozápadní části města Pardubice mezi sídlištěm Polabiny a Ohrazenicemi. Původní předpokládaná životnost domů byla 30 let.\n\nFinské domky vznikly ihned po konci druhé světové války v rámci pomoci UNRRA (ve skutečnosti jde o švédské typy domů). Dřevěné patrové dvojdomky se dvěma samostatnými byty byly přivezeny z Finska. Domky byly usazeny po dvou řadách oddělených silnicemi a na volném prostoru, nevymezeném plotem. \n"}
{"id": "1382954", "url": "https://cs.wikipedia.org/wiki?curid=1382954", "title": "Kabaret Experiment", "text": "Kabaret Experiment\n\nKabaret Experiment byla divadelní scéna v Pardubicích, jež existovala v letech 1959-1963.\n\nV roce 1960 soubor uvedl pásmo \"Hrajeme kabaret\", s nímž vyhrál v ústředním kole STM v Nitře a dosáhl uznání na II. celostátním festivalu humoru a satiry v Haškově Lipnici v roce 1960. V roce 1963 byla zakázána premiéra představení \"Nechte to koňovi\" a posléze byl zakázan celý soubor.\n\n"}
{"id": "1382959", "url": "https://cs.wikipedia.org/wiki?curid=1382959", "title": "Virtuální asistent (umělá inteligence)", "text": "Virtuální asistent (umělá inteligence)\n\nVirtuální asistent v oblasti elektroniky je aplikace umělé inteligence, která uživateli usnadňuje komunikaci a vykonávání příkazů. Specializovaně se může jednat o chatbot. Uživatelé mohou například pokládat asistentům otázky, ovládat domácí automatizované zařízení, přehrávat média a spravovat další základní úkoly, jako jsou e-maily, seznamy úkolů a kalendáře.\n\n\nVirtuálního asistenta lze zneužít člověkem nevnímanými příkazy.\n\n"}
{"id": "1382961", "url": "https://cs.wikipedia.org/wiki?curid=1382961", "title": "Steve Chen", "text": "Steve Chen\n\nSteve Chen (陳士駿) se narodil 18. 8. 1978, pochází z Tchaj-wanu. Steve Chen je spoluzakladatel AVOS. Je také znám jako spoluzakladatel YouTube. Poté, co měl funkci spoluzakladatele v AVOS systems Inc. založil aplikaci na základě publikování videí MixBit, přidal se ke Google Venterus v roce 2014.\n\nSteve Chen byl zaměstnancem finanční firmy PayPal, tam poprvé potkal Chada Hurleyho a Jaweda Karima. Steve Chen byl také zaměstnancem Facebooku, přesto po několika měsících odešel od Facebooku a začal s YouTubem.\n\nV roce 2005 Steve Chen, Chad Hurley a Jawed Karim  založili YouTube, kde měl Steve Chen pozici hlavního technika. V červnu 2006, Steve Chen byl jmenován “Obchod 2.0’’ jako jeden z “50 lidí co je teď v pořádku” v obchodě. 16. října 2006, Steve Chen a Chad Hurley prodal YouTube Googlu za $1.65 miliard. Steve Chen obdržel 625 366 akcií Googlu a další 68  721 jako důvěru z prodeje. Google sdílel, že během jednoho roku obdržel přes $321 milionů.\n\nKdyž mu bylo patnáct let, on a jeho rodina imigrovali do Spojených států amerických a usadili se v Prospect Heights Illinois. Šel na střední školu River Trails v Mount Prospect pro dokončení jeho středoškolského vzdělání a na jeden rok na vysokou školu. Poté navštěvoval vysokou školu Illinois Mathematics and Science Academy v Aurora, Illinois. Na Univerzitě Illinois v Urbana-Champaing, studoval počítačovou vědu. Absolvoval v roce 2002.\n\nSteve Chen se oženil s Park Ji-hyun, která je teď Jamie Chen, manažerka Google Korea product marketing v roce 2009. Žili v San Franciscu se svými dvěma dětmi. Jeden syn se narodil v červenci 2010. Chenovi jsou hlavní podporovatelé Asian Art Museum of San Francisco, kde Jamie byla jmenována správkyní v červenci 2012.\n"}
{"id": "1382978", "url": "https://cs.wikipedia.org/wiki?curid=1382978", "title": "Baidoa", "text": "Baidoa\n\nBaidoa ( \"Baydhabo\") je město v Somálsku. Leží zhruba 250 km severozápadně od hlavního města Mogadišo a je správním centrem regionu Baay. Počet obyvatel se odhaduje okolo 130 000. Převažují Somálci z klanu Rahanweyn hovořící dialektem maay, existuje zde však také bantuská menšina. Město se administrativně dělí na čtyři obvody: Isha, Horseed, Berdaale a Howlwadaag.\n\nVe středověku byla Baidoa jedním z nejdůležitějších sídel sultanátu Ajuuraan, v 17. století zde vznikl sultanát Geledi, jehož existenci ukončila italská kolonizace v roce 1910. Jako centrum úrodného zemědělského regionu byla Baidoa za občanské války cílem mnoha ozbrojených nájezdů, v letech 1991–1993 zde v důsledku bojů propukl hladomor. V roce 2002 se stala hlavním městem separatistického státu Jihozápadní Somálsko. Po jeho zániku v roce 2005 se zde kvůli špatné bezpečnostní situaci v hlavním městě usídlila prozatímní somálská vláda, v prosinci 2006 proběhla bitva o Baidou, v níž vládní jednotky s podporou etiopské armády porazily Svaz islámských soudů. V letech 2009–2012 bylo město pod kontrolou džihádistů z milice aš-Šabáb, pak ho obsadili příslušníci mezinárodní mírové mise AMISOM, islamisté však ze základen na venkově stále podnikají teroristické útoky. V roce 2017 byla oblast okolo Baidoy navíc zasažena katastrofálním suchem.\n\nVe městě sídlí Jihosomálská univerzita. Narodil se zde spisovatel Nuruddin Farah.\n"}
{"id": "1383001", "url": "https://cs.wikipedia.org/wiki?curid=1383001", "title": "Piaggio P.149", "text": "Piaggio P.149\n\nPiaggio P.149 byl italský spojovací a užitkový letoun navržený a vyráběný v 50. letech 20. století společností Piaggio. Západoněmecká firma Focke-Wulf jej vyráběla v licenci pod označením FWP.149D.\n\nTyp P.149 vznikl jako čtyřmístná turistická varianta staršího P.148. Byl to celokovový samonosný dolnoplošník se zatahovacím podvozkem příďového typu, schopný přepravy čtyř až pěti osob. Prototyp poprvé vzlétl 19. června 1953.\n\nZprvu se prodalo jen několik kusů, ale později byl typ vybrán německou \"Luftwaffe\" jako cvičný a užitkový letoun. Společnost Piaggio do Německa dodala 72 kusů, a 190 dalších licenčně vyprodukovala tamní společnost Focke-Wulf jako FWP.149D.\n\nNejvětším uživatelem typu byl německý \"Bundeswehr\", v němž typ sloužil mezi lety 1957 až 1990.\nTyp sloužil také v ozbrojených silách dalších zemí, například Izraele a Nigérie. Italské letectvo provozovalo v letech 1953–1957 dva stroje.\n\nV civilním sektoru byla významným uživatelem společnost Swissair, která malou flotilu typu používala pro základní pilotní výcvik v pilotní škole na bernském letišti Belp.\n\nÚdaje platí pro verzi P.149D\n\n\n"}
{"id": "1383017", "url": "https://cs.wikipedia.org/wiki?curid=1383017", "title": "Szabolcs Szabó (geograf)", "text": "Szabolcs Szabó (geograf)\n\nSzabolcs Szabó, , (* 11. únor 1979, Gyula) je maďarský geograf a levicový politik, od 6. května 2014 poslanec Zemského sněmu zvolený za hnutí Společně 2014 v parlamentním jednomandátovém volební obvodu Budapest 17. OEVK se sídlem ve XXI. obvodu Csepel.\n\nNarodil se roku 1979 ve městě Gyula v župě Békés v tehdejší Maďarské lidové republice. Odmaturoval na \"Střední odborné škole ekonomické a zahraničního obchodu Istvána Széchenyiho\" (Széchenyi István Közgazdaságtani és Külkereskedelmi Szakközépiskola) ve městě Békéscsaba. Roku 2002 získal diplom v oboru geografie na Univerzitě Loránda Eötvöse v Budapešti.\n\nV parlamentních volbách 2014 byl zvolen poslancem Zemského sněmu v jednomandátovém volebním obvodu Budapest 17. OEVK (XXI. obvod Csepel), jako kandidát hnutí Společně 2014, které tehdy kandidovalo v rámci široké levicové koalice Összefogás. V parlamentu se nestal členem žádné parlamentní frakce a fungoval jako nezávislý poslanec.\n\nV parlamentních volbách 2018 byl podruhé zvolen poslancem v jednomandátovém volebním obvodu Budapest 17. OEVK (XXI. obvod Csepel). Jednalo se tehdy o jediný volební úspěch hnutí Společně 2014 (Együtt – a Korszakváltók Pártja). V parlamentu se stal členem parlamentní frakce zeleného hnutí Politika může být jiná (LMP).\n\nHovoří plynně anglicky, maďarsky a německy.\n\nOd roku 2003 žije v budapešťském XXI. obvodu na ostrově Csepel.\n\n\n"}
{"id": "1383046", "url": "https://cs.wikipedia.org/wiki?curid=1383046", "title": "Gholamali Baratzadeh", "text": "Gholamali Baratzadeh\n\nGholamali Baratzadeh (* 1985 Níšápúr) je íránský reprezentant ve sportovním lezení, mistr Asie v lezení na obtížnost a v boulderingu.\n\n\n"}
{"id": "1383054", "url": "https://cs.wikipedia.org/wiki?curid=1383054", "title": "Letiště Soluň", "text": "Letiště Soluň\n\nLetiště Soluň \"Makedonia\" (, \"Kratikós Aeroliménas Thessaloníkis \"Makedonía\"\") (IATA: SKG, ICAO: LGTS), dříve pod názvem letiště Mikra, leží 13 km jižně od Bílé věže v Řecku ve městě Thermi.\n\nPo letišti v Aténách a Heraklionu je třetím nejvytíženějším v Řecku. Bylo otevřeno v roce 1930 a jde o hlavní letiště v severním Řecku, obsluhující druhé největší řecké město Soluň, populární turistickou destinaci Chalkidiki a další města po celém regionu.\n\n"}
{"id": "1383057", "url": "https://cs.wikipedia.org/wiki?curid=1383057", "title": "Máté Kocsis", "text": "Máté Kocsis\n\nMáté Kocsis (* 6. květen 1981, Budapest) je maďarský právník, novinář, sportovní funkcionář a pravicový politik, od listopadu 2009 do dubna 2018 starosta budapešťského VIII. obvodu, od voleb 2014 poslanec Zemského sněmu, od května 2018 předseda parlamentní frakce strany Fidesz – Maďarská občanská unie.\n\nNarodil se roku 1981 v Budapešti v tehdejší Maďarské lidové republice. V roce 1999 odmaturoval na protestantském \"Lónyay Utcai Református Gimnázium\" v Budapešti. Roku 2004 získal diplom v oboru právo na Katolické univerzitě Petra Pázmánye, mezi roky 2004 a 2006 studoval politologii na Budapesti Corvinus Egyetem. Od roku 2011 vyučuje právo na Katolické univerzitě Petra Pázmánye v Budapešti. V dubnu 2015 byl zvolen prezidentem Maďarské federace házené (Magyar Kézilabda Szövetség).\n\nNa přelomu let 1998 a 1999 byl po dobu tří měsíců členem mládežnické organizace patřící ke Straně maďarské spravedlnosti a života. V roce 2006 vstoupil do strany Fidesz – Maďarská občanská unie.\n\n\nHovoří maďarsky a německy. Je zakladatelem budapešťských lokálních novin \"Palotanegyed Újság\".\n\nOd roku 2013 je ženatý s právničkou Dr. Szilvia Márkus, se kterou má syna Kristófa (* 2014) a dceru Karolinu (* 2017).\n\nV květnu 2015 zveřejnila Klára Ungár (LGBT politička, bývalá poslankyně za Fidesz, poté SZDSZ, dnes SZEMA) prostřednictvím Facebook informaci ve které tvrdila, že \"Máté Kocsis je teplý, ale svou sexuální orientaci nepřijal\". Kocsis to vyvrátil komentářem \"Nejsem buzerant!\" a zažaloval političku. Prvoinstanční soud mu dal za pravdu, soud v druhé instanci sice uznal, že výrok je nepravdivý, ale poté bylo soudní jednání ukončeno, jelikož žalující strana nedoložila, jak byla tímto výrokem poškozena.\n\n\n"}
{"id": "1383063", "url": "https://cs.wikipedia.org/wiki?curid=1383063", "title": "Charlotte Douglas International Airport", "text": "Charlotte Douglas International Airport\n\nCharlotte Douglas International Airport (IATA: CLT, ICAO: KCLT, FAA LID: CLT) je společné vojenské a civilní mezinárodní letiště ve městě Charlotte ve státě Severní Karolína v USA.\n\nOtevřeno bylo roku 1935 jako Charlotte Municipal Airport, v roce 1954 bylo přejmenováno Douglas Municipal Airport po dřívějším starostovi města Charlotte Benu Elbertu Douglasovi. Současný název nese od roku 1982 a k září 2017 bylo po Dallas/Fort Worth International Airport druhým největším uzlem pro American Airlines se 161 domácími a mezinárodními destinacemi.\n\nV roce 2016 bylo 11. nejvytíženějším letištěm v USA dle cestujících a na šestém místě co do pohybu letadel (na světě dle pohybu letadel bylo na 7. místě). Charlotte je také největším letištěm ve Spojených státech bez jakéhokoliv nepřetržitého provozu do Asie. Letiště slouží především jako brána do Karibiku. Celkem letiště zabírá plochu 2 249 ha.\n\n"}
{"id": "1383064", "url": "https://cs.wikipedia.org/wiki?curid=1383064", "title": "Radoslav Rochallyi", "text": "Radoslav Rochallyi\n\nRadoslav Rochallyi (* 1. května 1980 Bardejov) je slovenský filosof, spisovatel a bývalý vysokoškolský pedagog.\n\nNarodil se v roce 1980 v Bardějově, kde získal i základní vzdělání. Po maturitě studoval filozofii na Filozofické fakultě Prešovské univerzity v Prešově. Po studiích pracoval jako asistent na Pedagogické fakultě Prešovské univerzity v Prešově. V letech 2005 – 2009 studoval a ukončil postgraduální studium na Prešovské univerzitě. V letech 2000 až 2004 byl zástupcem studentů v Studentské řadě vysokých škol (ŠRVŠ). V letech 2012 až 2014 studoval MBA na London International Graduate School. Je členem Spolku slovenských spisovatelů se sídlem v Bratislavě. Do oblasti jeho tvorby patří zejména filosofie a experimentální poezie.\n\nAutor žil do roku 2019 v Břeclavi. Od začátku roku 2020 žije na Maltě ve městě Saint Julian's. \n\nPsal už jako desetiletý. Debutoval sbírkou „Panoptikum: haikai no renga“ v roce 2004. Sbírka je napsána japonskou formou haiku. Další knihu publikoval po deseti letech v roce 2014. \n\nJeho třetí sbírka Golden Divine 2015, která vyšla ve vydavatelství Tribun, byla přeložena do angličtiny. Podle Lenky Vreblové není vnímání Radoslava Rochallyi hravé, je vážné, přímé a zaměřené zaměřené na předmět náhledu. V 'Golden Divine' ', dosahuje svého vrcholu experimentování s formami veršů a poezie jako celku. V této sbírce se snažil spojit poezii s Fi (φ)=1,618034 v negrafické podobě, resp. numerické podobě. Rochallyi používá experimentální básnickou formu zlatého řezu. Dodržuje přísnou strukturu založenou na zlatém čísle 1,618033 v slabikách. Typicky reprezentované formou šesti řádků, 1/6/1/8 / (0) / 3/3 - s tolika slovy nebo slabikami na řádek, které odpovídají zlatému číslu. Jediným omezením poezie podle zlatého čísla je počet slov nebo slabik sledovaných posloupností číslic 1,618033. Řecké písmeno phi představuje zlatý poměr. Jeho hodnota je 1,618034.\n\nRochallyiho básnický jazyk charakterizuje strohost, minimalismus, přísnost formy a výrazné introspektivní práce s textem. Obecně lze říci, že Rochallyiho poezie je čtenářsky náročná. Podle J. Baláže je poezie Radoslava Rochallyi charakteristická využíváním volného verše, což dává autorovi potřebnou svobodu a přímost, aby si tak ponechal specifickou povahu výpovědi bez příkras. Je autorem osmi knih. V roku 2018 získal druhé a třetí místo v celoslovenské soutěži Cena čtenáře 2018 Spolku Slovenských spisovatelů za básnickou sbírku Panoptikum a za prozaickou knihu List pro syna. \n\nPodle Marii Vargy je kniha „Mythra Invictus“ s podtitulem Osud člověka filosofickou básní, která popisuje nezbytnost příchodu nového člověka. Budoucího člověka, který ale není totožný z koncepten Nietzcheho člověka- ubermensch. Avšak sdílí s ním přímo fanatický pohled na nezbytnost evoluce. \n\nRochallyi má blízký vztah k matematice. Ve filosofické eseji Mythra Invictus napsal: „Matematika vyžaduje aktivní princip a to v matematickém porozumění světu, v kterém můžeme přistupovat k dokonalosti.“\n\nVe sbírce DNA-plátna poezie používá matematické rovnice k vyjádření své poezie.\nKromě jeho knihy, jeho poetické rovnice byly také vydávány v antologiích.,\n\n\n\n\nJe zakladatelem a spolumajitelem firmy Visibility která je partnerem firmy Google a v roce 2015 patřila mezi nejrychleji rostoucí firmy ve střední a východní Evropě podle Deloitte Technology Fast 50 CE.. Mimo to Rochallyi založil firmy jako Implemento, LeadMedia a jiné.\n\n"}
{"id": "1383068", "url": "https://cs.wikipedia.org/wiki?curid=1383068", "title": "Becky Albertalli", "text": "Becky Albertalli\n\nBecky Albertalli (* Atlanta, Georgie, Spojené státy americké) je americká autorka Young Adult literatury. Je známá díky svému debutu \"Simon vs. the Homo Sapiens Agenda\" (\"Probuzení Simona Spiera\"), který získal Cenu Williama C. Morrise jako nejlepší debut roku 2015 napsaný pro mládež. Podle knihy byl natočen film \"Já, Simon\" (\"Love, Simon\"). Její další knihy jsou \"The Upside of Unrequited\" (\"Podělaným navrch\"), \"Leah on the Offbeat\" a \"What If It's Us\", kterou napsala spolu s Adamem Silverou.\n\nAlbertalli uvedla, že k práci spisovatelky ji inspirovala australská autorka Jaclyn Moriarty.\nVe spolupráci s Adamem Silverou:\nSe svou sestrou Caroline vyrůstala v Atlantě, kde nyní žije se svým manželem Brianem a syny Owenem a Henrym. Albertalli navštěvovala vysokou školu v Connecticutu, kde se zaměřovala na obor psychologie, poté se přestěhovala do Washingtonu, D.C., kde získala doktorát z klinické psychologie. Pracovala jako psycholožka až do roku 2012, kdy se jí narodil první syn, a následně se rozhodla zkusit napsat knihu.\n\nAlbertalli byla vychována v reformní židovské domácnosti.\n"}
{"id": "1383078", "url": "https://cs.wikipedia.org/wiki?curid=1383078", "title": "Astřička kopinatá", "text": "Astřička kopinatá\n\nAstřička kopinatá (\"Symphyotrichum lanceolatum\") je vytrvalá, půl až jeden metr vysoká bylina kvetoucí v pozdním létě mnoha bílými nebo slabě nafialovělými květy sestavenými do drobných úborů. Je součásti rodu astřička, do kterého byla přesunuta po prozkoumání fylogeneze původního rodu hvězdnice. Pro svou nenáročnost a pravidelné kvetení je oblíbená a často pěstovaná v okrasných zahradách. V české přírodě je tento původem severoamerický druh považován za invazní neofyt s nepříjemně silným potenciálem dalšího šíření.\n\nRostlina je původním druhem téměř na celém severoamerickém kontinentu, kde roste od jižních oblastí Kanady přes Spojené státy až do severní poloviny Mexika. Do Evropy byla jako okrasná rostlina dovezena roku 1837. V současnosti je po Evropě rozšířena (hlavně lidským přičiněním) od jihozápadní Francie až po střed evropského Ruska. Na jihu je její výskyt ohraničen Pyrenejským poloostrovem a na severu jižní oblastí Skandinávie. Mimo Evropu byla zavlečena i na Kanárské ostrovy a Nový Zéland.\n\nV České republice bývá tato podzimní, dekorativní květina často pěstovaná v okrasných zahradách, odkud zplaňuje na synantropní stanoviště, neobdělávané zemědělské plochy kolem lidských sídel, náspy, rumiště, okolí cest a potoků, kde se stává převažujícím druhem a dále se volně šíří po krajině. Na území republiky se vyskytuje ostrůvkovitě, nejlépe se jí daří v nižších, teplých polohách a bývá hojná okolo větších měst. Maximum velkých lokalit je hlavně v údolí řek Labe, Ohře, Moravy, Dyje, Bečvy, Svratky a také na jejich přítocích, kde mnohde tvoří dominantní porosty a nahrazuje původní vegetaci.\n\nVe své americké domovině roste v prériích na březích vodních toků, v příkopech podél cest, na mokrých loukách i v horských vlhkých lesích. Vyskytuje se v širokém rozsahu nadmořské výšky, v pásmu od mořského pobřeží do výšky 2700 m n. m.\n\nDo evropské přírody se dostává po zplanění, má širokou ekologickou valenci a snáší různé druhy půd. Nejčastěji vyrůstá na neudržovaných místech v okolí zahrádkářských kolonií a parků, na porušených půdách skládek a rumišť a s oblibou obsazuje vlhká místa, od planárního po submontánní stupeň, s půdami na živiny bohatými a nalézající se na plném slunci i v polostínu. Vyskytuje se druhotně jako součást bylinné vegetace mokřadů, vřesovišť, slatinišť, mezofilních luk, pastvin i světlých lužních lesů. Je to hemikryptofyt kvetoucí od srpna do listopadu, jemuž nejlépe vyhovují teplejší oblasti se slunným, dlouhým podzimem, kdy může díky dlouhému kvetení vytvořit množství semen.\n\nVytrvalá rostlina s 50 až 100 cm vysokou lodyhou vyrůstající z dlouhého, plazivého oddenku se shlukem vláknitých výhonků. Lodyha bývá zelená nebo načervenalá, lysá nebo s řadou chlupů, přímá a ve vyšší části vyrůstají z úžlabí listenů tenčí větve květenství. Přízemní listy s řapíky jsou kopinaté až eliptické, bývají až 15 cm dlouhé a v době květu jsou již odumřelé. Lodyžní, střídavě vyrůstající listy jsou přisedlé, jejich čepele se směrem vzhůru zmenšují a zužují, na bázi jsou klínovitě stažené a na vrcholu špičaté, po obvodě celokrajné nebo mělce zubaté a na rubové straně jsou někdy nafialovělé nebo řídce chlupaté.\n\nKvěty jsou sestaveny do stopkatých úborů, které v době kvetení mají v průměru 1,5 až 2 cm. Společně vytvářejí velké, bohatě větvené latnaté květenství, rozrostlá rostlina může mít až 1000 drobných úborů. Oboupohlavné květy v terči jsou žluté, trubkovité a pěticípé. Samičí, okrajové květy, v počtu 20 až 45, mají bílou nebo světle modrofialovou, zubatou ligulu dlouhou až 10 mm a širokou 1 mm. Zvonkovitý zákrov úboru bývá vysoký 4 až 8 mm, je víceřadý a jeho zelené, po obvodě světleji lemované zákrovní listeny jsou nestejně dlouhé, vnější jsou kratší a všechny se střechovitě překrývají. Květy jsou obvykle opylovány hmyzem, mohou se však opylit i samosprašně.\n\nPlod je ochmýřená nažka 1,5 až 2 mm dlouhá, která má asi 5 mm velký paprsčitý chmýr. Rostlina je velmi proměnlivá ve velikosti listů, úborů i větvení květenství. Rozmnožuje se semeny (nažkami) a šíří se i kořenujícími oddenky. Také se kříží, v české přírodě občas vyrůstá její hybrid s astřičkou hladkou (\"Symphyotrichum laeve × Symphyotrichum lanceolatum\"), který má morfologické vlastnosti obou druhů.\n\nAstřička kopinatá je dekorativní, v zahradách pěstovaná rostlina, kde se vysazuje do běžné půdy. Je ukázkovým druhem nenáročné květiny, každoročně z jara se samovolně obnovuje a spolehlivě vykvétá. Jako jedna z mála kvete v pozdním létě a začátkem podzimu, je v tomto období též vítanou medonosnou rostlinou pro včely, dobře snáší i první podzimní mrazíky.\n\nRostliny produkují velké množství semen, která se vyznačují vysokou klíčivostí a za pomoci chmýru a větru dolétnou do velkých vzdáleností. K tomu mají rostliny ještě schopnost klonálního růstu prostřednictvím kořenujících oddenků, jimiž se rozšiřují na nová stanoviště s bylinným odpadem ze zahrad. Na příhodných místech vytvářejí jednodruhové kolonie a nedovolují vyrůstat původním rostlinám. Spolehlivou metodou pro jejich dočasné vymýcení ze zaplevelených pozemků je kosení třikrát ročně doplněné o použití herbicidů ničících kořeny, ze kterých po posečení opět vyrůstají. Opětovný návrat na vyčištěné plochy ale lze, s ohledem na pravidelné zplaňování ze zahrad, opětovně očekávat. Astřička kopinatá je příkladem negativních důsledků, když se pěstování rostlin vymkne kontrole.\n\n"}
{"id": "1383085", "url": "https://cs.wikipedia.org/wiki?curid=1383085", "title": "Seznam dep kolejových vozidel v Česku", "text": "Seznam dep kolejových vozidel v Česku\n\nToto je seznam dep kolejových vozidel v Česku. \n\nDepa kolejových vozidel jako organizační jednotky Českých drah se skládaly z dalších provozních jednotek, středisek a pracovišť v oblasti, v nichž byly deponovány lokomotivy i železniční vozy a byla zajišťována jejich běžná údržba. Pod DKV patřili také strojvedoucí, jimž jsou na jednotlivých pracovištích přidělovány služby.\n\nKaždé DKV udržovalo vozidla z určité oblasti a určité typy vozidel. DKV řídil přednosta depa, který organizoval jeho provoz. \n\nKaždé DKV mělo podřadná pracoviště: PJ (provozní jednotka) a PP (provozní pracoviště). Do každého DKV patřila určitá skupina vozidel, což bylo vyznačeno na bočnici vozidel. Osobní vozy byly označeny také pojmem DST (domovská stanice).\n\nDKV Praha bylo největším DKV v České republice. Udržovalo regionální vozidla pro Praha, Ústecký kraj, Středočeský kraj a dálková vozidla na velkou část dálkových linek. Šlo o vozidla řad 110, 111, 141, 150, 162, 163, 371, 380, 440, 451, 452, 471, 680-Pendolino, 703, 704, 714, 742, 749, 754, 799, 810, 812, 814, 854 a řídící vozy + soupravy railjet. Nacházelo se v místě odstavného nádraží Praha-Jih. V jeho prostoru byly také odstavovány soupravy jiných DKV mezi výkony.\n\nDKV Plzeň udržovalo vozidla pro Karlovarský kraj, Plzeňský kraj, Jihočeský kraj a Rakovnicko. V údržbě byly dálkové soupravy pro spojení Prahy s regiony, které obstarávalo a velké množství vozů v regionální dopravě. Specializovalo se na opravy vozidel řady 844-RegioShark. V údržbě byly také řady: 113, 210, 242, 362, 363, 650, 703, 704, 714, 721, 742, 750, 754, 799, 809, 810, 811, 814, 842 a řídící vozy.\n\nDKV se nacházelo nedaleko od stanice Plzeň hlavní nádraží na trati do Blatna u Jesenice.\n\nDKV Brno obstarávalo vozidla pro Jihomoravský kraj, Kraj Vysočina a Zlínský kraj. Toto depo se specializovalo na údržby jednotek Regio Panter a Inter Panter. V údržbě byly také řady: 210, 242, 263, 362, 363, 560, 640, 650, 660, 704, 714, 742, 750.7, 754, 799, 809, 810, 814, 841, 842, 854 + řídící vozy. \n\nToto DKV se nacházelo v Brně ve čtvrti Maloměřice. \n\nDKV Česká Třebová udržovalo vozidla zejména pro osobní dopravu v Libereckém, Královéhradeckém a části Středočeského kraje, ale také spoje R (rychlík). V údržbě byly řady: 111, 141, 163, 181, 210, 440, 702, 703, 704, 714, 721, 742, 749, 750.7, 754, 771, 799, 810, 810, 814, 840, 841, 843, 844, 851, 854 + řídící vozy. Součástí tohoto DKV byl také „železniční hřbitov“.\n\nDKV Olomouc udržovalo vozidla pro Olomoucký a Moravskoslezský kraj. Šlo o vozy řad 110, 111, 150, 151, 163, 460, 471, 640, 650, 700, 701, 702, 704, 705, 714, 742, 749, 750, 754, 799, 809, 810, 814, 842, 843 a 844 + řídící vozy.\n\n\n"}
{"id": "1383089", "url": "https://cs.wikipedia.org/wiki?curid=1383089", "title": "Incel", "text": "Incel\n\nIncel je severoamerická subkultura, jejíž členové se podíleli na několika masových vraždách v USA a Kanadě. Je považována za teroristickou organizaci.\n\nVýraz \"incel\" je zkratka anglického spojení \"involuntary celibate\", česky „nedobrovolný celibát“, a označuje skupinu lidí, které spojuje pocit zklamání, misantropie, misogynie, rasismus a odpor k sexuálně úspěšným mužům. Příčinou těchto pohnutek je často neustálé odmítání ze strany žen, tedy nucení k celibátu, s čímž souvisí pocit méněcennosti. Tato subkultura je téměř výhradně mužská a heterosexuální, ačkoliv hnutí základ položila žena. Zdroje týkající se rasového složení příslušníků se liší. Jedná se o skupinu monitorovanou jako součást internetového ekosystému, který má údajně podporovat patriarchální extremismus.\n\nNejvýznamnější „osobností“ subkultury byl Elliot Rodger, který 23. května 2014 v Kalifornii zabil šest lidí a dalších čtrnáct zranil, přičemž k útoku použil nůž, pistoli a automobil. Krátce předtím nahrál video a sepsal manifest, ve kterém se zpovídal ze své nenávisti k ženám a sexuální frustrace. Rodger je ostatními členy skupiny považován za mučedníka, podobně jako George Sodini (v roce 2009 zavraždil tři ženy a dalších devět lidí zranil) nebo Stephen Paddock (bez jasného motivu v roce 2017 zabil 58 lidí a dalších 815 zranil). Několik členů subkultury se tímto činem nechalo inspirovat, což vedlo k dalším útokům, jež jsou skupině připisovány. Dohromady si útoky prokázaných členů subkultury vyžádaly životy minimálně 45 obětí.\n\nNenásilná skupina Incelů v České republice se sdružuje kolem webu Nezapojení.\n"}
{"id": "1383090", "url": "https://cs.wikipedia.org/wiki?curid=1383090", "title": "Vlečné vozy KPS série 261–296 (Brno)", "text": "Vlečné vozy KPS série 261–296 (Brno)\n\nVlečné vozy série 261–296 jsou typem dvounápravového jednosměrného vlečného tramvajového vozu, který byl vyráběn firmou Brno-Královopolská továrna na stroje a vagony a. s., později První brněnskou a Královopolskou strojírnou (v současnosti Královopolskou) pro Společnost brněnských elektrických pouličních drah (SBEPD, nyní DPMB, a. s.) v letech 1939–1947. Jednalo se o první celokovové vozy dodané do Brna.\n\nPo vzniku Protektorátu Čechy a Morava (něm. Protektorat Böhmen und Mähren) se stala auta nedostupná pro obyčejné lidi. Ti museli pro dopravu po městě využívat městskou hromadnou dopravu, čímž velmi prudce narůstal počet cestujících, pro srovnání v roce 1930 bylo přepraveno 58 mil. cestujících, v roce 1940 již 70 mil. a v roce 1944 bylo přepraveno až 132 mil. osob. Vozový park této zátěži nedostačoval svojí kapacitou (počtem vozidel) a vznikla tak mezera, kterou bylo nutno zacelit. K tomu měly být dodány zcela nové vozy ve 30. a 40. let 20. století. Královopolská strojírna proto po objednání nových vlečných vozů začala projektovat zcela nový typ s celokovovou vozovou skříní, který byl do provozu schválen v roce 1938, sériová výroba pak začala o rok později. Jejich účelem bylo zmodernizovat stávající vozový park a zároveň posílit tramvajovou dopravu vytvořením třívozových souprav (MV+VV+VV). Druhá dodávka tohoto typu proběhla po II. světové válce v roce 1947, tyto vozy měly pouze obnovit tramvajovou dopravu po požáru vozovny Pisárky a náletech v roce 1945.\n\nVozová skříň byla celokovová, nýtovaná, tvořená svařovanou kostrou z ocelových profilů, která byla zvenčí oplechovaná. Na pravě straně se nacházely dvoje teleskopické dveře, na levé straně se nacházely dva nouzové východy tvořené jednokřídlými dveřmi. Skříň byla uložena prostřednictvím silentbloků na dva jednonápravové podvozky, jejichž nápravy byly odpruženy listovými pery. Sedadla v interiéru byla příčně uspořádána 2+1, měla trubkový rám, na kterém byly přichyceny sedáky a opěradla, které byly čalouněné a potažené červenou koženkou. Podlaha se na plošinách svažovala šikmo dolů. Ve voze bylo i žárovkové osvětlení napájené z motorového vozu. Kleštinová brzda se ovládala buď elektromagneticky přes solenoid (provozní brzda), nebo ručně (nouzová brzda).\n\nVozy 2. série, respektive dodávky, ev. č. 281–296 se odlišovaly zvenčí hlavně čely, které oproti starším vozům ev. č. 261–280 byla rovná, u starších byla zešikmená. Vozy měly i upravené rozměry karoserie. Tato série byla objednána a vyprojektována již v roce 1943, schválena v roce 1945 a realizována byla až rokem 1947. Druhá dodávka měla prakticky i prototyp - vůz ev. č. 281, který měl jako jediný vůz na pravé straně podélnou čalouněnou lavici, a zároveň byl jako jediný třídveřový.\n\nPrvní návrh pocházel ještě z listopadu 1937, vypracovaný Společností brněnských pouličních elektrických drah, kdy vozy se odlišovaly čtyřkřídlými skládacími dveřmi, které se realizovaly až u typu 4MT a odvozených vlečných vozů řady 297–326, nouzový východ byl tvořen dvoukřídlými dveřmi, jež byly umístěny pouze na zadní plošině. Dvojsedadla měla být původně i na přední plošině, kde neměla být snížená podlaha. Tento návrh se projektoval ještě pro levostranný provoz i v roce 1938 ještě před nacistickou okupací.\n\nV letech 1939-1947 bylo vyrobeno celkem 36 vlečných vozů série 261–296.\nTěchto vozů bylo využíváno zpočátku téměř výhradně na linkách č. 1 a 6, v šedesátých letech byly vypravovány i na jiné linky. Vlečné vozy ev. č. 281-296 jezdily spolu s vozy 261–280 ve třívozových soupravách, které se udržely až do 2. poloviny 60. let 20. století, kdy došlo k vyřazování \"vlečňáků\" série 281–296 mezi lety 1967–1969. Zbytek vozů zůstal v pravidelném provozu až do února 1972, kdy byly naráz odstaveny spolu s posledními vlečnými vozy Ringhoffer ze série 211–260. Administrativně byly vyřazeny až k 31. březnu 1972. Osudnými se jim staly dodávky vozů Tatra T3 a Tatra K2. V současnosti se zachovaly 2 vlečné vozy 263 a 296.\n"}
{"id": "1383092", "url": "https://cs.wikipedia.org/wiki?curid=1383092", "title": "Lesbie", "text": "Lesbie\n\nLesbie (latinsky: Lesbia) je literární pseudonym, který použil římský neóterický básník Gaius Valerius Catullus k označení své milenky. Lesbie je předmětem série jeho básní, v nichž je možno spatřit širokou škálu emocí od lásky, přes zklamání až k hořké nenávisti. Postava Catullovy Lesbie inspirovala řadu umělců.\n\nPoužívání fiktivních jmen namísto těch reálných je v literárním prostředí poměrně běžné. Římští básníci měli ve zvyku dávat v básních svým milenkám přezdívky, často metricky shodné s jejich pravými jmény (Delia – Plania u Tibulla, Cynthia – Hostia u Propertia, Lesbia – Clodia u Catulla; každé z dívčích jmen tvoří daktyl). Že je jméno Lesbie pseudonym Catullovy milenky, se dozvídáme již od básníka Ovidia. Pseudonym odkazuje na řecký ostrov Lesbos, rodiště básnířky Sapfó, která byla Catullovým velkým vzorem.\n\nKdo byl ale skutečným předobrazem této Lesbie, to bylo vždy předmětem diskuzí. Latinský řečník a filosof Apuleius ve svém díle \"Apologie\" zmiňuje, že za přezdívkou Lesbie se skrývá „nějaká Clodia“. Do jaké míry je tato informace založena na pravdě, nelze odhadnout, avšak na jejím základě se rozvinula teorie, že se jedná o zhruba deset let starší Clodii Metelli. Prvním, kdo navrhl tuto identifikaci, byl italský humanista Victorius. Clodia Metelli se narodila někdy před rokem 95 př. n. l. v patricijské rodině Claudiů, kteří vystupovali v Římě od jeho legendárních počátků až do konce republiky a patřili tak k několika předním rodům ovládajících římský společenský a politický život. Clodia byla nejspíš prostřední ze tří sester tribuna a Ciceronova protivníka Publia Clodia Pulchra a zároveň prostopášnou manželkou konzula Quinta Caecilia Metella. Údajně žila zhýralým životem a mimo jiné navštěvovala pitky pořádané muži, kteří jí byli docela cizí. Catullus neměl být jejím jediným milencem, a proto měl také jejich poměr trvat krátce.\n\nPo smrti svého manžela roku 59 př. n . l. začala Clodia otevřeně podporovat politiku svého bratra P. Clodia Pulchra a udržovala milostný poměr s mladým řečníkem a politikem M. Caeliem Rufem, údajným Catullovým sokem v lásce. Caelius se s ní však v roce 56 př. n. l. rozešel. Následně se zapletl do politických intrik a byl obžalován z několika zločinů, mimo jiné z pokusu Clodii otrávit. Jejich vztah tak skončil roztržkou se soudní dohrou. Obhájcem M. Caelia Rufa nebyl nikdo jiný, než sám proslulý řečník Marcus Tullius Cicero. Ten měl na procesu jistě osobní zájem, neboť Caelius byl jeho oblíbencem a Clodiin bratr Clodius Pulcher zase největším politickým nepřítelem. Clodia u soudu vystoupila jako korunní svědek. Proces se uskutečnil v březnu roku 56 př. n. l. a Ciceronova obhajovací řeč, známá jako \"Pro Caelio\", patří k jednomu z jeho nejslavnějších projevů. Podle něj byla Clodia vedena touhou pomstít se Caeliovi za to, že se s ní rozešel, a ve snaze zpochybnit její svědectví ji nařkl z incestu s bratrem a z vraždy manžela. Soud dopadl v Caeliův prospěch a byl nakonec osvobozen. Zdá se, že tato událost znamenala konec Clodiiny kariéry, neboť o ní nemáme další zmínky.\n\nZ Catullových veršů, v nichž Lesbie vystupuje, se dá sestavit romantický příběh plný lásky, zrady a nenávisti. Od první nesmělé naděje a blaženosti, opětovaných citů, přes žárlivost, hádky, usmíření až k definitivnímu konci. Po staletí se filologové a historikové pokoušeli o rekonstrukci příběhu na základě informací extrahovaných ze samotného básníkova díla doplněných řadou nepřímých indicií. Clodia zprostředkovaná Ciceronovou řečí \"Pro Caelio\" proto ideálně zapadala do pozitivistického pohledu některých badatelů, kteří se snažili v těchto básních vidět uzavřený cyklus. Nabízí se ovšem také varianta, že Lesbie nemusela mít nutně předlohu ve skutečné ženě, nebo jí mohlo být předlohou více žen, tak jak to známe od helénistických autorů. Může se také jednat o jinou skutečnou Clodii, například o některou ze sester Clodie Metelli. Skutečností ovšem zůstává, že žádný z Catullových současníků se o Clodii ve spojitosti s básníkovým jménem nezmiňuje.\n\nOriginály textu převzaty z latinské mutace Wikizdrojů. \n\n \n\n \n"}
{"id": "1383093", "url": "https://cs.wikipedia.org/wiki?curid=1383093", "title": "Kostel Narození Jana Křtitele (Český Rudolec)", "text": "Kostel Narození Jana Křtitele (Český Rudolec)\n\nKostel Narození Jana Křtitele (také kostel svatého Jana Křtitele nebo kostel narození svatého Jana Křtitele) je farní kostel v římskokatolické farnosti Český Rudolec, nachází se v centru obce Český Rudolec. Kostel je původně gotická dvojlodní stavba s pětibokým závěrem a presbytářem s hranolovou věží s cibulovou bání. Kostel je chráněn jako kulturní památka České republiky. \n\nPrvní písemná zmínka o kostele v Rudolci pochází z roku 1353. Kostel byl postaven ve 14. století, v roce 1480 bylo zaklenuto kněžíště síťovou klenbou, obě kostelní lodě byly také zaklenuty a upraveny. Na místě současného kostela stál starší kostel z druhé poloviny 13. století. V kostele byll v roce 1499 pohřben majitel panství Václav z Radče, později i další majitelé panství. Kostel byl upraven i v době baroka a naposledy v roce 1856 byla přistavěna předsíň na jižní straně kostela. V 18. a 19. století byl kostel vybaven novým inventářem.\n\n\n"}
{"id": "1383096", "url": "https://cs.wikipedia.org/wiki?curid=1383096", "title": "Petr Klar", "text": "Petr Klar\n\nPetr Klar (* 5. června 1950) je bývalý český fotbalový útočník.\n\nV československé lize hrál za TŽ Třinec ve dvou utkáních, aniž by skóroval. V prvoligovém kádru Třince byl již na jaře 1971, na premiérový start v I. lize si však počkal dalších 5 let.\n\nDebutoval v pondělí 31. května 1976 v Trnavě v zápase s domácím Spartakem (prohra 1:2). Naposled se v nejvyšší soutěži objevil v pátek 4. června téhož roku v domácím zápase se Zbrojovkou Brno (prohra 1:3).\n\n"}
{"id": "1383097", "url": "https://cs.wikipedia.org/wiki?curid=1383097", "title": "Waleed Al-Husseini", "text": "Waleed Al-Husseini\n\nWaleed Al-Husseini je palestinský esejista, spisovatel a blogger. \n\nV říjnu 2010 ho palestinská samospráva zatkla za údajné rouhání se proti islámu na Facebooku a blogových příspěvcích; jeho zatčení získalo mezinárodní pozornost. Později utekl do Francie, kde úspěšně požádal o azyl. \n\nV roce 2013 založil Radu bývalých muslimů Francie a v roce 2015 napsal svou první knihu \"The Blasphemer: The Price I Paid for Rejecting Islam\".\n"}
{"id": "1383100", "url": "https://cs.wikipedia.org/wiki?curid=1383100", "title": "Mistrovství Československa jednotlivců na klasické ploché dráze 1975", "text": "Mistrovství Československa jednotlivců na klasické ploché dráze 1975\n\nMistrovství Československa jednotlivců na klasické ploché dráze 1975 bylo tvořeno 4 závody.\n\n\n\n"}
{"id": "1383101", "url": "https://cs.wikipedia.org/wiki?curid=1383101", "title": "Windows Imaging Format", "text": "Windows Imaging Format\n\nWindows Imaging Format je označení formátu souboru WIM pro diskový obraz vyvinutý společností Microsoft jako novou technologii pro instalaci operačních systémů Windows od Windows Vista a Windows Server 2008.\n\nFormát WIM obsahuje podobně jako další diskové obrazy jednotlivé soubory a informace o nich v podobě metadat. WIM je založen na souborové úrovni, neobsahuje informace o sektorech.\n\nObraz WIM podporuje spouštění operačních systémů (bootování), obsahuje tedy zavaděč.\n\nZ pohledu Windows je následující typické užití:\n\nPro práci se soubory WIM se používá nástroj DISM, který umožňuje provádět přizpůsobení, či údržbu obrazů.\n\n"}
{"id": "1383108", "url": "https://cs.wikipedia.org/wiki?curid=1383108", "title": "Evžen Erban (motocyklový závodník)", "text": "Evžen Erban (motocyklový závodník)\n\nEvžen Erban (* 27. července 1945) je bývalý československý motocyklový závodník, reprezentant a trenér v ploché dráze. Kariéru ukončil po havárii při plochodrážní lize v roce 1979 a nádledném ochrnutí. Po skončení aktivní kariéry byl trenérem a je dlouholetým ředitelem závodu Zlatá přilba. Jeho strýcem byl plochodrážní závodník Miloslav Špinka. Bratranec Milan Špinka při svém vítězství ve Zlaté přilbě 1973 jel finálovou jízdu na motocyklu vypůjčeném od Evžena Erbana.\n\nV Mistrovství Československa na dlouhé ploché dráze skončil v roce 1979 na 4. místě. V Mistrovství Československa jednotlivců skončil nejlépe v roce 1975 na 5. místě. Byl vícenásobným účastníkem kvalifikačních závodů mistroství světa jednotlivců, nejlépe skončil v roce 1976 na 14. místě v kontinentálním polofinále. Závodil za Zlatou přilbu Pardubice.\n\nPůsobil ve Finsku, Itálii u reprezentace Československa a v mládežnickém klubu Racek Pardubice.\n\n"}
{"id": "1383110", "url": "https://cs.wikipedia.org/wiki?curid=1383110", "title": "Hokejová liga mistrů 2019/2020", "text": "Hokejová liga mistrů 2019/2020\n\nHokejová liga mistrů 2019/2020 je v pořadím 6. ročníkem evropské klubové soutěže pořádané akciovou společností Champions Hockey League. Soutěže se účastní 32 klubů z 13 zemí. V základních skupinách se uskuteční celkem 96 zápasů, ve vyřazovací části se uskuteční celkem 29 zápasů, dohromady tedy bude v celém ročníku odehráno 125 utkání. Kvalifikace bude znovu pouze za sportovní zásluhy.\n\nKvalifikace do CHL se od sezony 2017/2018 oproti předchozím sezonám změnila, již neplatí žádné licence a kluby se musí probojovat do CHL ze svých soutěží podle těchto kritérií:\n\nZ celkem 32 míst jich 24 připadne podle koeficientu úspěšnosti v předchozích sezonách 6 zakládajícím ligám (Švédsko (5), Švýcarsko (5), Finsko (4), Česko (4), Německo (3), Rakousko (3)), dále jedno místo pro vítěze Kontinentálního poháru a sedm pro mistry ostatních zemí (Norska, Slovenska, Francie, Běloruska, Dánska, Velké Británie a Polska). Vítězem Kontinentálního poháru 2018-2019 se stal kazašský tým Arlan Kokčetau, který není způsobilý pro účast v hokejové lize mistrů kvůli velké vzdálenosti od ostatních týmů a nákladů spojených s cestováním, což se vědělo již od prosince 2018. Bylo oznámeno, že na místo něj vyberou tým s tzv. divokou kartou. Dne 13. února Hokejová liga mistrů oznámila, že týmem s divokou kartou se stává druhý tým z v Kontinentálního poháru 2018-2019 Belfast Giants.\n\nGarantované místo má pouze vítěz předchozího ročníku, jeho místo se však započítává do celkového počtu jeho země.\n\nSystem soutěže je od sezony 2017/2018 odlišný než v předchozích ročnících. 32 týmů bude rozlosováno do 8 skupin po 4 týmech, které se střetnou dvakrát každý s každým (celkem 6 kol). Dva nejlepší týmy z každé skupiny postoupí do vyřazovací části.\n\nPlay-off se hraje až na finále na dva zápasy (nerozhodné zápasy se neprodlužují) a postupuje mužstvo s nejlepším celkovým skóre. Bude-li po dvou zápasech skóre nerozhodné, rozhodne desetiminutové prodloužení, popřípadě samostatné nájezdy. Finále rozhodne jediný finálový zápas, který v případě remízy po základní hrací době rozhodne dvacetiminutové prodloužení, popřípadě samostatné nájezdy.\n\nZápasy základních skupin budou probíhat od 30. srpna 2018 do 17. října 2018.\n\nPlay-off bylo rozlosováno ????? Týmy byly losovány do dvojic ze dvou košů. V prvním koši byly vítězové skupin, ve druhém koši týmy z druhých míst. První zápasy osmifinále proběhly ?????\n"}
{"id": "1383134", "url": "https://cs.wikipedia.org/wiki?curid=1383134", "title": "Východočeský oblastní přebor 1970/71", "text": "Východočeský oblastní přebor 1970/71\n\nV soubojích Východočeského oblastního přeboru 1970/71 se utkalo 14 týmů dvoukolovým systémem podzim - jaro. Tento ročník skončil v červnu 1971.\n\nZdroj: \n\nPoznámky:\n\n"}
{"id": "1383145", "url": "https://cs.wikipedia.org/wiki?curid=1383145", "title": "Kostel Narození Panny Marie (Pičín)", "text": "Kostel Narození Panny Marie (Pičín)\n\nKostel Narození Panny Marie je filiální kostel římskokatolické farnosti Jince. Nachází se v centru městyse Pičína a je chráněn jako kulturní památka.\n\nSakrální areál s raně gotickým kostelem z druhé poloviny 13. století byl v polovině 18. století barokně přestavěn a rozšířen, s monumentální barokní hřbitovní branou z roku 1691 s bohatou soudobou sochařskou výzdobou a mladšími samostatně stojícími barokními skulpturami z 18. století. V kostele se dochovaly cenné gotické nástěnné malby s ikonograficky výjimečným vyobrazením Pekla z doby před polovinou 14. století. Interiér kostela je z části pseudogoticky zařízen v 19. stol. Ve zvonici jsou zachovány z původních 4 zvonů pouze tři: Burian, Matka Boží a Poledník. V kostele byly v roce 1897 nainstalovány varhany od varhanářů Rejna a Černého. \n\nPrvní zpráva o komplexu je z roku 1298 a jako farní kostel je připomínán v roce 1352. Hlavním důkazem pro dřívější dataci je zejména základní dispozice stavby (krátká loď a jednoduchý kvadratický presbytář) a profilace jižního ústupkového portálu, jehož profily vnikají z archaických mělkých měkce zaoblených misek, nebo patrně ze zahnutých nárožních drápků (toto můžeme pouze tušit v novodobé zazdívce); hmotný tvar nečleněného vítězného oblouku a velice konzervativní řešení křížové klenby. Toto ukončení profilovaného nároží spíše odpovídá pozdně románskému nebo tzv. přechodnému slohu a nejranější gotice než konci 13. století.\n\nStavba je situována uprostřed zdí bývalého hřbitova. Gotický sloh se zachoval ve zdech presbyteria a chrámové lodi. Jedinečné barokní dílo je vstupní portál, který je z roku 1691. Tento portál byl dříve vstupní branou do ambit poutního místa kostela sv. Antonína Paduánského (Padovského), který byl součástí kláštera - v dnešní době na tomto místě stojí dětské hřiště. Tento klášterní komplex byl zrušen cístařem Josefem II., který panoval na sklonku 18. století. Až roku 1912 byl tento komplex prodán ve veřejné dražbě, zbořen a stavební materiál byl použit na různé další stavby. Brána byla rozebrána dříve a společně se sochařskou výzdobou byla přenesena na dnešní místo k farnímu kostelu. Nelze zjistit, zda je současné rozmístění soch přesné a zda se vůbec dochovala kompletní sbírka. Většina soch byla vytvořena venkovskou (nejspíše příbramskou) sochařskou dílnou, soudě podle určitého zjednodušení, rustikální sochařské práce i jisté naivity výtvarného projevu. Bránu proto lze datovat společně se hřbitovním portálem do doby okolo roku 1691. Původní socha sv. Jana Nepomuckého se vyznačovala jemnějším a kultivovanějším provedením. Je jasné, že sochu musel vyrábět umělec vyšších kvalit, který měl pravděpodobně sochařské vzdělání. Socha byla časově určena do roku 1697 nebo 1708. Socha, která se momentálně nachází na příslušném místě, nedosahuje takových kvalit, jelikož je mladší, stylově více klasicistní a pochází pravděpodobně až z přelomu 18. a 19. století. \n\nVnitřní úpravy byly provedeny v 80. letech 20. století - byly odstraněny původní oltáře a interiér byl upraven do dnešní podoby. V čele je zavěšen obraz Narození Panny Marie a jsou zde také postaveny sochy sv. Václava a sv. Jiří. Na levé straně pod kněžským prostorem v chrámové lodi je velký kříž s ukřižovaným Kristem. Na pravé straně je pozdně gotická plastika Panny Marie ze 16. století - tzv. chlouba pičínského chrámu, bohužel v dnešní době tvoří plastiku pouze sádrový odlitek - originál je uschován u Pražského arcibiskupství. Unikátem jsou kruhové a na epištolní straně gotické fresky, které ztvárňují výjev pekla (restaurovány kolem r. 1940). Nad hrotem triumfálního oblouku směrem k lodi jsou dva znaky Maltézských rytířů a Bavorů. Na pravé straně zadní části chrámové lodi je oltář sv. Josefa a na levé straně je oltář k uctění Panny Marie. Ve výklenku za vchodem do kostela je náhrobek renesančního humanisty - pana Petra Bechyně z Lažan. Na zadní vnější straně kostela je vestavěn do výklenku náhrobek Sigmunda Goldštejna.\n\nV kostele jsou 3 zvony, které pravděpodobně lili lidé ze tehdejší Prahy. Důkazem toho je i text, který je na jednom z nich vyhotoven: \"Lil mne Bedřich Schonfeld na Starém Městě Pražském roku 1692.\"\n\nCelý areál kostela včetně vstupního portálu a obvodní zdi hřbitova je zapsán v seznamu kulturních památek. V letech 2017-2018 uspěla obec se žádostí o finanční příspěvek na rekonstrukci střechy. Lze se stát i patronem kostela.\n"}
{"id": "1383147", "url": "https://cs.wikipedia.org/wiki?curid=1383147", "title": "Školní statek při Střední zemědělské škole Český Těšín", "text": "Školní statek při Střední zemědělské škole Český Těšín\n\nŠkolní statek při Střední zemědělské škole Český Těšín byl podnik založený v roce 1952, resp. 1973 na základě vládního usnesení Vládou Československé republiky. Vznik a provoz navazoval na rozvoj zemědělského školství na Těšínském Slezsku. Statek patřil mezi zemědělské podniky v okrese Karviná, s převážnou produkcí na granulovaných krmiv z pícnin, ovocnářstvím, chovem a šlechtěním prasat. Statek zanikl k 1. lednu 2004.\n\nZ hlediska vývoje Školního statku zde byly tři období, které byly charakteristické jeho právní subjektivitou: kdy byl nedílnou součásti školy, a kdy byl samostatně hospodařícím podnikem.\n\nŠkolní statek jako samostatný subjekt ještě neexistoval. Vznikl teprve po založení Rolnické školy, 1. srpna 1872 v Chotěbuzi, arciknížetem Albrechtem Rakouským, jako součást školy.\nV období 1918–1924 byl statek stále součástí Rolnické školy, která byla zrušena 5. říjnu 1920 státním výnosem. S tím zanikla výuka praxe a statek. K ukončení provozu došlo 3. října 1921. Dne 7. listopadu 1921 vznikla Zimní hospodářská škola v Chotěbuzi, která přebrala školní a hospodářský inventář. Výuka a provoz statku zde trval dva roky. Poté byla škola přesunuta do Českého Těšína, kde probíhala výuka, ale bez praxe. V roce 1924 došlo k převodu veškerého inventáře školního statku na okolní státní statky. Školní statek na více než 28 let zanikl.\n\nK obnově výuky praxe a tím založení Školního statku při SZTŠ došlo v roce 1952 na základě vládního usnesení o vybavení zemědělských škol školními statky.\n\nK 1. lednu 1960 byla část půdy Státního statku Karviná převedena na nově vzniklý státní zemědělský závod Školní statek Střední zemědělské technické školy v Českém Těšíně, který měl svá hospodářství (střediska) v Českém Těšíně, Chotěbuzi, Zpupné Lhotě a nově v Albrechticích u Českého Těšína. Zde získal půdu o výměře 110 ha v jihovýchodní části obce Albrechtice společně se statkem Červenky. V roce 1973 došlo k přeměně školního statku na příspěvkovou organizaci. Všechna střediska sloužily jak provozní činnosti, tak k výuce.<ref name=\"VLASTIVĚDNÝ ZPRAVODAJ OKRESŮ KARVINÁ A FRYDEK-MlSTEK, Těšínsko 1/1983, strana 3\"></ref><ref name=\"Historie a současnost státního Statku Karviná, Těšínsko, 2/1985, strana 2\"></ref>\n\nPo roce 1989 měly na hospodářskou činnost statku vliv restituce, kdy byla řada pozemků vrácena původním vlastníkům. Statek koncem 20. století zanikl. Jeho majetek byl převeden na Pozemkový fond ČR a postupně prodán, nebo převeden na další organizace, např. obec Chotěbuz, která získala zámek Chotěbuz, včetně budov v areálu.\n\nŠkolní statek prováděl hlavní hospodářskou činnost za účelem zisku. Další činností bylo zajištění podmínek praxe pro učně a studenty SZTŠ (později SZeŠ) a SOUZ Český Těšín. Statek byl v produkci krmiv a pícnin soběstačný. Nakupoval pouze krmné směsi po telata a selata.\n\nŠkolní statek měl klasickou organizační strukturu.\n\n\n\nStatek používal čtyřletý osevní cyklus, zvaný též norfolkská soustava, nebo čtyřhonná soustava – jetel, ozim, okopanina, jařina. Hospodařil na orné půdě a pastvinách. V roce 1952 na ploše 200 ha, v roce 1960 na 443 ha, po roce 1980 pak na 337 ha (Chotěbuz 117,64 ha, Český Těšín 219,69 ha).\n\nProdukce rostlinné výroby byla prodávána na tehdejší trh: část obilovin do ZZN, výpěstky z ovocné školky na vlastní prodejně. Část obilovin, pícniny a okopaniny byly spotřebovány živočišnou výrobou.\n\nMezi hlavní pěstované plodiny, rostliny patřily:\n\nOd roku 1964 statek provozoval sušárnu typu BS 6, včetně granulační linky v Českém Těšíně – Mistřovicích. Výsledný produkt byly granule sušené píce. V roce 1986 byla přistavěna linka na dosoušení obilovin. Jednalo se na svou dobu nejmodernější technologii, která byla jediná v kraji.\n\nPícniny byly vyráběny obvyklým postupem, tj. sušením na polích a následně uskladněním v senících. Případně fermentací, kdy byla sklizená píce nařezána a fermentována v silážní jámě (kukuřice), nebo silážních a senážních silech (kukuřice, zavadlý luční porost, tvořený vojtěškou a jetelem).\n\nStatek používal běžně dostupnou zemědělskou techniku – čtyřkolové traktory zn. Zetor, nebo Liaz. Sklízecí mlátičky zn. Agrostroj Prostějov řady SM a Fortschritt řady E. včetně příslušných zařízení jakou jsou pluhy, brány a rotavátory, rozmetadla průmyslových hnojiv, rozmetadla chlévské mrvy (RUR-5), žací stroje (bubnové, lištové).\n\nProdukce živočišné výroby byla prodávána na tehdejší trh: prasata (vepřové) na jatka a masokombináty, telata a nechovné jalovice na jatka a masokombináty, mléko do mlékáren. Produkce šlechtitelské stanice prasat byla prodávána vybraným zemědělským podnikům pro další chov, stejně jako genetický materiál (vajíčka, sperma).\n\nŠkolní statek byl jedním z hlavních šlechtitelů plemene české bílé ušlechtilé prase \"(oficiálně psáno taktéž zkratkou BU, nebo slovně Bílé ušlechtilé)\" v ČSSR. Šlechtitelská stanice se nacházela na středisku Zpupná Lhota od roku 1964, kdy zde byla postavena odchovna prasnic. Chov byl zařazen do kategorie NŠCH mateřských plemen. Také byl zařazen jako součást genetického chovu hospodářských zvířat.\n\nV roce 2005 byla v Přerově oceněna kolekce chovných hybridů F1 prasniček (\"BU - Bílé ušlechtilé\" x \"L - Landras\"), kterou získal právě Školní statek Český Těšín, RCH Zpupná Lhota. \n\nK produkci mléka byly chovány kříženky různého poměru krve plemene český strakatý skot a ayrshirský skot, později byl přidán Holštýnský skot (černostrakatý skot). Tím byla docílena průměrná dojivost 12,5 litrů / den. Používala se umělá reprodukce stáda za pomocí inseminace.\nChovaný český teplokrevník tvořil základní stádo pro výuku studentů SZeŠ v předmětu \"chov koní\". Koně byly cvičeny na parkurové skákání a pro jízdu s kočárem. Toto plemeno je i nadále využíváno k výuce, nyní však pro Albrechtovu střední školu Český Těšín, p. s. – sekce výuky zemědělství, vyučovací předmět \"Jezdec a chovatel koní\".\n\nByl zde chován také anglický plnokrevník hřebec Soret, potomek hřebce Koroka.<ref name=\"EQUICHANNEL.cz, 18.9.2013, HŘEBCI A 1/1 V TEPLOKREVNÉM CHOVU: KOROK\"></ref>\n\nPřevážná část živočišné výroby se uskutečňovala v nově postavených zařízeních. To se týkalo především chovu prasat. Hovězí dobytek se choval ve starších budovách, postavených na přelomu 19. a 20. století, přesto byla využívána moderní technologie – např. stájové dojící zařízení. \n\nPo zániku Školního statku došlo ke změně využití jeho středisek, ze kterých je nyní:\n\n\n\n"}
{"id": "1383162", "url": "https://cs.wikipedia.org/wiki?curid=1383162", "title": "Hugo Freund &amp; Co", "text": "Hugo Freund &amp; Co\n\nHugo Freund & Co byla česká stříbrnická, klenotnická a galanterní firma, založená v roce 1908 v Praze I v domě čp. 567/I na Ovocném trhu čo. 15 a o rok později otevřela obchod na Staroměstském náměstí čp.605/I, v přízemí paláce Kinských. \n\nZakladatelem společnosti byl český obchodník Hugo Freund, který se roku 1873 narodil do východočeské židovské rodiny Bernarda Freunda a jeho ženy Barbory v Hroubovicích na Chrudimsku.\n\nSpolečnost Hugo Freund & Co měla ve Vídni, Pforzheimu, v Antverpách a ve Švýcarech své pobočky, které udržovaly stálý styk s ústřednou v Praze a staraly se nejen o nákup, ale také i o export a informovaly ústřednu o důležitých zahraničních novinkách a situaci na trhu.\n\nKdyž nastala doba, kdy dovoz cizozemského zboží byl ztížen a kdy bylo nutno se odpoutat od cizozemských dodavatelů a svých zahraničních závodů, pan Freund se rozhodl ušetřít vysoké celní a devizové poplatky.\n\nPo skončení druhé světové války společnost “Hugo Freund & Co” v letech 1946-1948 pokračovala ve svém podnikání, již bez zahraničních filiálek. Dále byla podřízena družstvu Soluna a následně její provoz zrušen. \n\nFirma se specializovala na drobné předměty osobní potřeby hygienické, toaletní a kosmetické, stolní náčiní každodenního užívání, přívěsky, řetízky, tabatěrky, pudřenky, a pouzdra hodinek, které zhotovovala v kombinaci se stříbrným plechem strojově gravírovaným. \n\n"}
{"id": "1383168", "url": "https://cs.wikipedia.org/wiki?curid=1383168", "title": "Símurg", "text": "Símurg\n\nSímurg je mytický pták v perském eposu Šáhnáme a oblíbený motiv ve středověkém umění západní Asie, Byzance a východní Evropy. Často je zobrazován jako hybrid pták-pes, pták-kozoroh nebo pták-beran, čímž se podobá gryfovi. Jeho jméno vychází z avestánského Saéna „dravý (pták)“ z kterého vzešlo středoperské Senmurv „dravý pták“, totožnost těchto ptáků s pozdějším Símurgem však není zcela jistá.\n\nPodle Avesty Saéna sedí na Harvisptochumu „Stromě všech semen“, který stojí uprostřed nebeského jezera Vourukaša. Svými křídly pták semena rozptyluje a vítr a déšť je pak odnáší do všech světových stran. V pozdějších textech se zmiňuje že má také mláďata, která kojí.\n\nV perském eposu Šáhnáme sepsaném básníkem Firdausím na počátku 11. století je Símurg označován jako „král ptáků“ a žije na mytické hoře Hará v pohoří Alborz. Je přítelem rodiny Rustama, hlavního hrdiny eposu, a vychovatelem jeho otce Zála. Símurgh také zasáhne do souboje mezi Rustama s Isfadijárou a hrdinu vyléčí a poradí jak svého protivníka porazit. Uzdravují peří je připisována také avestánskému Verethragnovi v jeho ptačí podobě. V Šáhnáme se také objevuje jiný Símurgh, odlišný od přechodzího, jež je považován za ničemného a je poražen výše zmíným Isfadijárou.\n\nNěkteří badatelé jako Boris Rybakov či C. V. Trever odvozují slovanského boha Simargla z tohoto perského mytického stvoření. Poukazují na rozšíření motivu okřídleného psa na ruských špercích, přetvávající až do 13. století, a výrazný vliv Íránců na slovanskou kulturu a náboženství. Odpůrci této hypotézy však poukazují na to že Símurg není božstvem, ale bytostí nižšího řádu.\n\n"}
{"id": "1383173", "url": "https://cs.wikipedia.org/wiki?curid=1383173", "title": "Sikariové", "text": "Sikariové\n\nSicarii (V moderní hebrejštině: סיקריים \"siqari'im\" z lat. \"sicarius\", úkladný vrah, zbojník) byla militantní zélotská skupina, která během obléhání Jeruzaléma v roce 70 n. l. bojovala proti římské okupaci Judei. Sicariové se zpravidla vyzbrojovali meči a dýkami, které nosili skryté pod kabátem. Na veřejných shromážděních těmito bodnými zbraněmi napadali Římany a jejich sympatizanty. Sicarii jsou považováni za první organizovanou teroristickou jednotku páchající atentáty a předcházející islámské Asasíny a japonské Nindži.\n\n"}
{"id": "1383174", "url": "https://cs.wikipedia.org/wiki?curid=1383174", "title": "Timálie čínská", "text": "Timálie čínská\n\nTimálie čínská nebo také timálie zlatá (\"Leiothrix lutea\") je zpěvný pták, obývající jižní část Číny a himálajské podhůří v Myanmaru, Indii, Bhútánu, Nepálu a Pákistánu, v létě vystupuje až do nadmořské výšky přes tři tisíce metrů. Byl také úspěšně introdukován na Havaji, Réunionu, v Japonsku a jihozápadní Evropě.\n\nPták dosahuje délky okolo 15 cm a váží zhruba dvacet gramů. Je pestře zbarvený: šedozelený hřbet a hlava, oranžové hrdlo, žluté, červené a černé křídelní letky, žlutý kruh okolo očí a korálově červený zobák. Pohlavní dimorfismus není příliš výrazný, ale samičky bývají o něco menší a jejich peří má tlumenější odstíny.\n\nTimálie čínská žije v hustém lesním podrostu, hnízdo si staví v bambusovém houští nebo mezi keři libory. Páří se v dubnu až v září, samice snáší tři až pět vajec; mláďata se líhnou asi po 12 dnech a za další dva týdny opouštějí hnízdo. O potomstvo pečují společně oba rodiče. Mimo období rozmnožování se timálie shlukují do hejn, která mohou mít až sto jedinců. Živí se převážně hmyzem a dalšími bezobratlými živočichy, které hledají ve spadaném listí nebo pod kůrou stromů, jídelníček si zpestřují plody jahodníku, ostružiníku nebo papáji a semeny škumpy.\nTimálie jsou známy svým příjemným zpěvem, pro který bývají často chovány v zajetí pod označením „čínský slavík“.\n\n\n"}
{"id": "1383181", "url": "https://cs.wikipedia.org/wiki?curid=1383181", "title": "Bassa Mawem", "text": "Bassa Mawem\n\nBassa Mawem (* 9. listopadu 1984) je francouzský reprezentant ve sportovním lezení, vicemistr světa, vítěz světového poháru a mistr Francie v lezení na rychlost.\n\nSvětových závodů se účastní také jeho mladší bratr Mickael Mawem (* 1990).\n\n\n"}
{"id": "1383186", "url": "https://cs.wikipedia.org/wiki?curid=1383186", "title": "Mali Ston", "text": "Mali Ston\n\nMali Ston je vesnice v opčině Ston v Chorvatsku, v Dubrovnicko-neretvanské župě. V roce 2011 měla 139 obyvatel.\n\nMali Ston leží asi jeden kilometr severovýchodně od města Ston, s nímž je spojen hradbami.\n\nMali Ston byl založen ve 14. století Dubrovnickou republikou jako součást mohutného systému opevnění města Stonu, což bylo hraniční město republiky ze severu, a jeho salin. Původně byl tvořen bloky domů ve třech ulicích. Město bylo vybudováno podle unikátního urbanistického plánu, jeho dominantu tvořila soustava hradeb a pevností, jedna z největších středověkých pevnostních soustav v oblasti. Soustava zahrnovala 3 velké pevnosti: Koruna v Malém Stonu, Veliki Kaštio ve Stonu a Podzvizd na kopci mezi nimi. Propojeny byly sedmikilometrovou zdí a podpořeny 50 věžemi a 5 dalšími pevnostmi.\n\nZa války začátkem devadesátých let 20. století byl Mali Ston ze 70 % vypálen a zničen v bojích se Srby a Černohorci, kteří se snažili tudy proniknout na poloostrov Pelješac a zmocnit se odtud ostrovů v jižní a střední Dalmácii. Podle srbského plánu mělo severní křídlo Srbů postupovat od Maslenického mostu a od Zadaru ke Splitu a zde se spojit s jižním křídlem od poloostrova Pelješac. Chorvatům tak mělo zbýt pouze pobřeží od horského hřebenu Velebit k severu a Istrie. V Malem Stonu se Chorvatům podařilo útok odrazit, zabránit obsazení poloostrova a ostrovů a rozbít tím celý srbský plán. Dnes je obec znovu vybudována a veškeré stopy po válečných událostech byly odstraněny.\n\nHlavní pevnost Koruna s 5 věžemi, propojená hradbami s celým pevnostním systémem města Ston. Od pevnosti stoupají hradby k vrcholu kopce Podzvizd s nejvýše položenou pevností, druhá větev hradeb odbočuje do Stonu.\n\nPro svou polohu v zálivu je obec známá produkcí ústřic a slávek. V obci jsou restaurace vyhlášené především pokrmy z plodů moře.\n\n"}
{"id": "1383190", "url": "https://cs.wikipedia.org/wiki?curid=1383190", "title": "Petras Ponomariovas", "text": "Petras Ponomariovas\n\nPetras Ponomariovas nebo Pjotr Ponomarov (* 28. ledna 1956 Kaunas) je bývalý sovětský a litevský zápasník–judista a sambista ruské národnosti.\n\nSe sambem/judem začínal v rodném Kaunasu. Vrcholově se připravoval v policejním sportovním centru Dinamo. V sovětské reprezentaci se pohyboval od roku 1977 v pololehké váze do 65 kg. Na pozici reprezentační jedničky se prosadil krátce po olympijských hrách v Moskvě v roce 1980, když nahrazoval zraněného/odpočívajícího Nikolaje Soloduchina. Stal se prvním judistou z Litevské SSR, který se výrazně prosadil na mezinárodní scéně. Sportovní kariéru ukončil v roce 1985. Věnuje se trenérské práci.\n\n\n"}
{"id": "1383195", "url": "https://cs.wikipedia.org/wiki?curid=1383195", "title": "Václav Janovský", "text": "Václav Janovský\n\nVáclav Janovský (* 29. srpna 1931, Praha) je bývalý český fotbalista, obránce.\n\nS fotbalem začínal ve Vršovicích v AFK Valdes Praha, odkud v roce 1944 jako starší žák přešel do vršovického Ďolíčku. V československé lize nastoupil v 91 utkáních. Hrál za Bohemians Praha (1958–1964). Ligovou kariéru zakončil v roce 1964, kdy využil zmírnění politické situace a odešel hrát fotbal do Ameriky, kde několik let působil v krajanském klubu Sparta Chicago. V Chicagu se usadil nastálo.\n\n\n"}
{"id": "1383197", "url": "https://cs.wikipedia.org/wiki?curid=1383197", "title": "Jelly Jump", "text": "Jelly Jump\n\nJelly Jump je arkádová mobilní hra vytvořená firmou Willdroad Games a publikovaná Ketchapp. Tato hra byla poprvé uvedena na trh 26. února 2015. Funguje na platformách Android a iOS.\n\nV této hře hrajete za želé, musíte pomocí skoků uniknout zavírajícím se objektům a zůstat co nejdéle na živu. Skočíte lehce, pomocí kliknutím na obrazovku. Také si za ve hře vydělané peníze koupit nové tvary želé.\n"}
{"id": "1383198", "url": "https://cs.wikipedia.org/wiki?curid=1383198", "title": "Helags", "text": "Helags\n\nHelags nebo také Helagsfjället, jihosámsky \"Maajåelkie\", je horský masiv (fell) ve Skandinávském pohoří, ležící na území švédské obce Berg. Hlavní vrchol Helagsstöten má 1797 m n. m. a je tak nejvyšším bodem provincie Härjedalen a celé části Švédska ležící jižně od severního polárního kruhu. Hřeben má strmé stěny, na jeho východním úbočí se nachází nejjižnější ledovec ve Švédsku nazvaný Helagsgaciären. \n\nNázev pochází ze staroseverského výrazu „helig“ (posvátný). Horu poprvé zdolal v roce 1868 geolog Edvard Erdmann se dvěma průvodci z nedaleké vesnice Ljungdalen. V roce 1897 byla v nadmořské výšce okolo tisíce metrů vybudována turistická chata Helagsstugorna, provozovaná organizací Svenska Turistföreningen.\n\n \n"}
{"id": "1383200", "url": "https://cs.wikipedia.org/wiki?curid=1383200", "title": "Pražské vodovody a kanalizace", "text": "Pražské vodovody a kanalizace\n\nPražské vodovody a kanalizace (PVK) provozují vodohospodářskou infrastrukturu hlavního města Prahy a pro dalších 60 tisíc obyvatelů Středočeského kraje. Jsou součástí skupiny Veolia Česká republika. Mezi hlavní zdroje patří vodní zdroj Káraný a Podolská vodárna, které PVK provozuje, z vodního zdroje Želivka vodu nakupuje.\n\nSpolupracuje s akciovou společností Pražská vodohospodářská společnost ve vlastnictví hlavního města Prahy, které plánuje odkup 49 procent PVK v druhém půlroku 2018.\n\n"}
{"id": "1383201", "url": "https://cs.wikipedia.org/wiki?curid=1383201", "title": "Ústřední čistírna odpadních vod Praha", "text": "Ústřední čistírna odpadních vod Praha\n\nÚstřední čistírna odpadních vod na Císařském ostrově v Praze je mechanicko-biologická čistírna odpadních vod přivádených městskou kanalizací z celé Prahy. Do provozu ji uvedly v roce 1966, kdy nahradila starou čistírnu odpadních vod postavenou v letech 1901-1906. Modernizaci čistírny řídí Pražská vodohospodářská společnost (PVS) hlavního města Prahy, stavba nové vodní linky začala v listopadu 2015.\n\nZákladní informace:\n\n"}
{"id": "1383202", "url": "https://cs.wikipedia.org/wiki?curid=1383202", "title": "Pražská vodohospodářská společnost", "text": "Pražská vodohospodářská společnost\n\nPražská vodohospodářská společnost (PVS) spravuje vodohospodářský majetek hlavního města Prahy, která je jeho 100-procentním vlastníkem. Společně s akciovou společností Pražské vodovody a kanalizace je provozovatel vodohospodářského majetku. Vodu nakupuje od společností Želivská provozní a Vodárna Káraný. Řídi i modernizaci Ústřední čistírny odpadních vod na Císařském ostrově. PVS založil v roce 1998 Fond národního majetku jako nástupce státních podniků Pražské vodárny a Pražská kanalizace a vodní toky, sídlo je v Žatecké ulici na Starém Městě.\n\nPVS hospodaří se ziskem, v roce 2015 to bylo 7,6 milionu Kč a v roce 2016 byl zisk 15,4 milionu Kč. V roce 2017 PVS investovala do vodohospodářské infrastruktury přes 2 miliardy Kč, v letech 2018-2022 to bude 17,72 miliardy Kč.\n\n"}
{"id": "1383203", "url": "https://cs.wikipedia.org/wiki?curid=1383203", "title": "Seznam dílů seriálu Bionická žena", "text": "Seznam dílů seriálu Bionická žena\n\nToto je seznam dílů seriálu \"Bionická žena\".\n\n<onlyinclude>\n</onlyinclude>\n\n"}
{"id": "1383210", "url": "https://cs.wikipedia.org/wiki?curid=1383210", "title": "Gábor Gál", "text": "Gábor Gál\n\nGábor Gál, , (* 22. listopad 1974, Šaľa) je slovenský právník a politik maďarské národnosti, mezi lety 2002 až 2018 poslanec NR SR za stranu SMK-MKP později MOST-HÍD, od března 2018 ministr spravedlnosti Slovenska.\n\nNarodil se roku 1974 ve městě Šaľa v Západoslovenském kraji v tehdejší Československé socialistické republice. V roce 1993 odmaturoval na \"Gymnáziu s maďarským vyučovacím jazykem\" v Galantě. Vystudoval na Právnické fakultě Univerzity Komenského v Bratislavě. Od roku 1995 pracuje jako advokát. V letech 2008 a 2009 byl členem představenstva \"Nemocnice s poliklinikou Svatého Lukáše\" v Galantě. Hovoří plynně česky, maďarsky, německy a slovensky.\n\nJako poslanec NR SR za SMK-MKP dne 12. září 2006 prohlásil, že bude jako právník zastupovat Hedvigu Malinovou v její kauze údajného útoku v Nitře. O dva dny později však prohlásil, že ji zastupovat nebude, aby tato kauza nebyla politicky ovlivňována.\n\n\n\n"}
{"id": "1383213", "url": "https://cs.wikipedia.org/wiki?curid=1383213", "title": "Monte Amariana", "text": "Monte Amariana\n\nMonte Amariana (1905 m n. m.) je výrazná hora v Karnských Alpách na severu Itálie, v regionu Friuli-Venezia Giulia. Leží nedaleko na  východ od města Tolmezzo, které je centrem oblasti Karnsko. Zejména od západu, z údolí řeky Tagliamento, se jeví jako téměř dokonalá pyramida, patrná již ze vzdálenosti více než 20 kilometrů. Z větší blízkosti, od města Tolmezzo, upoutá svojí strmou a divokou západní stěnou. Hora se tyčí nad údolím Tagliamenta, resp. nad soutokem Tagliamenta a Felly, o nějakých 1600 metrů. Přes svou nevelkou výšku působí vysokým a vznešeným dojmem.\n\nPokud jde o geografické členění Alp, Monte Amariana náleží k hlavnímu hřebeni  Karnských Alp, neleží však na tomto hřebeni, ale na jižním okraji této skupiny, která je na jihu oddělena od Jižních Karnských Alp údolím řeky Tagliamento. V rámci podrobnějšího členění je Monte Amariana součástí podskupiny Monte Sernio.\n\nHora je turisticky dostupná celkem čtyřmi cestami, žádná z nich však není pohodlným pěším výstupem. Všechny částečně procházejí strmým skalnatým terénem kde jsou na některých místech instalována ocelová fixní lana k usnadnění postupu a zvýšení bezpečnosti. Kromě jedné z nich, od jihu, se jedná také o cesty s velkým převýšením, začínající na dně okolních údolí.\n\n\nNa vrcholu hory je instalována od roku 1958 socha Panny Marie (Madonna dell´Amariana). Hora se tak stala poutním místem, u příležitosti mariánských svátků na ni třikrát ročně vystupují poutníci.\n\nZ vrcholu této samostatně stojící hory je výborný rozhled do všech směrů. Na jihu, kde navazující Jižní Karnské Alpy klesají do Pádské nížiny, je možno za dobré viditelnosti dohlédnout až k Jaderskému moři. Na východě za řekou Fella se rozkládají Julské Alpy s dominantními vrcholy Monte Canin (2587 m) a Montaš (2754 m). Západním směrem jsou vidět vpravo od řeky Tagliamento hory karnského hlavního hřebene s nejvyšším vrcholem Monte Coglians/Hohe Warte (2780 m) a vlevo od ní hory Jižních Karnských Alp. V ojedinělých případech lze tímto směrem dohlédnout až na Dolomity. Severním směrem jsou pak blízké skalnaté vrcholy Monte Sernio (2187 m) a Creta Grauzaria (2085 m).\n\n\n"}
{"id": "1383216", "url": "https://cs.wikipedia.org/wiki?curid=1383216", "title": "Plavební kanál Šífovka", "text": "Plavební kanál Šífovka\n\nPlavební kanál Šífovka byl umělý vodní kanál, dlouhý cca 4 km, vedoucí od Labe do Kaňku u Kutné Hory. Sloužil k dopravě dřeva a dřevěného uhlí pro tehdejší stříbrné doly. Kanál začínal na labském rameni Černá struha ve Starém Kolíně v části Bašta, procházel přes zaniklý rybník Sakman a přes louky pokračoval jižním směrem k říčce Klejnárce, kterou křížil s pomocí jezu. Dále pokračoval jihovýchodním směrem ke dvoru Skalka pod Kaňkem. Severní část kanálu od labského ramene po Klejnárku byla v minulosti zasypána a není již patrná. Jižní část od křížení s Klejnárkou ke dvoru Skalka je stále zřetelná až 4 metry hluboká strouha s potůčkem Šífovka, napájeným také důlními vodami.\n\nKanál vznikl v letech 1568-72 podle projektu Kryštofa z Gendorfu, báňského poradce krále Ferdinanda. Stavbu provedl rybníkářský mistr Jakub Líva. Byl určen pro lodě tažené koňmi, jdoucími po břehu.\n\nBěhem třicetileté války bylo ukončeno v Kaňku dolování a s ním i plavební činnost na kanále.\n\nV roce 2000 byl podél kanálu v úseku od křížení s Klejnárkou po železniční trať u dvora Skalka v rámci pozemkových úprav vysázen pás dřevin a kanál se tak stal součástí biokoridoru.\n\n\n"}
{"id": "1383223", "url": "https://cs.wikipedia.org/wiki?curid=1383223", "title": "Árpád Érsek", "text": "Árpád Érsek\n\nÁrpád Érsek, , (* 22. červen 1958, Bratislava) je slovenský pedagog, reprezentační trenér šermu a politik maďarské národnosti, v letech 2012 až 2016 poslanec NR SR za stranu MOST-HÍD, od srpna 2016 vykonává funkci ministra dopravy, výstavby a regionálního rozvoje Slovenské republiky.\n\nNarodil se roku v 1958 v Bratislavě v tehdejším Československu. Odmaturoval na \"Gymnáziu v Šamoríně\", poté studoval na Fakultě tělesné výchovy a sportu Univerzita Komenského v Bratislavě, kde roku 1984 získal titul \"Doktor pedagogiky\". V letech 1986 až 2006 pracoval jako reprezentační trenér šermu v Národním sportovním centru SR. Hovoří plynně maďarsky, německy, rusky a slovensky. Je ženatý a má dvě děti. Žije ve městě Šamorín na Bratislavském kraji.\n\n\n\n"}
{"id": "1383228", "url": "https://cs.wikipedia.org/wiki?curid=1383228", "title": "Mistrovství světa v atletice 2019", "text": "Mistrovství světa v atletice 2019\n\n17. mistrovství světa v atletice se konalo od 28. září do 6. října 2019 v Dauhá v Kataru.\n\nNa pořádání tohoto světového šampionátu aspirovala tři města - kromě Dauhá také Barcelona a Eugene. o pořadatelství bylo rozhodnuto na kongresu IAAF v Monaku v listopadu 2014.\n\nTermín mistrovství, které se běžně koná v srpnu, byl z důvodu extrémních teplot v Dauhá stanoven až na přelom září a října. I když byl stadion klimatizován a teplota neměla přesáhnout 26 stupňů, velká část programu probíhala v pozdních večerních hodinách. Kvůli velkým vedrům, která zde touto dobou panují, odstartovaly maraton i chodecké závody až ve 23:30 místního času. Novinkou byla smíšená štafeta mužů a žen na 4x400 metrů. Poprvé také mužský desetiboj i ženský sedmiboj probíhaly současně.\n\nČeský atletický svaz 12. září 2019 nominoval celkem 23 atletek a atletů. Následně díky pozvánce od IAAF byla nominace rozšířena o dvě místa. Na světovém šampionátu si zazávodí také běžkyně Diana Mezuliáníková a diskařka Eliška Staňková.\n\nČeští reprezentanti nezískali žádnou medaili (poprvé od roku 1993), nejlepším umístěním byla pátá místa Hejnové v běhu na 400 metrů překážek a Vadlejcha v oštěpu.\n\n<nowiki>*</nowiki> Označuje, že závodník závodil pouze v předběžných závodech a získal medaile.\n\n<nowiki>*</nowiki> Označuje, že závodník závodil pouze v předběžných závodech a získal medaile.\n\n"}
{"id": "1383233", "url": "https://cs.wikipedia.org/wiki?curid=1383233", "title": "Epitaf Trachů z Březí", "text": "Epitaf Trachů z Březí\n\nEpitaf Trachů z Březí je pietní vzpomínka na smrt dětí Františka svobodného pana Tracha z Březí (1744–1791) a ženy jeho Karolíny Josefy Bees z Chrostiny (1752–1827), které zemřely v Chotěbuzi v roce 1788. Epitaf je umístěn v depozitáři Muzea Těšínska.\n\nEpitaf byl vytvořen z pískovcové desky (gutský pískovec) o velikosti 59x93x13 cm (výška x délky x síla). \n\nJeho původní umístění není v historických záznamech uvedeno. Při přestavbě v 19. století byl epitaf umístě pod slepé okno v přední části budovy, resp. pod okno, nad kterým je balkón. Ředitel rolnické školy za tento epitaf vložil listiny týkající se založení školy. \n\nV 70. letech 20. století byl epitaf sejmut, a uložen do depozitáře Muzea Těšínska v Českém Těšíně. Počátkem 21. století byl přesunut vzniklého do depozitáře v Horní Suché.\n\nUprostřed epitafu byly pod aliančním znakem vytesány erby: erb Trachů a erb Beesů. Vše bylo zastřešeno korunkou svobodných pánů. Po venkovních stranách byly vytesána přikrývadla.\n\nPo stranách erbů jsou pak vytesány dvě hlavičky. Levá (pohledově) en face a pravá z profilu s čepičkou uvázanou pod bradou. Pod nimi je vytesán letopočet 1788.\n\nVe spodní části jsou iniciály dětí:\n\n\n\nFranciscus Aloysius Nepomuceny Trach, narozen 12. května 1786, zemřel 20. března 1788, pohřben 22. března 1788 . Příčina úmrtí byla hlíza (tuberkulózní vřed).\n\nMísto pohřbení byl farní hřbitov Těrlicko, poblíž řeky Stonávky, který byl zničen při stavbě přehrady Těrlicko, resp. byl zatopen.\n\nAntonia Aloysia Trach, narozena 3. prosince 1787, zemřela 8. května 1788, pohřbena 10. května 1788 . Příčina úmrtí byla neštovice.\n\nMísto pohřbení byl farní hřbitov Těrlicko, poblíž řeky Stonávky, který byl zničen při stavbě přehrady Těrlicko, resp. byl zatopen.\n\nLegenda sděluje, že epitaf byl připomínkou tragického úmrtí během jarního honu. V matrikách zemřelých pro obec Chotěbuz, není žádná poznámka „\"Et mortuus est in venatione\"\", tedy „\"Zemřel, byl zabit při honu\"“.\n\n\n"}
{"id": "1383234", "url": "https://cs.wikipedia.org/wiki?curid=1383234", "title": "Jan Brueghel mladší", "text": "Jan Brueghel mladší\n\nJan Brueghel mladší (13. září 1601 - 1. září 1678) byl vlámský barokní malíř, syn Jana Brueghela staršího a bratr Ambrosia Brueghela. \nJan Brueghel mladší se narodil a zemřel v 17. století v Antverpách. Malovat se učil u svého otce Jana Breughela staršího. Po celý svůj život pracoval v jeho stylu. Spolu s bratrem Ambrosiem Brueghelem maloval krajiny, alegorické scény a další díla s pečlivými deatily. Brueghel také vytvářel kopie obrazů svého otce a také je pod jeho jménem prodával. Jeho dílo se liší od práce jeho otce menší propracovaností a jemností. \n\nJan cestoval po Itálii, ale když jeho otec zemřel na choleru, rychle se vrátil, aby převzal kontrolu nad Antverpským studiem. Po smrti svého otce změnil svůj podpis z \"Brueghel\" na \"Breughel\". Následující rok, v roce 1626 se oženil s Annou -Marií Janssensovou, dcerou Abrahama Janssense. Brzy se v Antverpách etabloval a v roce 1630 se stal děkanem uměleckého sdružení cechu Svatého Lukáše. Tentýž rok dostal zakázku namalovat pro francouzský dvůr vytvořit \"Adam Cyklus\". V následujících letech pracoval i pro rakouský dvůr. Než se v roce 1657 vrátil do Antverp, pracoval také v Paříži. Spolupracoval s řadou předních umělců, včetně Rubense, Hendricka van Balena (1575–1632), Adriaena Stalbemta (1580–1682), Lucase Van Udena (1596–1672), Davida Teniers mladšího a také s jeho tchánem Abrahamem Janssensem.\n\nNejlepší díla Jana Brueghela mladšího jsou jeho rozsáhlé obrazy krajin, které maloval buď pod svým vlastním jménem, nebo jako pozadí pro jiné umělce jako byl Hendrick van Balen. Jeho žáky byli jeho starší synové Abraham, Philips a Jan Peeter, jeho synovec Jan van Kessel a jeho mladší bratr Ambrosius. \n"}
{"id": "1383237", "url": "https://cs.wikipedia.org/wiki?curid=1383237", "title": "Avro 523 Pike", "text": "Avro 523 Pike\n\nAvro 523 Pike byl britský víceúčelový bojový letoun zkonstruovaný u společnosti Avro v období první světové války, jehož vývoj ale nepřekročil prototypové stádium. Byl zamýšlen především jako stíhací letoun pro Royal Naval Air Service, určený k boji s německými zeppeliny, a disponující současně schopností nasazení v roli dálkového průzkumného letounu a lehkého bombardéru.\n\nAvro Pike byl rozměrný dvouplošník konvenční koncepce s tříkomorovým systémem mezikřídelních vzpěr, poháněný dvěma motory Sunbeam Nubian v tlačném uspořádání. V trupu byly tři otevřené kokpity tandemového uspořádání, prostřední pro pilota nacházející se mezi dvěma pro střelce. Admiralita typ podrobila zkouškám, ale odmítla jej. Avro pak postavilo druhý prototyp, u kterého původní pohonné jednotky Sunbeam nahradily motory Green E.6, označený jako typ 523A.\n\nAdmiralita tento letoun hodnotila v listopadu 1916, ale došla k závěru, že typ je již zastaralý, a sériovou výrobu neobjednala. Společnost Avro pak oba prototypy až do konce války používala k pokusům a letovým testům.\n\nÚdaje podle \"Avro Aircraft since 1908\" \n\n"}
{"id": "1383242", "url": "https://cs.wikipedia.org/wiki?curid=1383242", "title": "Česko na Eurovision Song Contest 2018", "text": "Česko na Eurovision Song Contest 2018\n\nČesko se účastnilo 63. ročníku hudební soutěže Eurovision Song Contest 2018. Národní finále organizovala veřejnoprávní Česká televize, aby se vybral účastník, který bude mít vystoupení na Eurovizi 2018 v portugalském hlavním městě Lisabonu. Vyhrál v něm Mikolas Josef se svou skladbou Lie to Me. Ten se umístil na třetím místě v semifinále a postoupil tak do finále. Zde získal celkově šesté místo z 43 zúčastněných zemí. Šlo tak o historicky nejúspěšnější účast České republiky na Eurovision.\n\nÚčast na Eurovizi 2018 byla potvrzena 26. září 2017. Mezi potvrzené účastníky národního výběru patřili Dasha, Mikolas Josef, Markéta Konvičková, Thom Artway, Elis Mraz, Pavel Callta, Lipo, Doctor Victor, Annabelle, Mariana Prachařová a skupina Eddie Stoilow.\n\nNárodní kolo \"Eurovision Song CZ\" probíhalo tak, že se nejdříve zasílaly do České televize jednotlivé hudební vstupy. Těch bylo přes 400, přičemž 36 bylo od domácích autorů. Poté odborná porota vybrala z došlých písní šest nejlepších. Soutěžící i jejich písně byli veřejnosti představeni 8. ledna 2018. Mezi 8. a 22. lednem 2018 probíhalo hlasování veřejnosti skrze oficiální Eurovision aplikaci (tzv. \"online voting\"). Zároveň sestavilo 10 mezinárodních porotců, kteří byli vybráni z řad bývalých účastníků Eurovize, celkovou TOP 6, přičemž bodování každého z porotců bylo následující - 1. místo 8 bodů, 2. místo 6 bodů, 3. místo 4 body, 4.-6. místo 3-1 bod. Dne 23. ledna 2018 bylo oznámeno, že hlasování mezinárodní poroty vyhrál se 68 body z možných 80 Mikolas Josef. Hlasování mezinárodní poroty a hlasování skrze oficiální Eurovision aplikaci probíhalo v poměru 50:50. \n\nDne 29. ledna byly zveřejněny celkové výsledky a vítězem národního kola ESCZ 2018 se stal právě Mikolas Josef, který kromě hlasování mezinárodní poroty (tzv. \"jury voting\") vyhrál také online voting.\nEurovize 2018 se konala mezi 8. až 12. květnem 2018 v lisabonské Altice Aréně. První semifinále proběhlo 8. května, druhé 10. a finále 12. Celkem se v roce 2018 účastnilo této soutěže 43 států. Komentátorem všech představení byl Libor Bouček.\n\nMikolas Josef vystupoval na pódiu s dvěma dalšími tanečníky/akrobaty – Kristiánem a Markem Mensou. Ve zpěvu ho v některých částech skladby doprovázely dvě zpěvačky.\n\nJosef při trénování na vystoupení utrpěl zranění zad. Způsobil si ho při trénování salta, které bylo součástí vystoupení.\n\nMikolas Josef se s touto písní v prvním semifinále Eurovision v portugalském Lisabonu umístil na třetím místě z devatenácti. Postoupil tak jako druhý Čech v historii do finále soutěže. Na televizní stanici ČT2 vystoupení sledovalo 112 000 lidí.\n\nVe finále skončil Josef šestý, což je historicky nejlepší výsledek Česka v této soutěži. U diváků byl v hlasování čtvrtý, u porotců až patnáctý. Na televizní stanici ČT1 vystoupení sledovalo 295 000 diváků. V roce 2017 byla sledovanost 200 000, kdežto rok předtím při prvním postupu do finále 336 000.\n\nPro české fanoušky bylo po příletu české delegace z Lisabonu připraveno představení. Konalo se 14. května na Václavském náměstí v Praze, navštívilo ho přibližně tisíc lidí. Kromě Lie to Me zaznělo několik dalších Mikolasových skladeb.\n\n"}
{"id": "1383243", "url": "https://cs.wikipedia.org/wiki?curid=1383243", "title": "Chata na Martinských holiach", "text": "Chata na Martinských holiach\n\nChata na Martinských holiach (nebo Chata Martinské hole) je horská chata pod vrchem Krížava v Lúčanské Malé Fatře v nadmořské výšce 1250 m. Zařízení s celoročním provozem se nachází v rekreačním a turistickém středisku Martinské hole. Stojí poblíž střediska zimních sportů \"Winter Park Martinky\" a má kapacitu 85 lůžek. Přístupná je autem po cestě z Vrútek, turistickými stezkami a v minulosti i lanovkou z martinských Strání.\n\nPůvodní \"Chata na Martinských holiach\" s kapacitou 60-70 lůžek byla otevřena v roce 1939, no v průběhu druhé světové války Nemci chatu vypálili. Po osvobození se v roku 1946 začala rekonstrukce cesty a výstavba nové chaty, která bola skolaudována a uvedena do provozu v roce 1949. \n\n\n\n"}
{"id": "1383246", "url": "https://cs.wikipedia.org/wiki?curid=1383246", "title": "Rei Sugimoto", "text": "Rei Sugimoto\n\nRei Sugimoto (杉本 怜; * 13. listopadu 1991 Sapporo) je japonský sportovní lezec, juniorský vicemistr Asie v lezení na obtížnost, jeho disciplínou je ale převážně bouldering.\n\n\n"}
{"id": "1383249", "url": "https://cs.wikipedia.org/wiki?curid=1383249", "title": "Metro v Rennes", "text": "Metro v Rennes\n\nMetro v Rennes (francouzsky Métro de Rennes) je síť metra v Rennes v Bretani ve Francii.\n\nZačalo se stavět v roce 1997 a bylo otevřeno v roce 2002. Jedinou linkou je linka A, která má patnáct stanic a vede od severozápadu k jihovýchodu. Přepraví asi 140 000 lidí denně.\n\nMetro v Rennes má 15 stanic, jsou jimi:\n\nV roce 2014 se začala stavět druhá linka B, která povede z jihozápadu k severovýchodu. Bude otevřena roku 2019. S linkou A se kříží ve stanicích \"Gares\" a \"Sainte-Anne\".\n"}
{"id": "1383253", "url": "https://cs.wikipedia.org/wiki?curid=1383253", "title": "Goldbergovi", "text": "Goldbergovi\n\nGoldbergovi (v anglickém originále The Goldbergs) je americký komediální televizní seriál vytvořený Adamem F. Goldbergem. Je vysílán od 24. září 2013 na stanici ABC. Hlavní role hrají Wendi McLendon-Covey, Jeff Garlin, Sean Giambrone, Troy Gentile, Hayley Orrantia a George Segal. \n\nDne 11. května 2019 byla stanicí ABC objednána sedmá řada, která měla premiéru dne 25. září 2019.\n\nSpin-off seriálu \"Schooled\" se vysílá na stanici ABC od 9. ledna 2019.\n\n\n\nProjekt původně obdržela stanice Fox v srpnu roku 2011, ale poté co byl Golbergův další seriál \"Breaking In\" zrušen, nechtěl čekat na další pilotní sezónu a přesunul svůj projekt na stanici ABC, která souhlasila s jeho okamžitou produkcí. Dne 11. ledna 2013 bylo potvrzeno, že Wendi McLendon Covey, Jeff Garlin a George Segal si v seriálu zahrají hlavní role. \n\nPilotní díl režírovat Seth Gordon. Dne 10. května 2013 stanice ABC potvrdila, že seriál bude vysílaný v jejím programu v sezóně 2013–2014. Dne 1. listopadu 2013 bylo potvrzené objednání celé řady. Natáčení probíhá ve studiích Sony Pictures.\n\nTitulní píseň „Rewind“ byla složená Golbergovo oblíbenou kapelou I Fight Dragons. Soundtrackové album, na kterém se objevily písně které zazněly od obsazení v rámci seriálu, bylo vydáno dne 6. prosince 2017.\n\n"}
{"id": "1383256", "url": "https://cs.wikipedia.org/wiki?curid=1383256", "title": "Kostel svatého Štěpána (Horní Bukovsko)", "text": "Kostel svatého Štěpána (Horní Bukovsko)\n\nKostel svatého Štěpána v Horním Bukovsku je jednolodní, raně gotický kostel a dominanta obce Horní Bukovsko. Dnes slouží jako filiální a spadá pod římskokatolickou farnost Dolní Bukovsko.\n\nKostel byl postaven po roce 1300. První písemná zmínka pochází z roku 1354, která dokládá, že kostel sloužil jako farní. Během husitských válek však fara zanikla. Pposlední farář byl jmenován v roce 1416. V roce 1670 kostel prošel barokními úpravami, kdy byla dostavěna věž. Další úpravy se uskutečnily také v průběhu 18. století. Obě úpravy byly iniciovány rodem Wratislavů z Mitrovicz. Kolem kostela se nacházel hřbitov, ve kterém se pohřbívalo do roku 1669. Kostel postupně náležel pod správu far ze Soběslavi, Modré Hůrky a Zálší. Až roku 1903 byl přifařen k Dolnímu Bukovsku. Kostel byl poté upravován ve druhém desetiletí 20. století, kdy byla otevřena i krypta. V roce 1943 byly odkryty fresky v prostoru u triumfálního oblouku. Dalších úprav se kostel dočkal v roce 1994, kdy byl kompletně obnoven interiér a byla po druhé za 100 let otevřena krypta pod kostelem. Poslední úpravy proběhly v roce 2007, při které se opravovala fasáda a omítky.\n\nJednolodní orientovaná sakrální stavba je postavena v gotickém slohu. Mladší věž přistavěná k severní straně je barokní. Loď je zakončena presbytářem čtvercového půdorysu. Na východní stěně presbytáře je použit vnější opěrný systém s dvěma nárožními zastřešenými opěráky bez ústupku. Fasáda je bez dekorace, kamenné zdi jsou jen omítané. Do kostela vedou tři vchody - z východní strany přes sakristii jsou to obdélné dveře,z jižní a západní strany lodi se vstupuje pozdně gotickými portály,které jsou tvořeny lomeným obloukem. Jižní portál je ústupkový, pruty mají hruškovcový profil. Většina oken je zrekonstruována bez zachování historické podoby. Pouze za hlavním oltářem zůstalo úzké gotické okno bez kružby a nad západním vchodem do lodi kulaté okénko. Jižní portál do lodě doplňují dva náhrobní kameny ze žuly. Štíty lodi i presbytáře jsou trojúhelníkové. Střecha kostela je sedlová a pokrytá taškami. Na střeše presbytáře se také nachází kovová figurka sv. Štěpána, ke které se váže legenda.\n\nPresbytář je čtyřhranný a zaklenutý křížovou klenbou. Klínová žebra vybíhají rovnou ze zdi bez patky či konzoly. Na svorníku žeber se nachází hvězda s 16 paprsky, kterou používal Bohuněk ze Bzí ve svém erbu roku 1378. Je tedy možné, že Bohuněk ze Bzí stál za výstavbou kostela. V presbytáři se nachází oltář s obrazem kamenování sv. Štěpána a dva boční oltáře(sv. Václava a sv. Čtrnácti pomocníků), rovněž barokní. Všechny tři oltáře jsou portálové z doby kolem roku 1700. \n\nTriumfální oblouk oddělující prostor presbytáře od hlavní lodi je hrotitý a bez profilu.Na oblouku se v roce 1943 odkryly gotické fresky v různých stádiích poškození se čtyřmi výjevy- Veraikon, t.j. rouška sv. Veroniky, dále Ukřižování s Pannou Marií a svatým Janem, světecké postavy a výjev se svatou Alžbětou. Všechny fresky byly v roce 1943 zrestaurovány akademickým malířem V. Maděrou. Další fragmenty maleb v presbytáři byly objeveny až v roce 1994. \n\nZa hlavním oltářem je náhrobní kámen paní Eufemie z roku 1590 a náhrobní kámen pana Jana Jiříka Wratislava z roku 1603. Na obou náhrobcích jsou nápisy psané starou češtinou. Náhrobky souvisejí s těmi u jižního vchodu, které patří dvěma dcerám Jiříka Wratislava, a to Ludmily a Barbory. Obě zemřely v roce 1578.V kryptě pod hlavním oltářem je hrobka patronů kostela. Jsou známa jména osmi pohřbených z let 1567 až 1812. \n\nSakristie je čtvercová, zaklenuta hřebínkovou klenbou do půlkruhu. Dveře z presbytáře do sakristie jsou tvořeny půlkruhovým profilem.\n\nLoď byla vystavěna jako plochostropá s dřevěným o cca 1,2 m nižším stropem. Dnes je zde zrcadlový rákosový strop přerušený lunetami. Stěny hlavní lodi člení pilastry. V západní části se nachází kruchta, ke které je přistavěno točité schodiště na jižní straně západního průčelí. K jižnímu portálu byla také vedle schodiště do kruchty představena barokní předsíň, která však byla během úprav v 20. století odstraněna. \n\nVěž je barokní, přistavěna k severní straně lodi, kde se musela prolomit zeď. Je zakončena jednoduchou jehlancovou střechou. \n\nVe spodní části věži, která je zastropena tzv. plackou, je kaple Panny Marie, kde se nachází obraz patronky Blat (Panny Marie Kojenské) na rokokovém oltář z 18. století. Původ obrazu nelze přesně zjistit, ale pravděpodobně jde o malbu podle italské předlohy vytvořenou regionálním malířem. Obraz byl do kostela darován roku 1678 rodem Wratislavů těsně po vybudování věže. K milostnému obrazu kojící Matky Boží putovaly procesí z celých Blat od Veselí po Týn. O hlavní pouti /druhá neděle v červenci/ přicházelo 10 až 15 procesí a to asi do roku 1952, potom to bylo zakázáno.\n\nNa věži se nachází renesanční zvon z roku 1594, ulitý zvonařem Brikcím z Cinperka na Starém Městě pražském. Na věži byl také zvon z roku 1678,který vážil 238 kg , ale byl zrekvírován v roce 1916. Roku 1921 byl ze sbírky pořízen nový zvon o váze 41 kg , ale i ten byl zrekvírován pro válečné účely v roce 1942.\n\nPřed dávnými léty všude v okolí dnešního Horního Bukovska byly hluboké lesy a v nich mnoho zvěře všech druhů. Jednou v těch lesích s družinou lovil jakýsi vladyka. V loveckém zápalu se odloučil od družiny a hnal se za jelenem a zabloudil. Když si uvědomil, že je čas k návratu, marně hledal družinu a cestu z lesa. Bloudil až do pozdní noci, až unaven ulehl do mechu a tvrdě usnul. Domníval se, že až si odpočine, cestu z lesa najde, ale druhý den opět bloudil. Kůň se sice napásl, ale vladyka únavou a hladem zemdlel, stále bloudil a cestu nemohl najít. V zoufalství klekl do mechu, prosil svatou Pannu o pomoc a slíbil, že vystaví v těchto místech kostel jí zasvěcený, když bude zachráněn. Jakmile vyslovil slib, cestu našel a byl zachráněn.Aby splnil slib, poručil stavět kostel, ale ne v lese, kde bloudil, ale u svého sídla, aby měl blízko do kostela. Jaké však překvapení, když ráno všechno, co bylo vystavěno ve dne, se ztratilo. To se opakovalo celý týden, až si vladyka uvědomil marnost svého počínání. Poslal  své služebníky do lesa a ti se vrátili se zprávou, že všechno, co vystavěli u vladykova sídla, bylo postaveno v lese, jen je třeba stavbu dokončit. Vladyka přikázal stavbu dokončit a to je nynější kostel na Horním Bukovsku.\n\nNa věži kostela bývala plechová podoba svatého Štěpána. Když kostel zchátral, opravovali zedníci také věž, sundali sv. Štěpána, ale poněvadž se jim na opravenou věž nehodil, již ho tam nedali a domnívali se, že se tím nijak neprovinili. Plechového sv. Štěpána si odnesl zedník Tesárek z Mažic, který pracoval při opravě kostela a doma ho pohodil pod kolnou. Bylo by se na sv. Štěpána zapomnělo, kdyby se byly nedostavily následky. V létě se přihnala od západu prudká bouře s lijákem a ta zničila všechnu úrodu na polích, takže nesklidili ani pouhou slámu. Byla z toho bída a hlad. To se opakovalo každý rok až přišel do vsi cizí poutník, který když slyšel o neštěstí, poradil jim, že nebude lépe, dokud nedají zpět na kostel sv. Štěpána.Po dlouhém hledání byl nalezen pod kolnou u Tesárků v Mažicích. Když o tom přišla zpráva do Horního Bukovska, ihned vypravili velké procesí s korouhvemi do Mažic a ve slavném průvodu přinesli plechového sv. Štěpána, kterého nedali na věž, ale na štít kostela ,aby měl pěkný rozhled po kraji. Od té doby prý již nikdy nepřišly kroupy, ani zničující bouře, poněvadž sv. Štěpán se proti nim otočí a zahání je od vsi. Proto musí trvale zůstat na kostele. Na památku se konalo každoročně procesí z Horního Bukovska do Mažic na den sv. Jana a Pavla.\n\nTraduje se, že práh hornobukovského kostela se nachází ve stejné nadmořské výšce, jako špička kostela ve Veselí nad Lužnicí.\n"}
{"id": "1383257", "url": "https://cs.wikipedia.org/wiki?curid=1383257", "title": "Mistr Misálu Jana ze Středy", "text": "Mistr Misálu Jana ze Středy\n\nMistr Misálu Jana za Středy byl anonymní iluminátor, který tvořil pro biskupa Jana ze Středy. Označení získal podle Misálu Jana ze Středy, který kolem roku 1364 iluminoval. \n\nJan ze Středy se významně podílel na vývoji kultury v českých zemích. Byl po jednadvacet let (1353-74) byl kancléřem císaře Karla IV. Od roku 1353 byl litomyšlským biskupem a poté od roku 1364 biskupem olomouckým. Byl také humanistou a milovníkem umění. Jako kancléř se musel zdržovat v bezprostřední blízkosti Karla IV. v Praze i na cestách. Roku 1354 navštívil Itálii a tam se seznámil s italským uměním. Zážitky z této cesty v něm vzbudily touhu po umění, které by se vyrovnalo italskému. Po návratu se mu podařilo získat pro jeho skriptoria některé vynikající iluminátory školené v Itálii. Jimi si nechával iluminovat liturgické knihy.\nNejvýznamnějším z kancléřových iluminátorů byl anonym, nazývaný Mistr Liber Viaticu Jana ze Středy. Ten v letech 1355-60 vyzdobil Cestovní brevíř, jinak také nazývaný Liber viaticus. Objevuje se v něm mnoho figurálních iniciál a nové hieratické obrazy. Mistr viatiku převzal nejeden prvek z domácí deskové malby vrstvy vyšebrodského cyklu. Domácí tradici mistr obohatil svou znalostí italského, hlavně sienského malířství. Italský vliv dokazuje prostorová výstavba jeho miniatur, dramatická hybnost, plastické pojetí tvarů i barevná škála jasných tónů.\n\nNásledovníkem Mistra Viaticu byl Mistr Misálu Jana ze Středy. Misál Jana ze Středy je psán latinsky. Obsahuje text Missale romanum pro pražskou diecézi a texty o sv. Jeronýmovi (od Petrarcy a Giovanniho Andree). Iluminace jsou namalované temperou na pergamenu a zdobeny plátkovým zlatem. Nachází se zde 11 velkých figurálních a historizujících iniciál. Misál vlastní Pražská knihovna Metropolitní kapituly u sv. Víta.\nMistr Misálu Jana ze Středy byl ovlivněn svým učitelem a také Viatikem. Několik iniciál z Viatiku převzal. Jeho vlastní, velmi osobitě pojatou iniciálou je však iniciála A se zvěstováním. Je pojata jako dvorská ceremoniální scéna, na níž anděl přináší poselství Paně Marii v zapečetěném listě. Pod nimi v levé části dříku, je vyobrazen klečící donátor Jan ze Středy s biskupskými insigniemi. Další zajímavé iniciály nacházející se v Misálu jsou např. iniciála zobrazující smrtí Panny Marie, iniciála s trůnící Annou Samatřetí nebo iniciála B s vyobrazením archanděla Michaela bojujícího s drakem. V Misálu je také patrno prolnutí císařské ikonografie se symbolikou univerzální vlády boží, což může dokázat iniciála Trůnící Kristus v císařském ornátu. \nVe srovnání s Viatikem je dobře patrný úbytek italských rysů. Italské umění znal Mistr misálu zřejmě pouze prostřednictvím svého učitele. Z iniciál zmizely větší obrazové architektury, jeviště scén je zpravidla mělké, uzavřené barevným pozadím. Je také patrný úbytek tektonických prvků. V ornamentální výzdobě se malíř vrací k archaickým pletencům, jeho rozviliny jsou ukončené různými fantazijními květy. Figury jsou oproti Viatiku méně hmotné a stylizovanější.\nMalíř se na rozdíl od svého učitele příliš nezajímal o prostorovou výstavbu obrazu a plastické pojetí figur. Vynikal však citem pro detail, jemné barevné i rukopisné provedení a dekorativní působivost celku. Také měl smysl pro měkkou malířskou modelaci vnitřním světlem. Měl vlastnosti typického iluminátora. V tomto směru jistě zapůsobil na další vývoj naší knižní malby. \n\nMistr misálu Jana ze Středy se rovněž podílel na výzdobě Orationale Arnesti (soukromá modlitební kniha pražského arcibiskupa Arnošta z Pardubic); Evangeliáře rakouských vévodů, a Evangeliáře Jana z Opavy (Jan z Opavy byl iluminátor, který také prošel dílnou Mistra Liber Viaticu).\n\n"}
{"id": "1383258", "url": "https://cs.wikipedia.org/wiki?curid=1383258", "title": "Bubastis", "text": "Bubastis\n\nBubastis, v arabštině známé jako Tell-Basta, v egyptštině pak také jako Per-Bast, bylo starověké egyptské město. Bývá ztotožňováno s biblickým městem Pi-Beseth. Nacházelo se v deltě řeky Nil v Dolním Egyptě a bylo správním centrem svého vlastního nomu. Bubastis bylo centrem uctívání kočičí bohyně Bastet, sloužilo proto jako hlavní úložiště kočičích mumií ve starověkém Egyptě. \n\nJeho zříceniny se nachází na předměstí dnešního města Zagazig.\n\nJméno Bubastis je v egyptštině zapisováno \"Pr-Bȝśt.t\", obvyklá transripce do latinky je \"Per-Bast\". První část názvu znamená \"dům\", druhá část je pak jméno bohyně Bastet. Jméno města tedy znamená \"Dům Bastet\".\n"}
{"id": "1383259", "url": "https://cs.wikipedia.org/wiki?curid=1383259", "title": "Walter Bijou", "text": "Walter Bijou\n\nWalter Bijou byl automobil střední třídy, licenční verze vozu Fiat 514 vyráběná českou automobilkou Walter. Veřejnosti byl představen v březnu 1931 rozsáhlým článkem v magazínu Auto a později na XXIII. mezinárodním pražském autosalonu v Praze, který se konal ve dnech 22.-28. října 1931, společně s luxusním automobilem Walter Royal a luxusním autobusem Walter D-BUS. V expozici dále byly vystaveny Walter Standard 6, Walter Super 6 a nákladní automobily příp. autobusy Commercial, PN, Universal, a FN/FNA. \nPočátkem 30. let 20.století ochladl zájem o vozy vyšší střední třídy, popř. o luxusní automobily, které továrna, v té době nabízela na trhu. S postupujícím vlivem světové hospodářské krize tlak veřejnosti směřoval k malým popř. středním ale hlavně levným automobilům. Šestiválcové třílitry (6-B, Standard 6, Super 6) nemohly získat širší klientelu. \"Akciová společnost Walter, továrna na automobily a letecké motory“, na rozdíl od ostatní české konkurence, neměla připravený vůz nižší střední třídy, a proto rychle uzavírá licenční smlouvu s italským Fiatem, se kterým úzce spolupracuje v letecké výrobě. Jako první se na jaře roku 1931 objevil licenční Fiat 514 alias Walter Bijou (francouzsky klenot). Dlužno poznamenat, že spolupráce s Fiatem byla v těch letech velmi čilá a dá se říci, že vývoj v obou továrnách probíhal souběžně, i když jiné prameny uvádějí, že tyto vozy byly vyráběny především z dovážených dílů. Jeho konstrukční provedení, krásná vnější úprava a bohatá výprava nezůstává v ničem pozadu za velkými vozy, napsal Vilém Heinz-Henry v Národních listech. Avšak ozývaly se i hlasy, které ortodoxní rozvod ventilů SV označovaly v jinonických konstrukcích za krok zpět.\n\nV důsledku zahájení licenční výroby italských automobilů Fiat jinonickou továrnou Walter se rozhodla turínská společnost uzavřít svoji obchodní organizaci na prodej automobilů v Československu, a to i následkem zhoršených hospodářských poměrů. Na podzim roku 1931 byla uzavřena dohoda mezi továrnami Fiat a Walter o částečném převzetí prodejní sítě Fiat v Československu a zvláště o úplném převzetí prodeje náhradních dílů pro všechny automobily Fiat, kterých na počátku 30. let 20. století bylo v ČSR provozováno ca. 3000. Walter mj. převzal prodejnu Fiat v pražské ulici Nekázanka 857/2, kde Walter zřídil svoji druhou, pražskou reprezentační prodejnu určenou pro oblast Praha-jih. V současnosti vlastní tuto bývalou prodejnu automobilů ČSOB a má zde pobočku pro firemní bankovnictví.\nŘadový čtyřválec (4R) o objemu 1438 cm (vrtání 67, zdvih 102 mm), dva ventily/válec, bez přeplňování s klasickým řetězovým rozvodem SV podával výkon 32 k/23,5 kW při 3400 ot./min. a stupni komprese 5,9:1. Spalovací prostory v hlavě byly zvláště přesně a pečlivě konstruovány, čímž bylo docíleno velikého výkonu při zcela nepatrné spotřebě paliva. Pod snímatelnou hlavou válců byly písty z hliníkové slitiny s invarovými vložkami. Staticky i dynamicky vyvážený klikový hřídel byl uložen ve třech bohatě dimenzovaných ložiscích. Postranní ventily s náhonem vačkovým hřídelem fungovaly bezhlučně, čehož bylo docíleno zvláštním profilem vaček. Pohon vačkového hřídele rovněž bezhlučný ozubeným řetězem. Mazání motoru pomocí ozubené kolečkové pumpy bylo tlakové, oběžné. Olej procházel čističem deskového tvaru s vyjímatelným sítem.\n\nPřívod paliva k úspornému karburátoru Zenith 26 popř. Solex 26 UAHD byl řešen samospádem z benzinové nádrže, která byla umístěna na příčné stěně v motorovém prostoru a pojala 34 l. Množství benzínu v nádrži ukazoval měřič paliva umístěný na přístrojové desce. Hned pod nádržkou byl na benzinovém vedení lehce přístupný čistič paliva s průhlednou skleněnou nádržkou.\n\nČtyřstupňová převodovka (4+Z) byla od motoru oddělena suchou, jednolamelovou kotoučovou spojkou. Spojka zaručovala vysokou trvanlivost bez jakékoliv složité obsluhy a usnadňovala svým pozvolným a jemným záběrem změnu rychlostí i méně zkušeným řidičům. Rychlostní skříň byla v celku se spojkou a motorem. Vypínání a zasouvání rychlostí dlouhou centrální pákou bez předlohy bylo snadné a bezhlučné. Velmi přesná ozubená kolečka rychlostí byla broušená. Čtyři rychlosti vpřed a jedna zpáteční umožňovaly ekonomické využití výkonu motoru.\n\nDynamobateriové zapalování o napětí 6V a kapacitou 112 Ah bylo systému Bosch, později Scintilla. Rozdělovač byl umístěn vertikálně uprostřed na hlavě válců a měl automatické řízení předstihu až do 15° a na dalších 15° ruční doregulování. Vodní chlazení s objemem chladiče 14 l a s nuceným oběhem. Čerpadlo bylo umístěno na hřídeli větráku. Chladič byl voštinový z dvojtrubek a byl opatřen ochrannými žaluziemi.\n\nPři spotřebě benzínu 7-10 l/100 km objem nádrže 34 l (7,5 l rezerva) vystačil při úsporné jízdě na ujetí více než 400 km. Spotřeba oleje 0,25 l/100 km. Maximální rychlost 90 km/h.\nBijou má klasicky střižený podvozek s robustním, obdélníkovým lisovaným rámem s křížovou výztuhou tak, aby vzdoroval spolehlivě největším možným namáháním. Pravostranné, šnekové řízení o velkém převodu umožňuje lehké a jemné ovládání vozu. Přenos síly na zadní nápravu děje se dutým hřídelem, opatřeným dvěma křížovými klouby v olejové lázni. Zadní náprava, jejíž převodová kola jsou opatřena spirálním ozubením Gleason, které i v tomto případě zaručuje bezhlučný chod. Obě zadní kola jsou vyrovnána snadno přístupným diferenciálem. Vozová pera půleliptická vpředu i vzadu jsou opatřena hydraulickými tlumiči. Uložení per je provedeno ve speciálních gumových vložkách „Silencblok“, které mírní tvrdé přenášení nárazů a čepy per nevyžadují vůbec mazání. \n\nBrzdy jsou mechanické, osvědčené konstrukce. Jak nožní tak ruční brzda působí měkce a progresivně na všechna čtyři kola. Každá brzda má dvě široké, velmi vzdorné čelisti z hliníku v brzdovém bubnu o velikém průměru. Brzdy nekloužou a velká šířka čelistí zaručuje dokonalé chlazení. V důsledku toho brzdění je velmi účinné, rychlé a nenamáhavé. Osmnáctipalcová disková kola z lisovaného ocelového plechu s prohloubeným ráfkem nesla bohatě dimenzované balonové pneumatiky 4,75x18\".  Disková kola jsou lakována v barvě vozu.\n\nElektrické osvětlení Bosch o napětí 6V sestává z dynama s regulátorem, elektrického startéru zabírajícího do ozubeného věnce setrvačníku, dvou velkých chromovaných reflektorů pro dálková, klopená a obrysová světla, zadního osvětlení poznávací značky, elektrické houkačky Bosch a elektrických raménkových (ručkových) ukazovatelů směru Bosch.\n\nKontrolní přístroje jsou montovány v elegantním rámečku na podsvícené přístrojové desce. Jsou to: rychloměr s počítačem kilometrů, olejový manometr, ampérmetr, měřič stavu paliva v nádrži a přepínací skřínky pro světlo a zapalování. Všechny tyto přístroje jsou osvětleny rozptýleným světlem zevnitř desky. Na přístrojové desce byl rovněž umístěn „nastřikovací“ přístroj pro snadné spouštění motoru a ovladače pro vzduch a plyn k obsluze karburátoru. Přední a zadní tyčové nárazníky jsou chromované. K výpravě patří ještě nosič zavazadel, kryty nábojů kol s chromovanými víky, stěrač předního skla, zpětné zrcátko, bohatá souprava nářadí a náhradních dílů. Rezervní kolo bylo zprvu umístěno vzadu na kufru. Později měl Bijou dvě rezervní kola s pneumatikami, která byla umístěna po obou stranách vozu ve vybrání předních blatníků.\n\nVůz má průměr otáčení jen 9,4 m. Rozchod kol vpředu 1214mm, vzadu 1220 mm, vzdálenost náprav (rozvor) 2555 mm, hmotnost podvozku 605 kg.\n\nPři premiéře na XXIII. Mezinárodní výstavě automobilů (1931) v Praze byl na stánku Walter nejpočetněji (6x) zastoupen právě Bijou: sedan – limuzína v jemné červeni a v tradiční černi, cestovní touring, dvoudvéřové městské kupé v diskrétní černé barvě, elegantní tudor-kabriolet a sportovní roadster. \n\nČtyřdveřová pětimístná limuzína se šesti bočními okny byla dlouhá 3920 mm, široká 1450 mm, vysoká 1660 mm a měla hmotnost 1100 kg. Méně vybavené vozy byly o ca. 50 kg lehčí. Čtyřsedadlová limuzína měla sedačky čalouněné a polštářované sametem nebo suknem. Dveře mají široká spouštěcí okna se zdviháním skel na kličku. Opěradla předních sedadel jsou lehce přestavitelná a umožňují snadný přístup. Vůz má nástropní svítilnu, stahovací záclonky a kapsy na dveřích. Sedadlo u řidiče je na ližinách posuvné v podélné ose vozu. Kabriolet má 4 sedadla a kožené čalounění. Skládací střecha byla z nepromokavé látky nebo z umělé kůže a má obal ze stejného materiálu. Po stranách lze ke střeše a karoserii připevnit průhledná okna, na dveřích jsou kapsy jako u limuzíny. Na zadní straně předních sedadel je držadlo na přikrývku.\nV sezoně 1932 výrobce nabízel vozy Bijou s karoseriemi dvoudveřovou a čtyřdveřovou uzavřenou a také jako roadster, kabriolet a podvozek ke karosování. Bijou se dočkal i užitkové verze s dvoumístnou kabinou, továrna jej nabízela coby valníček s užitečnou hmotností 400 kg. Ten se v létě 1932 prodával za 42000 Kč. V roce 1932 byl pouhý podvozek bez karoserie k mání za 39800 Kč, čtyřmístný tudor stál 49800 Kč, čtyřdvéřový sedan se šesti bočními okny 52000 Kč a nejdražší byl dvoudvéřový kabriolet v ceně 62000 Kč. V ceníku pro rok 1935, po zlevnění způsobeném krizí, se uváděl tudor za 34000 Kč a limuzína za 36000 Kč.\n\nV průběhu let (Bijou byl vyráběn až do roku 1935) se měnil i vzhled jednotlivých karoserií, jak dokládá snímek limuzíny z roku 1935. I limuzína (tudor) a kabriolet získaly v těch letech zaoblení, zešikmenou masku chladiče a splývající záď. Tak jako u původních konstrukcí Walter často i karosérii typu Bijou ztvárnily specializované firmy, jako např. Theodor Petera z Vrchlabí. \n\nTento automobil nebyl pochopitelně předurčen k dobývání vavřínů při závodech do vrchu nebo na okruzích. Jeho nasazení v soutěžích spolehlivosti či ve hvězdicových jízdách spíše sledovalo reklamu a propagaci. \n\nWalter Bijou a team vozů Super 6 jely v roce 1931 6-etapovou Mezinárodní Alpskou jízdu (30.7.-6.8.). Celková trať měřila 2366 km, bylo překonáno 17 nejvyšších alpských průsmyků (mj. Brenner, Stelvio, Sv. Bernard) a trať vedla přes Německo, Rakousko, Švýcarsko, Itálii a Francii: I. etapa: Mnichov-Innsbruck; II. etapa: Innsbruck-Svatý Mořic; III. etapa: Svatý Mořic-Turín: IV. etapa: Turín-Nizza; V. etapa: Nizza-Ženeva; VI. etapa: Ženeva-Bern. V II. skupině (obsah válců od 1100 do 3000 cm) soutěž „O pohár ledovců“ dokončila a získala upomínkovou medaili posádka Vítězslav Kumpera st. (prezident spol. Walter)-G. Čáslavský na voze Walter Bijou (st. č. 45). Team vozů Walter Super 6 soutěž pro havárii jednoho z vozů nedokončil.\n\nDo kategorie jízd můžeme počítat účast tříčlenného továrního týmu ve IV. ročníku soutěže Napříč Šumavou v délce 385 km. K soutěži, která se konala 8. května 1932 pod pořadatelstvím Západočeského autoklubu z Plzně, se přihlásilo 96 posádek, 88 z nich odstartovalo a do cíle dojelo bez trestných bodů 65 posádek. Trať byla vedena po trase Plzeň – Klatovy – Kašperské Hory – Prášily – Nýrsko – Stříbro – Plzeň. Vítěznou pozlacenou plaketu získal i tým Walter Bijou, jehož členy byli jezdci Leo Sabath, J. Ulč a V. Paur. V jednotlivcích byli stříbrnou plaketou ocenění další jezdci na Waltrech Jaroslav Manda a Věra Vlčková.\n\nMotor a převodovka:\n\nKaroserie a podvozek:\n\n"}
{"id": "1383260", "url": "https://cs.wikipedia.org/wiki?curid=1383260", "title": "Josef Švejnoha", "text": "Josef Švejnoha\n\nJosef Švejnoha (6. září 1945 Praha – 1. listopadu 2015 Praha) byl český učitel, historik, publicista, spisovatel a činovník Československého a Českého Červeného kříže. \n\nNarodil se v Praze, kde vystudoval Pedagogickou fakultu Univerzity Karlovy. Mezi roky 1965–1971 učil na základní škole češtinu, ruštinu a dějepis. V letech 1971–1975 pracoval v Osvětovém ústavu v Praze, do roku 1977 na českém ministerstvu kultury v odboru pro vzdělávání dospělých. V letech 1977–1991 působil v různých vedoucích funkcích jako zaměstnanec Červeného kříže (do roku 1983 na Českém ústředním výboru ČSČK a posléze ve výboru federálním). Roky 1991–1999 profesně strávil coby tajemník Svazu diabetiků v ČR a v letech 1999–2007 pracoval opět v ČČK jako vedoucí Úseku odborných činností. Do důchodu odešel v roce 2007.\n\nNárodní knihovna České republiky má ve svých fondech 37 publikací, jejichž je Josef Švejnoha autor nebo spoluautor. Některá Švejnohova díla však vlastní pouze knihovny poboček ČČK či specializované bibliotéky a NK ČR je neeviduje. Švejnohova literární činnost byla tematicky poměrně rozsáhlá, zahrnuje například příručky a kuchařky pro diabetiky, publikace o dějinách Červeného kříže, významných osobnostech téže organizace, jakož i knižní kurikula Hany Benešové a Alice Masarykové. Autor vytvářel také instruktážní videokazety pro diabetiky a publikoval v Novinách Červeného kříže, kde na sklonku profesní dráhy zastával funkci šéfredaktora. V historických pracích o dějinách ČK navázal na dílo svého předchůdce, spisovatele a rovněž významného činovníka tuzemské pobočky Červeného kříže – Ing. PhDr. Otakara Dorazila.\n\n\n\n"}
{"id": "1383262", "url": "https://cs.wikipedia.org/wiki?curid=1383262", "title": "Emeraude Toubia", "text": "Emeraude Toubia\n\nEmeraude Toubia (* 1. března 1989, Montréal, Québec, Kanada) je kanadská herečka a modelka. Představuje Isabelle Lightwood ve Freeform fantasy sérii \"\". Předtím se objevila na televizních seriálech \"Cosmota linda\" jako Dulce Rincón a \"Voltea pa 'que te enamores\" jako Stephanie Karamová.\n\nToubia se narodila v Montréalu v Québeku. Vyrostla však v Brownsville v Texasu. Její matka Mirta Sonia, se narodila a vyrůstala v Ciudad Victoria v Mexiku. Její otec má libanonský původ. Je jedináček. Její prarodiče z otcovy strany pocházeli z okresu Koura v Libanonu. \n\nJako dítě byla profesionálně vedena ke klasickém baletu, flamengu, břišnímu tanci a lyrickému tanci. Toubia navštěvovala střední školu Homer Hanna v Brownsville. Od patnácti let se zúčastnila několika soutěží krásy; byla korunována Miss Jižního Texasu, Miss Rio Grande Valley Amerika a Miss Teen Brownsville. \n\nVe deseti letech se poprvé objevila na televizních obrazovkách v dětské show \"El Mundo de Los Niños.\" Proslavila se však až díky roli z roku 2008, kdy si zahrála ve druhé řadě reality show z prostředí soutěže kráse \"Nuestra Bellaz Latina\" a kde se umístila na druhém místě. Od té doby se objevila v reklamách značek jako Maybelline, J. C. Penney, Sony, Garnier a AT&T.\n\nV roce 2009 se stala soutěžící druhé řady reality-show \"Model Latina\", kde se umístila na pátém místě. Poté se stala semifinalistkou Miss Texas 2010. Během let 2011 až 2013 uváděla zábavné show jako \"The Arena\", \"18 & Over\" nebo \"mun2POP\". V roce 2013 si zahrála v telenovele \"11-11: En mi cuadra nada cuadra.\" O rok později si zahrála v telenovele \"Cosita linda\". Následující rok získala roli Stephanie Karam v telenovele \"Voltea pa' que te enamores.\" Od roku 2016 hraje roli Isabelle Lightwood v seriálu stanice Freeform \"\". \n\nOd srpna 2011 chodí s muzikantem Prince Roycem, médiím však svůj vztah potvrdili až v dubnu 2016.\n"}
{"id": "1383265", "url": "https://cs.wikipedia.org/wiki?curid=1383265", "title": "Operace Dům z karet", "text": "Operace Dům z karet\n\nOperace Dům z karet (ang. Operation House of Cards, hebr. מבצע בית הקלפים) je název izraelského vojenského útoku proti vybraným íránským vojenským cílům v Sýrii. Operace proběhla 10. května 2018 a izraelské vojenské letectvo při ní zasáhlo několik desítek objektů. Podle tvrzení IOS se jednalo o odvetu za íránský raketový útok proti Izraeli z 9. května 2018. Útok, při kterém bylo zasaženo více jak 50 cílů je považován za největší izraelskou leteckou operaci za posledních 40 let. Íránský útok bývá spojován s americkým odstoupením od jaderné dohody.\n\nJednotlivé střety mezi izraelskou armádou a íránskými jednotkami umístěnými v Sýrii a tvořenými především íránskými Jednotkami Quds (součástí Íránských revolučních gard) započaly 10. února 2018 sestřelením íránské špionážního dronu v izraelském vzdušném prostoru. Při následné izraelské letecké odvetě proti vojenským cílům v okolí Damašku se syrské protivzdušné obraně se podařilo sestřelit izraelský stíhací letoun F-16.\n\nOd útoku z 10. února 2018 do 9. května 2018 provedl Izrael dalších 7 většinou leteckých útoků proti pozicím Quds a jejich spojencům, zejména proti Hizballáhu, ale i proti pozicím syrské armády. Podle syrské státní tiskové agentury SANA poslední izraelský útok se uskutečnil 8. května, kdy izraelské letectvo zaútočilo na pozice syrské armády a Jednotek Quds jižně od Damašku. Izrael útok nekomentoval.\n\nPodle tvrzení IOS bylo v noci z 9. na 10. května 2018 vypáleno proti izraelským vojenským cílům na Golanských výšinách ze syrské strany 20 raket typu Fajr-5 íránské výroby a ruských raket Grad. Část raket byla sestřelena izraelským systémem Iron Dome. Zbytek raket dopadl na syrské území. Raketový útok si na izraelské straně nevyžádal žádné oběti na životech, ani zraněné. Hlášeny byly malé materiální škody na vojenském zařízení. Obyvatelé zasažených oblastí byli vyzváni, aby se přesunuli do krytů. Z raketového útoku následně Izrael obvinil Írán, jmenovitě Jednotky Quds, jejichž kontingent je umístěn v Sýrii. \n\nÍránský představitel Nejvyšší rady pro národní bezpečnost odpálení raket proti Izraeli popřel. V reakci na tvrzení IOS prohlásil člen syrského parlamentu, že rakety proti Izraeli odpálila Sýrie a bylo jich 50, nikoliv 20. \n\nJako odpověď na raketový útok proti svému území zahájil Izrael letecký útok proti údajným íránským cílům v Sýrii. Útoku se podle informací ruského Ministerstva obrany zúčastnilo 28 letadel (F-15 a F-16l Sufa), vypáleno bylo 70 raket izraelské výroby typu Delilah. Podle tvrzení velení syrské armády byla většina raket zneškodněna syrskou protivzdušnou obranou.\n\nPodle generála Amikama Norkina, velitele izraelského vojenského letectva bylo proti íránským pozemním cílům z izraelských letadel vypáleno 32 raket, syrská protiletecká obrana vystřelila proti izraelským letadlům 100 raket.\n\nPodle nejmenovaného příslušníka izraelského letectva o izraelském útoku bylo předem informováno jak Rusko, tak USA. Izrael ale předem neoznámil kdy zaútočí, ani jaké budou cíle.\n\nPodle tvrzení IOS byly cílem útoku vojenské objekty patřící Íránským revolučním gardám\n\n\nProtiletecké baterie syrské armády S-200, S-75 Dvina, Pancir-S1 a 9K37 Buk, které proti útočícím letadlům zahájily palbu přestože před jejich použitím Izrael Sýrii varoval. Proto byly též zahrnuty mezi cíle. \n\nPodle zdrojů Syrské observatoře pro lidská práva (SOHR) zahynulo při izraelském útoku 27 vojáků: 6 syrských a 21 \"cizinců\" (z toho 11 Íránců a 10 pravděpodobně příslušníků proasadovských milicí). Izrael neutrpěl žádné ztráty.\n\nPodle syrské armády zahynuli při izraelských útocích 4 lidé.\n\nPodle nejmenovaného příslušníka izraelského letectva o izraelském útoku bylo předem informováno jak Rusko, tak USA. Izrael ale předem neoznámil, kdy zaútočí, ani jaké budou cíle. Ruští představitelé byli informováni izraelským premiérem Netanjahuem během oslav Dne vítězství. Rusko sice tuto informaci předalo Íránu, Sýrie ale informována nebyla.\n\n Izrael: ministr obrany Avigdor Lieberman prohlásil, …\"Doufám, že tuto kapitolu jsme uzavřeli a všichni ten vzkaz pochopili\".\" Izraelský premiér Benjamin Netanjahu prohlásil izraelskou reakci za přiměřenou, neboť Teherán \"… \"překročil červenou čáru\".\" Zároveň vyzval Sýrii, aby se zbavila Íránců. \"Nepomáhají vám, působí pouze škody a jejich přítomnost přináší pouze problémy\".\n\n USA: tisková tajemnice Bílého domu Sarah Sandersová prohlásila, že \"Izrael má plné právo bránit se\" a vyzvala IRG a Hizballáh, \"... aby se zdržely dalších provokací\"\n\n Evropská unie: šéfka diplomacie EU označila íránské útoky za znepokojující a zdůraznila izraelské právo na obranu.\n\n"}
{"id": "1383272", "url": "https://cs.wikipedia.org/wiki?curid=1383272", "title": "Dolnja Bitnja", "text": "Dolnja Bitnja\n\nDolnja Bitnja (italsky: \"Bittigne di Sotto\") je část občiny Ilirska Bistrica v Přímořsko-vnitrokraňském regionu ve Slovinsku. Nachází se v historickém regionu Vnitřní Kraňsko. Je to sídlo typu vesnice.\n\nDolnja Bitnja se nachází v nadmořské výšce 392 m n. m. Při západním okraji obce protéká zhruba ve směru od jihu k severu řeka Reka.\n\nV roce 2002 žilo ve vsi Dolnja Bitnja 74 obyvatel na ploše 169 ha.\n"}
{"id": "1383273", "url": "https://cs.wikipedia.org/wiki?curid=1383273", "title": "Frederik Valach", "text": "Frederik Valach\n\nFrederik Valach (* 11. března 1999, Zlaté Moravce) je slovenský fotbalový brankář a mládežnický reprezentant, od července 2018 hráč mužstva FC Petržalka.\n\nSvoji fotbalovou kariéru začal ve Slovanu Levice, odkud v průběhu mládeže zamířil nejprve do klubu FK Senica a následně se stal posilou Slovanu Bratislava.\n\nV průběhu ročníku 2015/16 se propracoval do seniorské kategorie, kde si odbyl debut v rezervě tehdy hrající druhou slovenskou ligu - skupinu západ. V červnu 2016 uzavřel s týmem stejně jako Samuel Šefčík, Juraj Kotula, Dominik Greif, Patrik Pinte, Denis Potoma a Adam Laczkó profesionální kontrakt. V létě 2017 si jej tehdejší trenéři vytahli do A-týmu a Valach doplnil brankářskou dvojici Dominik Greif - Tomáš Rybár. Svůj soutěžní debut v dresu \"áčka\" absolvoval ve druhém kole domácího poháru hraného 8. srpna 2017 v souboji s v té době třetiligovým celkem FKM Nové Zámky, odchytal celý zápas. Slovan porazil soupeře na jeho půdě v poměru 2:0 a postoupil do 3. kola. Na jaře 2018 se podílel se Slovanem na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti mužstvu MFK Ružomberok (výhra 3:1) nenastoupil. V létě 2018 mu v klubu skončila smlouva a odešel.\n\nV červnu 2018 odešel do týmu FC Petržalka, tehdejšího nováčka druhé slovenské nejvyšší soutěže.\n\nFrederik Valach působil ve slovenských reprezentačních výběrech do 15, 16, 17 a 18 let. V současnosti reprezentuje kategorie U19 a U20.\n\n"}
{"id": "1383279", "url": "https://cs.wikipedia.org/wiki?curid=1383279", "title": "Vysokorychlostní trať Praha–Vratislav", "text": "Vysokorychlostní trať Praha–Vratislav\n\nVysokorychlostní trať Praha–Vratislav je plánovaná vysokorychlostní železniční trať, která by vedla z Prahy do Polska. Zatím není jasné kudy trasa povede. Tato trať je také označována jako RS5.\n\nTrasa vysokorychlostní tratě není jasná. I když jsou stanovené varianty, není jejich vedení v území jasné. To by mohla navrhnout územně-technická studie, která se nyní připravuje. Obě navržené varianty by se měly spojit u města Valbřichu odkud pokračují do Vratislavi stejně.\n\nPrvní varianta vede přes Hradec Králové. Tahle varianta by znamenala vedení vysokorychlostní tratě kolem dálnice D11, následně by pokračovala do Hradce Králové a na sever do Vratislavi. Znamenalo by to menší náklady (trať povede v koridoru pro dálnici) a menší odkup pozemků (pozemky u dálnice ptří státu.) Trať by se u Chlumce nad Cidlinou rozpojila a odbočná trasa by vedla do Pardubic a hlavní trasa by vedla na Hradec Králové a na sever do Wroclawi. Z Pardubic by vedla nákladní trasa do Chrudimi; vedl by tudy i Východočeský diametr, který má zajistit bezúvraťové vysokorychlostní spojení mezi Hradcem a Pardubicemi. Dosáhneme ho modernizací tratě. SŽDC se i v současnosti snaží zrychlit dopravu ve směru Praha - Hradec Králové pod hodinu; bude se jednat o optimalizaci tratě přes Mstětice až Čelákovice na 160 km/h. Navíc variantě do Hradce přispívá i to že se spíše počítá s výjezdem VRT Praha - Brno na Poříčany. Tento výjezd může být využit i na variantě trati přes Hradec. Tuto variantu preferuje i Polsko.\n\nUvažuje se i o druhé variantě přes Liberec. Ta by vedla Přes Mladou Boleslav kolem Turnova (i s odbočkou na Turnov) a na liberecké nádraží. Přestože ještě není jasné kudy vysokorychlostní trať povede, tak vypadá, že povede přes Hradec Králové, protože premiér Andrej Babiš navrhl úspornější variantu nové trati do Liberce: nová železniční trať na 120 km/h; ta má vést dvěma tunely o celkové délce 2,5 km a na velkých mostech 2,89 km z Liberce do Svijan. Studie proveditelnosti ekonomicky podpořila variantu modernizace trati pouze do Mladé Boleslavi. Do Mladé Boleslavi by se mělo dojet za méně než tři čtvrtě hodiny. Kraj však bude usilovat o modernizaci až do Liberce.\n\n"}
{"id": "1383285", "url": "https://cs.wikipedia.org/wiki?curid=1383285", "title": "Pauline Ferrand-Prévotová", "text": "Pauline Ferrand-Prévotová\n\nPauline Ferrand-Prévotová (* 10. února 1992 Remeš) je francouzská cyklistka, členka profesionálního týmu Canyon-SRAM. V roce 2015 se stala první osobou v historii, která byla úřadující mistryní světa v silniční cyklistice, cyklokrosu i závodech na horských kolech. \n\nJe rovněž mistryní světa v závodě štafet na horských kolech z let 2015, 2016, juniorskou mistryní Evropy silničářek v časovce z roku 2009 a mistryní Evropy na horských kolech mezi juniorkami z roku 2009 a v kategorii do 23 let z roku 2014 a vítězkou Světového poháru juniorek z roku 2011. Vyhrála francouzský národní šampionát v silničním závodě s hromadným startem, časovce, cyklokrosu i závodě horských kol. \n\nV roce 2014 vyhrála jednorázový závod La Flèche Wallonne Féminine a etapový závod Emakumeen Euskal Bira, skočila druhá v celkovém pořadí Giro Rosa. Na Letních olympijských hrách 2012 obsadila 8. místo v silničním závodě a 26. místo na horských kolech, na Letních olympijských hrách 2016 skončila v závodě na 26. místě. Celkově vyhrála ve své kariéře 44 závodů. V letech 2014 a 2015 získala cenu časopisu L'Équipe pro francouzskou sportovkyni roku.\n\nJejí strýc Ludovic Dubau reprezentoval Francii v závodě horských kol na OH 2000. Jejím snoubencem je dvojnásobný olympijský vítěz Julien Absalon.\n\n"}
{"id": "1383289", "url": "https://cs.wikipedia.org/wiki?curid=1383289", "title": "Jan Žáček (spisovatel)", "text": "Jan Žáček (spisovatel)\n\nJan Žáček (31. ledna 1932, Pardubice – 13. června 2008, Olomouc) byl český prozaik a dramatik.\n\nNarodil se v rodině hudebníka a operetní zpěvačky. Po maturitě na gymnáziu odešel jako herec k divadlu. Pracoval v činohře Moravského divadla v Olomouci, ve Vesnickém divadle a v Horáckém divadle v Jihlavě. Roku 1949 byl při pokusu o útěk za hranice v Tachově zatčen a krátce vězněn. Hereckou profesi musel opustit poté, co onemocněl tuberkulózou. Po vyléčení pracoval v různých profesích (například jako metodik v Krajské poradně Lidové umělecké tvořivosti) a v letech 1957-1958 dokonce jako dělník na stavbě elekrárny v Opatovicích nad Labem. Pak se stal scenáristou a dramaturgem v pražském divadle Rokoko. V době normalizace se živil jako autor, režisér a interpret různých estrád a kabaretů. V sezoně 1991-1992 byl dramaturgem a scenáristou v brněnském Divadle u Jakuba. Roku 1991 se stal členem sboru správců dědictví Jakuba Demla, který postupně vydává spisovatelovo dílo. \n\nAčkoliv byl téměř do konce sedmdesátých let považován za dramatika, těžiště jeho literární tvory tvoří historické romány a prozaická zpracování životů významných představitelů a světců katolické církve (svatý Jan Sarkander, svatý Klement Maria Hofbauer nebo královéhradecký biskup Edvard Jan Nepomuk Brynych). Jako dramatik je autorem grotesek, parodií, tragikomedií a televizních mikrokomedií, ve kterých zobrazoval aktuální mezilidské vztahy. Kromě toho publikoval v různých periodikách (\"Dikobraz\", \"Lidová demokracie\", \"Svobodné slovo\" a další) své scénky a fejetony. Jeho dílo bylo do značné míry ovlivněno přátelstvím a osobními kontakty s Jakubem Demlem a Timotheem Vodičkou. Roku 2007 obdržel za své dílo od arcibiskupa Jana Graubnera Řád svatého Cyrila a Metoděje.\n\n"}
{"id": "1383294", "url": "https://cs.wikipedia.org/wiki?curid=1383294", "title": "Dana International", "text": "Dana International\n\nDana International, vlastním jménem Sharon Cohen, שרון כהן ( * 2. února 1972 Tel Aviv) je izraelská zpěvačka pop music a aktivistka za práva transsexuálů.\n\nNarodila se v rodině s jemenskými a rumunskými kořeny jako chlapec jménem Jaron Cohen. Od dětství pociťovala svoji ženskou identitu a vystupovala jako drag queen, v roce 1993 podstoupila operativní změnu pohlaví a přijala ženské jméno Sharon. Téhož roku vydala debutové album, které se stalo v Izraeli zlatou deskou, jeho název také přijala jako svůj umělecký pseudonym. V roce 1998 vyhrála s písní „Diva“ soutěž Eurovision Song Contest v Birminghamu. Bylo to poprvé, kdy se vítězem stala transsexuální osoba, v Izraeli rozhodnutí poroty vyvolalo protesty ortodoxní komunity. Soutěže Eurovize se pak zúčastnila také v roce 2011 se skladbou „Ding Dong“, nepostoupila však do finále. Působila jako porotkyně televizní pěvecké soutěže Kochav Nolad, hostovala v britském televizním seriálu \"Beautiful People\". \n\nHlásí se k sekulárním a liberálním názorům: podpořila organizaci Amnesty International, vystupovala v předvolební kampani strany Kadima. \n\n\n"}
{"id": "1383300", "url": "https://cs.wikipedia.org/wiki?curid=1383300", "title": "Jozef Vittek", "text": "Jozef Vittek\n\nJozef Vittek (* 16. října 1948) je bývalý slovenský fotbalový útočník. Žije v Trnavě.\n\nV československé lize hrál za Spartak TAZ Trnava ve dvou utkáních, aniž by skóroval. Debutoval v neděli 22. března 1970 v domácím zápase s Bohemians ČKD Praha (výhra 6:0). Naposled se v I. lize objevil ve středu 25. března téhož roku, kdy zasáhl do trnavského utkání s Jednotou Trenčín (nerozhodně 1:1).\n\n"}
{"id": "1383301", "url": "https://cs.wikipedia.org/wiki?curid=1383301", "title": "Vittek", "text": "Vittek\n\nPříjmení Vittek, přechýleně Vitteková (v ČR také Vittková), nosí více osobností:\n\n\n"}
{"id": "1383305", "url": "https://cs.wikipedia.org/wiki?curid=1383305", "title": "SZA", "text": "SZA\n\nSolána Imani Rowe (* 8. listopadu 1990), známá pod jménem SZA (čti „Siza“), je americká R&B zpěvačka a skladatelka ze Saint Louis, Missouri. SZA byla v roce 2018 nominována na cenu Grammy v několika kategoriích.\n\n\n\n"}
{"id": "1383306", "url": "https://cs.wikipedia.org/wiki?curid=1383306", "title": "Asijská infrastrukturní investiční banka", "text": "Asijská infrastrukturní investiční banka\n\nAsijská infrastrukturní investiční banka () je mezinárodní finanční instituce sídlící v Pekingu v Čínské lidové republice, z jejíhož popudu z roku 2013 byla v roce 2014 založena. Je zamýšlena jako rozvojová banka pro asijsko-pacifický region a je v tomto směru konkurencí Světové banky, Mezinárodního měnového fondu a Asijské rozvojové banky.\n\nK roku 2018 má Asijská infrastrukturní investiční banka 64 plnohodnotných členů.\n"}
{"id": "1383308", "url": "https://cs.wikipedia.org/wiki?curid=1383308", "title": "Asijsko-pacifický region", "text": "Asijsko-pacifický region\n\nAsijsko-pacifický region je neformální označení části světa nacházející se v okolí západního pobřeží Tichého oceánu. Obvykle se rozumí jako shrnující společné označení pro oblasti východní Asie, jihovýchodní Asie, Oceánie. Často je zahrnuta i jihovýchodní část jižní Asie (byť ta ve skutečnosti leží spíše u Indického oceánu). Někdy bývá zahrnut i ruský Dálný východ a Mongolsko.\n\nVýznamná část zemí regionu je součástí Asijsko-pacifického hospodářského společenství a některé země jsou i signatáři Transpacifického partnerství.\n"}
{"id": "1383313", "url": "https://cs.wikipedia.org/wiki?curid=1383313", "title": "Mistrovství Československa jednotlivců na klasické ploché dráze 1976", "text": "Mistrovství Československa jednotlivců na klasické ploché dráze 1976\n\nMistrovství Československa jednotlivců na klasické ploché dráze 1976 bylo tvořeno 4 závody.\n\n\n\n"}
{"id": "1383314", "url": "https://cs.wikipedia.org/wiki?curid=1383314", "title": "Josef Minařík", "text": "Josef Minařík\n\nJosef Minařík (* 1. listopadu 1947) je bývalý československý motocyklový závodník, reprezentant v ploché dráze. \n\nV Mistrovství světa jednotlivců skončil nejlépe v roce 1976 na 9. místě v kontinentálním polofinále. V Mistrovství světa družstev startoval v letech 1975-1977, nejlépe skončil v roce 1976 na 3. místě v kontinentálním finále. V Mistrovství Československa jednotlivců skončil v roce 1975 na 6. místě, v roce 1976 na 4. místě, v roce 1977 na 8. místě, v roce 1978 na 13. místě, v roce 1979 na 12. místě a v roce 1980 na 10. místě. V Mistrovství Československa dvojic skončil v roce 1979 na 5. místě. V Mistrovství Československa na dlouhé ploché dráze skončil v roce 1980 na 15. místě. Začínal v Liberci, závodil za AMK Bateria Slaný.\n\n"}
{"id": "1383315", "url": "https://cs.wikipedia.org/wiki?curid=1383315", "title": "Aziny (heterocyklické sloučeniny)", "text": "Aziny (heterocyklické sloučeniny)\n\nAziny jsou skupina organických sloučenin s šestičlennými aromatickými heterocykly. Skládají se z benzenového jádra, v němž je jedna nebo více skupin C-H nahrazena isolobalovým atomem dusíku. Na tento základ mohou být připojeny další funkční skupiny.\n\n"}
{"id": "1383316", "url": "https://cs.wikipedia.org/wiki?curid=1383316", "title": "Grand Prismatic Spring", "text": "Grand Prismatic Spring\n\nGrand Prismatic Spring v Yellowstonském národním parku je největší termální pramen ve Spojených státech a třetí největší na světě, po Frying Pan Lake na Novém Zélandu a Boiling Lake v Dominice. Nachází se v pánvi Midway Geyser Basin.\n\nGrand Prismatic Spring byl zaznamenán geology pracujícími na Haydenově Geologickém Průzkumu v roce 1871 a byl pojmenován pro jeho nápadné zbarvení. Jeho duhové barvy odpovídají rozptýlení bílého světla pomocí optického hranolu: červená, oranžová, žlutá, zelená a modrá.\n\nPrvní záznamy o prameni pocházejí od raných evropských průzkumníků a inspektorů. V roce 1839 skupina lovců kožešin z Americké kožešinové společnosti překročila Midway Geyser Basin a poznamenala si „vřící jezero“, s největší pravděpodobností Grand Prismatic Spring, s průměrem 90 metrů (300 stop). V roce 1870 pramen navštívila Washburn–Langford–Doane Expedice, přičemž si všimla nedalekého gejzíru 15 metrů (50 stop) (později pojmenovaného Excelsior).\n\nŽivé barvy pramene jsou výsledkem mikrobiální rohože kolem okrajů a vody bohaté na minerály. Rohože vytvářejí barvy od zelené k červené. Množství barvy v mikrobiální rohoži závisí na poměru chlorofylu ke karotenoidům a na teplotním gradientu v odtoku. V létě mají rohože tendenci být oranžové až červené, zatímco v zimě rohože jsou obvykle tmavě zelené. Střed bazénu je v důsledku extrémní teploty sterilní.\n\nTmavě modrá barva vody ve středu jezera je výsledkem vnitřní modré barvy vody. Efekt je nejsilnější ve středu pramene kvůli jeho sterilitě a hloubce.\n\nPramen má průměr přibližně 110 metrů a hloubku 50 metrů. Odpaří přibližně 2100 litrů vody o teplotě 70 °C za minutu.\n"}
{"id": "1383319", "url": "https://cs.wikipedia.org/wiki?curid=1383319", "title": "The Sims 3: Do budoucnosti", "text": "The Sims 3: Do budoucnosti\n\n\"The Sims 3: Do budoucnosti (The Sims 3: Into the Future)\" je jedenáctý dodatek k počítačové hře \"The Sims 3\", který byl vydán 24. října 2013.\n\nV dodatku \"The Sims 3: Do budoucnosti\" můžete své simíky posílat do budoucnosti - normální, utopické a dystopické. Simíci se mohou seznámit s technologií budoucnosti a získat nové dovednosti např. pokročilá technologie a stavění robotů. Můžete se prohánět vznášedlem nebo létat s jetpackem, cestovat tubusovým výtahem, zkoušet nové účesy a oblečení nebo prozkoumávat nové alternativní budoucnosti. Můžete si vytvořit novou bytost Plumbota a naprogramovat různé vlastnosti pomocí čipů, které si můžete koupit za celoživotní štěstí nebo si je vytvořit sami.\n\nNestabilní - Vlastnosti Vašeho simíka se budou neustále měnit a často nebude vědět, co se děje\n\nFanoušek robotiky - Váš simík se může přepnout do robotického režimu\n\nSběratel supermódních technologií:\n\n\n\nVíc než jen stroj:\n\n\nVyužít čas na maximum:\n\n\nV The Sims 3: Do budoucnosti přibylo 5 celoživotních odměn:\n\nPortalova imunita (5,000): Už nikdy nezažijete nepříjemné pocity, během cestování časem.\n\nBudoucí Simík (10,000): Staňte se simíkem, který do budoucnosti patří! Vyzvedněte si mobilní telefon, abyste lépe zapadli do Oasis Landing.\n\nBalíček čipů s vlastnostmi (10,000): Získejte pro své plumboty balíček plný čipů s vlastnostmi, abyste je nemuseli sami navrhovat nebo vyrábět.\n\nMistrovský údržbář (15,000): Váš plumbot se nebude muset starat o svou údržbu.\n\nČasový dálkový ovladač (30,000): Budete moct libovolně přepínat mezi 3 druhy budoucnosti (dystopická, normální a utopická).\n\nOasis Landing (budoucnost)\n\nPlumbot - Váš simík si může vytvořit vlastního plumbota až bude mít dovednost stavění robotů na úrovni 2. Ze začátku máte jen 3 kolonky pro čipy s vlastnostmi, ale až budete mít vyšší úroveň dovednosti, tak můžete tam mít dokonce 7 kolonek pro čipy s vlastnostmi.\n\nJetpack\n\nPád z jetpacku\n\nPád meteoritu na simíka\n\nČasová anomálie\n\nŽena - Dospělá/Starší - 6 účesů, 9 Horní díly, 6 Spodní díly, 11 kompletů, 1 podprsenka, 1 spodní prádlo, 1 plavky, 6 doplňky, 3 boty, 6 tetování, 10 Make-Up\n\nŽena - Teenager - 6 účesů, 4 Horní díly, 4 Spodní díly, 4 komplet, 1 plavky, 6 doplňky, 3 boty, 6 tetování, 10 Make-Up\n\nŽena - Děti - 1 účes, 2 Horní díly, 1 Spodní díl, 1 komplet, 1 boty\n\nŽena - Batole - 1 komplet\n\nMuž - Dospělý/Starší - 4 účesů, 3 vousy, 14 Horní díly, 4 Spodní díly, 1 komplet, 1 plavky, 1 doplňky, 1 boty, 6 tetování, 10 Make-Up\n\nMuž - Teenager - 4 účesů, 6 Horní díly, 3 Spodní díly, 1 komplet, 1 plavky, 1 doplňky, 1 boty, 6 tetování, 10 Make-Up\n\nMuž - Děti - 1 účes, 2 Horní díly, 1 Spodní díly, 1 komplet, 1 boty\n\nMuž - Batole - 1 komplet\n\nNové nanity, ryby, hmyz, rostliny\n\nCestování časem - časový portál\n\nAlmanach času - události - potomci\n\nNová rozhlasová stanice - Digitóny\n"}
{"id": "1383324", "url": "https://cs.wikipedia.org/wiki?curid=1383324", "title": "823 (číslo)", "text": "823 (číslo)\n\nOsmset dvacet tři je přirozené číslo, které následuje po čísle osmset dvacet dva a předchází číslu osmset dvacet čtyři. Římskými číslicemi se zapisuje DCCCXXIII.\n\n\n\n"}
{"id": "1383326", "url": "https://cs.wikipedia.org/wiki?curid=1383326", "title": "Code Orange", "text": "Code Orange\n\nCode Orange je americká hardcore punková kapela z Pittsburghu v Pensylvánii, založená v roce 2008. Členové kapely jsou kytaristé Eric Balderose a Dominic Landolina, kytaristka Reba Meyers, bubeník Jami Morgan a basista Joe Goldman.\n\nCode Orange vydali studiová alba \"Love Is Love/Return to Dust\" (2012) a \"I Am King\" (2014) s nahrávací společností Deathwish Inc., kterou založil Jacob Bannon z Converge, a \"Forever\" (2017) s Roadrunner Records. Všechny tři alba produkoval Kurt Ballou z Converge. Code Orange obdrželi nominaci na cenu Grammy v roce 2018.\n\n\n\n\n\n"}
{"id": "1383342", "url": "https://cs.wikipedia.org/wiki?curid=1383342", "title": "Karol Ševčík", "text": "Karol Ševčík\n\nKarol Ševčík (24. května 1950 Šaľa – 22. září 2019 Pečeňady) byl slovenský fotbalový útočník, od roku 1979 rozhodčí (nejvýše v I. SNFL) a později delegát SFZ v nejvyšší slovenské soutěži.\n\nZemřel po skončení zápasu 6. nejvyšší slovenské soutěže Pečeňady – Krakovany, jehož se účastnil v roli asistenta rozhodčího.\n\nZa Spartak Trnava odehrál jedno celé utkání v Poháru mistrů evropských zemí v ročníku 1973/74. Jednalo se o odvetné čtvrtfinálové utkání mezi domácí Dózsou Újpest a Spartakem Trnava (nerozhodně 1:1, hráno ve středu 20. března 1974). Jelikož stejným výsledkem skončil také úvodní duel v Trnavě, prodlužovalo se a o postupu maďarského mistra nakonec rozhodl penaltový rozstřel (4:3). Za Spartak Trnava proměnili Jozef Adamec, Anton Hrušecký a Karol Ševčík, nedali Karol Dobiaš a Dušan Keketi.\n\nV československé lize hrál za trnavský Spartak, aniž by skóroval. Debutoval v utkání, které se hrálo ve středu 6. května 1970 v Košicích a domácí mužstvo VSS v něm se Spartakem hrálo nerozhodně 0:0. Naposled se v I. lize objevil v neděli 14. března 1976 v Trnavě, kde domácí Spartak porazil Jednotu Trenčín 3:0.\n\n"}
{"id": "1383344", "url": "https://cs.wikipedia.org/wiki?curid=1383344", "title": "Tramvaje Graz série 1–41 (Brno)", "text": "Tramvaje Graz série 1–41 (Brno)\n\nTramvaje série 1–41 jsou typ dvounápravové obousměrné tramvaje, vyrobené pro Společnost brněnských elektrických pouličních drah podnikem Grazer Waggon- & Maschinen-Fabriks-Aktiengesellschaft vorm. Joh. Weitzer ve Štýrském Hradci. Tyto vozy, vyráběné v letech 1899–1900 a zařazené v letech 1900–1903, zahajovaly provoz elektrické tramvaje v Brně. Společně s nimi byly vyrobeny vlečné vozy stejného vzhledu.\n\nTramvaje byly na tehdejší dobu obvyklé konstrukce s otevřenými plošinami. Skříň vozu byla dřevěná, vně oplechovaná se základnou v podobě roštu z válcovaných ocelových profilů. Dolní část bočnice byla obložena pásem dřevěných peřejek. Střecha a nástřešek byly zhotoveny z dřevěných palubek pokrytých plátnem. Na nástřešku se nacházel tyčový sběrač, který byl později nahrazen lyrovým. V interiéru, který byl od plošin oddělen jednoduchými přepážkami s posuvnými dveřmi, se nacházely podélné laťkové lavice. Pojezd vozu tvořil dvounápravový podvozek s rozvorem 1800 mm, který byl během první světové války prodloužen na 2200 mm. Pohon zajišťovaly dva motory typu GE 58, napojené na nápravy pomocí převodu z ozubených soukolí s převodovým poměrem 1ː6. Regulace výkonu byla prováděna pomocí odporů umístěných pod podlahou. Ovládání zajišťovaly kontroléry B 6-8 s devíti jízdními stupni (z toho pěti pro sériové zapojení motorů) a sedmi stupni elektrodynamické brzdy. Vnitřní osvětlení a osvětlení linkové orientace bylo žárovkové, s žárovkami na 120 V, vždy s pěti zapojenými do série. Čelní osvětlení bylo zprvu realizováno petrolejovou lampou, aby bylo zajištěno osvětlení i při výpadku proudu, později bylo nahrazeno elektrickým.\n\nV letech 1899–1900 bylo vyrobeno celkem 41 vozů tohoto typu.\n\nVozy série 1–41 byly do provozu u Gesellschaft der Brünner elektrischen Strassenbahnen (GBES; \"Společnost brněnských elektrických pouličních drah\") uváděny postupně. V roce 1900 začalo jezdit prvních 27 vozů, v následujícím roce dalších dvanáct. Zbylé tři kusy byly zprovozněny do roku 1903. V letech 1903 a 1904 byly zakoupeny tramvaje čísel 1–5 a 6–7 od strojírny Lederer & Porges v Králově Poli, takže prvních sedm vozů ze Štýrského Hradce bylo přečíslováno na čísla 42–48. Mezi lety 1906–1910 byly všechny tramvaje série 8–48 přelakovány z původního hnědého nátěru do bílo-červené kombinace. Vozy jezdily pravidelně až do poloviny 20. let 20. století, kdy se začalo projevovat jejich stáří, nízká kapacita a vyšší poruchovost oproti nově dodávaným vozům z Královopolské. Od druhé poloviny 20. let začaly být vyřazovány, či převáděny do služebního stavu.\nOd roku 1930 jezdilo v běžném provozu pouze 14 vozů z této série. Roku 1935 byly tři dlouhodobě odstavené tramvaje prodány do Olomouce. Kvůli vypuknutí druhé světové války byla část odstavených vozů vrácena do provozu, v letech 1943–1944 a 1946 bylo několik z nich upraveno na vlečné vozy. Po skončení války v roce 1945 jezdilo devět tramvají, které v roce 1950 získaly souvislou číselnou řadu 4–12. Z osobního provozu byly definitivně vyřazeny v roce 1954. Dva vozy byly odprodány do Olomouce, jeden do Ostravy. Tramvaje přestavené na vlečné vozy (č. 192–195) byly vyřazovány v letech 1957–1964.\n\nPo roce 1945 bylo využíváno devět vozů jako služebních, ty získaly nová čísla 503–511. V roce 1954 k nim přibyly další tři (č. 512–514). Část jich byla vyřazena do roku 1963, celkem šest jich bylo nadále využíváno i po tomto roce, kdy služební vozy získaly novou číselnou řadu 800. Téměř všechny služební tramvaje z původní série 1–41 byly vyřazeny do roku 1967. Jako jediný zůstal kolejový brus č. 803, který k tomuto účelu sloužil již od roku 1930. V roce 1969 byl přečíslován na č. 4030, k jeho odstavení došlo o rok později po dodání nového brusu Schörling.\n\nBrousicí vůz č. 4030 byl posledním dochovaným zástupcem série 1–41. Po svém odstavení byl během roku 1971 v Ústředních dílnách Dopravního podniku města Brna kompletně zrenovován do stavu z let 1911–1930 (vyjma lyrového sběrače, který byl osazen v polovině 30. let) a se svým původním číslem 10 následně zakoupen Technickým muzeem v Brně, které jej zařadilo do své sbírky vozidel MHD.\n\n"}
{"id": "1383351", "url": "https://cs.wikipedia.org/wiki?curid=1383351", "title": "Východočeský krajský přebor 1971/72", "text": "Východočeský krajský přebor 1971/72\n\nV soubojích Východočeského krajského přeboru 1971/72 se utkalo 14 týmů dvoukolovým systémem podzim - jaro. Tento ročník skončil v červnu 1972.\n\nZdroj: \n\nPoznámky:\n\n"}
{"id": "1383352", "url": "https://cs.wikipedia.org/wiki?curid=1383352", "title": "Shoda modelu s pozorováními", "text": "Shoda modelu s pozorováními\n\nShoda modelu s pozorováními čili vhodnost modelu, anglicky goodness of fit, je míra toho, jak dobře statistický model vyhovuje pozorovaným datům. Měří se buď pomocí vhodných statistik, jako je koeficient determinace R u lineární regrese, anebo se testuje, například model nezávislosti dvou nominálních znaků lze testovat pomocí chí kvadrátového testu.\n"}
{"id": "1383360", "url": "https://cs.wikipedia.org/wiki?curid=1383360", "title": "Orlík (hrad, okres Ústí nad Orlicí)", "text": "Orlík (hrad, okres Ústí nad Orlicí)\n\nOrlík (též Saldenstein) je zaniklý hrad na ostrohu nad řekou Tichou Orlicí nedaleko města Brandýsa nad Orlicí. \n\nDoba vzniku hradu není známá, zřejmě se tak stalo na přelomu 13. a 14. věku. Roku 1311 na hradě seděla Perchta, manželka Vítka ze Švábenic. Jde o jedinou zmínku o hradě. Dále se hrad již nezmiňuje a předpokládá se, že zanikl poté, co zdejší zboží získali pražští křižovníci. V nové době byly trosky hradu narušeny výstavbou vodojemu. \n\nDispozice hradu je dvojdílná. Za předhradím vymezeným částečně dochovaným příkopem se za dalším dobře dochovaným příkopem nacházelo jádro hradu tvaru přibližného trojúhelníku. To bylo na severní straně obehnáno ještě parkánem. Výrazné terénní relikty staveb (místy se silně rozpadlým zdivem) dovolují předpokládat existenci navzájem oddělených staveb, nejspíše na všech třech stranách dispozice. Vstupní brána se asi nacházela v severovýchodním nároží. Na západě v místě vodárny se traduje existence samostatně stojící věže. Pokud by zde věž nestála, šlo by o hrad bezvěžové dispozice. Palác mohl snad stát na severní straně hradu.\n\n"}
{"id": "1383362", "url": "https://cs.wikipedia.org/wiki?curid=1383362", "title": "Křesťanství u Romů", "text": "Křesťanství u Romů\n\nRomové přebírají náboženské vyznání většinové společnosti. V Evropě se nejčastěji hlásí ke křesťanství, do kterého vnáší prvky své původní lidové víry. V souvislosti s Romy tak můžeme mluvit o specifické podobě křesťanství a postoje k němu.\n\nObecně se dnes má za to, že Romové pocházejí ze severní Indie. Rekonstruovat vliv původní indické víry na současné náboženské přesvědčení Romů je ale velmi problematické, neboť Romové v Indii patřili pravděpodobně k nejnižší, sociálně znevýhodněné kastě \"averne\". Zřejmě nejvíce byly u Romů zakořeněny představy cyklického systému světa a víra v znovuzrození. Uctívali pravděpodobně také obrazy božstev, což je jedna ze základních praktik tradičních indických náboženství, dnes označovaných jako hinduismus. Další problém, který znesnadňuje rekonstrukci původní míry náboženského přesvědčení tkví v tom, že Romové při své cestě na západ běžně přebírali náboženské představy majority, přičemž pravděpodobně nejvýznamnějším byl manicheismus, se kterým se střetli v Persii. V manicheistickém \"kastovním\" systému pravděpodobně patřili k nejnižší třídě \"auditores\" (posluchači), tito aktivní laici mohli podporovat \"vyvolené\", o stupeň vyšší třídu. Do této třídy dokonce mohli spadat při svém dalším zrození. Romský výraz \"degeš\", který byl původně používán k označení rituálně nečisté osoby, může být dokladem možného vlitu kastovního systému na romskou kulturu. Dnes se tento výraz vztahuje na osoby špinavé, chudé, závislé na drogách a další, kterými je pohrdáno. Existují domněnky, že se v 11. století Romové označovali řeckým termínem \"Atsiganoi\", což je byzantský termín pro vyznavače manicheismu. Původ tohoto slova však není bezpečně osvětlen. Novější výzkumy dnes ukazují, že tento termín mohl označovat zvyk oddělovat se od jiných skupin obyvatelstva. Romové mohli být takto označováni, protože měli jiné zvyky a zásady než většinové obyvatelstvo. Z toto termínu pak vznikl exoetnonymum \"Cigán\". Velkým zastáncem teze o indickém původu Romů byla zakladatelka české romistiky Milena Hübschmannová. \n\nNejcharismatičtější romské tradice dnes nalezneme v romských osadách, ve kterých se mísí původní religiozita Romů s křesťanstvím. Romové přebírají různé kulturní prvky majority a zakomponovávají je do své původní tradice. Nelze však tvrdit, že romská tradice nějakým způsobem reflektuje indický původ Romů. Romové měli oproti majoritě v Evropě pomalejší sociokulturní vývoj. Z tohoto důvodu se můžeme u Romů setkat s praktikami, které mají svůj původ u majority, která od nich již opustila. \n\nDuchovní život Romů tedy netvoří homogenní systém, jedná se o propojení prvků různých tradic zemí, se kterými se Romové během dějin dostali do kontaktu. Jednotlivé tradice se tedy podle lokalit mohou značně lišit. O romských náboženských představách můžeme tedy mluvit jako o synkrezi majoritních náboženských tradic a \"původních\" tradic romské víry.\n\nMluvit o \"romském křesťanství\" lze v souvislosti s náboženskou situací v romských osadách, kde má víra lidový, venkovský charakter (lidová religiozita). Dnes se ale také setkáváme s evangelizačním vlivem nových náboženských hnutí, která prožívají zbožnost v komunitě a vymezují se proti původní romské víře. Podle některých badatelů (Marek Jakoubek, Irena Raichová) Romové přistupují ke křesťanství pragmaticky, využívají ty stránky, které jsou pro ně přínosné. \n\nVzájemný vztah Romů a církve nebyl vždy jednoduchý a neměnný. Po příchodu Romů na evropská území, kde bylo majoritním náboženstvím křesťanství, chápala církev Romy jako poutníky, kající se za své činy a hledající nápravu. Romové se situovali do úlohy kajícných hříšníků z Egypta (odtud exoetnonymum \"Gypsies\"), aby byli akceptovatelní středověkou křesťanskou společností. Tento postoj byl ovlivněn především tolerancí a pochopením jak ze strany církve, tak světských feudálů. Okolo Romů se tak utvářely různé mýtické báje, které reflektovaly jejich kočovný život. Jednou takovou bájí bylo, že Romové ukovali tři hřebíky, kterými byl Kristus přibit na kříž, a z toho důvodu nyní musí trpět a putovat světem. V roce 1422 vůdce romské skupiny Ondřej obdržel list od papeže Martina V., ve kterém bylo skupině umožněno putovat za očištění hříchů po dobu sedmi let, list skupině zaručoval ochranu a pomoc místních obyvatel. Po určité době si ale církev a majoritní obyvatelstvo všímá vágnosti křesťanské víry Romů a jejich vztah k  Romům se mění. Romové přijali křesťanství, ale nezbavili se svých původních praktik a starých náboženských představ. Je také pravděpodobné, že Romové patřičně neuznávali kněze jako prostředníka mezi nimi a Bohem.\n\nV roce 1492 se projevila vyčerpaná tolerance exkomunikací Romů z církve pařížským arcibiskupem za nedodržování křesťanských zásad. Od tohoto roku byli Romové z křesťanských území vyháněni společně s Židy. Během sněmu Svaté říše římské národa německého v letech 1496–1497 padlo usnesení, podle kterého mají být Romové vyhnáni z území říše. Vrcholem represí pak bylo nařízení říšského sněmu ve Frankfurtu nad Rýnem z roku 1577, podle kterého nebylo zabití Roma zločinem. Na moravském území v té době se objevují tendence přimět Romy ke křesťanskému vyznání násilím. Děti popravených Romů v roce 1578 v Olomouci byly umísťovány do špitálů, kde měly být křesťansky vychovávány. Toto nařízení bylo později zakotveno v patentu Karla VI. v roce 1721. V době osvícenství za Marie Terezie a Josefa II. vznikají v letech 1760–1776 nařízení, která přikazovala \"jakýmkoliv způsobem přimět Romy ke křesťanství\".\n\nPrvní záznam o pokřtěném Romovi z  Moravy pochází z roku 1689, následně do 80. let 18. století jsou křty Romů běžné. V roce 1739 byl olomouckým biskupem Jakubem Arnoštem z Lichtenštejna biřmován Tomáš Daniel, který přijal jméno František. Z církevních matrik je zřejmé, že Romové přijímali všechny laickému obyvatelstvu přístupné křesťanské svátosti. Je však otázkou, zda Romové opravdu žili křesťanským způsobem života a nakolik se s křesťanskou vírou ztotožňovali.\n\nAčkoliv v literatuře se často uvádí, že Romové jsou katolického vyznání, v posledních letech stoupá u Romů popularita především protestantských, evangelických církví a charismatických hnutí. Náklonnost Romů k těmto církvím lze vysvětlit tím, že se v těchto církvích setkávají s větší emocionalitou a přijetím. Roku 1952 založil neromský bretaňský pastor Clement Le Cossec romskou evangelickou církev v Bretani. Tato církev měla údajně během třiceti let pokřtít asi 70 000 Romů. Dnes se k ní hlásí asi třetina Romů ve Francii a rozšířila se do celé Evropy.\n\nPro Romy je stejně důležité narození jako smrt. Těhotné ženy jsou v romských komunitách vážené a tvrdí se, že těhotná žena je silnější a odolnější proti zlým silám. Je tedy těžké ji proklít. Se samotným těhotenstvím se pojí několik pověrčivých zákazů: např. těhotná žena nesmí překročit provaz na zemi nebo dát si vytrhnout zub, protože by dítě mohlo zemřít. Pokud těhotná žena vidí oheň, nesmí si sahat na břicho, aby nemělo dítě na tváři \"oheň\". Nemá jíst zaječí maso, aby se dítě nenarodilo se zaječím pyskem, a nesmí překročit vodu, ve které se maso umývalo, protože by potom mohla mít výtok. Těhotné ženy také nesmějí na krku nosit velké korále (\"mirikle\"), aby se dítěti neomotala pupeční šňůra kolem krku. Nesmí se dívat na mrtvé nebo ošklivé lidi, aby neměla podobné dítě. Naopak má pít hodně mléka a jíst chlebovou kůrku, aby měla dítě světlé pleti.\n\nPo porodu se někteří Romové bojí, že nepokřtěné dítě může být vyměněno nebo uhranuto. Křest je tedy velmi důležitý a musí být proveden co nejdříve. Dítě vyměňuje negativní bytost, která se na Slovensku nazývá různě, nejčastěji však \"guli daj\", „sladká máma“. Dítě je vyměněno za nepěkné a plačtivé. Aby se minimalizovala možnost výměny, jsou dětem dávány do zavinovačky nejrůznější ochranné předměty podle lokality, např. vidlička, láhev se svěcenou vodou, hřeben, česnek, chléb, sůl, atd.\n\nDítě může být také uhranuto zlým pohledem, uhranuté dítě neustále pláče a zívá.\n\nOchranou proti uhranutí může být pramínek matčiných vlasů, který se ovazuje kolem zápěstí. Dnes se běžně pramen vlasů nahrazuje červenou stužkou. Pokud je již dítě uhranuté, lze jej uhranutí zbavit koupelí v uhlíkové vodě.\n\nObecně lze tvrdit, že Romové mají velkou úctu a strach z mrtvých. Hřbitov chápou jako posvátné, magické místo, na kterém se nesmí křičet a z hrobů krást květy. Duše je podle Romů hmotná a po smrti se mění na \"mulo\" (\"mulo\" znamená mrtvý), který může mít různé podoby. Může se jednat o zvíře, přízrak nebo antropomorfní bytost. Často je bez tváře nebo na sebe bere podobu některého člena rodiny nebo cizího člověka. Romové věří, že kdyby zahlédli pravou tvář \"mula\", zemřeli by. Někteří Romové věří, že \"mulo\" vypadá tak, jak vypadal za života.\n\n\"Mula\" lze rozdělit na dobré, kteří přinášejí nějakou zprávu, a špatné, kteří přicházejí strašit nebo se mstít, často pro porušení některého zákazu (sebrání kytky ze hřbitova, nevložení oblíbeného předmětu do hrobu) nebo špatně vykonaný pohřební rituál. Proti \"mulům\" existují různé obranné formule, např. \"běž tam, kde tě Pán Bůh opustil\".\n\n\"Poslancos\" je obdoba české smrtky. Zdravý člověk jej vidět nemůže, vidí jej pouze nemocný, pro kterého si \"poslancos\" přichází. Má na sobě dlouhý černý kabát a klobouk. Vzhledem k tomu, že si \"poslancos\" přichází pro nemocného, není příliš žádoucí se proti němu bránit, protože mnohdy je pro nemocného lepší tento svět opustit. \n\nDuch opouští tělo třetí den po smrti. Většinou po tři dny se v domě vesele pije, povídají se veselé historky. Tomuto obřadnímu hodování u mrtvého se říká vartování. Pohřební rituály se pak liší podle jednotlivých zemí.\n\nRomové nejčastěji pohřbívají do země. Do hrobu zesnulého dávají nejrůznější předměty, které mu za jeho života byly blízké, např. peníze, zlato, láhve alkoholu, housle, mobilní telefony. Smyslem těchto rituálů je zajistit posmrtný blahobyt zesnulému, který se může vracet na svět jako \"mulo\", pokud mu v záhrobí chybí některé předměty. Pro ty se pak vrací do světa živých a straší pozůstalé. Případné revenanci se má předejít tím, že se mrtvému nedají do rakve boty. Smrt u Romů předvídá černý pták.\n\nNěkteří Romové věří v čarodějnice a magické praktiky, kde je výrazně zastoupena záškodnická magie, která má poškodit druhé. Mezi tyto praktiky patří tzv. promodlívání, které představuje neveřejnou, záškodnickou praktiku, kdy se modlíme za to, aby se druhé osobě stalo něco špatného. Činí se tak nejčastěji v přítomnosti svatých obrázků. Další tradiční romskou praktikou je zaklínání a proklínání, které je veřejné. Během proklínání se obracíme na Boha jako svědka a zároveň ho prosíme o službu. Proti těmto magickým praktikám se lze bránit pitím svěcené vody, modlením se nebo ohněm, který odhání čarodějnice.\n\nV některých oblastech se věří v očarování muže ženou. Pokud žena chce muže, který se jí líbí, zabije zvíře a nechá jej pomalu zemřít na slunci, muž má potom cítit každou bolest zvířete, dokud nepřijde za ženou. Ženy také mohou muži zašít chlupy ze svého ohanbí do nohavic, aby muž měl svoji ženu stále při sobě a netoužil po jiné. Očarovat muže lze i menstruační krví ženy, která je potajmu muži přilévána do nápojů. \n\nPatronkou Romů je Černá Sára (\"Kalí Sára\"), která je uctívána především ve Francii. Jde o romskou obdobu Panny Marie a její původ lze pravděpodobně hledat u hindské bohyně Kalí. Socha Černé Sáry se nachází ve francouzském Saintes-Marines-de-la-Mer, kde se od roku 1953 katolická církev začala oficiálně angažovat. Pouť k soše Černé Sáry se koná každoročně v květnu. Tento kult se rozšiřuje do celé Evropy včetně Česka a Slovenska, kde ale je zajímaví především pro romské aktivisty a proromsky orientované intelektuály. \n\nPro Romy často je problematické přijímat některá křesťanská dogmata, nejčastěji dogma o Svaté Trojici. Často členy Svaté Trojice různě kombinují např. Bůh – Duch – Otec nebo Bůh – Syn – Panna Maria. O Bohu hovoří jako o duchu, častěji si jej však představují bez abstrakce jako velkého muže. Často se Bůh spojuje se svatými obrázky. Mnoho Romů nechodí do kostela, protože tvrdí, že Bůh je s nimi. Nemají tedy důvod se modlit v kostele s knězem, modlitba je stejně platná kdekoliv jinde. V romských obydlích jsou časté nejrůznější svaté obrázky a sošky, které někdy vytvářejí malý oltář, místo k modlitbě.\n\nPodle literatury se většina Romů hlásí k římsko-katolické církvi. Po roce 1989 začínají mít Romové v oblibě různé evangelické a charismatické církve a hnutí. Tradiční romské praktiky a víry jsou církvemi chápány spíše negativně a Romové se těchto praktik po konverzi často zbavují a zaujímají vůči nim odmítavý postoj. Sami sebe po konverzi vnímají jako \"znovuzrozené\", očištěné Romy.\n\nPoslední dobou je pozorováno, že po konverzi k těmto církvím dochází u Romů k pozitivním sociálním změnám a k inkluzi, která se projevuje především poklesem kriminality a užívání návykových látek.\n\nV České republice je několik církví, které se orientují na romskou komunitu. Jedním z prvních hnutí, které po sametové revoluci získalo oblibu Romů, bylo letniční hnutí, které svoji popularitu získalo pravděpodobně svým entuziasmem a hlubokým prožíváním víry. Dnes je na území Čech a Moravy několik set romských letničních věřících.\n\nLetniční hnutí nevyžaduje znalost církve a nemá pevně stanovenou liturgii. Důležité je emocionální nasazení kazatelů i věřících. Výrazným rysem letničního hnutí je produkce hudby, a to nejen popové, která má sakrální charakter, ale i romské. Romskými muzikanty jsou zpívány romské písně v romštině, češtině nebo slovenštině. Po každé písni následuje bouřlivá odezva věřícího publika. Zpěvem a tancem je zprostředkován osobní kontakt s Bohem.\n\nV letničním hnutí oproti katolické církvi je kladen větší důraz na kněze, pastora a jeho charakter. Součástí letničního hnutí je např. Slovo života a další neoletniční a charismatická hnutí působící na Slovensku.\n\nBratrská jednota baptistů je církev hlásící se k duchovnímu odkazu „anabaptistů“, novokřtěnců, pro které je významný křest, chápaný jako uvědomělý akt konverze. Křtít se mohou pouze dospělí, protože si jsou plně vědomi, co křest znamená, křest dětí není platný. Baptisté kladou velký důraz na misie a šíření evangelia. Neuznávají vnitřní církevní hierarchii, mezi knězem a laiky nespatřují zásadní rozdíl, každý člen může zasahovat do sborových záležitostí. Kazatel bývá volen a členství není dědičné. Do baptistických sborů pronikaly vlivy letničního hnutí, které způsobily dočasné rozbroje ve sborech. Podoba bohoslužeb však zůstala zachována. Dnes mají baptisté v Česku 37 sborů a hlásí se k nim 3622 osob.\n\nOdel Hid Drom je brněnské baptistické sdružení. Dobře reflektuje původní romské praktiky (magické praktiky, revenantismus apod.), vnímá je jako součást svého života před konverzí. Po konverzi jsou tyto praktiky členy sboru vědomě vnímány jako negativní a jsou spojovány se Satanem. Členové tohoto sboru se po konverzi stále chápou jako Romové, avšak jako noví, očištění, zbavení špatných návyků.\n\nArmáda spásy je mezinárodní křesťanská organizace s „polovojenskou“ strukturou. Její činnost není pouze duchovní, ale i sociální. Zaměřuje se na sociálně slabé a vyloučené. V Brně bylo v rámci Armády spásy zřízeno romské středisko \"Dživipen\".\n\nPříklady dalších sborů:\n\nPodle Zuzany Jurkové se Romové v Česku nacházejí v církvích ovlivněných letničním hnutím. Např.:\n\nPravoslavná církev Rokycany: má prvního romského kazatele Davida Dudáše a bohoslužeb se účastní několik desítek lidí.\n\nČeskobratrská církev evangelická Cheb: charismaticky orientovaný a ze zahraničí podporovaný sbor.\n\nJednota bratrská Hejnice, Nýrsko, Dolní Podhůří: již několik let existující sbor specifický svým smíšeným charakterem.\n\nApoštolská církev Chomutov, Orlová\n\nBUDILOVÁ, J. Lenka - JAKOUBEK Marek, \"Religiozita cikánů v ČR: konceptuálně-metodologické poznámky\", Český lid 98/4, 2011, 359-378.\n\nDOBRUSKÁ, Petra, „Víra v revenanty jako součást náboženství bystranských Romů “, Romano Dţaniben 15/2, 2008, 7-27\n\nJURKOVÁ, Zuzana, „Romské letniční hnutí v Čechách a na Moravě: letmý dotyk tématu“, Romano Dţaniben 11/1, 2004, 56 – 65.\n\nKOVÁČ, Milan – MANN, B. Arne (eds), \"Boh všecko vidí/O del sa dikhel\", Bratislava: Chronos 2003.\n\nMACEK, Václav, \"Etymologický slovník jazyka českého\", Academia: Praha 1971.\n\nPODOLINSKÁ, Tatiana – HRUSTIČ, Tomáš, \"Boh medzi bariérami. Sociální inklúzia Rómov náboženskou cestou\", Bratislava: ÚEt SAV 2010. http://www.uet.sav.sk/files/socialna_inkluzia_romov_nabozenskou_cestou.pdf\n\nŠIMKOVÁ, Tereza, \"Vliv křesťanské víry na postoj k Romům\" [diplomová práce, on-line], Brno: Masarykova univerzita 2008. https://is.muni.cz/th/123854/pedf_m/Diplomova_prace.pdf\n\nVÁVROVÁ, Mašková Jana, \"Religiozita Romů v městském prostředí: Případová studie brněnské baptistické skupiny Odel Hin Drom\" [dizertační práce, on-line], Brno: Masarykova univerzita https://is.muni.cz/th/jvfv8/VAVROVA_dizertace.pdf\n\nInterkulturní vzdělávání - příručka nejen pro středoškolské pedagogy, Člověk v tísni 2002. https://www.pf.jcu.cz/stru/katedry/pgps/ikvz/\n"}
{"id": "1383371", "url": "https://cs.wikipedia.org/wiki?curid=1383371", "title": "Národní rozpočtová rada", "text": "Národní rozpočtová rada\n\nNárodní rozpočtová rada je nezávislý odborný orgán, jehož hlavním posláním je vyhodnocovat, zda stát a další veřejné instituce dodržují pravidla rozpočtové odpovědnosti daná zákonem č. 23/2017 Sb. Národní rozpočtová rada je tříčlenná. Od 25. ledna 2018 jí předsedá česká ekonomka Eva Zamrazilová. Úkoly spojené s odborným, organizačním, administrativním, personálním a technickým zabezpečením činnosti Rady zajišťuje dle zákona Úřad národní rozpočtové rady.\n\nÚkoly Národní rozpočtové rady stanovuje zákon 23/2017 Sb., o pravidlech rozpočtové odpovědnosti. Patří mezi ně zejména:\n\nNárodní rozpočtová rada je ze zákona tříčlenná. Předsedu volí Poslanecká sněmovna na návrh vlády, další dva členy volí rovněž Poslanecká sněmovna, po jednom na návrh Senátu a České národní banky.\n\nStávajícími členy Národní rozpočtové rady jsou:\n\n\n\n\n"}
{"id": "1383380", "url": "https://cs.wikipedia.org/wiki?curid=1383380", "title": "Buriolestes", "text": "Buriolestes\n\nBuriolestes (\"Buriolův plenitel\", podle rodiny Buriolů) byl rod vývojově velmi primitivního sauropodomorfního dinosaura, formálně popsaného v roce 2016 ze sedimentů souvrství Santa Maria na území Brazílie. Stáří vrstev, ve které byly fosilie tohoto dinosaura objeveny, činí asi 237 až 228 milionů let (věk karn, počátek svrchního triasu). Druhové jméno je poctou paleontologovi Cesaru Schultzovi.\n\nHolotyp nese označení \"ULBRA-PVT280\" a má podobu nekompletní kostry, objevené v oblasti São João do Polêsine na jihu Brazílie. Dochovaly se části lebky, obratle a fragmenty kostí levé přední a levé zadní končetiny. U buriolesta byli zároveň objeveni dva jedinci dinosauromorfa druhu \"Ixalerpeton polesinensis\". V roce 2018 byl oznámen objev ještě kompletnějšího jedince (kat. ozn. \"CAPPA/UFSM 0035\") s velmi dobrým stupněm zachování.\nTento sauropodomorf byl zřejmě masožravý a živil se menšími druhy obratlovců i bezobratlých. To mj. dokazuje, že také sauropodomorfové byli ancestrálně masožraví nebo všežraví a až později přešli k úplné herbivorii. Objev buriolesta a ixalerpetona ve stejných vrstvách dokazuje, že dinosauři i dinosauromorfové zpočátku obývali stejné ekosystémy (což dokazují i objevy ze souvrství Ischigualasto a Chinle).\n\n\"Buriolestes\" byl vývojově primitivní sauropodomorf, příbuzný například rodům \"Eoraptor\", \"Pampadromaeus\", \"Panphagia\", \"Saturnalia\" nebo \"Chromogisaurus\".\n\n\n"}
{"id": "1383386", "url": "https://cs.wikipedia.org/wiki?curid=1383386", "title": "Seznam dílů seriálu Ostrov smrti", "text": "Seznam dílů seriálu Ostrov smrti\n\nToto je seznam dílů seriálu \"Ostrov smrti\".\n\n<onlyinclude>\n</onlyinclude>\n\n"}
{"id": "1383388", "url": "https://cs.wikipedia.org/wiki?curid=1383388", "title": "Slovany (Pardubice)", "text": "Slovany (Pardubice)\n\nSlovany jsou částí města Pardubice ležící mezi Pardubičkami, ulicí Na Drážce a Studánkou převážně jižně od Dašické ulice, která je součástí městského obvodu Pardubice III. Na Slovanech se nachází převážně nízká soukromá bytová výstavba, družstevní činžák z 80. let a za nimi směrem k trati jsou rozsáhlé zeleninová pole. Na Slovany jezdí z Pardubic linka MHD 1. Nachází se tu taky fotbalový klub SK Slovan, který je třetí největší fotbalový klub v Pardubicích a má více jak sedmdesátiletou tradici.\n"}
{"id": "1383389", "url": "https://cs.wikipedia.org/wiki?curid=1383389", "title": "Walter Junior (automobil)", "text": "Walter Junior (automobil)\n\nWalter Junior byl licenční typ osobního automobilu Fiat Balilla 508 (v překladu Malý hrdina), vyráběný od roku 1932 českým výrobcem automobilů Akciová společnost Walter, továrna na automobily a letecké motory Praha – Jinonice. Walter Junior se vyráběl v letech 1932 až 1937. Walter Junior se stal nejprodávanějším modelem jinonické továrny Walter v historii. I dnes - na kterékoliv veteránské akci - je spíše výjimkou, když se tam neobjeví nějaký Walter Junior.\n\nVozy Fiat Balilla se vyráběly po celé Evropě. Mimo Itálie a Československa to bylo např. v Polsku (Centralne Warsztaty Samochodowe), v Německu (NSU-Fiat) a ve Francii (\"SAFAF\" - od roku 1934 jako \"Simca-Fiat\"). Díky tomu se i na české Juniory daly snadno sehnat potřebné díly, což kladně přispívalo k prodeji vozidla. Pozoruhodnou novinkou ve výrobní technologii bylo zavedení pásové výroby. Do vínku dostal Junior dvě podstatné výhody oproti konkurentům – cena automobilu a řízení vlevo (připomeňme, že do března 1939 se v Československu jezdilo vlevo a většina automobilů měla pravostranné řízení). Návrh řádu silniční a cestní policie, vypracovaný ministerstvem veřejných prací, že řidiči vozidel všeho druhu atd. jsou povinni používati pravé strany silnice ve směru své jízdy, se již v té době projednával v parlamentu. Že tento zákon \"vstoupil\" v platnost až v pohnutých, březnových dnech 1939, není vina firmy Walter.\nPrvní vozy Walter Junior předvedla továrna pražským novinářům a odborné veřejnosti v 28. září 1932 na silnici u Cukráku směrem na Jíloviště - referoval o tom a fotografii přinesl Č.A.S. List motoristů v čísle 13, vydaném v Praze dne 3.října 1932 a následně v měsíčnících Autoklub a Auto. V letech 1932-3 se totiž nekonal pražský autosalon, oficiálně byl široké veřejnosti představen až na XXIV. autosalonu v roce 1934. Se sloganem Vůz nové generace byl tak v září 1932 představen kompaktní vůz litrové třídy, tuzemské provenience s celokovovou uzavřenou karoserií, s hydraulickými tlumiči a kapalinovými brzdami. \n\nZážehový, kapalinou chlazený řadový čtyřválec (R4) s rozvodem SV, o objemu válců 995 cm (vrtání 65, zdvih 75 mm), dosahoval výkonu 24 k/17,6 kW při 3600 ot/min. a kompresním poměru 5,88:1. Bezhlučný spodový motor s klidným chodem, umístěný vpředu, uložený pružně ve 4 silentblocích. Hlava válců je snímatelná. Dynamicky vyvážený klikový hřídel byl uložen ve 3 valivých ložiscích. Vačkový hřídel byl poháněn od poddimenzovaného klikového hřídele článkovým řetězem. Blok motoru byl ze šedé litiny a písty z lehké hliníkové slitiny. Mazání motoru tlakové, oběžné. Zapalování bylo akumulátorové 12V/38 Ah Bosch, s cívkou a rozdělovačem s automatickým řízením předstihu. Díky licenci řada komponent měla původ v Itálii: dynamo a spínací skříňka Mareli, reflektory Carello atp. \n\nObdobně jako u typu Walter Bijou byl přívod benzínu ke karburátoru Solex 26 UBIP vyřešen samospádem z nádrže umístěné nad motorem, na dělicí stěně motorového prostoru. Do nádržky se vešlo 27 l benzinu (z toho 4 litry rezerva). Pravidelnému chodu motoru přispívaly čistič paliva a vzduchu. Vodní termosifonové chlazení se samočinným oběhem a s větrákem za chladičem. \n\nMechanická třístupňová převodovka (3+Z) se poněkud vzdálenými převody byla oddělena od motoru suchou, jednokotoučovou spojkou. Později se montovala i čtyřstupňová převodovka. Řadící páka byla umístěna ve středu vozu. Výměna oleje - mimo první doby při zajíždění - se prováděla jen po každých 3000 - 4000 km. Spotřeba oleje 0,2 l/100 km, spotřeba benzínu 7,5 - 8 l/100 km. Maximální rychlost 85-90 km/h.\n\nPodvozek byl klasické koncepce. Obdélníkový rám byl zpevněn příčkami a křížovou výztuhou X, což rámu dávalo skvělou pevnost a tuhost. Přenos síly na zadní nápravu prostřednictvím spojovacího hřídele se dvěma pružnými Hardy-spojkami. Rozvodovka zadní nápravy byla opatřena diferenciálem s gleasonovým, bezhlučným ozubením. Obě tuhé nápravy byly odpérovány podélnými listovými, půleliptickými péry s kapalinovými, olejovými tlumiči. To bylo předpokladem dokonalého držení na silnici a dobrého a spolehlivého vedení vozu v zatáčkách. Junior měl hydraulické brzdy, což bylo v té době u malých vozů spíše výjimkou. Kapalinové brzdy působily současně na všechna kola, ruční mechanická pouze na zadní. U některých modelů byla navíc brzda převodová, která působila na buben za převodovkou. Disková kola nesla pneumatiky 4,00x17\", později 4,50x17\". Hmotnost podvozku pouhých 385 kg, tj. se čtyřmi koly a pneumatikami, krytem motoru, baterií, olejem v motoru, převodové skříni a zadní nápravě, bez vody a bez paliva, nářadí, zásobního kola, nárazníků, přístrojů a blatníků. Hmotnost prázdného vozu s provozními náplněmi nepřevyšovala 687 kg.\n\nVůz měl celokovovou karoserii. Tohoto řešení bylo v ČR použito vůbec poprvé, oznamovala továrna Walter, avšak již od roku 1929 byly s celoocelovou karoserií vyráběny malé Aerovky (Aero 500 a následně Aero 662). Výrobce uváděl, že vnitřní rozměry karoserie dovolují přepravu 4 pasažérů. Typů karoserií bylo povícero: standardní byla dvoudvéřová limuzína (tudor), pro sportovně laděnou klientelu byl připraven dvousedadlový roadster nebo kabriolet. Přední okno bylo regulovatelně výklopné. K vybavení vozu patřily v té době často používané „ručkové“ ukazatele směru Bosch-Winker s elektrickým ovládáním. Přední sedadla byla posuvná. Nosič zavazadel na zádi vozu byl otočný, což dovolovalo upevnit kufr či vak libovolného rozměru. Stupačky byly potaženy gumovým krytem s chromovanými lištami. Přístrojové vybavení bylo běžné době vzniku: tachometr, hodiny, teploměr a tlakoměr oleje, přepínač světlometů a stropní osvětlení. Rozchod kol 1200 mm, rozvor 2250 mm. V provedení limuzína (tudor) byl Junior dlouhý 3140 mm, široký 1380-1400 mm a vysoký 1530 mm.\n\nPro sezonu 1934 byla karoserie modernizována a Junior dostal novou mírně vpřed sešikmenou masku, lehce šikmé čelní okno a zaoblenější střechu. \n\nCeny Juniorů díky hospodářské krizi rok od roku klesaly níž a níž. Nejlevnější roadster s nouzovým dvousedadlem v zádi byl k mání v letech 1932-4 za 26 500 Kč, o rok později za 25 500 Kč. Nejmarkantněji klesala cena u limuzíny z 29 500 Kč (1932-4) na 27 500 Kč (1935). Dodávkový, skříňový Junior se širokými dvířky v zadní stěně a nosnosti 250 kg byl za 26 500 Kč (1935). Luxusní limuzína byla za 32 500 Kč a nejdražší byl dvoudveřový čtyřmístný kabriolet s karoserií Sodomka za 34 500 Kč. Tak jako dřívější jinonické automobily se i Juniory staly předmětem zájmu speciálních karosářských firem, které na zakázku „ušily“ vozu slušivější kabát. K nejčastěji zmiňovaným karosárnám patřily Sodomka z Vysokého Mýta, Petera z Vrchlabí, Uhlík z Prahy či Leitner z Plzně. Jen vysokomýtská karosárna Sodomka postavila na podvozky Junioru během let 1933 až 1935 celkem 79 různých individuálních karoserií.\n\nJe třeba zdůraznit, že Junior obsahoval řadu prvků, které byly spíše obvyklejší u výrazně dražších a luxusnějších automobilů. Do léta 1936 vzniklo přes tisíc automobilů Junior, které v letech 1933 až 1936 tvořily 75 % produkce osobních vozů Walter. V roce 1937 se pouze doprodávaly dříve rozpracované vozy.\n\nJunior se stal v krátké době velmi oblíbeným automobilem a svou dobrou pověst potvrzoval častými úspěchy v různých soutěžích a jízdách. \n\nV květnu 1933 se uskutečnila Velká soutěž spolehlivosti Československem (24.-28. května). Náročná soutěž od délce 2446 km zahajovala v Českých Budějovicích a po 5 dnech končila v Bratislavě. Tříčlenné týmy přihlásily továrny Wikov, Zbrojovka, Aero, Walter a klubové týmy ČAMS a německý autoklub MSAC, mimo to další účastníky představovali jednotlivci. Za klíčovou se ukázala 4. etapa, která vedla ze Zlína do Košic. Slovenské silnice byly úzké, vesměs jen štěrkované, s průjezdy vesnicemi plnými dětí a domácích zvířat, zrádné a téměř neznačené zatáčky, ostrá stoupání a dlouhá serpentinová klesání v horských úsecích. V této etapě došlo k několika nehodám, mj. ing. Václavíková na Junioru, která vyhýbajíc se v zatáčce protijedoucímu povozu převrhla stroj, avšak nezraněna se strojem téměř nepoškozeným dokončila včas etapu. Obtížnou soutěž v cíli 5. etapy zdárně dokončilo jen 20 posádek. Po dojetí do cíle byly vozy podrobeny kondiční a brzdové zkoušce. Následně po propočítání časů ze všech etap a z rychlostní zkoušky na trati závodu do vrchu Ecce Homo (součást 3. etapy) byly vyhlášeny výsledky. Tým Walter na vozech Junior ve složení dr. Vítězslav Kumpera, ing. A. Václavíková-Zichová a Jindřich Knapp získal velký stříbrný pohár a každý z jezdců obdržel i malý stříbrný pohár Ligy čs. motoristů. O celé soutěži podrobně každý den informovaly Lidové noviny a Národní listy vč. očekávaných časů průjezdu jednotlivými městy. Soutěž byla hojně sledována obecenstvem, všude byli středem pozornosti a kupříkladu na Slovensku je vesnické obyvatelstvo vítalo velmi přátelsky a dokonce jim byly házeny květiny. \n\nV červnu 1933 se jeden Walter Junior soukromé posádky Ant. Frick/W. Güttler z Liberce účastnil I. ročníku závodu 1000 mil československých (10.-11. června). Ve výsledkové listině však tato posádka není uvedena. V témže roce startoval i tovární tým Walter na třech Walter Juniorech S, a ti dosáhli výjimečného úspěchu. \n\nPočátkem června se uskutečnila Concours d´Elegance v Lázních Píšťanech (Piešťany). Kabriolet Walter Junior, patřící továrníku Schenkovi z Brna, sklidil velký úspěch u lázeňských hostí. Koncem června (24.-25. června) se uskutečnily VI. automobilové dny v Luhačovicích. V sobotu 24.6. navečer končila v Luhačovicích hvězdicová jízda, v níž z 54 přihlášených 46 přijelo do cíle bez trestných bodů. V nedělní soutěži Concours d´Elegance obdrželi z rozhodnutí jury I. cenu (modrá vlajka a pozlacená plaketa se zlatou stuhou) mj. dr. Vítězslav Kumpera (Walter Royal) a Jindřich Knapp (Walter Junior). Soutěží elegance v Brně, v Luhačovicích i v Piešťanech se vozy Walter zúčastňovaly i v následujících letech a téměř nikdy neodešly s prázdnou. \n\nMěstský závod Okruh Zlínem se uskutečnil 30. července. Byl označen za pronikavý úspěch zlínské odbočky Baťa ČAMS (Československý Automobilový klub pro Moravu a Slezsko). Startovalo 62 závodníků. Startovalo se po jednotlivých třídách skupinově, což učinilo závody přehlednými a zajímavějšími. Ačkoliv pršelo, měly závody hladký průběh a návštěvu přes deset tisíc diváků. Husté špalíry obsadily 6,82 km dlouhý okruh zlínskými ulicemi. V kategorii cestovních automobilů 750 - 1100 cm na 5 kol (34,1 km) startovalo 15 vozů, klasifikováno bylo 13. Kubíček obsadil 2. místo a Chudoba byl 5. (oba na Juniorech). V této kategorii zvítězil Bohumil Turek v průměrné rychlosti 72,3 km/h (1. Turek, Aero, 28:17,0 2. Jan Kubíček, Walter, 28:21,9; 3. Lukáš, Z 4, 28:34,4; 4. Chudoba, Walter, 29:17,2 min.).\n\nZa ryze sportovní úspěch můžeme jmenovat z roku 1934 účast v lednové Rallye Monte Carlo (RMC). Soutěž, pořádaná od roku 1911, tradičně začínala takzvanou hvězdicovou jízdou, kdy posádky startovaly v různých městech Evropy a cestou do Monte Carla projížděly kontrolní body. V Monte Carlu se pak odehrávaly jen jízdy zručnosti a několik rychlostních zkoušek v horách nad městem. Tovární jezdec Jindřich Knapp se spolujezdcem Forejtem dojeli do cíle na azurovém pobřeží bez trestných bodů, ale protože zvolili kratší trať ze španělské Valencie, získali méně „plusových“ bodů a obsadili 39.místo ve třídě do 1500 cm a 85. v absolutním pořadí. Druhý vůz, který řídil Vladimír Formánek, do cíle RMC bohužel nedojel.\n\nV roce 1934 při příležitosti konání XXIV. pražského autosalonu vykonal Walter Junior vytrvalostní jízdu \"Walter Junior 50 000 km\" na trase Praha - Brno - Bratislava a zpět, na které jezdil po dobu 42 dnů (4. března-15. dubna). V době, která je bohatá na mlhy, deště, sněhy, vichřice, kdy jaro se zimou bouřlivě bojují o vládu, jezdila červená limuzína Walter Junior mezi Prahou a Bratislavou ve dne v noci. Slavnostního zahájení jízdy v deštivou neděli 4. března se zúčastnili, jak zástupci pořádajících firem Walter (prezident Vítězslav Kumpera, ředitelé Antonín a Vítězslav Kumperovi), Baťa, Shell a Palaba, tak zástupci dozorového AKRČs (sport. komise - Vilém Heinz-Henry) a hosté (mj. Eliška Junková). Jízda byla označena za vytrvalostní, ale rovněž jako trénink na 2. ročník 1000 mil československých, který se jel o 2 měsíce později v červnu 1934. Jezdci byli po trase srdečně vítáni, například p. Jitka Zavřelová v Bratislavě dostala kytici od Slovenského klubu automobistov i od Motor-Klubu Bratislava, stejně tak v Brně a v Jihlavě jí byly místními občany a automobilovými kluby předány květiny. Ke střídání před Autoklubem (vždy po 800 km) přivezla pak vůz plný květin. Za volantem se vystřídalo na 20 jezdců (valná většina z těch, kteří později jeli za továrnu 1000 mil s Juniory SS (8 posádek) a jedna posádka se Standardem S), zahajoval Jindřich Knapp a 15. dubna v 11 hodin dopoledne na výstavišti končil Ivan Hodáč, který převzal z rukou zástupce AKRČs vavřínový věnec. Vůz se zaplombovaným motorem ujel přes 50 000 km průměrnou rychlostí přes 50 km/h.\n\nVelkého ohlasu získala jízda po Středním východu redaktora Vladislava Forejta-Alana a dr. Bohumila Pospíšila s upraveným roadsterem Walter Junior pro dálkovou jízdu. Snímky a zprávy z jízdy Alana Forejta do tehdejší \"Arábie\" uveřejňovaly jak domovské Národní listy, tak časopis Motor Revue. Jízda byla zahájena 23. června 1934 a ukončena byla 15. srpna. Oba cestovatelé projeli Balkán, Turecko, Sýrii, Irák, Saúdskou Arábii, Jordánsko a Izrael. Z automobilové pouti za mrtvým městem královny ze Sáby a o dobrodružstvích, která cestu Orientem provázela, pak Forejt napsal zajímavý cestopis Za karavanou mrtvých (1938).\n\nMotor a převodovka:\n\nKaroserie a podvozek:\n\n\n"}
{"id": "1383394", "url": "https://cs.wikipedia.org/wiki?curid=1383394", "title": "Phospho Flow", "text": "Phospho Flow\n\nPhospho Flow (Phospho-Specific Flow Cytometry) je analytická metoda využívaná hlavně v biologii. Konkrétně se jedná o typ průtokové cytometrie, který kombinuje základní charakteristiky cytometrického měření buněčných znaků (CD markery) spolu s analýzou fosforylace proteinů. \n\nPro úspěšnou analýzu fosforylace proteinů je nutná jejich fixace ve stavu, v jakém se nacházejí v buňce. K fixaci se využívají denaturační činidla jako např. formaldehyd. Dále je nutné buňky permeabilizovat a konjugovat specifické fluorescenčně značené protilátky na fosforylované proteiny.\n\nV případě použítí multiparametrické analýzy lze tedy např. sledovat různé subpopulace T lymfocytů (CD4+, CD8+, naivní, paměťové) a rozdíly v signalizaci mezi těmito subsety. \nTaké lze sledovat fosforylaci v rámci signálních drah u rakovinných buněk, která je v porovnání s nemaligními liniemi často rozdílná. Běžněji se tato technika využívá u hematologických malignit, ale lze ji aplikovat i na solidní tumory. \n\nTaké je možné pomocí Phospho Flow sledovat farmakodynamiku imunosupresivní léčby u pacientů po transplantaci, což může sloužit k lepší personalizaci léčby.\n"}
{"id": "1383399", "url": "https://cs.wikipedia.org/wiki?curid=1383399", "title": "Kaple Panny Marie Bolestné (Kokešov)", "text": "Kaple Panny Marie Bolestné (Kokešov)\n\nKaple Panny Marie Bolestné stojí západně od Pardubic v katastru Opočínek v lokalitě Kokešov.\n\nKaple Panny Marie Bolestné v Kokešově byla vybudována na paměť zjevení Panny Marie, které se zde událo v roce 1867. Toho roku u zdejšího pramene Lánského potoka nocovali tři slovenští dráteníci a jeden z nich Juraj Hutary zjevení spatřil. Okolní lesy patřili Karlovi Chotkovi z Chotkova a ten nechal pramen upravit a postavit zde Mariánský sloup. Ten byl později přemístěn do současného prostoru. První dřevěná kaple byla kolem něj vybudována manželi Chotkovými v roce 1869. Místo se stalo poutním. Kaple pomalu chátrala, V roce 1995 byla zrekonstruována studánka a v letech 1996–1997 postavena kolem původního sloupu kaple zcela nová zděná nákladem nadace kulturních hodnot MO Pardubice VI. Vysvěcena byla 21. 9. téhož roku hradeckým biskupem mons. Karlem Otčenáškem a od té doby slouží k občasným bohoslužbám. V jejím interiéru byla umístěna dvojice pamětních desek z kaple původní.\n\nKaple se nachází na okraji lesa v blízkosti obvodové zdi zdejšího průmyslového areálu. Z parkoviště na jeho severovýchodním nároží k ní vede pěšina. Po ní je trasována i zelená turistická značená trasa 4289 z Lánů na Důlku do Přelouče.\n\n\n"}
{"id": "1383400", "url": "https://cs.wikipedia.org/wiki?curid=1383400", "title": "Franchi SPAS-12", "text": "Franchi SPAS-12\n\nFranchi SPAS-12 je bojová brokovnice vyráběná italskou společností Franchi od roku 1979 do roku 2000. SPAS-12 je brokovnice s dvěma módy, poloautomatickým a opakovacím. SPAS-12 byl prodáván pro vojenské a policejní účely po celém světě, byl rozšířen i na civilním trhu a lze jej vidět v mnoha filmech a videohrách (např. Terminátor, Jurský park, Robocop, Matrix, Half life, Call of Duty, aj.).\n\nVzhled a účel SPAS-12 původně vedl k jeho označení jako bojové brokovnice. SPAS-12 byl navržen od základů jako robustní, vojenská brokovnice, a byl prodáván jako „automatická brokovnice pro speciální účely“. V roce 1990 byl firmou Franchi přejmenován na „automatickou brokovnici pro sportovní účely“, což umožnilo prodej verze s omezeným zásobníkem a pevnou pažbou do Spojených států, a to až do roku 1994, kdy Spojené státy zakázaly dovoz některých zbraní zákonem (Federal Assault Weapons Ban). V září 2004 zákaz vypršel, ale firma Franchi ukončila výrobu SPAS-12 v roce 2000 a zaměřila se na výrobu nového modelu SPAS-15.\n\nSPAS-12 byl navržen tak, aby fungoval především jako poloautomatická zbraň s možností přepínat režim na opakovací, který je používán pro spolehlivou střelbu neletální munice. Palný režim se přepíná stiskem tlačítka pod přední rukojetí a také posunutím přední rukojeti dopředu nebo dozadu, dokud se nezacvakne do své polohy, což umožňuje rotujícímu pouzdru otevření nebo zavření dvou vstupů plynu.\n\n"}
{"id": "1383401", "url": "https://cs.wikipedia.org/wiki?curid=1383401", "title": "Falkenburk", "text": "Falkenburk\n\nFalkenburk () (v překladu Sokolí hrad) může být:\n\n"}
{"id": "1383404", "url": "https://cs.wikipedia.org/wiki?curid=1383404", "title": "Hollister", "text": "Hollister\n\nHollister je krajské a největší město okresu San Benito v Kalifornii v USA. Počet obyvatel byl při sčítání lidu v roce 2010 34 928. Jedná se o převážně zemědělské město.\n"}
{"id": "1383405", "url": "https://cs.wikipedia.org/wiki?curid=1383405", "title": "Grebaštica", "text": "Grebaštica\n\nGrebaštica je obec (někdy označována také jako turistická destinace), kterou spravuje Šibenik v Chorvatsku. Nachází se v Šibenicko-kninské župě.\n\nOkolí Grebaštice je kopcovité.\n\nV okolí Grebaštice žije asi 65 obyvatel na kilometr čtvereční. \n\nVesnice leží podél státní silnice (nikoli dálnice) D8, nazývaná také Jadranská hlavní silnice a na pobřeží zátoky Luka Grebaštica, asi 14 km jihovýchodně od Šibeniku.\nPočasí je zde chladnější. Teploty jsou zde okolo 15 °C. V nejteplejším červenci zde byla průměrná teplota 28 °C. V lednu jsou zde obvykle přibližně 4 °C. Průměrné srážky činí 1 583 milimetrů ročně.\n"}
{"id": "1383408", "url": "https://cs.wikipedia.org/wiki?curid=1383408", "title": "Nespecifické střevní záněty s velmi časným nástupem", "text": "Nespecifické střevní záněty s velmi časným nástupem\n\nNespecifické střevní záněty s velmi časným nástupem (Very early onset inflammatory bowel disease, VEOIBD) jsou druhem nespecifického střevního zánětlivého onemocnění. Jsou typické pro děti mladší než 6 let. V rámci této skupiny můžeme ještě rozlišovat dvě podskupiny podle věku nástupu a to: novorozenecký (u dětí mladších než 1 měsíc) a kojenecký nespecifický střevní zánět (u dětí mladších než 2 roky).\n\nNespecifické střevní záněty, např. Crohnova choroba nebo ulcerózní kolitida, jsou chronická onemocnění zasahující gastrointestinální trakt. Výzkumy ukazují, že příčinou mohou být jak podmínky prostředí, tak i genetické faktory. V případě monogenních poruch tvoří většinu pacientů právě děti s VEOIBD. Příčinou bývá kauzální mutace zasahující epiteliální bariéru střeva (COL7A1, FERMT1), vrozenou imunitu (CYBB, G6PC3), ale také imunitu adaptivní (IL10, IL10RA, FOXP3).\n\nPacienti s nespecifickými střevními záněty s velmi časným nástupem mají často velmi závažný průběh onemocnění a špatně reagují na standardní léčbu. Často také mívají symptomy i mimo gastrointestinální trakt, např. zvětšenou slezinu a játra, léze na kůži, onemocnění dýchacího traktu nebo poruchy štítné žlázy a krvetvorby.\n\nNa druhou stranu ale známe i případy, kdy mají příznaky nespecifických střevních zánětu i pacienti trpící jinými primárními imunodeficity. Např. se jedná o pacienty s IPEX syndromem, Wiskott-Aldrich syndromem, XIAP syndromem nebo chronickou granulomatosou.\n"}
{"id": "1383413", "url": "https://cs.wikipedia.org/wiki?curid=1383413", "title": "Jamie", "text": "Jamie\n\nJamie je unisexní (obourodé) křestní jméno odvozené od jména James. Jméno Jamie je používáno v anglicky mluvících zemích. V České republice žije 33 lidí se jménem Jamie.\n\n\n\n\n"}
{"id": "1383415", "url": "https://cs.wikipedia.org/wiki?curid=1383415", "title": "Matěj Beran", "text": "Matěj Beran\n\nMatěj Beran (* 11. listopadu 1993, Plzeň) je český hokejista v současné době hrající za tým HC Sparta Praha.\n\nPoprvé se v české hokejové extralize objevil v sezóně 2014/15 jako jednadvacetiletý útočník HC Škoda Plzeň. V sezónách 2015/16 až 2017/18 působil v týmu HC Dynamo Pardubice.\n"}
{"id": "1383419", "url": "https://cs.wikipedia.org/wiki?curid=1383419", "title": "Seznam dílů seriálu Odvážný Crusoe", "text": "Seznam dílů seriálu Odvážný Crusoe\n\nToto je seznam dílů seriálu \"Odvážný Crusoe\".\n\n<onlyinclude>\n</onlyinclude>\n\n"}
{"id": "1383426", "url": "https://cs.wikipedia.org/wiki?curid=1383426", "title": "Panamerický turnaj v ledním hokeji 2016", "text": "Panamerický turnaj v ledním hokeji 2016\n\nPanamerický turnaj v ledním hokeji 2016 byl třetí ročník turnaje v ledním hokeji, který je určen pro týmy z amerického kontinentu. Kanada ani USA se neúčastnili, zatímco ostatní země poslaly nejsilnější výběry a navíc Mexiko a Argentina B-týmy. Turnaj se hrál v jedné skupině od 6. do 12. června 2016 v hale Icedome v Ciudad de México v Mexiku. Turnaje se zúčastnilo šest mužstev, která spolu hrála v jedné skupině každé s každým. Tuto základní skupinu vyhrálo Mexiko. Následně se hrály zápasy o 1. a 3. místo a ve finále si na trestná střílení p5ipsali vítězství hráči Kolumbie před hráči Mexika. Třetí místo vybojoval B-tým Mexika.\n"}
{"id": "1383427", "url": "https://cs.wikipedia.org/wiki?curid=1383427", "title": "Ústřední knihovna Univerzity Karlovy", "text": "Ústřední knihovna Univerzity Karlovy\n\nÚstřední knihovna Univerzity Karlovy \"(Ústřední knihovna UK)\" je specializované pracoviště Univerzity Karlovy, koordinační a metodické centrum pro knihovny jednotlivých fakult a dalších součástí UK. Jako taková zabezpečuje provoz celouniverzitních knihovnických a elektronických informačních systémů. \n\nJe také řešitelem projektů pro informační zabezpečení vědy a výzkumu a plní množství dalších funkcí.\n\nÚstřední knihovna UK vznikla v roce 1991 jako specializované pracoviště, jež mělo zpřístupnit univerzitní společenskovědní fond. Sídlila v Celetné ulici a spravovala ji Pedagogická fakulta UK. \n\nKnihovně se podařilo získat fond bývalého Ústavu marxismu-leninismu ÚV KSČ, jenž je uložen v depozitáři v Lešeticích u Příbrami. V roce 1996 byla Pedagogická fakulta na vlastní žádost zbavena funkce správce. Ústřední knihovna UK se přestěhovala do pracoviště v Revoluční ulici a transformuje se z klasické knihovny do odborného pracoviště pro oblast knihovnicko-informačního servisu na UK, jehož hlavním posláním je koordinace společných činností. \n\nZ důvodu dalšího rozšiřování knihovny a potřeby větších kapacit se pracoviště knihovny v roce 2016 stěhuje na Prahu 6 Veleslavín do ulice José Martího.\n\nKromě výše zmiňovaného plní knihovna tyto funkce:\n"}
{"id": "1383432", "url": "https://cs.wikipedia.org/wiki?curid=1383432", "title": "Sharlota", "text": "Sharlota\n\nSharlota (* 17. září 1996 Praha), vlastním jménem Šarlota Frantinová, je česká rapperka, zpěvačka a členka vydavatelství Blakkwood Records.\n\nJejí kariéra začala v roce 2012 vydáním singlu „Do rána“ s uskupením Abde & Sharlota x Deno. Na singl navázaly další, v roce 2013 singl s názvem „Maximum“ a „Rockstar“, kde se jako host přestavil Ben Cristovao. Od roku 2013 se uskupení zaměřilo hlavně na koncerty a vydávání další singlů. V roce 2014 Sharlotu oslovilo hudební vydavatelství \"Blakkwood Records\" a stala se jeho součástí.\n\nSharlota v roce 2015 vydala první sólo projekt \"Vdova EP\", které bylo i fanoušky dobře přijato. Titulní singl Fajn nedávno přesáhl na YouTube 3 milionů zhlédnutí.\n\nNa rok 2020 Sharlota oznámila vydání nového mixtapu s názvem \"Sextape\". Doposud z tohoto vyšla pilotní skladba „Marketing“ (prod. DJ Super). V roce 2019, spolu s Matúšem Krnčokem, Terezou Kerndlovou a Máriou Čírovou, moderovala hudební talentové show The Voice Česko Slovensko kterou v Česku vysílala TV Nova a na Slovensku TV Markíza.\n\n\n\n\n\n"}
{"id": "1383434", "url": "https://cs.wikipedia.org/wiki?curid=1383434", "title": "Vision", "text": "Vision\n\nVision může být:\n"}
{"id": "1383436", "url": "https://cs.wikipedia.org/wiki?curid=1383436", "title": "Hell-On", "text": "Hell-On\n\nHell-On je sedmé sólové studiové album americké zpěvačky Neko Case. Vydáno bylo 1. června roku 2018 společností ANTI-. Na album přispěli například Mark Lanegan, Joey Burns a k.d. lang. Lanegan zpívá v písni „Curse of the I-5 Corridor“. Většinu písní na albu si zpěvačka sama také produkovala, částečně se na desce produkčně podílel také Björn Yttling.\n\n"}
{"id": "1383442", "url": "https://cs.wikipedia.org/wiki?curid=1383442", "title": "Kostel svatého Mikuláše (Čelebići)", "text": "Kostel svatého Mikuláše (Čelebići)\n\nKostel sv. Mikuláše (srbsky/bosensky '/', známý též pod lidovým názvem Crkva Šklopotnica) se nachází ve vesnici Čelebići u Foči v jihovýchodní části Bosny a Hercegoviny. Pravoslavný kostel je památkově chráněn.\n\nJednolodní kostel má prostý základ a skromné rozměry. Jeho půdorys tvoří obdélník o rozměrech 7,55 x 5,6 m. Výška zdí z vnější strany činí 1,5 m, vzhledem k tomu, že část objektu byla zakopána pod zem. Ze západní strany, kde se nachází vstup, se nachází otevřená zvonice na sloupech. Ikonostas v kostele je dílem Georgije Mitrofanoviće, Andrije Raičeviće a mistra Jovana. Ikony byly přeneseny z původního kláštera sv. Trojice v Pljevljích.\n"}
{"id": "1383450", "url": "https://cs.wikipedia.org/wiki?curid=1383450", "title": "Florentino Ameghino", "text": "Florentino Ameghino\n\nFlorentino Ameghino (18. září 1854 Luján – 6. srpna 1911 La Plata) byl argentinský paleontolog, jeden z výrazných intelektuálů tzv. Generace 80. \n\nPocházel z rodiny italských přistěhovalců (podle některých zdrojů se narodil už roku 1853 v italské Moneglii). Byl samoukem (jeho vědeckou dráhu výrazně ovlivnili Herbert Spencer a Hermann Burmeister), pracoval jako učitel a knihkupec v Mercedesu a od sedmdesátých let zkoumal spolu s mladšími bratry Carlosem a Juanem fosilie v oblastech pampy a Patagonie. Objevil okolo šesti tisíc prehistorických živočichů, jako např. \"Phorusrhacos\", \"Paraptenodytes\", \"Parastrapotherium\", \"Catagonus\" nebo \"Pyrotherium\". V roce 1878 vydal svoji první knihu \"Počátky lidského osídlení na Río de La Plata\", která byla přeložena do angličtiny a francouzštiny. \n\nRoku 1886 mu ředitel muzea ve městě La Plata Francisco Moreno svěřil přírodovědné oddělení. Později vyučoval na Universidad Nacional de Córdoba a vedl Rivadaviovo muzeum v Buenos Aires, byl členem Argentinské akademie věd. Za své objevy získal medaili na Světové výstavě 1889 v Paříži, dostal se však také do konfliktu se světovou vědeckou obcí kvůli své vehementně zastávané teorii o jihoamerickém původu člověka.\n\nJe po něm pojmenováno město Florentino Ameghino (Buenos Aires), přehrada na řece Chubut, antarktické údolí Ameghino Gully, kráter na Měsíci, argentinský vědecký časopis \"Ameghiniana\" a řada taxonů, např. muchomůrka \"Amanita ameghinoi\".\n\n"}
{"id": "1383452", "url": "https://cs.wikipedia.org/wiki?curid=1383452", "title": "Transall", "text": "Transall\n\nTransall (zkratka z Transport Allianz) je francouzsko-německé konsorcium založené v roce 1959 za účelem výroby transportního letounu C-160. Vzniklo jako joint venture mezi francouzskou společností Nord Aviation a německými Weser Flugzeugbau (WFG) a Hamburger Flugzeugbau (HFB). Jeho pozdějšími příslušníky v průběhu další produkce byly firmy Aérospatiale, Vereinigte Flugtechnische Werke (VFW) a Messerschmitt-Bölkow-Blohm (MBB).\n"}
{"id": "1383456", "url": "https://cs.wikipedia.org/wiki?curid=1383456", "title": "Tanvaldský Špičák (železniční zastávka)", "text": "Tanvaldský Špičák (železniční zastávka)\n\nTanvaldský Špičák je železniční zastávka na trati 034 Smržovka – Josefův důl, zřízená v listopadu 2005.\n\nZastávka se nachází mezi stanicemi Jiřetín pod Bukovou a Antonínov, asi 500 m od stanice Jiřetín pod Bukovou. Nachází se v katastru Jiřetín pod Bukovou obce Jiřetín pod Bukovou v údolí řeky Kamenice.\n\nTechnicky jde o zastávku na trati o jedné koleji s jedním nástupištěm. Na nástupišti je přístřešek chránící před nepřízní počasí. Zastávka nemá stálý personál.\n\nZatímco trať Smržovka – Josefův Důl byla otevřena v roce 1894, tato nová zastávka byla otevřena až od listopadu roku 2005. Důvodem jejího zřízení bylo usnadnění přístupu turistů do rekreačního areálu Tanvaldský Špičák a také do obce Albrechtice v Jizerských horách. Vzdálenost zastávky od dolní stanice lanovky na Špičák je asi 400 m.\n\n"}
{"id": "1383458", "url": "https://cs.wikipedia.org/wiki?curid=1383458", "title": "Mario Grman", "text": "Mario Grman\n\nMario Grman (* 11. dubna 1997) je slovenský hokejista hrající za český extraligový klub Piráti Chomutov.\n\nhůl: pravá\n\nod r. 2017: Piráti Chomutov\n\n2017–2018: Reprezentace: Slovensko\n\n"}
{"id": "1383461", "url": "https://cs.wikipedia.org/wiki?curid=1383461", "title": "Skrapež", "text": "Skrapež\n\nSkrapež (v srbské cyrilici ) je řeka v západní části Srbska a v Černé Hoře, levý přítok řeky Đetinja. Vzniká na jižních svazích pohoří Bukovik a jihovýchodních svazích Povlenu soutokem potoků Sečica a Godljevača v nadmořské výšce 1259 m n. m. Poté teče paralelně k spojnici měst Valjevo–Užice jihovýchodním směrem. Skrapež protéká městy Kosjerić a Požega; jejím údolím je vedena částečně i trať Bělehrad-Bar. Ústí do řeky Đetinja v Požežském poli. \n"}
{"id": "1383465", "url": "https://cs.wikipedia.org/wiki?curid=1383465", "title": "David Tomášek", "text": "David Tomášek\n\nDavid Tomášek (* 10. února 1996, Praha, Česká republika) je český hokejový útočník. Aktuálně působí v týmu HC Sparta Praha.\n\nOdehrál tři ročníky české extraligy a to za tým HC Dynamo Pardubice (2015/2016-2017/2018). Poté odešel do Finska, kde působil v týmu JYP Jyväskylä. V průběhu sezony 2019/2020 své finské angažmá předčasně ukončil a vrátil se domů, do svého mateřského týmu Sparta Praha.\n\nOd sezóny 2016/2017 působí v českém národním hokejovém týmu.\n"}
{"id": "1383466", "url": "https://cs.wikipedia.org/wiki?curid=1383466", "title": "Usinsk", "text": "Usinsk\n\nUsinsk (, – \"Uskar\") je město v Komijské republice v Ruské federaci. Při sčítání lidu v roce 2010 mělo přes čtyřicet tisíc obyvatel. Je správním střediskem stejnojmenného městského okruhu.\n\nUsinsk leží v západním předhůří Polárního Uralu zhruba pět kilometrů severně od pravého břehu Usy (přítoku Pečory). Přímo na břehu Usy přitom leží sídlo městského typu Parma, které pod Usinsk ze správního hlediska spadá. Zhruba deset kilometrů západně od Usinsku protéká ze severu k jihu Kolva, přítok Usy. Sama Usa se vlévá do Pečory zhruba třicet kilometrů západně od Usinsku. Od města Pečory je Usinsk vzdálen přibližně sto kilometrů severně, od Syktyvkaru, hlavního města Komijské republiky, přibližně 750 kilometrů severovýchodně.\n\nOd roku 1980 je město zapojeno do železniční sítě 108 kilometrů dlouhou tratí připojující se na jihu ve stanici \"Syňa\" k Pečorské dráze vedoucí z Konoši přes Kotlas do Vorkuty.\n\nUsinsk byl založen v roce 1966 za účelem těžby ropy. Městem je od roku 1984.\n\n"}
{"id": "1383473", "url": "https://cs.wikipedia.org/wiki?curid=1383473", "title": "Aniš Giri", "text": "Aniš Giri\n\nAniš Giri (Anish Koemar Giri, अनिश कुमार गिरी, Аниш Кумар Гири, * 28. června 1994 Petrohrad) je šachista reprezentující Nizozemsko. Je synem nepálského otce a ruské matky, do roku 2002 žil v Rusku a v letech 2002 až 2008 v Japonsku, od roku 2008 bydlí v nizozemském Rijswijku a hraje za klub HMC Den Bosch, jeho trenérem je Vladimir Tukmakov.\n\nŠachy začal hrát v šesti letech, titul velmistra získal již jako čtrnáctiletý, v roce 2012 se stal nejmladším hráčem historie, který pronikl do světové stovky. Jeho nejvyšší hodnocení Elo bylo 2798 bodů v lednu 2016, kdy byl na třetím místě světového žebříčku. Je čtyřnásobným mistrem Nizozemska (2009, 2011, 2012 a 2015), v roce 2016 se kvalifikoval do turnaje kandidátů, kde skončil na šestém místě. Účastnil se čtyř šachových olympiád, v letech 2010 a 2014 měl třetí nejlepší individuální bilanci. Je známý svým opatrným stylem hry, většinou se snaží hrát na remízu.\n\nJe komentátorem pro web ChessBase a autorem autobiografické knihy \"My Junior Years In Chess\". Vedle šachů se věnuje také šógi. Jeho manželkou je gruzínská šachová velmistryně Sopiko Guramišviliová, mají jednoho syna.\n\n"}
{"id": "1383475", "url": "https://cs.wikipedia.org/wiki?curid=1383475", "title": "Vreoci", "text": "Vreoci\n\nVreoci (v srbské cyrilici ) jsou sídlo v Srbsku, které administrativně spadá pod město Bělehrad. Přesněji se nacházejí severně od Lazarevace. \n\nNázev obce znamená doslova v češtině \"zřídla\". V dobách habsburské nadvlády v letech 1718–1739) bylo známé pod názvem \"Vreozij\". V roce 1818 mělo podle tehdejších dokumentů 84 domů, v roce 1822 mělo 97 domů. Podle prvního jugoslávského sčítání lidu měla obec 276 domů a 1406 obyvatel. \n\nObec se nachází na ložiscích hnědého uhlí, které se nedaleko od obce těží v povrchovém dolu Kolubara. Postupné rozšiřování dolu ohrožuje i samotné město, které bude muset být v budoucnosti přesunuto. \n\nPřes Vreoci prochází Železniční trať Bělehrad–Bar a Ibarská magistrála. Západně od obce protéká řeka Kolubara. \n"}
{"id": "1383479", "url": "https://cs.wikipedia.org/wiki?curid=1383479", "title": "Třicet šest lstí", "text": "Třicet šest lstí\n\nTřicet šest lstí nebo také Třicet šest stratagemů je starý čínský traktát, jenž popisuje strategie a úskoky, které se používaly ve válce, v politice i v civilních záležitostech.\n\nNázev tohoto traktátu je poprvé doložen v sedmnáctém svazku Knihy Qi, v Životopisu Wanga Jingzeho \"(王敬 則 傳)\", jenž byl generálem císaře Gao Di z jižní říše Čchi. Když se k moci dostal nový císař Ming, dal z obavy před ztrátou moci popravit mnoho členů císařského dvora a císařské rodiny, a Wang dostal podezření, že bude i on součástí Mingovy čistky, a tak vyvolal vzpouru. Když se Wang dověděl, že se Mingův syn, korunní princ Siao Paozuan, zalekl jeho vzpoury a uprchl z paláce, zanechal ve své knize zmínku, že „dle třiceti šesti lstí lorda Tána byl útěk jeho nejlepším krokem, jelikož by otec i syn měli bezodkladně zmizet.“ (čínsky: 檀 公 三 十六 策, 走 是 上 計, 汝 父子 唯 應急 走 耳). Přesné datum vzniku Třiceti šesti lstí nelze stanovit a dílo dokonce nebylo veřejnosti známo až do druhé poloviny 20. století, kdy byl v provincii Šen-si objeven rukopis neznámého autora z neznámé doby, jenž byl v roce 1941 otisknut a v malém nákladu vydán místním vydavatelem. Až teprve v roce 1961 došlo k masovému rozšíření, když byla otištěna recenze tohoto díla ve stranickém deníku Komunistické strany Číny, v Kuangming Daily.\n\nTřicet šest lstí je rozděleno do šesti kapitol, v nichž každá obsahuje šest stratagemů. Celé dílo je ukončeno doslovem, který se však do dnešních dnů nedochoval celý. První tři kapitoly se věnují výhodným situacím, poslední tři se věnují nevýhodným situacím. Jednotlivé stratagemy jsou uvedeny rčením, jejichž taktický význam je následně vysvětlen krátkým komentářem.\n\n\n\n\n\n\n\n"}
{"id": "1383491", "url": "https://cs.wikipedia.org/wiki?curid=1383491", "title": "Holden Caufield", "text": "Holden Caufield\n\nHolden Caulfield je fiktivní postava z novely \"Kdo chytá v žitě\" amerického spisovatele J. D. Salingera z roku 1951. Po vydání knihy se Caulfieldova postava stala symbolem pro vzpouru a úzkosti dospívajících. V dnešní době patří jeho postava k nejdůležitějším v americké literatuře 20. století.\n\nHolden Caulfield je 17letý dospívající chlapec, který podle knihy měří 189 centimetrů a již mu rostou šedé vlasy. Je naivní, cynický, naštvaný na okolní svět a nesnáší pokrytectví. Jeho postoje a chování zaviňují to, že lidé, na kterých mu zaleží a kterým záleží na něm, se od něj postupně vzdalují.\n\nK jeho sourozencům patří bratr D. B. Caulfield, sestra Phoebe a zesnulý bratr Allie.\n"}
{"id": "1383494", "url": "https://cs.wikipedia.org/wiki?curid=1383494", "title": "Walter Junior S", "text": "Walter Junior S\n\nWalter Junior S (S ve významu \"sport\") byl automobil vyráběný v roce 1933 společností Akciová společnost Walter, továrna na automobily a letecké motory Praha – Jinonice, českým výrobcem automobilů. Jednalo se o sportovně-závodní verzi automobilu Walter Junior, který se vyráběl v továrně Walter od roku 1932. Přestože bilance společnosti Walter vykázala za rok 1932 čistý zisk 300 362 Kč, pro omezení výroby snížila počet dělnictva na polovinu původního stavu a provedla snížení dělnických mezd a úřednických platů o 10 procent. V roce 1932 bylo vyrobeno 374 automobilů, o rok později 517 a vrcholem 30. let byl rok 1934 s výrobou 624 automobilů všech kategorií.\n\nV případě Juniora S (Sport) šlo o identický vůz se sportovním vozem Fiat Ballila 508 S, který italská automobilka představila v polovině dubna 1933 na milánském autosalonu. V témže roce byl veřejnosti představen i sportovní Walter Junior S. Téměř po dvouletém odmlčení se zúčastnila jinonická automobilka Walter opět rychlostních závodů a jejím debutem byla v roce 1933 účast na klasickém závodě 1000 mil československých. Do závodu, který se mimo očekávání stal jedním z největších evropských rychlostních závodů, vyslala firma Walter 3 sportovní vozy Walter-Junior S, řízené jezdci Knappem, Sabatem a Mandou. Po úspěchu docíleném v závodě na 1000 mil čsl. se rozhodla se jinonická automobilka vyrábět vozy Walter Junior ve sportovním provedení ve větších sériích.\n\nV Jinonicích navíc na podzim 1933 vyrobili i závodní verzi, která měla originální hlavu válců s rozvodem OHV od italské, ladičské firmy SIATA. Společnost SIATA z Turína byla italská autodílna a výrobce automobilů, založená v roce 1926 amatérským automobilovým závodníkem Giorgiem Ambrosiniem. Společnost SIATA zpočátku konstruovala a vyráběla výkonné součásti pro úpravu a vyladění vozů vyráběných firmou Fiat. Později vyráběla vlastní závodní automobily a spolupracovala s dalšími italskými automobilkami jako jsou Ferrari a Maserati.\n\nMotor byl v podstatě shodný s limuzínou Walter Junior, zážehový, kapalinou chlazený řadový čtyřválec (R4) s rozvodem SV, o objemu válců 995 cm³ (vrtání 65, zdvih 75 mm). Výkon \"sportovní verze\" však byl zvýšen na 30 k/22 kW při 4000 ot/min a stupni komprese 6,3:1. Byl spojen s třístupňovou převodovkou a sportovnímu vozu o hmotnosti 600 kg uděloval největší rychlost 120 km/h. V magazínu Auto (č.8/1933) bylo zdůrazněno, že \"Vynikající předností vozu Walter Junior S jest živoucí pružnost a akcelerace, snadnost řízení, výtečné vedení na silnici jakož i maximální rychlost 120 km v hodině. — Jest to vůz, který celkovou svou koncepcí je velmi vhodným vozem pro sportovce\" \n\nPro \"závodní verzi\" a další navýšení výkonu byla pořízena omezená série originálních hlav s potřebnými díly od turínské firmy SIATA s rozvodem OHV. Řadový čtyřválec (R4) Walter Junior S v tomto provedení dosahoval výkonu 40 k/29,5 kW při 5500 ot./min. a maximální rychlosti až 150 km/h.\n\nPodvozek z cestovního Juniora zůstal v podstatě zachován. Na nízký obdélníkový rám s křížovou výztuhou byla posazena dvousedadlová sportovní karoserie (roadster). Obě tuhé nápravy byly odpruženy podélnými, poloeliptickými listovými péry. Pérování bylo doplněno kapalinovými tlumiči nárazů na všech 4 kolech. Hydraulické brzdy působily na všechna čtyři drátová kola Rudge-Whitworth, která měla přírubu se čtyřmi šrouby. Vůz měl rozvor 2250 mm, rozchod kol 1200 mm a vlastní hmotnost 765 kg. Samotný podvozek vážil pouhých 380 kg. Zásluhou velmi tuhého rámu uprostřed s výztuhou ve tvaru X měl vůz i jako roadster vynikající jízdní vlastnosti, které jej přímo předurčovaly pro automobilový sport. Velká nádrž na palivo o obsahu 65 l se ve sportovní verzi přesunula z motorového prostoru do zadní části vozu za sedadly. V závodní variantě měl vůz čtyřstupňovou převodovku se synchronizací 3. a 4. stupně a původní mechanická provozní brzda byla nahrazena hydraulickou.\n\nVozy Walter-Junior S jsou karosovány jako roadster ve formě torpéda, s nízkými protaženými liniemi, dokonale aerodynamicky profilovanými. Chladič byl dopředu prodloužen šikmou, špičatou maskou a jeho tvar se harmonicky doplňuje s křídlovými, aerodynamicky profilovanými blatníky velmi táhlé linie, které byly protažené téměř za úroveň sedadel. Zcela sklopné přední sklo bylo při jízdě bylo sklopeno šikmo vzad a bylo vyrobeno z netříštivého skla. Silně vykrojená dvířka podtrhovala sportovní charakter tzv. styl „elbow out“ (loket venku), který převládal dlouhá léta ve stavbě sportovních automobilů. Místo náhradního kola měla záď vejčitý charakter a uprostřed zádě bylo vertikální křidélko. Rezervní kola byla uložena v zadní otvíratelné části karoserie. \n\n\nVerze Walter Junior S (rozvod SV) zaznamenala největší úspěch na I. ročníku závodu 1000 mil československých, který se jel 10. a 11. června 1933 mezi Prahou a Bratislavou. Závod byl uspořádán Autoklubem Republiky Československé (AKRČs) podle vzoru italského závodu Mille Miglia (1000 mil). Trať z Prahy vedla přes Kolín, Jihlavu, Brno, Hodonín, Břeclav a Malacky do Bratislavy a zpět, měřila takto 796,4 km a jelo se dvakrát. Automobilka Walter nasadila 3 sportovní vozy Walter Junior S v třídě do 1100 cm s posádkami Leo Sabat/J. Ulč (st. č. 42), Jindřich Knapp/Karel Vojíř (st. č. 43) a Jaroslav Manda/Rudolf Hodek (st. č. 44). Jindřich Knapp s Karlem Vojířem zvítězili bezpečně ve třídě do 1100 cm v čase 19:55,08 h v při průměrné rychlosti 79,98 km/h. Z 20 startujících v této třídě dojelo do cíle 13 posádek. V celkovém pořadí obsadili 2. místo za vítěznou, šestiválcovou Pragou Alfa 1,8 l posádky ing. Petra Muchy, která byla ve startovní listině zapsána pod pseudonymem „FLY“ a „Kája“ (19:01,15 h, 83,76 km/h). Úspěch značky Walter byl podtržen 3. místem (Leo Sabat/J. Ulč, 20:12,18 h) a 5. místem (Jaroslav Manda/Rudolf Hodek, 20:30,30 h) ve třídě do 1100 cm. Továrny nasadily celkem 8 týmů značek Walter, Wichterle a Kovařík Prostějov (WIKOV), Čs. Zbrojovka Brno a Aero-Car-Club Praha, k cíli však dojely pouze 4 týmy, z nichž tým Walter byl nejrychlejším ve třídě do 1100 cm, za což získal cenu Autoklubu Republiky Československé. V soutěži továrních týmů bez rozdílu kubatur obsadil tým Walter 2. místo za týmem Aeroklubu.\n\nKnapp navíc získal Cenu města Brna pro nejrychlejšího jezdce ve třídě do 1100 cm na trati Praha – Brno. Tuto trať absolvoval Knapp v čase 2 hod. 40 minut, což odpovídá průměru 87 km v hodině. Knapp byl s novým sportovním typem Walter Junior S vůbec největším překvapením soutěže. Knapp absolvoval první polovinu závodu Praha – Bratislava – Praha (796,4 km) s průměrem 86 km v hodině. Na 940.km byl ještě v čele, ale při výměně kol u Jihlavy, za což vděčil třem důkladným podkovákům, se mu strhly závity, které pak musel opravit, čímž ztratil asi 50 minut. To ho vlastně připravilo o celkové vítězství. Knapp však potom značnou časovou ztrátu nahradil, takže do Prahy k cíli přijel jako druhý nejrychlejší jezdec soutěže, předstižený jen silnějším strojem ing. Muchy. Podobný osud potkal i Leo Sabata, který v posledním úseku ještě 10 km před cílem byl druhý ve třídě, avšak spadlý kabel od svíčky ho odsunul až na třetí místo. Všechny tři vozy Walter docílily lepšího času, nežli všechny vozy vyšší kategorie do 1500 cm. V kategorii do 1100 cm bylo na startu celkem 20 vozů, z nichž bylo pouze 13 klasifikovaných. Na startu I. ročníku bylo 57 posádek, z nichž k cíli dojely 34 vozy a z nich bylo klasifikováno pouze 31. Výkon vozů Walter Junior S lze tedy označit za veliký sportovní úspěch. \nBěhem roku 1933 byla sportovní verze nasazena do závodů na okruzích ještě několikrát. V Hradci Králové uspořádal Východočeský A. K. 6. července první svůj závod: 1. autookruh městem Hradec Králové. Novinkou závodu bylo, že jeho okruh vedl ulicemi města. Hlavní závod odstartoval ve 14 hodin. Již od rána se k okruhu scházely davy diváků, jejichž počet pořadatelé odhadovali na 40 000. Průběh závodů byl klidný a zdařilý. Komentář v magazínu Auto naopak zdůraznil, že \"největší nesnází takovýchto okruhů v našich poměrech bude, že největší část diváků nezaplatí vstupné, takže pořadatelé na podnik doplatí. Dále: divák ze žádného místa nepřehlédne větší úsek trati, protože mu ve výhledu překážejí domy. K tomu přistupuje speciálně u tohoto okruhu ještě ta okolnost, že trať je místy tak úzká, že se tam nevejdou vedle sebe dva rychle jedoucí vozy. Starty zde nelze prováděti hromadně. Při startování po jednom, v intervalech byť i jen pětivteřinových, ztrácí závod pro diváka všechen půvab. Ani jezdec se nemůže správně orientovati o své posici. Mimo to ztrácí mnoho času, nezpomalí-li a neudělá-li mu před ním jedoucí jezdec místo\". Snad proto se vozům Walter Junior S až tak nedařilo. Ve třídě do 1100 cm Sabat obsadil 5. místo, Manda 6. Startovalo 11 vozů, dojelo 9.\n\nNa Stříbrném trianglu – Ždírecký okruh (6. srpna) zvítězil ve sportovních vozech do 1100 m Novozámský, jezdící pod pseudonymem Kiki na Aeru. Marně se jej pokoušeli překonat jezdci kvalit Nimshausových, Kubíčkových a Mandových, kteří skončili v cíli až za ním, byť jen v intervalech několika málo vteřinek. Jezdci na Waltrech skončili na sebou, na 3. a 4. místě v pořadí Jan Kubíček a Jaroslav Manda. Závod se konal za skvělého počasí na trati dlouhé cca 2 km, na níž třída do 1100 cm odjela 10 kol (8 startujících, 7 klasifikovaných). Povrch byl místy velmi prašný, takže bylo třeba trať kropit, čímž se závody značné prodloužily. Nejrychlejší závodníci proto dosáhli průměru pod 70 km/h.\n\nV. Ostravský okruh se konal v neděli 24. září oproti dřívějším ročníkům na zmenšeném okruhu asi 2 km dlouhém v Bělském Lese, který jely automobily 5×. Závodu se účastnilo 16 automobilů ve dvou kategoriích. Podnik, velmi zajímavý a navštívený 50 000 diváky, utrpěl na propagačním zdaru několika nehodami, jež přinesly zúčastněným jezdcům a divákům vážné škody na zdraví (16 zraněných diváků). V cestovních automobilech do 1100 cm bylo pořadí 1. Jaroslav Manda (Walter) 7:50,7 min (76,5 km/h), 2. „Kiki\" (Aero) 8:00,6, 3. Formánek (Aero) 8:02,7 min a v závodních automobilech přes 1000 cm zvítězil Sczyzicki na Wikovu (7:28,9 min) před Mandou na Walteru (7:37,2 min).\n\nVyvrcholením roku 1933 byla účast závodní verze Walter Junior S (rozvod OHV) na Ecce Homo a na Masarykově okruhu. Odlehčena minimálně o všechny blatníky a přední sklo, byla nasazena v roce 1933, těsně před Masarykovým okruhem v závodu do vrchu Ecce Homo (10. září) u Šternberka. Toho roku to byl jediný závod do vrchu s mezinárodní účastí, který se v Československu konal. Test vozu se vydařil a Jindřich Knapp s ním obsadil 1. místo ve třídě závodních vozů do 1100 cm (2. Nimshaus na Aeru), mezi závodními vozy skončil 5. a celkově 9. V závodě zvítězil Zdeněk Pohl na závodním stroji Bugatti.\n\nO týden později (17. září) byl Walter Junior S nasazen do IV. ročníku závodu na Masarykově okruhu, který tradičně uspořádal automotoklub ČAMS (Československý Automobilový klub pro Moravu a Slezsko). Závodu se účastnil rekordní počet startujících ze všech 7 meziválečných ročníků – z přihlášených 44 jezdců se jich na startu sešlo 33, z toho 21 v silnější kategorii, a i když počasí závodu vyloženě nepřálo, přišlo na 150 tisíc diváků. Zprvu velmi hustý déšť ustal až v 10. kole závodu. V silnější kategorii nad 1500 cm (17 kol, tj. 495,1 km) zvítězil potřetí za sebou legendární Louis Chiron na Alfě Romeo P3 Typo B v čase 4:50:22,8 h před Fagiolim a Wimillem (všichni Alfa Romeo). Závod slabší kategorie do 1500 cm, ve které startoval i Jindřich Knapp (st. č. 80) na voze Walter Junior S, se jel na 15 kol, tj. 437,1 km. Přestože v tréninku na tento závod měl Knapp těžkou havárii – v Pisárkách otočil svůj vůz na \"budku\", do závodu byl vůz připraven. Přes handicap v objemu a kolizi s Paulem Pietschem ze silnější kategorie (Alfa Romeo) na začátku 7. kola se Jindřich Knapp umístil na 4. místě průměrnou rychlostí 92 km/h. V tomto závodě zvítězil E. G. Burggaller za 4:32:50,1 h při průměrné rychlosti 96,135 km/h před Bruno Sojkou, oba na Bugatti. Jindřich Knapp získal čestnou putovní Cenu Ministerstva obrany za nejlepší čas domácího jezdce na stroji domácí výroby, cenu Autoklubu Republiky Československé (AKRČs) jakož i cenu předsednictva pořádajícího klubu ČAMS. \n\nLidové noviny v rozsáhlém komentáři zmiňují i jeho výkon: \"Krásného úspěchu dobyl nejstarší československý závodník v poli, J. Knapp (38). Třikrát byla z trati hlášena nebezpečná situace. Jednou se Knapp otočil o celé kolo (v Kohoutovicích), jednou na půl (v Pisárkách) a nakonec se ve finishi smýkl napříč silnice v Žebětíně, ale zkušený jezdec výborně manévroval a dovedl svůj slabý vozík do cíle, dovršiv celých 15 kol, v pořadí 4., v čase 4:52:48,4 h a získal bronzovou plaketu pořádajícího klubu ČAMS\". Sám Knapp k tomu dodává: \"Dokud pršelo, nebylo to tak zlé. Teprve když silnice osychala, udělal se z jílu naneseného na silnici maz a pak se jelo dost špatně... Nejhorší, co mne v závodě potkalo, byla ztráta brýlí. Přišel jsem o ně v 6. kole. Abych lépe viděl, posunoval jsem si je v zatáčkách z očí na čepici a vítr mi je odnesl. Tak jsem jezdil bez nich.\"\n\nPohár AKRČs za rok 1933 přidělila sportovní komise továrně Walter a spol. v Jinonicích. Jindřich Knapp byl odměněn stříbrným odznakem sportovní komise, kterým se označují před veřejností sportovci, kteří se nejvíce zasloužili o propagaci našeho sportu doma i v cizině a kteří mohou býti vzorem.\n\nJeden z vyrobených automobilů Walter Junior S v závodní verzi je možné zhlédnout v Auto Moto Muzeu Nová Paka.\n\n"}
{"id": "1383497", "url": "https://cs.wikipedia.org/wiki?curid=1383497", "title": "Mezinárodní korfbalová federace", "text": "Mezinárodní korfbalová federace\n\nMezinárodní korfbalová federace (IKF) je řídícím orgánem korfbalu. IKF je zodpovědný za organizaci významných mezinárodních turnajů v korfbalu, zejména za mistrovství světa IKF v korfbalu.\n\nIKF vznikla dne 11. června 1933 v Antverpách v Belgii jako pokračování Mezinárodní kanceláře korfbalu založené v roce 1924 nizozemskými a belgickými asociacemi. Sídlo společnosti je v Zeistu (Nizozemsko). IKF je oficiálně uznáván Mezinárodním olympijským výborem (IOC) od roku 1993 a je přidružen k SportAccord, Asociaci mezinárodních sportovních federací uznaných MOV (ARISF) a Mezinárodní asociaci světových her (IWGA).\n\nIKF se snaží šířit korfbal po celém světě a zvýšit úroveň hry v přidružených zemích. IKF má v současné době 67 členských zemí. Poskytuje přidruženým zemím prostřednictvím pěti kontinentálních konfederací (Afrika, Amerika, Asie, Evropa a Oceánie) finanční, materiální a strukturální podporu k dosažení cílů. V mnoha zemích vytvořila síť kontaktů a neustále rozšiřuje tuto síť. IKF aktivně propaguje hru přenosem znalostí na mezinárodní úrovni prostřednictvím výměnných programů a vyzývá vybrané korfbalové hráče, trenéry a administrátory k výcvikovým kurzům, aby pomohla při vytváření stabilní místní organizace a struktury ve všech přidružených zemích.\n\nV současné době má IKF 69 členů. Jsou rozděleny do pěti kontinentálních konfederací pro Evropu, Asii, Ameriku, Afriku a Oceánie. V roce 2018 bylo nejnovějším členem Thajsko.\n\nRada IKF se skládá z prezidenta, generálního tajemníka, vrchního viceprezidenta, tří dalších členů výkonného výboru a až pěti kontinentálních místopředsedů.\n"}
{"id": "1383502", "url": "https://cs.wikipedia.org/wiki?curid=1383502", "title": "Zarečica", "text": "Zarečica\n\nZarečica (italsky: \"Zarecizza\") je část občiny Ilirska Bistrica v Přímořsko-vnitrokraňském regionu ve Slovinsku. Je to sídlo typu vesnice.\nOstrožno Brdo se nachází v nadmořské výšce 428 m n. m. v historickém regionu Vnitřní Kraňsko.\n\nV roce 2002 žilo ve vsi Ostrožno Brdo 124 obyvatel na ploše 177 ha.\n"}
{"id": "1383505", "url": "https://cs.wikipedia.org/wiki?curid=1383505", "title": "Bošířany", "text": "Bošířany\n\nBošířany () jsou osada, základní sídelní jednotka města Horní Slavkov, v okrese Sokolov, v kraji Karlovarském.\n\nV roce 2018 zde bylo evidováno 12 adres, v roce 2011 zde trvale žilo 5 obyvatel.\n\nOsada leží v katastrálním území Bošířany o rozloze 5,678 km.\n\nOsada leží v členité krajině Slavkovského lesa. Zástavba byla soustředěna v údolí Bošířanského potoka a na okolních svazích, přibližně 1,8 km severně od centra Horního Slavkova.\n\nPrvní písemná zmínka o vsi pochází z roku 1489, kdy patřila k panství hradu Bečov. S odvoláním na farní kroniku kostela svatého Jiří se v německé literatuře uvádí, že kolonizační ves existovala již roku 1242. K bečovskému panství patřila ves až do roku 1850.\n\nPojmenováni Bošířan je pravděpodobně odvozeno od osobního jména Božec a vyjadřuje tak vlastnický vztah. V kronice obce je odkazováno na odnož někdejšího hraničního slovanského kmene Chodů.\n\nRoku 1623 zde stálo 14 zemědělských usedlostí. V letech 1850–1877 byly Bošířany osadou obce Kfely, od roku 1877 samostatnou obcí. Bošířany postupně náležely v letech 1850–1855 do politického okresu Karlovy Vary, v letech 1855–1868 Loket, 1868–1913 Falknov (nyní Sokolov), 1913–1948 opět Loket a v letech 1850–1949 byly součástí soudního okresu Loket, v letech 1961–1980 část obce Horní Slavkov v okrese Sokolov, poté základní sídelní jednotkou města Horní Slavkov.\n\nPo roce 1945 došlo k odsunu německého obyvatelstva a po vysídlení německých obyvatel v roce 1946 došlo jen k minimálnímu dosídlení českými obyvateli, neboť vesnice se octla v blízkosti nového Vojenského výcvikovéh prostoru Prameny. Rovněž se již prováděl ložiskový průzkum pro budoucí těžbu uranu. Vesnice se octla v uzavřeném uranovém pásmu, kam se smělo pouze s propustkou. Odsun německého obyvatelstva, těžba uranu v padesátých letech 20. století, která probíhala i v těsném sousedství obce, obec zničily. Původní stavby byly většinou demolovány.\nSkutečnou tragédií pro obec bylo, že hlušinou z jámy č. 18 byla přerušena cesta z Horního Slavkova do Bošířan, čímž byla obec předurčena k likvidaci. Náhradní spojení bylo později vybudováno kolem šibenice.\n\nZkázu obci přinesla těžba uranu, Bošířany se staly součástí uzavřeného území, kam byl vstup povolen pouze na propustky. Těžba navíc probíhala i v těsném sousedství obce. Na přelomu 50. a 60. let sice došlo k útlumu a nakonec i zastavení těžby uranu, ale zkázu obce to již neodvrátilo zánik. Zemědělská půda byla zničena, zástavba zchátralá a navíc zde byl i nedostatek vody, způsobený právě těžbou. K novému osídlení již proto nedošlo a dnes slouží Bošířany jako rekreační osada, ve které se zachovalo jen několik původních domů.\n\nVe vsi se nacházelo několik zemědělských usedlostí, obytné budovy z 18. století byly ve štítech hrázděné. Na návsi stála od roku 1862 pseudorománská kaple neznámého zasvěcení, někdy uváděná jako kaple svaté Anny. Kaple se nedochovala, u místa původní kaple roste skupina velkých kaštanů a lip.\n\nBošířany slouží jako rekreační osada, ve které se zachovalo jen několik původních domů.\n\nJiž v 16. století se v těsném sousedství rozmáhalo hornictví, ves však zůstala zemědělskou lokalitou. V letech 1946–1947 probíhal v Horním Slavkově a okolí geologický průzkum. Výsledkem geologického průzkumu bylo zjištění uranového zrudnění a následovalo zaražení prvních těžních jam a zahájena těžba rudy. V Bošířanech byly ustanoveny dobývací prostory Bošířany I. a II. V DP Bošířany I. byly zaraženy jámy č. 14 a č. 18 a řada štol, v DP Bošířany II. jámy č. 13 a č. 16 a štola č. 1. K 1.7.1952 byl zřízen závod Bošířany.\nTěžila se zde skupina žil ze žilného uzlu Bošířany.\n\nNejintenzivnější těžba probíhala v letech 1953–1955. V polovině padesátých let již geologickým průzkumem nedocházelo k žádným dalším nálezům rud. Skončila produkční těžba a od roku 1958 začal útlum těžby, hornické práce byly ukončeny k 1. březnu 1959.\n\nNa konci 19. století obyvatelstvo pracovalo v zemědělství a v blízké porcelánce firmy Haas & Czjzek.\n\n"}
{"id": "1383507", "url": "https://cs.wikipedia.org/wiki?curid=1383507", "title": "Desfourský palác (rozcestník)", "text": "Desfourský palác (rozcestník)\n\nDesfourský palác je název několika staveb spojených s rodinou Desfoursů. \n\n"}
{"id": "1383508", "url": "https://cs.wikipedia.org/wiki?curid=1383508", "title": "Vysokorychlostní trať Brno–Vídeň", "text": "Vysokorychlostní trať Brno–Vídeň\n\nVysokorychlostní trať Brno–Břeclav–Vídeň je plánovaná vysokorychlostní železniční trať, která je v Česku označována jako RS2.\n\nV úseku vysokorychlostní tratě Brno – Modřice se ke stávající trati přidělají další dvě koleje; v úseku Modřice–Vranovice je navrhována nová vysokorychlostní trať s návrhovou rychlostí 200–250 km/h; v úseku Vranovice–Břeclav se využije stávající trať bez úprav. Trať mezi Brnem, Vranovicemi a Břeclaví by se mohla stavět mezi lety 2026–2030. Náklady na výstavbu tratě by měly řádově mít několik desítek milionů. Ale příprava bude zpožděna o půl roku, kvůli výstavbě solárních panelů v koridoru trasy. \n\nV Rakousku nyní pracují na studii, která prověří zrychlení železniční tratě Břeclav–Vídeň nad 160 km/h; jde o reakci na snahu Česka vybudovat do Vídně vysokorychlostní trať. Mělo by jít o modernizaci stávající železniční tratě. Traťová rychlost by opět mohla být nad 200 km/h.\n\nZ Vídně zatím vede jen jedna vysokorychlostní trať na Linec a Salcburk.\n\nV roce 2030 by se počet přepravených cestujících za den na relaci Brno–Vídeň pohybovat v rozmezí 6 000 – 14 000 osob.\n\n"}
{"id": "1383511", "url": "https://cs.wikipedia.org/wiki?curid=1383511", "title": "Verethragna", "text": "Verethragna\n\nVerethragna (\"Vərəθraγna\"), středopersky Vahrám či Bahrám, je perský bůh války náležející mezi jazaty. Představuje pozitivní protějšek védského Indry, zatímco negativním je daéva – démon Indara. Později byl ztotožněn s planetou Mars.\n\nJméno Verethragna, stejně jako arménské Vahagn Višapakagh, odpovídá sanskrtskému \"Vrtrahán\" „zabiják Vrtry“, kterým je titulován především Indra, který přemohl hada Vrtru. Vzhledem k tomu že jméno Vrtra vychází z \"vṛtám\" „překážka, odpor“ může toto jméno také znamenat jednoduše „zabiják nepřátel“ či „vítěz“.\n\nVerethragnovi je v Avestě věnován \"Varhránjašt\" obsahují šedesátčtyři jaštů – hymnů, jeden z nich obsahuje následující popis tohoto božstva:\n\nKromě podoby Větru na sebe Verethragana v dalších hymnech přijímá podobu býka, koně, velblouda, kance, mladíka, havrana či vrány (\"várengan\"), berana, kozla a válečníka. Pero z jeho ptačí podoby mělo zajistit nositeli ochranu a zahánět nepřátele, čímž se podobá pozdějšímu mytickému ptáku Símurgovi.\n"}
{"id": "1383514", "url": "https://cs.wikipedia.org/wiki?curid=1383514", "title": "Paprska velkokvětá", "text": "Paprska velkokvětá\n\nPaprska velkokvětá (\"Orlaya grandiflora\") je jednoletá, planě rostoucí rostlina, jediný druh rodu paprska vyskytující se v české krajině. Bylina, kvetoucí v červnu a červenci drobnými bílými kvítky, je sice v české přírodě původní druh, vyskytuje se však jen ojediněle a je ohrožena vymizením.\n\nTeplomilná rostlina s areálem rozloženým od Francie na jihozápadě Evropy přes střední a jižní Evropu, Turecko a jižní Ukrajinu až k okraji Kavkazu. Severní hranice areálu prochází Belgii, Německem, jihem Moravy a Slovenska, jižní hranice sahá ke Středozemnímu moři.\n\nV České republice roste pouze v kolinním stupni na jižní Moravě, převážně v Chráněné krajinné oblasti Pálava v Pavlovských vrších a okolí.\n\nRostlina preferuje výslunné skalní stráně, stepi, řídkými křovinami zarostlé louky, suché trávníky nebo vinice a jiná slunná a suchá antropogenní stanoviště. Roste na živinami bohatých půdách zásaditého charakteru, hlavně na vápencovém podloží v pahorkatinách. Ploidie druhu je 2n = 20.\n\nJednoletá bylina s lodyhou přímou, vysokou 10 až 40 cm, vyrůstající ze světlého, úzkého, kořene s tenkými, postranními kořínky. Lodyha bývá jednoduchá nebo od báze rozvětvená, lysá a výrazně rýhovaná. Je střídavě porostlá složenými listy, jež jsou ve spodní části řapíkaté a výše přisedlé s pochvou. Listová čepel, v obrysu trojúhelníkovitá až vejčitá, je téměř lysá, třikrát zpeřená, její lístky jsou peřenodílné až peřenosečné a úkrojky čárkovité, celokrajné a na vrcholu tupé či špičaté.\n\nDrobné, 4 mm velké, bílé nebo slabě narůžovělé květy jsou sestavené do koncových okolíků složených ze tři vnitřních a obvykle pěti vnějších okolíčku, obaly i obalíčky tvoří nejčastěji pět špičatých listenů. Okolíčky obsahují dva až čtyři květy (obvykle okrajové) oboupohlavné, ostatní (střední) jsou samčí. Pětičetné květy s redukovaným šídlovitým kalichem mají bílé nebo slabě narůžovělé korunní lístky hluboce dvoulaločné. U okrajových květů krajních okolíčků jsou vně směřující korunní lístky velmi nápadně zveličené, bývají až 1,5 cm dlouhé a hluboce dvojklané. Květy se opylují samosprašně nebo je opyluje drobný létající hmyz slétající se za nektarem. Plod je hnědavá eliptická dvounažka s karpoforem. Merikarpia (semena) jsou asi 7 mm dlouhá, mají hlavní žebra plochá, štětinatá a vedlejší žebra výrazná, se dvěma řadami vzhůru zahnutých ostnů.\n\nRostlina je terofyt a může se rozšiřovat výhradně semeny. Ta bývají roznášena větrem nebo po dešti povrchovou vodou, k rozptylu také napomáhají háčky zachytávající se za srst zvířat.\n\nPaprska velkokvětá byla v \"Červeném seznamu cévnatých rostlin České republiky\" z roku 2012 zařazena, pro svůj výskyt pouze v nevelkém areálu, mezi druhy silně ohrožené (C2r); zákonem ale chráněná není.\n\n"}
{"id": "1383526", "url": "https://cs.wikipedia.org/wiki?curid=1383526", "title": "Groix", "text": "Groix\n\nGroix ( \"Groe\") je francouzský ostrov ležící u jižního pobřeží Bretaně nedaleko města Lorient. Má rozlohu 14,82 km² a žijí na něm přes dva tisíce obyvatel. Tvoří jednu obec v rámci departementu Morbihan, největším sídlem na ostrově je Le Bourg. Obyvatelé se nazývají \"Groisillonnes\". Původní místní dialekt bretonštiny v průběhu dvacátého století vymizel.\n\nOstrov je oddělen od pevniny průlivem Courreaux de Groix. Geologicky je tvořen převážně svorem, v přírodní rezervaci Françoise Le Baila se nachází také vzácný glaukofán a granáty, které daly Groix přezdívku \"l'île aux grenats\". Na severovýchodním pobřeží se nachází dlouhá písečná konvexní pláž. Maximální nadmořská výška ostrova je 48 m. Podnebí je mírné, oceánské. Na ostrově žije množství králíků, bažantů a zdivočelých koček.\n\nHistorickými památkami jsou kromě četných megalitů a nálezu vikingské pohřební lodi také maják Phare de Pen-Men, pevnost Fort Surville a kostel z 18. století zasvěcený patronu ostrova svatému Tudymu. Na jeho věži se nachází korouhvička ve tvaru tuňáka, připomínající někdejší význam rybolovu pro ekonomiku Groix. V současnosti žijí obyvatelé hlavně z turismu, v letní sezóně se populace ostrova zvedne až na desetinásobek. Návštěvníkům je určena síť cyklostezek a ekomuzeum. Na ostrově se narodili spisovatelé Yann-Ber Kalloc'h a Lucien Gourong, tvořili zde malíř Étienne Buffet, Gilles Servat oslavil Groix ve svých písních, Peter May sem zasadil děj románu \"Entomologův odkaz\". Každoročně se koná na ostrově filmový festival.\n\n"}
{"id": "1383527", "url": "https://cs.wikipedia.org/wiki?curid=1383527", "title": "Focke-Wulf F 19", "text": "Focke-Wulf F 19\n\nFocke-Wulf F 19 \"Ente\" (\"Kachna\") byl německý experimentální letoun z konce 20. let 20. století.\n\nF 19 Ente byl jednoplošník kachní koncepce a pevným tříkolovým podvozkem. Pilot seděl v otevřeném kokpitu, zatímco v uzavřené kabině byl prostor pro dva nebo tři cestující. Kachní plocha byla připevněna na krátké vzpěry nad nosem letadla a dva motory byly umístěny v gondolách pod křídly.\n\nPrototyp vzlétl poprvé 2. září 1927, ale havaroval 29. září během ukázkového letu na jeden motor poté, co praskla tyč řízení. Při nehodě zahynul spoluzakladatel firmy Focke-Wulf Georg Wulf. Byl ale postaven druhý letoun s imatrikulací \"D-1960 \"a byl uveden do provozu na konci roku 1930. V následujícím roce absolvoval propagační turné po Evropě přes Dánsko, Švédsko, Nizozemsko a Belgii do Velké Británie. 7. listopadu 1931 se s ním předvedl hlavní pilot Focke-Wulfu Cornelius Edzard na letišti Hanworth.\n\nPozději byl letoun vystaven v \"Německé sbírce letadel\" v Berlíně, kde byl zničen při náletu spojenců v roce 1944.\n\n"}
{"id": "1383531", "url": "https://cs.wikipedia.org/wiki?curid=1383531", "title": "Internazionali BNL d'Italia 2018", "text": "Internazionali BNL d'Italia 2018\n\nInternazionali BNL d'Italia 2018, známý také pod názvy Italian Open 2018 nebo Rome Masters 2018, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Foro Italico na otevřených antukových dvorcích. Konal se mezi 13. až 20. květnem 2018 v italské metropoli Římě jako sedmdesátý pátý ročník turnaje.\n\nMužská polovina se po grandslamu a Turnaji mistrů řadila do třetí nejvyšší kategorie okruhu ATP World Tour Masters 1000 a její dotace činila 5 444 985 eur. Ženská část disponovala rozpočtem 2 703 000 eur a byla součástí kategorie WTA Premier 5.\n\nNejvýše nasazenými hráči v soutěžích dvouher se stali mužská světová dvojka, Španěl Rafael Nadal a první žena klasifikace Simona Halepová z Rumunska. Jako poslední přímí účastnici do dvouher nastoupili americký 54. hráč pořadí Ryan Harrison a 47. žena klasifikace Maria Sakkariová z Řecka.\n\nMužskou dvouhru vyhrál druhý hráč světa Rafael Nadal ze Španělska, čímž si připsal sedmdesátý osmý singlový titul na okruhu ATP Tour. V této statistice se odpoutal od čtvrtého Johna McEnroea. Navýšil také rekordní počet osmi vítězství na Rome Masters, padesáti šesti triumfů z antuky a třiceti dvou trofejí v sérii Masters. Debutovou trofej z kategorie Masters si v mužské čtyřhře odvezl kolumbijský pár Juan Sebastián Cabal a Robert Farah, jehož členové společně vyhráli jedenáct turnajů.\n\nPotřetí v kariéře obhájila ukrajinská světová čtyřka Elina Svitolinová turnajové vítězství, když si z ženské dvouhry odvezla dvanáctý singlový titul na okruhu WTA Tour. První společnou trofej z ženské čtyřhry vybojoval australsko-nizozemský pár Ashleigh Bartyová a Demi Schuursová.\n\nTurnaj vygeneroval dvě nové světové jedničky, když se po týdenní přestávce pošesté do čela mužské singlové klasifikace vrátil Rafael Nadal. Historicky první chorvatskou světovou jedničkou v tenise se stal Mate Pavić, který ovládl vrchol deblové klasifikace a ve 24 letech se stal nejmladší mužskou jedničkou čtyřhry od roku 1996.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\následující pár nastoupil z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nTNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n"}
{"id": "1383534", "url": "https://cs.wikipedia.org/wiki?curid=1383534", "title": "Internazionali BNL d'Italia 2018 – mužská dvouhra", "text": "Internazionali BNL d'Italia 2018 – mužská dvouhra\n\nMužská dvouhra Internazionali BNL d'Italia 2018 probíhala ve druhé polovině května 2018. Do singlové soutěže antukového římského tenisového turnaje nastoupilo padesát šest hráčů. Z dvoukolové kvalifikace prošlo sedm tenistů. Obhájcem titulu byla německá světová trojka Alexander Zverev, která do Říma přijela s devítizápasovou neporazitelností po zisku trofejí z Mnichova a Madridu v předcházejících dvou týdnech.\n\nVítězem se stal španělský druhý hráč světa Rafael Nadal, jenž ve finále přerušovaného deštěm zdolal německou světovou trojku Alexandra Zvereva po třísetovém průběhu 6–1, 1–6, 6–3. Ve vzájemné bilanci udržel neporazitelnost navýšením poměru na 5–0. V rozhodující sadě přitom dotahoval ztracené podání ze stavu gamů 1–3. Následně byla hra opakovaně přerušena pro dešťové přeháňky a v dalším průběhu si mallorský rodák šňůrou pěti her zajistil titul. \n\nV probíhající sezóně si 31letý Nadal připsal třetí turnajové vítězství, které představovalo sedmdesátý osmý singlový titul na okruhu ATP Tour, čímž se v této statistice odpoutal od čtvrtého Johna McEnroea. Navýšil také rekordní počet osmi vítězství na Rome Masters, padesáti šesti triumfů z antuky a třiceti dvou trofejí v sérii Masters. Aktivní antukovou bilanci v roce 2018 Španěl vylepšil na sedmnáct výher k jediné porážce. Po týdenní přestávce se pošesté vrátil do čela světového žebříčku, kde zahájil 174. týden. Vystřídal tak Federera, jenž vynechal antukovou část sezóny. Ukončil také 9zápasovou neporazitelnost Zvereva.\nOsm nejvýše nasazených hráčů obdrželo volný los do druhého kola.\n"}
{"id": "1383535", "url": "https://cs.wikipedia.org/wiki?curid=1383535", "title": "Internazionali BNL d'Italia 2018 – ženská dvouhra", "text": "Internazionali BNL d'Italia 2018 – ženská dvouhra\n\nŽenská dvouhra Internazionali BNL d'Italia 2018 probíhala ve druhé polovině května 2018. Do singlové soutěže římského tenisového turnaje hraného na antuce nastoupilo padesát šest hráček. Obhájkyní titulu byla Ukrajinka Elina Svitolinová.\n\nNa turnaji ukončila profesionální kariéru 35letá italská finalistka US Open 2015 a bývalá světová sedmička Roberta Vinciová, která v úvodním kole podlehla Srbce Aleksandře Krunićové.\n\nSvětová jednička Simona Halepová z Rumunska obhajovala finálovou účast. Setrvat na čele žebříčku WTA mohla postupem do čtvrtfinále, pokud by Dánka Caroline Wozniacká nevyhrála turnaj. Vzhledem k vyřazení Wozniacké ve čtvrtfinále a postupu Halepové do finále, tak Rumunka setrvala na prvním místě světové klasifikace.\n\nPátá hráčka žebříčku Karolína Plíšková po volném losu podlehla ve druhém kole Řekyni z konce první padesátky Marii Sakkariové po třísetovém průběhu. Na podání za stavu 5–5 a 40:40 jí hlavní rozhodčí Marta Mrozinská upřela bod po smeči zahrané do dvorce. Zahlášení autu čárovou rozhodčí nebylo ze strany hlavní rozhodčí změněno, když odmítla věc dále řešit. Dobrý míč potvrdil pouze televizní záznam. Plíšková se dožadovala ukázání stopy, kterou měla v úmyslu sama označit a rozhodnutí nekorigovala ani přivolaná supervizorka turnaje. Brejkbol a navazující game, znamenající konec zápasu, Češka prohrála. Namísto podání ruky rozhodčí pak třemi údery do rozhodcovského stolce zničila raketu a poškodila umpire. Plíšková známá na dvorci skrýváním emocí jim dala výjimečně průchod. Zápas v hledišti sledující Sloane Stephensová k tomu dodala: „\"Nikdy jsem Karolínu takhle nezažila\"“. Sakkariová tak poprvé v kariéře přehrála hráčku z první světové pětky. Ve třetím kole pak uhrála jen dva gamy na Němku Angelique Kerberovou. \nVítězství v repríze finále z roku 2017 obhájila ukrajinská světová čtyřka Elina Svitolinová, jež v bitvě o titul opět zdolala rumunskou světovou jedničku Simonu Halepovou po dvousetovém průběhu 6–0 a 6–4, bez jediné hrozby brejkbolu. V rámci vzájemných zápasů se tak ujala vedení 4–3. V probíhající sezóně si po triumfech na Brisbane International a Dubai Tennis Championships připsala třetí turnajové vítězství, které představovalo dvanáctý singlový titul na okruhu WTA Tour ze čtrnácti odehraných finále. Římskou sérii neporazitelnosti prodloužila na deset utkání. \n\nOsm nejvýše nasazených hráček obdrželo volný los do druhého kola.\n"}
{"id": "1383550", "url": "https://cs.wikipedia.org/wiki?curid=1383550", "title": "Mistrovství Československa jednotlivců na klasické ploché dráze 1977", "text": "Mistrovství Československa jednotlivců na klasické ploché dráze 1977\n\nMistrovství Československa jednotlivců na klasické ploché dráze 1977 bylo tvořeno 8 závody.\n\n\n\nZapočítávalo se 6 nejlepších výsledků.\n\n"}
{"id": "1383560", "url": "https://cs.wikipedia.org/wiki?curid=1383560", "title": "821 (číslo)", "text": "821 (číslo)\n\nOsmset dvacet jedna je přirozené číslo, které následuje po čísle osmset dvacet a předchází číslu osmset dvacet dva. Římskými číslicemi se zapisuje DCCCXXI.\n\n\n\n"}
{"id": "1383563", "url": "https://cs.wikipedia.org/wiki?curid=1383563", "title": "822 (číslo)", "text": "822 (číslo)\n\nOsmset dvacet dva je přirozené číslo, které následuje po čísle osmset dvacet jedna a předchází číslu osmset dvacet tři. Římskými číslicemi se zapisuje DCCCXXII.\n\n\n\n"}
{"id": "1383605", "url": "https://cs.wikipedia.org/wiki?curid=1383605", "title": "Walter Salles", "text": "Walter Salles\n\nWalter Moreira Salles, Jr. (* 12. dubna 1956 Rio de Janeiro) je brazilský filmový režisér, scenárista a producent. \n\nJe synem bankéře a ministra financí Waltera Moreiry Sallese. Má tři bratry, mladší João Moreira Salles je také filmař. Studoval ekonomii na Papežské katolické univerzitě v Rio de Janeiro a filmovou tvorbu na Univerzitě Jižní Kalifornie. Jeho nejúspěšnějším filmem je sociální tragikomedie \"Hlavní nádraží\" (1998) s Fernandou Montenegrovou v hlavní roli, která získala Zlatý glóbus za nejlepší cizojazyčný film a byla nominována na Oscara za nejlepší cizojazyčný film. Natočil také adaptaci Che Guevarovy autobiografické prózy \"Motocyklové deníky\" (2004). V roce 2012 režíroval film \"Na cestě\" podle kultovního beatnického románu Jacka Kerouaca, autorem scénáře byl José Rivera a producentem Francis Ford Coppola, Deana Moriartyho hrál Garrett Hedlund.\n\nPodílel se také na povídkových filmech \"Paříži, miluji tě\" (2006) a \"Příběhy o lidských právech\" (2008), byl porotcem filmového festivalu v Cannes 2002. Jeho koníčkem jsou motoristické závody.\n\n\n"}
{"id": "1383610", "url": "https://cs.wikipedia.org/wiki?curid=1383610", "title": "Baltimore–Washington International Airport", "text": "Baltimore–Washington International Airport\n\nBaltimore/Washington International Thurgood Marshall Airport (IATA: BWI, ICAO: KBWI, FAA LID: BWI je mezinárodní letiště ležicí v nezařazeném území Linthicum ve státě Maryland v USA. Letiště leží 14 km jižně od centra Baltimoru a 51 km severovýchodně od Washington, D.C. Dle počtu cestujících je nejvytíženějším ze tří letišť, které obsluhují metropolitní oblast Baltimore–Washington. Mezi další dvě patří Ronald Reagan Washington National Airport a Washington Dulles International Airport. Běžně je nazýváno BWI nebo BWI Marshall. Jméno nese po Thurgoodu Marshallovi, rodáku z Baltimore, který byl prvním černošským soudcem Nejvyššího soudu Spojených států amerických.\n\n"}
{"id": "1383626", "url": "https://cs.wikipedia.org/wiki?curid=1383626", "title": "Klokan žlutoskvrnný", "text": "Klokan žlutoskvrnný\n\nKlokan žlutoskvrnný (\"Dorcopsis luctuosa\") je druh vačnatce z čeledi klokanovitých.\n\nVyskytuje se v Západní Papui, Indonésii a Papui-Nové Guineji.\n\nKlokan žlutoskvrnný má dlouhý čenich a malé zaoblené uši. Přední končetiny jsou relativně delší, ve srovnání se zadníma nohama.\n\nOcas je dlouhý a má zbarvený holý konec. Krátká hustá srst je na hřbetu kouřově šedá až bledě šedá, se žlutou skvrnou okolo kloakálního otvoru.\n\nSamec je výrazně větší než samice. Samec má okolo 11,6 kg a samice zhruba 3,6 kg. Délka celého těla je kolem 97 cm.\n\nKlokan žlutoskvrnný žije na jižní a jihovýchodní části ostrova Nová Guinea, kde se vyskytuje v nadmořských výškách až 400 metrů. Jeho stanovištěm je tropický les, zejména lesní galerie. Vyskytuje se také v obydlených oblastech, například v opuštěných zahradách.\n\nHlavními hrozbami pro klokana žlutoskvrnného jsou ztráty lesního prostředí, těžba dřeva, osvojování lesních ploch zemědělci a skutečnost, že je tento živočich loven pro maso. V okolí Port Moresby byl v minulosti intenzivně loven, přesto se zde stále vyskytuje nevelká populace. Dříve se také nacházel v nedalekém národním parku Varirata, ale není dokázáno, zda je tu ještě stále přítomen. V důsledku intenzivního lovu se IUCN domnívá, že populace klokana žlutoskvrnného je v úpadku a hodnotí ji jako zranitelnou.\n"}
{"id": "1383642", "url": "https://cs.wikipedia.org/wiki?curid=1383642", "title": "Historie webového prohlížeče", "text": "Historie webového prohlížeče\n\nHistorie webového prohlížeče začíná již před tím, než v roce 1991 Tim Berners-Lee naprogramoval první prohlížeč WorldWideWeb.\n\nDůležitou osobou v raném vývoji webových prohlížečů byl Neil Larson, který v roce 1977 vytvořil program jménem TRS-80, jehož hlavními rysy bylo přecházení na jiné úrovně dokumentů pomocí hypertextu. V roce 1976 vytvořil Ted Nelson prohlížeč DOS Houdini, který obsahoval 2 500 témat propojených 7 500 odkazy na různé soubory. V roce 1984 byl na základě myšlenek Teda Nelsona vytvořen komerční ukázkový program DOS Maxthink, který byl rozšířen o některé další funkce a podporu ASCII znaků.\n\nV roce 1987 byly tyto schopnosti zabudovány do tehdy populárního placeného DOSovského programu Hyper Rez a PC Hypertext. Tyto programy tvořily koncept pro budoucí webové prohlížeče a ještě o dvacet let později Google zaznamenával mnoho článků na téma PC Hypertext.\n\nV roce 1989 byly vytvořeny programy HyperBBS a HyperLAN, které sloužily uživatelům k vyhledávání a vkládání informací.\nV témže roce byl také vytvořen program TransText a nástroje pro vybudování rozsáhlé databáze vědomostí, která v té době obsahovala 50 000 souborů s 200 000 hypertextů.\n\nTaké Lynx, velmi primitivní webový prohlížeč, je postaven na bázi Neila Larsona a Mathink.\nV roce 1987 byl vytvořen také jiný prohlížeč. Nesl jméno Silversmith a byl vytvořen Johnem Bottomsem. Postaven byl na bázi SGML tagů, které byly v té době používány spíše pro formátování tištěných dokumentů. Použití SGML tagů pro zobrazování elektronických dokumentů znamenalo zlom v elektronickém publikování a setkalo se se značným odporem. Silversmith obsahoval indexovací funkci, která umožňovala prohledávání celého dokumentu pomocí SGML. Hledala odkazy mezi textem a obrázky a utvářela zásobník s hypertexty k použití pro vyhledávání. Program obsahoval funkci kterou neobsahují ani dnešní prohlížeče.\n\nPočátkem roku 1988 Peter Scott a Earle Fogel rozvinuli dřívější myšlenku HyperRez konceptu ve vytvoření Hytelnetu, který přidává odkazy na telnet stránky které by v roce 1990 přinesly uživatelům stálý přístup k online katalogu s více než 5 000 knihovnami po celém světě.\n\nPředností Hytelnetu byla rychlost a síla ve vytvoření a rozšíření databáze po celém světě a neustálá možnost přidávání, indexování a změnu telnet odkazů. Tento problém byl vyřešen vynálezem web serveru.\n\nNeXTcube byl vytvořen Timem Berners-Leem (průkopník v používání hypertextu pro vyhledávání informací) jako první webserver na světě a také jako první plnohodnotný webový prohlížeč, který byl pojmenován WorldWideWeb v roce 1990.\n\nV březnu roku 1991 ho Berners-Lee představil kolegům v CERNu. Mezitím nebyl vývoj webových prohlížečů propojen s vývojem webu vůbec.\n\nV roce 1992 Tony Johnson uvolnil prohlížeč MidasWWW. Jiný raný prohlížeč se jmenoval ViolaWWW\nkterý byl vytvořen po HyperCard.\n\nSe stoupající popularitou používání webu byl NCSA spuštěn Mosaic, což byl grafický prohlížeč běžící na UNIXu, brzy však i na platformě Macintosh a Microsoft Windows. Verze 1.0 byla spuštěna v září 1993 a byl nazývaný „killer application of the Internet“. Marc Andreessen, který byl hlavní postavou Mosaic teamu v NCSA, opustil společnost a založil jinou, která se později stala známou jako Netscape Communications Corporation. V roce 1994 byl spuštěn projekt Netscape Navigator a pro další rok se stal vlajkovou lodí společnosti. V krátké době se prohlížeč díky svému prostředí stal velmi populárním.\n\nZlom přišel v roce 1995, kdy spustil Microsoft novou verzi operačního sytému Windows 95 a společně s ní i internetový prohlížeč Windows Internet Explorer. Ten nakonec porazil v oblíbenosti Netscape a díky tomu utvořil i nové rysy HTML.\n\nNavíc zavedl ActiveX, čímž se z něho stal unikátní prohlížeč a v konkurenci vítězil. Prohlížeč byl distribuován společně s operačním systémem, a tak se brzy rozšířil na miliony všech PC na světě. V té době začala „válka prohlížečů“.\n\nMicrosoft svou bitvu o prvenství vyhrál. Internet Explorer se v dalších letech stal nejrozšířenějším prohlížečem. V druhé polovině roku 2004 Internet Explorer používalo 92 % všech uživatelů internetu.\n\nNetscape pak učinil zoufalý krok – uvolnil zdrojové kódy jedné z verzí svého prohlížeče s názvem Mozilla pod volnou licencí. Ty pak jako část Mozilla Suite přebrala organizace Mozilla Foundation; později z nich vznikl Mozilla Firefox a začalo další dějství války prohlížečů. Začátkem roku 2009 používalo Firefox ve světě asi 22 % uživatelů.\n"}
{"id": "1383646", "url": "https://cs.wikipedia.org/wiki?curid=1383646", "title": "Rozedranec", "text": "Rozedranec\n\nRozedranec ( \"Antennarius\", \"Frogfish\") je rod 11 druhů ryb z čeledi rozedrancovitých ( \"Antennariidae\"). Tyto ryby tráví většinu svého života na dně v relativně mělké vodě v hloubce 20 až 100 metrů. Žijí po celém světě v tropických a subtropických vodách.\n\nVšichni rozedranci se vyznačují zavalitým tělem, které je u mnoha druhů pokryté drobnými bradavičkami, či různými výrůstky. Prsními a břišními ploutvemi se opírají o podklad. Tělo je náhodně zbarveno, včetně různých náhodných vzorů a kreseb, které přizpůsobují okolnímu prostředí, v němž se tak dokážou téměř dokonale schovat.\n\nJsou dobře maskovanými predátory, kteří pasivně čekají na dně na ryby či krevety pohybující se v blízkosti. Potencionální kořist lákají s pomocí masitého přívěsku zvaného \"ilicum\" na čele, který vznikl z přeměněného prvního paprsku hřbetní ploutve. Při lovu otevře rozedranec ústa, nadme se a vytvoří podtlak, kterým kořist rychle nasaje. Roztažitelná tlama umožňuje rozedrancům spolknout rybu stejně velkou, jako jsou oni sami.\n\nPrvním popsaným druhem byl v roce 1798 rozedranec Commersonův ( \"Antennarius commerson\").\n\n"}
{"id": "1383647", "url": "https://cs.wikipedia.org/wiki?curid=1383647", "title": "Panamerický turnaj v ledním hokeji 2017", "text": "Panamerický turnaj v ledním hokeji 2017\n\nPanamerický turnaj v ledním hokeji 2017 byl čtvrtý ročník turnaje v ledním hokeji, který je určen pro týmy z amerického kontinentu. Kanada ani USA se neúčastnili, zatímco ostatní země poslaly nejsilnější výběry a navíc Mexiko, Kolumbie, Argentina a Brazílie B-týmy, přičemž kolumbijské týmy nebyly označeny písmeny ale barvami. Turnaj se hrál od 5. do 11. června 2017 v hale Icedome v Ciudad de México v Mexiku. Turnaje se zúčastnilo devět mužstev a vítězství si připsali hráči Mexika před hráči Kolumbie a hráči Argentiny.\n"}
{"id": "1383658", "url": "https://cs.wikipedia.org/wiki?curid=1383658", "title": "824 (číslo)", "text": "824 (číslo)\n\nOsmset dvacet čtyři je přirozené číslo, které následuje po čísle osmset dvacet tři a předchází číslu osmset dvacet pět. Římskými číslicemi se zapisuje DCCCXXIV.\n\n\n\n"}
{"id": "1383662", "url": "https://cs.wikipedia.org/wiki?curid=1383662", "title": "825 (číslo)", "text": "825 (číslo)\n\nOsmset dvacet pět je přirozené číslo, které následuje po čísle osmset dvacet čtyři a předchází číslu osmset dvacet šest. Římskými číslicemi se zapisuje DCCCXXV.\n\n\n\n"}
{"id": "1383669", "url": "https://cs.wikipedia.org/wiki?curid=1383669", "title": "826 (číslo)", "text": "826 (číslo)\n\nOsmset dvacet šest je přirozené číslo, které následuje po čísle osmset dvacet pět a předchází číslu osmset dvacet sedm. Římskými číslicemi se zapisuje DCCCXXVI.\n\n\n\n"}
{"id": "1383677", "url": "https://cs.wikipedia.org/wiki?curid=1383677", "title": "827 (číslo)", "text": "827 (číslo)\n\nOsmset dvacet sedm je přirozené číslo, které následuje po čísle osmset dvacet šest a předchází číslu osmset dvacet osm. Římskými číslicemi se zapisuje DCCCXXVII.\n\n\n\n"}
{"id": "1383679", "url": "https://cs.wikipedia.org/wiki?curid=1383679", "title": "829 (číslo)", "text": "829 (číslo)\n\nOsmset dvacet devět je přirozené číslo, které následuje po čísle osmset dvacet osm a předchází číslu osmset třicet. Římskými číslicemi se zapisuje DCCCXXIX.\n\n\n\n"}
{"id": "1383681", "url": "https://cs.wikipedia.org/wiki?curid=1383681", "title": "Coingi", "text": "Coingi\n\nCoingi je bitcoinová burza. Funguje od roku 2017 a patří mezi burzy, které podporují fiat měny jako dolar nebo euro. Burza je od samého začátku vývoje navržená pro vysoké zatížení. Využívá pro vyšší zabezpečení příchozí adresy generované pomocí BIP32 a všechny příchozí platby jsou automaticky ukládány do bitcoin Trezoru.\n\nNa burze se obchoduje mezi dolarem a eurem a kryptoměnami Bitcoin, Litecoin, Peercoin, Dogecoin, Vertcoin, Namecoin, a Dash.\n\nVšichni uživatelé, kteří chtějí obchodovat s USD nebo EUR měnou, budou muset projít verifikací. Bez té je možné obchodovat pouze v rámci kryptoměn.\n\nDíky způsobu, jakým je web vytvořen, běží celé Coingi kompletně nad API spojením. Část webu, ve které uživatelé pracují, komunikuje s backendem komplet pomocí API volání, což mu umožňuje snadno do nekonečna škálovat svojí infrastrukturu, pokud bude potřeba. Tím je burza schopna reagovat na zvýšenou zátěž webu tak, aby byla neustále dosupná i v době hromadných nákupů nebo prodejů.\n\nKe Coingi je možné připojit se i díky mnoha knihovnám, které jsou psané v různých programovacích jazycích a umožňují vývojářům snadnější implementaci.\n\nDíky komunitě s možností veřejné pomoc s [překlady] má jako jediná burza kompletně českou lokalizaci.\n\nPrvní informace o Coingi se objevila v roce 2014, kde na jejich doméně byla informace o připravované bitcoinové burze. Samotná burza byla spuštěna až 29. ledna 2017, a to pouze bez fiat měny USD a EUR. Podpora těchto měn přibyla až 2. listopadu 2017.\n\nOd 12. února 2018 – Coingi nabízí Affiliate program\n\n20. března 2018 – se na YouTube objevila video reklama na Coingi\n\nSystém výměny kryptografického systému Coingi běží na přibližně 30 serverech. Veškerá komunikace je podepsána tak, že tyto procesy nelze přerušit. Škálovatelnost nám umožňuje neustále zvyšovat počet serverů, a to navždy. Nejsme omezeni ani umístěním serverů.\n\n"}
{"id": "1383685", "url": "https://cs.wikipedia.org/wiki?curid=1383685", "title": "830 (číslo)", "text": "830 (číslo)\n\nOsmset třicet je přirozené číslo, které následuje po čísle osmset dvacet devět a předchází číslu osmset třicet jedna. Římskými číslicemi se zapisuje DCCCXXX.\n\n\n\n\n"}
{"id": "1383690", "url": "https://cs.wikipedia.org/wiki?curid=1383690", "title": "831 (číslo)", "text": "831 (číslo)\n\nOsmset třicet jedna je přirozené číslo, které následuje po čísle osmset třicet a předchází číslu osmset třicet dva. Římskými číslicemi se zapisuje DCCCXXXI.\n\n\n\n\n"}
{"id": "1383692", "url": "https://cs.wikipedia.org/wiki?curid=1383692", "title": "Přístav Petrov", "text": "Přístav Petrov\n\nPřístav Petrov je veřejný říční přístav na Baťově kanálu na říčním kilometru 6,01. Leží na katastrálním území obce Petrov, ve vzdálenosti 700 m severozápadně od středu obce, cca 200 metrů nad plavební komorou Petrov.\n\nPřístav byl vybudován v období 1. 10. 2014 až 22. 8. 2015. Správcem a provozovatelem je Ředitelství vodních cest ČR. Projekt zpracoval Sudop Praha a.s., samotnou stavbu provedla Labská strojní a stavební společnost s.r.o. Celkové náklady činily 35 mil. Kč, které uhradil Státní fond dopravní infrastruktury.\n\nPřístav slouží pro krátko, středně i dlouhodobé bezpečné stání na plavební cestě Baťův kanál. Je navržen pro stání 2 osobních plavidel (20 x 5 m), 20 velkých rekreačních plavidel (8 x 3 m), 22 malých rekreačních plavidel (5 x 2,5 m) a jednoho servisního plavidla (20 x 5 m).\n\nPřístav umožňuje čerpání pohonných hmot, pitné vody, sběr odpadu a připojení k elektrické síti. K dispozici je nákladní jeřáb pro spouštění a vytahování lodí na souš. V přístavu se nachází kancelář správce, půjčovna lodí a služby spojené s loděmi. Toalety a sprchy jsou ve vzdálenosti 60 m v objektu restaurace a ubytovacího zařízení.\n\nPřístav neslouží pro vnitrozemskou vodní dopravu výletních lodí, jejíž přístaviště se nachází u plavební komory Petrov cca 150 m po proudu níže.\n\n\n"}
{"id": "1383694", "url": "https://cs.wikipedia.org/wiki?curid=1383694", "title": "Arthur Wharton", "text": "Arthur Wharton\n\nArthur Wharton (28. října 1865 Accra – 13. prosince 1930 Edlington) byl anglický fotbalista, první černošský profesionál v historii.\n\nNarodil se v africkém Jamestownu (dnes předměstí ghanské metropole Accry), jeho otec pocházel z Grenady a matka byla fantská princezna. V roce 1882 odešel do Anglie studovat na metodistické škole, měl se stát knězem jako jeho otec, ale dal přednost sportu: věnoval se cyklistice, kriketu, ragby a atletice, stal se mistrem Amateur Athletics Association v běhu na 100 yardů. Ve fotbale hrál na pozici brankáře i křídelního útočníka, od roku 1885 chytal za Darlington FC. Pak přestoupil do Preston North End FC, v roce 1889 uzavřel profi smlouvu s Rotherham Town FC, v roce 1895 hrál za Sheffield United FC ve Football League First Division.\n\nV roce 1902 ukončil fotbalovou kariéru a pracoval jako hostinský a horník. Závěr jeho života byl poznamenán problémy s alkoholem, zemřel v bídě a byl pohřben do neoznačeného hrobu. Ze zapomnění ho vzkřísila až kniha, kterou o něm napsal roku 1997 sportovní historik Phil Vasili: v rámci kampaně „Football Unites, Racism Divides“ dostal Wharton náhrobní kámen a v roce 2003 byl uveden do English Football Hall of Fame.\n\n"}
{"id": "1383695", "url": "https://cs.wikipedia.org/wiki?curid=1383695", "title": "832 (číslo)", "text": "832 (číslo)\n\nOsmset třicet dva je přirozené číslo, které následuje po čísle osmset třicet jedna a předchází číslu osmset třicet tři. Římskými číslicemi se zapisuje DCCCXXXII.\n\n\n\n"}
{"id": "1383702", "url": "https://cs.wikipedia.org/wiki?curid=1383702", "title": "Aero A-104", "text": "Aero A-104\n\nAero A-104 byl hornoplošný lehký bombardér a průzkumný letoun vzniklý v Československu v 30.letech 20. století. Šlo o poslední odvozeninu typu Aero A-100 a v podstatě se jednalo o trup letounu Aero Ab-101 doplněný skleněným překrytem kokpitu a novým křídlem kovové konstrukce neseným na vzpěrách (koncepce „parasol“), které nahradilo dosavadní dvouplošnou nosnou soustavu. Ačkoliv v roce 1937 vzlétly dva různé prototypy, k sériové výrobě nedošlo.\n\nÚdaje podle\n\n"}
{"id": "1383709", "url": "https://cs.wikipedia.org/wiki?curid=1383709", "title": "Josef Šilhavý", "text": "Josef Šilhavý\n\nJosef Šilhavý (* 13. června 1946 Petrovice u Sušice) je český trenér, bývalý československý atlet, diskař a olympionik.\n\nČeskoslovensko reprezentoval na letních olympijských hrách 1976 v Montréalu, kde se umístil na 13. místě, tehdy byl v klubu TJ Vítkovice Ostrava.\n\nJeho manželka Zdeňka Šilhavá, mistryně republiky, reprezentovala třikrát Československo na Letních olympijských hrách, spolu mají syna Josefa.\n\nV roce 1980 byl trenérem své manželky (tehdy ještě Bartoňové) na olympijských hrách 1980 v Moskvě, kde skončila ve finále 10. v hodu koulí a 11. v hodu diskem.\n\n\n"}
{"id": "1383721", "url": "https://cs.wikipedia.org/wiki?curid=1383721", "title": "Tianchisaurus", "text": "Tianchisaurus\n\nTianchisaurus („Ještěr od Jezera Nebeské lázně\") byl rod menšího ptakopánvého dinosaura ze skupiny \"obrněných\" ankylosaurů. Zahrnuje zatím jediný známý druh (\"T. nedegoapeferima\"), který formálně popsal v roce 1993 čínský paleontolog Tung Č’-ming. Fosilie byly objeveny roku 1974 v údolí Sangonghe na území Džungarie (dnešní provincie Sin-ťiang) v sedimentech souvrství Toutunhe o stáří asi 170 až 165 milionů let (geologický věk bajok až bath). Pokud šlo o zástupce čeledi ankylosauridů, jak se domnívá sám autor popisu, pak se zřejmě jedná o nejstaršího známého zástupce této skupiny.\n\n\"Tianchisaurus\" postrádal kostní \"palcát\" na konci ocasu, typický pro ostatní ankylosauridy. Jednalo se o menšího ankylosaura, který dosahoval délky přibližně 3 metry a hmotnosti kolem 200 kilogramů.\n\nTento dinosaurus (holotyp nese označení \"IVPP V.10614\") byl původně neformálně pojmenován jako \"Jurassosaurus\", a to na počest úspěšného snímku Stevena Spielberga \"Jurský park\". Druhové jméno je pak rovněž poctou tomuto americkému snímku z roku 1993. Slovo \"nedegoapeferima\" je totiž složeno z počátečních písmen příjmení herců, kteří v tomto filmu hráli. Konkrétně jsou to Sam Neill, Laura Dernová, Jeff Goldblum, Richard Attenborough, Bob Peck, Martin Ferrero, Ariana Richardsová a Joseph Mazzello. Jméno \"Jurassosaurus\" navrhl sám Spielberg, Tung jej ale neakceptoval (čímž se z něho stalo \"nomen nudum\"). Zachoval však navrhované druhové jméno.\n\n\n"}
{"id": "1383735", "url": "https://cs.wikipedia.org/wiki?curid=1383735", "title": "Elsie Lockeová", "text": "Elsie Lockeová\n\nElsie Locke, rodným jménem Elsie Violet Farrelly (17. srpna 1912 Hamilton – 8. dubna 2001 Christchurch), byla novozélandská spisovatelka a jedna z vůdčích osobností feminismu a mírového hnutí. Univerzita v Canterbury jí v roce 1987 udělila čestný doktorát.\n\nNarodila se do poměrně málo vzdělané, avšak progresivní rodiny. Její otec byl výrazným podporovatelem vzdělání, matka byla sufražetkou, přičemž už jako dítě byla Elsie svědkem škod, která napáchala První světová válka, což se stalo základem jejího pozdějšího pacifistického smýšlení. Během Velké hospodářské krize vystudovala univerzitu v Aucklandu a krátce po získání bakalářského titulu vstoupila do komunistické strany. Své socialistické myšlenky publikovala v autobiografické knize \"Student at the gates\", vydané v roce 1981. Stala se vůdkyní odnože komunistické strany ve Wellingtonu a v roce 1941 se vdala za předsedu odnože ve městě Christchurch, Jacka Lockea.\n\nPoté, co onemocněla kostní tuberkulózou, několik let se léčila, přičemž se snažila reformovat ideologii komunistické strany. Stala se kritikem stalinismu a, jako protestující proti sovětskému zásahu v maďarské revoluci, v roce 1956 komunistickou stranu opustila. V první polovině 20. století byla spolu s manželem považována za nejprominentnější komunistickou rodinu v zemi, Jack Locke ve straně, na rozdíl od své ženy, zůstal až do své smrti. Jako komunistický prominent byla sledována západními tajnými službami.\n\nPo svém odchodu z komunistické strany se dále angažovala v mírovém hnutí, přičemž se stala jedním z vůdců organizace CND, bojující proti jadernému zbrojení. Za její největší dílo je považována kniha napsaná podle skutečné události, \"The Runaway Settlers\", mapující život farmářky Mary Elizabeth Small, která utekla na novozélandský venkov z Austrálie.\n\n"}
{"id": "1383739", "url": "https://cs.wikipedia.org/wiki?curid=1383739", "title": "Tramvaje Graz série 50–55 (Brno)", "text": "Tramvaje Graz série 50–55 (Brno)\n\nTramvaje Graz série 50–55 jsou typ dvounápravové obousměrné tramvaje, vyrobené v roce 1911 podnikem Grazer Waggon- & Maschinen-Fabriks-Aktiengesellschaft vorm. Joh. Weitzer ve Štýrském Hradci pro Společnost brněnských elektrických pouličních drah.\n\nSkříň vozu měla podobnou konstrukci jako dříve dodané štýrskohradecké vozy ev. č. 1–41 z let 1899–1900, byla však podstatně širší (2500 mm oproti 2070 mm u série 1–41). Lišila se také absencí větracího nástřešku a zcela uzavřenými plošinami. Skříň vozu tedy měla základnu v podobě ocelového roštu a dřevěnou kostru, vně oplechovanou. Střecha byla tvořena z dřevěných palubek pokrytých plátnem. Vstupy na plošiny byly zajištěny posuvnými dveřmi. Samotný salón pro cestující byl od plošin oddělen pomocí dřevěných přepážek s posuvnými dveřmi. Stejná přepážka také rozdělovala salón pro cestující na dvě stejné části. V interiéru se nacházely příčné lavice s uspořádáním 2+2, nad nimi police na zavazadla. Větrání zajišťovala malá výklopná okénka v horní části okenních otvorů. Okna byla poměrně malá, v každé bočnici jich bylo osm. Další odlišností od dříve dodaných vozů byl pojezd. Ten neměl klasický podvozek, ale skládal se ze samostatných náprav uchycených rozsochami přímo ke skříni. Elektrickou výzbroj dodala firma AEG. Rozjezdový a brzdový odporník se nacházel pod podlahou. Kontroléry typu B6-30 měly devět jízdních stupňů (pět pro sériové a čtyři pro paralelní zapojení motorů) a šest stupňů elektrodynamické brzdy. Vozy byly jako jediné v Brně vybaveny tlakovzdušnou průběžnou brzdou. Odběr proudu zajišťoval tyčový sběrač s kladkou. Osvětlení bylo žárovkové, vždy s pěti 120voltovými žárovkami zapojenými do série.\n\nV průběhu provozu byly vozy upraveny. Na přelomu 10. a 20. let 20. století byla spodní část skříně obložena dřevěnými peřejkami. V letech 1925–1928 byly motory typu U 104 s výkonem 29,5 kW z důvodu nízkého výkonu při brzdění vyměněny za typ DU 158 s výkonem 40,5 kW, také tlakovzdušná brzda byla nahrazena solenoidovou. Tyčový sběrač byl ve 30. letech vyměněn za lyru, a ta po druhé světové válce za pantograf. Ve druhé polovině 50. let 20. století byla malá boční okna nahrazena většími, v každé bočnici tak byly čtyři místo původních osmi.\n\nV roce 1911 bylo vyrobeno celkem 6 vozů tohoto typu.\nTramvaje č. 50–55 tvořily první rozšíření brněnského vozového parku od roku 1904. Šestice vozů byla vyrobena v roce 1911 a do Brna dodána počátkem roku 1912. Oproti všem předchozím tramvajím měly podstatně větší šířku, takže mohly být nasazovány výhradně na linku 1 (Královo Pole – Pisárky), která byla uzpůsobena pro nákladní provoz se širokými železničními vagóny. Ve 30. letech 20. století bylo využití těchto tramvají nízké, důvodem byly rozsáhlé dodávky nových vozů. Série 50–55 byla využívána na vložené vlaky linek 1 a 6, případně i při zvýšeném počtu cestujících. Za druhé světové války jezdily tyto vozy převážně na posilové lince B a na vložených vlacích. V provozu se udržely v provozu do roku 1945, kdy s výjimkou vozu č. 52 všechny shořely při požáru vozovny Pisárky. Vůz č. 52 zůstal i po válce v osobní dopravě, v roce 1950 při hromadném přečíslování získal č. 13 a jezdil na kyvadlové lince od Ústředního hřbitova do Horních Heršpic. V roce 1964 přešel do služebního stavu a nesl číslo 817. Roku 1967 byl vyřazen a jeho skříň prodána soukromníkovi.\n\nOd roku 1945 byl vůz č. 52 jediným existujícím zástupcem své série. Při vytváření sbírky vozidel MHD byla jeho skříň nalezena na poli u Přízřenic. Po dohodě s majitelkou ji v roce 1971 získalo Technické muzeum v Brně, které na místo přivezlo skříň jiné tramvaje. Vůz č. 52 byl následně během roku 1972 renovován v Ústředních dílnách Dopravního podniku města Brna do stavu po vyrobení. Výjimkou je lyrový sběrač (osazený až ve 30. letech) a absence tlakovzdušné brzdy (odstraněné ve 20. letech). Součásti pojezdu a trakční motory byly získány z kropicího vozu č. 1, při jehož stavbě ve 20. letech byly využity právě motory původem ze série 50–55, jež získala motory výkonnější.\n\n"}
{"id": "1383743", "url": "https://cs.wikipedia.org/wiki?curid=1383743", "title": "834 (číslo)", "text": "834 (číslo)\n\nOsmset třicet čtyři je přirozené číslo, které následuje po čísle osmset třicet tři a předchází číslu osmset třicet pět. Římskými číslicemi se zapisuje DCCCXXXIV.\n\n\n\n\n"}
{"id": "1383745", "url": "https://cs.wikipedia.org/wiki?curid=1383745", "title": "835 (číslo)", "text": "835 (číslo)\n\nOsmset třicet pět je přirozené číslo, které následuje po čísle osmset třicet čtyři a předchází číslu osmset třicet šest. Římskými číslicemi se zapisuje DCCCXXXV.\n\n\n\n"}
{"id": "1383746", "url": "https://cs.wikipedia.org/wiki?curid=1383746", "title": "836 (číslo)", "text": "836 (číslo)\n\nOsmset třicet šest je přirozené číslo, které následuje po čísle osmset třicet pět a předchází číslu osmset třicet sedm. Římskými číslicemi se zapisuje DCCCXXXVI.\n\n\n\n"}
{"id": "1383750", "url": "https://cs.wikipedia.org/wiki?curid=1383750", "title": "Sportovní přístav Hluboká nad Vltavou", "text": "Sportovní přístav Hluboká nad Vltavou\n\nSportovní přístav Hluboká nad Vltavou je veřejný říční přístav na Vltavě na říčním kilometru 229,12. Leží na katastrálním území obce Hluboká nad Vltavou, ve vzdálenosti 600 m severozápadně od středu obce, cca 100 metrů od zdymadla Hluboká nad Vltavou.\n\nPřístav byl vybudován v období 1. 1. 2013 až 30. 9. 2014. Správcem a provozovatelem je Ředitelství vodních cest ČR. Projekt zpracoval Pöyry Environment a.s. a ATELIER 8000 spol. s r.o., samotnou stavbu provedl SMP CZ, a.s. a Metrostav a.s. Celkové náklady činily 209,8 mil. Kč, které uhradil Státní fond dopravní infrastruktury.\n\nPřístav slouží pro krátkodobé i dlouhodobé stání na malých plavidel na Vltavské vodní cestě. Je navržen pro stání 73 malých plavidel, stání velkého plavidla (44 x 5,6 m) a stání pro osobní lodní dopravu (27 x 5,6 m). Maximální ponor lodí je 1,3 m při plavební hloubce 1,8 m.\n\nPřístav umožňuje také spouštění a vytahování lodí na souš a je vybaven uzávěrem vjezdového objektu za účelem ochrany lodí při povodních.\n\nV přístavu je k dispozici informační centrum a hygienické zázemí se sprchami a WC.\n\n\n"}
{"id": "1383751", "url": "https://cs.wikipedia.org/wiki?curid=1383751", "title": "Augustin Merta", "text": "Augustin Merta\n\nAugustin Merta (30. listopadu 1914 Ostrava – 22. června 2006) byl válečný veterán, odbojář, učitel a vědecký pracovník. Narodil se jako pohrobek po vojáku padlém na bojištích první světové války. Věnoval se sociální informatice, teorii a praxi v oblasti rešerše. Ovlivnil několik generací českých informačních pracovníků.\n\nNarodil se 30. listopadu 1914 v Ostravě. Byl členem Sokola a aktivním skautem, maturoval na ostravské reálce v době krize. Poté složil zkoušky odborného učitele pro předměty matematika, deskriptiva, kreslení a tělocvik.\n\nV letech 1937–1938 ho v době vojenské služby zastihla mobilizace a potupný Mnichov. Ihned po demobilizaci se zapojil do odbojové činnosti v ostravské skupině Obrana národa. Po odhalení skupiny se skrýval po nějaký čas u příbuzných na Hané. Dne 5. května 1942 se dostal s manželkou ilegálně přes rakouské Alpy a Lichtenštejnsko do Švýcarska, kde byli krátce uvězněni. Po německém záboru zbytku Francie pokračovali dál ilegálně přes Pyreneje do Španělska. Po zatčení Frankovou policií byl s celou skupinou uvězněn v Geroně, Barceloně a v koncentračním táboře Miranda del Ebro. Jako tankista se účastnil invaze do Francie a operace obléhání přístavu Dunkerque. Později obdržel od francouzské vlády diplom za spoluúčast na osvobození Francie v letech 1944–1945. Po návratu domů byl přijat do zpravodajské sekce ministerstva zahraničí a vystudoval Vysokou školu politickou a sociální. V únoru 1948 byl jako nepřítel socialistického zřízení čtyřikrát vyhozen ze zaměstnání. A zde začínala jeho cesta do VTEI. Politická situace tehdy umožňovala lidem s podobným osudem pracovat v podnicích jako dokumentační a informační specialisté, vzhledem k jejich znalostem cizích jazyků.\n\nZa mnichovských událostí sloužil pan Merta jako četař aspirant na Bruntálsku u minometčíků. Po demobilizaci se vrátil do rodných Radvanic, kde začal znovu učit na měšťanské škole. Pan Merta se stal součástí odbojové organizace Obrana národa a pomáhal organizovat útěky do Polska. Přes polské území vedl po peážní trati vlak z Ostravy na Karvinsko. Osoby, které přecházely hranice, dostaly železniční uniformu.\nSpolu se skupinou dalších devíti Čechoslováků pan Merta ilegálně překročil švýcarsko-francouzskou hranici u Annemasse. Odjeli do Marseille, kde se měli setkat s další spojkou na cestě k československé armádě. Do Švýcarska přišel se svojí manželkou, do Francie již odcházel sám, cesta přes Francii by pro ni byla příliš nebezpečná. Manželka Augustina Merty pak do konce války pracovala v Ženevě pro doktora Kopeckého jako jeho osobní asistentka a šifrantka zpráv pro londýnskou exilovou vládu.\n\nAugustin Merta válčil proti nacistům v zahraničních jednotkách, velel tankovému průzkumnému družstvu v roce 1944 u Dunkerku, jeho syn Vladimír Merta, slavný folkový písničkář, oslovil svými proti režimními texty tisíce lidí, kteří se pak proti komunistům postavili v roce 1989. Vladimíra Mertu komunistická Státní bezpečnost sledovala od poloviny 70. let minulého století do sametové revoluce takřka nepřetržitě.\n\nDíky politické rehabilitaci mohl začít působit ve Středisku vědeckých informací a patentů v ČSAV. Od roku 1968 vedl Ing. Augustin Merta odbor výzkumu v UVTEI. Od roku 1953 začal externě učit na Filozofické fakultě Univerzity Karlovy na katedře knihovnictví a vědeckých informací, kterou tehdy vedl doc. Jaroslav Drtina. V roce 1967 ukončil kandidaturu věd na FF UK a od roku 1970 byl interním vědeckým pracovníkem katedry. Publikoval přes 150 prací doma i v zahraničí. Působil v mezinárodní redakční radě časopisu Information Processing and Management (1960–1992). Byl členem komise Informační teorie FID, expertem informačního odboru UNESCO a členem vědecké rady Mezinárodního institutu vědeckých informací a informace. Přednášel na mnoha odborných konferencích a seminářích doma i v cizině. Spolu s manželkou PhDr. Dagmar Mertovou sestavili Anglicko-český slovník knihovnictví a informatiky, který má přes 14 000 hesel a vyšel ve dvou vydáních (UVTEI 1988 a LEDA 1994).\n\nV roce 1963 vzniká první kniha, kde zhodnotil vztah mezi knihovnictvím a oblastí VTEI. Viděl možnou spolupráci. Bylo jisté, že VTEI využívalo bibliografických znalostí a bibliografie samotné, aby mohl být vypracován průzkum. Jádro problému však zůstávalo stejné, tedy informovanost zaměstnanců.\n\nPodle něho byla klíčem k dobrým výsledkům shoda studijního technika, který třídí a srovnává informace z knihovnické a bibliografické základny, s knihovníkem, který je v této základně obstarává a eviduje.\n\nPozději už viděl bibliografii jako málo funkční součást informační činnosti. Bibliografie většinou nedokázala propracovat celou pyramidu prací a tak byla nevyhovující.\n\nV časopise Česká bibliografie roku 1976 ukázal, že si uvědomuje vztah bibliografie k informatice. U nás v té době v ČSSR neměla profese knihovníka takový společenský status jako v zahraničí. Docházelo k spolupráci obou legislativně oddělených soustav.\n\nVe světě se používá označení information science. U nás například informatistika nebo teorie vědecké informaci či sémantická informace.\n\nRoku 1981 vyjádřil A. Merta zklamání ohledně svého projektu, jelikož z něho bylo realizováno jen velmi málo. Už dávno si uvědomoval, že informační služby nemohou fungovat bez technického zázemí, také na to upozorňoval jako jeden z prvních už kolem roku 1959.\n\nS J. Tomanem se podílel i na velkém projektu čtyř metod mechanické selekce informací – INDORES1.\n\nV posledních 20 letech svého života věnoval zvláštní pozornost otázkám terminologie oboru se snahou o její sjednocování. Ta vrcholí dvěma vydáními anglicko-českého oborového slovníku v letech 1988 a 1994.\n\nRoku 1994 vydávají Anglicko-český slovník knihovnictví a informatiky, nové vydání a tento slovník odráží tehdejší stav rozvoje oboru i používané techniky.\n\nDalší dílem tohoto autora je kniha s názvem Společenské aspekty komunikace odborných informací, která se soustřeďuje na popis a analýzu komunikačního a informačního procesu.\n\n\n"}
{"id": "1383752", "url": "https://cs.wikipedia.org/wiki?curid=1383752", "title": "Aglaonika", "text": "Aglaonika\n\nAglaonika, řecky Ἀγλαονίκη, byla starořecká astronomka z 2. nebo 1. století př. n. l. Je zmiňována Plutarchem a Apollóniem z Rhodu. \n\nVe své době byla považována za čarodějku, byla jí připisována schopnost nechat zmizet Měsíc z oblohy. Tato pověst nejspíše vznikla z toho, že byla schopna předpovědět na základě astronomických výpočtů zatmění Měsíce. Nicméně v řečtině existuje dodnes úsloví „poslouchat někoho jako Měsíc Aglaoniku“. \n\nV Thesálii, odkud pocházela, byla pravděpodobně jakási astronomická škola určená ženám, neboť v 1.- 3. století př. n. l. existovala celá skupina žen označovaná \"čarodějnice z Thesálie\" – hovoří o nich i Platón v dialogu \"Gorgias\", rovněž v souvislosti s mizením Měsíce.\n\nJe po ní pojmenován jeden z kráterů na Venuši. \n"}
{"id": "1383753", "url": "https://cs.wikipedia.org/wiki?curid=1383753", "title": "Autolykos z Pitany", "text": "Autolykos z Pitany\n\nAutolykos z Pitany, řecky Αύτολυκος ñ Πιτανάσιο (asi 360 př. n. l. - asi 290 př. n. l.) byl starořecký astronom, matematik a geograf narozený v Malé Asii, na území dnešního Turecka. Působil v Athénách.\n\nJeho kniha \"O pohyblivých sférách\" (Περὶ κινουμένης σφαίρας) je nejstarší matematické pojednání ze starověkého Řecka, které se zcela dochovalo. Autor se zde věnuje zejména geometrii koule. Jedním z důvodů přežití spisu bylo, že se stalo součástí velmi populární antologie \"Malá astronomie\", jež byla přeložena do arabštiny v 9. století. Do středověké Evropy byla tato kniha přivezena až během křížových výprav ve 12. století, do moderní evropské vědy je svých překladem uvedl v 16. století matematik Francesco Maurolico. Zachovala se též Autolykova práce o astronomických objektech (Περὶ ἐπιτολῶν καὶ δύσεων). Autolykos patrně navazoval na Eudoxa z Knidu, což je znát především z druhé jmenované knihy, kde hájí Eudoxův homocentrický kosmologický model. Na jeho práce hojně odkazuje Eukleidés. Autolykovým žákem byl Arkesiláos z Pitany. Měsíční kráter Autolycus byl jmenován na jeho počest. \n"}
{"id": "1383754", "url": "https://cs.wikipedia.org/wiki?curid=1383754", "title": "Scipione del Ferro", "text": "Scipione del Ferro\n\nScipione del Ferro (6. února 1465 Bologna – 5. listopadu 1526 Bologna) byl italský matematik. \n\nVystudoval na univerzitě v Bologni, od roku 1496 zde také učil, a to aritmetiku a geometrii. Stejně jako jeho otec se Ferro souběžně s vědeckou kariérou věnoval též obchodu s papírem. Své objevy tajil (jak bylo tehdy zvykem), nicméně si je zapsal a poznámky pak zdědil jeho zeť, matematik Hannibal Nave, který je pak předal Gerolamo Cardanovi a Lodovico Ferrarimu, již objevy zveřejnili.\n\nZaobíral se zejména řešením kubických rovnic, přičemž našel řešení pro kubické rovnice, které neobsahovaly kvadratický člen. Studoval též zlomky a vytvořil vzorec pro součet třetích mocnin.\n"}
{"id": "1383756", "url": "https://cs.wikipedia.org/wiki?curid=1383756", "title": "Nikéforos Bryennios mladší", "text": "Nikéforos Bryennios mladší\n\nNikéforos Bryennios mladší (1062 Edirne – 1137 Konstantinopol) byl byzantský historik, diplomat a vojevůdce. \n\nPocházel ze šlechtické rodiny, byl držitelem titulu kaisara. Jeho děd Nikéforos Bryennios starší se pokusil získat byzantský císařský trůn, avšak neuspěl a Alexios Komnénos (tehy ještě vojevůdce, pozdější císař) ho ho nechal oslepit. Nikéforos Bryennios mladší se stal členem císařské rodiny, když si roku 1097 vzal za ženu Annu Komnénu, dceru císaře Alexia Komnéna a císařovny Ireny. \n\nPrávě Irena, jeho tchyně, ho pověřila sepsat historické dílo, které by zaznamenalo vládu jejího manžela Alexia. Nazval ho \"Hylé historias\" (Ὕλη Ἱστορίας) a popisuje období 1070–1079. Dílo psané v řečtině má čtyři části, ale je nedokončené, při jeho psaní Nikéforos zemřel. Jeho žena Anna se ho pak svým způsobem pokusila dokončit vlastním historickým spisem zvaným \"Alexiada\". Spekuluje se o tom, jak moc vycházela z Nikéforových podkladů. Nekéforovým vzorem byl patrně Xenofont, nicméně jeho dílo silně straní císařské rodině a je v určitém ohledu spíše rodinou kronikou. \nKrom toho se Nikéforos vyznamenal i jako vojevůdce a diplomat: Roku 1097 řídil obranu Konstantinopolu proti Godefrozovi z Bouillonu (to když se císař nedohodl s křižáky první křížové výpravy, zda má právo jim velet), roku 1108 zprostředkoval mír mezi dalším vzpurným křižákem Bohemundem z Tarentu a císařem Alexiem, v roce 1116 pak rozhodl bitvu u Filomelionu s rúmským sultánem Melikšáhem.\n\n"}
{"id": "1383757", "url": "https://cs.wikipedia.org/wiki?curid=1383757", "title": "Mnésiklés", "text": "Mnésiklés\n\nMnésiklés, řecky Μνησικλῆς, byl starořecký architekt z 5. století př. n. l. \nJeho nejznámějším dílem jsou (podle Plutarcha) Propyleje, monumentální vstupní brána na athénskou Akropoli, vytvořená na žádost Perikla. Průkopnickým způsobem zde zkombinoval dórský a iónský styl. Původní návrh této struktury byl mnohem grandióznější, ale nebyl proveden z důvodů, které nejsou přesně známy. Předpokládá se, že do stavby osobně zasáhl Periklés, a to z náboženských důvodů, protože Propylea měla nahradit některé artefakty, které považovaly za posvátné Pelasgové, tedy starý místní kmen. Stavbu přerušila Peloponéská válka. Mnésiklés je též pravděpodobným tvůrcem Erechtheionu.\n"}
{"id": "1383758", "url": "https://cs.wikipedia.org/wiki?curid=1383758", "title": "Leócharés", "text": "Leócharés\n\nLeócharés, řecky Λεοχάρης, byl starořecký athénský sochař 4. století př. n. l. \n\nPro Filipeion v Olympii vytvořil na objednávku Filipa II. Makedonského jeho sochu a navíc sochu jeho ženy Olympiady, dále jejich rodičů Amyntase III. a Eurydiky I. a jejich syna Alexandra Velikého, a to ze zlata a slonoviny. Podle Pausania byly později přeneseny sochy Eurydiky a Olympiady do Chrámu bohyně Héry v Olympii, možná aby vyplnily mezery způsobené loupeží císaře Nera. K jeho dnes nejznámějším dílům patří socha Ganyméda unášeného orlem, to proto, že se jeho replika zachovala ve Vatikánském muzeu. S Lysippem vytvořil velkou bronzovou skupinu zobrazující Alexandra Velikého na lovu lvů. Jak sousoší vypadalo, si můžeme udělat představu díky tomu, že bylo částečně replikováno na reliéfu, jež je dnes v galerii Louvre v Paříži. Z portrétních soch je známa socha Pasiklea a jeho ženy Timostraty, a socha řečníka Isokrata. Vytvořil tři sochy Dia: jedna stála na athénské akropoli, druhá tvořila skupinu v Pireu, třetí stála později na Kapitolu v Římě a byla nazývána \"Jupiter Tonans\". Tyto sochy se nedochovaly. Se Skopou, Bryaxidem a Timoteem pracoval na výzdobě mauzolea v Halikarnassu. Autorství některých soch je nejisté (\"Déméter z Knidu\", \"Apollón Belvedérský\", \"Artemis z Versailles\", Lysikratův pomník v Athénách). \n\n"}
{"id": "1383760", "url": "https://cs.wikipedia.org/wiki?curid=1383760", "title": "Polygnótos z Thasu", "text": "Polygnótos z Thasu\n\nPolygnótos z Thasu byl starořecký malíř z 5. století př. n. l. Narodil se na ostrově Thasu, ale působil trvale v Athénách. \n\nByl synem a žákem malíře Aglaofóna a blízkým přítelem Kimóna. Maloval hlavně hrdinská témata z řeckých bájí a řeckých dějin. Vždy kladl důraz na etické poselství, proto Aristotelés ve své \"Poetice\" Polygnóta nazývá \"éthografos\". Jeho nástěnné obrazy se nacházejí hlavně v Athénách a v Delfách. Starověk oceňoval zvláště jeho obrazy v Knidské hovorně (\"lesché\") v Delfách, kde zobrazil dobytí Tróje a podsvětí. V Athénách to byly malby na verandě staré agory (\"stoa poikilé\"): Bitva u Oinoe, Dobytí Tróje a soud králů nad Aiantem Oileovcem pro zločin spáchaný na Kassandře. Jeho je nejspíše i malba bitvy u Marathónu (bývá ovšem připisována i Panainovi či Mikónovi). Dále vytvořil obraz Únos Leukippoven v Anakeiu v Athénách, obrazy v pinakothéce athénské akropole (Diomédés odnášející palladion, Odysseus s lukem Filoktétovým, Orestés a Pyladés vraždící Aigistha, Polyxenina smrt, Achilleus na Skyru, Odysseus a Nausikaa). Plinius vypočítal řadu dalších jeho děl, která se však nedochovala a Plinius nepopsal ani jejich kompozici (obrazy v Thespiích, před Pompeiovou kurií v Římě aj.) \n\nOttův slovník naučný o jeho stylu psal takto: „Obrazy jeho vynikaly dále mistrovskou komposicí, prostou vší raffinovaností, a tím jednoduchostí a prostotou svou úchvatnější. Seskupení osob bylo neobyčejně účinné přesnou svou responsí, upomínající na architektoniku sborových písní řecké tragédie, charakteristika osob byla mistrovská, výraz obličeje živý, oduševněný, pohyby a posunky prosté a přirozené. Polygnótos vyprostil malířství z pout dosavadního tuhého formalismu, kresba jeho vynikala pevností a jistotou, ale při tom při všem nebylo u něho jako u Feidia, s nímž lze jej nejblíže srovnati, nic vypočteného na laciný dojem; také koloristických effektů Polygnótos ještě neznal. Konečně vytknouti jest u Polygnóta neobyčejně šťastné a obratné použití místa k obrazům jeho určeného, tedy to, čemu se obdivujeme v Raffaelových stanzích.“\n\n"}
{"id": "1383761", "url": "https://cs.wikipedia.org/wiki?curid=1383761", "title": "Quintus Fabius Pictor", "text": "Quintus Fabius Pictor\n\nQuintus Fabius Pictor byl starořímský historik a politik z 2. století př. n. l. Byl prvním římským analistou. Jeho díla se nedochovala, ale lze na ně usuzovat z pozdějších prací.\n\nJméno Pictor dostal po svém dědovi Gaiovi Fabiovi, který byl malířem (latinsky „pictor“). Byl senátorem. V letech 225–222 př. n. l. bojoval proti Galům a později v punských válkách. Během druhé punské války, po porážce u Kann (216 př. n. l.), byl vyslán senátem do Delf žádat věštírnu o radu.\n\nZe záznamů vlastní rodiny a jiných předních rodů Říma sestavil nejstarší římské historiografické dílo, ve kterém se zabývá dějinami Říma od jeho založení po druhou punskou válku. Z rozpoutání války obviňuje Kartagince, což mu vytýkali už antičtí kritici. Naopak přeceňoval význam římské aristokracie v dějinách, obzvláště vlastního rodu Fabiů. Založení Říma umístil do roku 747 př. n. l. Své dílo napsal řecky, v době Cicera bylo přeloženo i do latiny. Jako zdroje použil díla Diokla z Peparetha a Timaia. On sám je citován Polybiem, Liviem, Plutarchem a Dionýsiem z Halikarnassu.\n\nPodle všeho zavedl v Římě zvyk psát tradiční záznamy o státních událostech (\"Annales\"), a to řecky. Volba řečtiny mohla být vedena snahou oslovit i jiné než latinské obecenstvo a nabídnout mu římské dějiny, především římský pohled na válku s Kartágem.\n"}
{"id": "1383763", "url": "https://cs.wikipedia.org/wiki?curid=1383763", "title": "Theofil Alexandrijský", "text": "Theofil Alexandrijský\n\nTheofil Alexandrijský (385–412) byl křesťanský duchovní, zastávají v letech 385–412 post 23.alexandrijského patriarchy. Koptská pravoslavná církev ho (jako jediná) uznává za světce. Podle svědectví svých souČasníků Teofil neblaze proslul svou netolerancí, krutostí a politickými intrikami.\n\nV roce 391 objevil (podle Rufina a Sozomena) tajný pohanský chrám. Nechal výsměšně vystavit pohanské artefakty veřejnosti, což urazilo pohany natolik, že na křesťany zaútočili. Theofil zorganizoval křesťanskou milici, která pohany vytlačila do alexandrijského pohanského chrámu \"Serapeum\". Pohané se přitom zřejmě zmocnili několika křesťanských rukojmích, kteří byli následně zabiti. Císař Theodosius I. poslal Theofilovi list, v němž nařídili, aby pohané byli omilostněni, ale na další Teofilovo naléhání povolil zbořit \"Serapeum\". Podle Sókrata Scholastika zboření chrámu císař dovolil až po velkém Theofilově nátlaku. Theofil nechal chrám skutečně zbořit a jeho vybavení zničit. Údajně byli při ničení chrámu ubiti nebo usmrceni padajícími troskami i pohanští kněží. Poté Teofil zlikvidoval i další pohanské chrámy na území Alexandrie, včetně Mithraea a chrámu boha Priapa. \nZničení \"Serapea\" je považováno za jeden z mezníků vývoje starověkého světa, kdy křesťanství začalo násilně vytlačovat nejen pohanství, ale i celou antickou kulturu. Za symbolickou tečku tohoto tažení je považováno ubití novoplatónské filozofky Hypatie z Alexandrie, nařízené krátce po Teofilově smrti, roku 415, Theofilovým synovcem, žákem a nástupcem ve funkci arcibiskupa Cyrilem.\n\nSouběžně s bojem proti pohanům se Theofil soustředil na pronásledování svých dvou hlavních protivníků uvnitř církve - následovníkům Órigenova učení a Janu Zlatoústému. Origenovcům vyčítal zdůrazňování lidské přirozensti v Ježíši Kristu a nevíru ve věčné zavržení hříšníků - v jejich učení byla zdůrazňována časná povaha pekelných trestů a konečná spása všech lidských duší. Paranoidní Teofil zašel tak daleko, že v roce 399 nechal povraždit asi 10 000 křesťanů včetně pouštních mnichů, podezřelých ze sympatií k Órigénovu učení. Řecká ortodoxní církev si pripomíná památku těchto mučedníků 10. července. \nRoku 404 se Teofil spolu se svým synovcem a pozdějším nástupcem Cyrilem Alexandrijským vypravil do Konstantinopole, kde za pomoci zastrašování a politických intrik dosáhli sesazení a odsouzení patriarchy Jana Zlatoústého. Ten byl o Velikonocích brutálně zatčen a odsouzen do vyhnanství na východním pobřeží Čeného moře, ale sesazený patriarcha vinou krutého zacházení již cestou zemřel.\n\nZ Theofilových spisů se zachovaly jen zlomky, zejména dopisy Jeronýmovi a \"Homilie na ukřižování a dobrého zloděje\", která se v koptské církvi dosud užívá jako liturgický text.\n"}
{"id": "1383764", "url": "https://cs.wikipedia.org/wiki?curid=1383764", "title": "Agathón", "text": "Agathón\n\nAgathón, řecky Ἀγάθων (asi 448 př. n. l. –  asi 400 př. n. l.) byl starořecký básník, autor tragédií. Jeho díla (\"Aëropé\", \"Alkmaión\", \"Anthos\", \"Thyestés\", \"Dobytí Illia\", \"Mysové\", \"Telefos\" a snad i \"Achilleus\") se nedochovala. Je hrdinou Platónova dialogu \"Symposion\", kde má proslov o Erótu. Píše o něm též Aristotelés, Aristofanés se mu ve svých komediích často vysmívá, zejména jeho zženštilosti (stylové i vizuální). \n\nNarodil se v Athénách. Byl žákem rétora Gorgia z Leontín, jehož styl napodoboval ve svých hrách. Později Athény opustil a odebral se s Pausaniem z Athén na dvůr makedonského krále Archelaa do Pelly. V závěru života si byli blízcí s Euripidem. V Makedonii pravděpodobně zemřel.\n\nFilolog Václav Sládek roku 1888 v Ottově slovníku naučném jeho styl hodnotil poměrně kriticky: „Mimo uvedené ozdoby slohové, na něž Agathon kladl nemalou váhu, liboval si v hojných reflexích bez značnější hloubky myšlénkové a jadrnosti výrazu. Dramata jeho oplývala hojností látky, čímž někdy i porušena jednota vnitřní. V částech chorových, jež pozbyvše u něho souvislosti s ostatním obsahem, klesly na pouhé vložky zpěvu, připouštěl Agathon ještě větší volnost než Euripidés. Také stránka hudební, v níž převahu měla tónina frygická a hojně se vyskytovala chromatická stupnice, jevila umělkované útvary a zženštilou lahodu vedlé všelikých novot v průvodu instrumentálním. Ve všem tom Agathon hověl vkusu doby pozdější, odcizené dřívější přísnosti a prostotě,“ uvádí Ottův slovník naučný.\n"}
{"id": "1383765", "url": "https://cs.wikipedia.org/wiki?curid=1383765", "title": "Nord Aviation", "text": "Nord Aviation\n\nNord Aviation byl francouzský státem vlastněný letecký výrobce. Vznikl 1. října 1954 po převzetí výrobce Société française d'étude et de construction de matériels aéronautiques spéciaux (SFECMAS) společností Société nationale de constructions aéronautiques du Nord (SNCAN). Pojmenování Nord je někdy hovorově užíváno také pro její lehký letoun Pingouin. \n\nSpolečnost sídlila v centru Francie, na letišti v Bourges v departementu Cher. V roce 1970 se sloučila se Sud Aviation do \"Société nationale d'industrie aérospatiale\" (SNIAS), později známou pod jménem \"Aérospatiale\", která se posléze v roce 2000 stala součástí evropského aerokosmického koncernu EADS.\n\nÚdaje dle: \"Aviafrance SNCAN\" a \"Aviafrance Nord\"\n\n"}
{"id": "1383766", "url": "https://cs.wikipedia.org/wiki?curid=1383766", "title": "Australská literatura", "text": "Australská literatura\n\nAustralská literatura je pojem zahrnující písemnictví vzniklé na území dnešní Austrálie (přesněji Australského společenství), ať už v jakémkoli jazyce. Vzhledem k anglické kolonizaci převládá literatura psaná anglicky (tato část australské literatury může být zařazena do širší kategorie literatury anglické - definované jazykově). Vhledem k tomu, že před kolonizací původní obyvatelé nevyvinuli vlastní systém písma, jsou dějiny australské literatury relativně krátké, počínají až v 19. století. Navzdory tomu jí lze připsat dvě Nobelovy ceny za literaturu (White, Coetzee). Patrná je také stále existující prostupnost britské a australské kultury (plus také americké), mnozí autoři odcházejí z jedné země do druhé a patří tak k více národním literaturám.\nZa autora první australské knihy vůbec bývá uváděn William Wentworth, jeho kniha z roku 1819 však byla spíše historicko-politickou studií. První román, byť detektivní, napsal Henry Savery roku 1830. Za průkopníka vážné prózy lze označit Thomase Alexandera Browneho, jenž publikoval též pod jménem Rolf Boldrewood, a který jako první zpracoval téma australských zlatokopů, či Marcuse Clarka, jenž vyprávěl o osudech trestanců (Austrálie byla původně britskou trestaneckou kolonií). Sérii románových kronik vystavěla Henry Handel Richardsonová. K dalším pionýrům patřili autor venkovských próz Joseph Furphy, nebo povídkář Steele Rudd (zejm. \"On Our Selection\").\nPrvní ženskou australskou autorkou byla Anna Maria Bunnová. První opravdu významnou pak Miles Franklinová. Její debut \"My Brilliant Career\" z roku 1901 znamenal velký průlom. Blízkou spolupracovnicí Franklinové byla Dymphna Cusacková (napsali spolu román \"Pioneers on Parade\"). V jejich stopách šly Christina Steadová, jež se vyznačovala psychologickou jemnokresbou, či Ruth Parková. V Austrálii se narodila i Elizabeth von Arnim, ovšem žila zde jen tři první roky svého života.\nPrvním australským prozaikem s významným mezinárodním přesahem byl v Austrálii se usadivší Angličan Nevil Shute, který australskou realitu popisoval zejména v románu \"A Town Like Alice\". Ještě většího věhlasu, možná největšího v celé australské literatuře, dosáhl další anglický imigrant, prozaik a dramatik Patrick White, který za své dílo nakonec roku 1973 získal Nobelovu cenu za literaturu, jako první Australan. K Whitovi měl blízko prozaik David Malouf, jenž se rovněž soustřeďoval na mužskou krizi v moderním světě a hledání nové mužské identity.\nSvětový zájem vzbudilo i dílo Morrise Westa, jenž je znám svými \"vatikánskými\" romány (v nichž mimo jiné prorokoval zvolení slovanského papeže) a zvláště Colleen McCulloughové, kterou proslavili \"Ptáci v trní\", román vyšlý roku 1977 a adaptovaný televizí v roce 1983. Thomas Keneally došel podobně docenění po holywoodském zfilmování svého \"Schindlerova seznamu\", Markus Zusak po zfilmování své \"Zlodějky knih\". Nejslavnější dílo Alana Marshalla \"Už zase skáču přes kaluže\" zfilmoval český režisér Karel Kachyňa.\nOd roku 2002 žil v Austrálii (a od roku 2006 byl australským občanem) nositel Nobelovy ceny za literaturu John Maxwell Coetzee. V Sydney se narodil (byť jako britský občan) spisovatel James Clavell známý bestsellery jako \"Král Krysa\" nebo \"Šógun\". Romanopisec Peter Carey je dvojnásobným držitelem Man Bookerovy ceny, tu druhou získal za zpracování osudů legendárního australského zločince Neda Kellyho. Stejnou cenu v roce 2014 získal Richard Flanagan. Geraldine Brooksová zase získala cenu Pulitzerovu. Mnoho cen má na svém kontě také prozaička Shirley Hazzardová, do prózy originálně zabrousil i známý zpěvák a textař Nick Cave (\"A uzřela oslice anděla\", \"Smrt zajdy Munroa\"). Krom nich patří k úspěšným současným autorům kupříkladu Tim Winton či Kate Mortonová, za Australana lze považovat i Michela Fabera. Od 90. let se hovoří o nástupu tzv. grunge literatury, jejím představitelem je např. Christos Tsiolkas.\nI původní obyvatelé se do australské literatury nakonec zapojili, zvolili ale povětšinou také angličtinu, k nejvýznamnějším takovým autorům patří David Unaipon, jehož portrét dnes lze nalézt na 50 dolarové australské bankovce.\nKlasiky australské poezie jsou především Banjo Paterson a Henry Lawson. Oba byli současníky a krom jiného prosluli svou polemikou o povaze australské buše, a tím pádem australské identity (tzv. Bulletin Debate). Zatímco Lawson viděl buš jako drsnou a formující hrubší a pragmatickou australskou duši, Paterson viděl buš romanticky, jako divočinu vzněcující vášně. Buš zůstává stále se vracejícím tématem australské poezie a filozofie, v minulosti například u Adama Lindsay Gordona a Henry Kendalla, v současnosti u básníka Lese Murrayho. Velkým tématem byla buš pro identitární literární hnutí Jindyworobak. Vlasteneckou poezií proslula Dorothea Mackellarová (zejm. báseň \"My Country\"), socialistickou Mary Gilmoreová, přírodní, ba až enviromentalistickou Judith Wrightová, humornou pak C. J. Dennis. Evropské modernistické vlivy (zejm. symbolistické) vnesl do australské poezie Christopher Brennan. První aboridžinskou básnířkou v historii byla Oodgeroo Noonuccalová. Typickým reprezentantem přistěhovalecké poezie je Wadih Sa'adeh.\nK ústředním postavám australského dramatu patří Alan Seymour, David Williamson, Nick Enright či Sally Morgan.\nV žánrové literatuře vynikly Norman Lindsayová, John Marsden, Patricia Wrightsonová (se svým převyprávěním mýtů původních obyvatel) a Pamela Lyndon Traversová (a její chůva Mary Poppinsová) v žánru literatury pro děti, Greg Egan, George Turner a A. Bertram Chandler ve sci-fi, Garth Nix, Trudi Canavanová, Jennifer Roweová, John Flanagan a Marianne Curleyová ve fantasy, Barry Humphries v humoristické literatuře, Robert Hughes, Peter Singer a Germaine Greerová v esejistice, Alan Moorehead v žánru cestopisu, Edward Duyker a James Aldridge v žánru biografie, Pierre Ryckmans v historické publicistice, Helen Garnerová a Michael Robotham v krimi, Matthew Reilly v thrilleru.\n\nZdroj: enwiki, https://leporelo.info/australska-literatura\n"}
{"id": "1383767", "url": "https://cs.wikipedia.org/wiki?curid=1383767", "title": "Adam Olearius", "text": "Adam Olearius\n\nAdam Olearius, vlastním jménem Oehlschlaegel či Ölschäger (16. srpna 1603 Aschersleben – 22. února 1671 Gottorf) byl německý cestovatel, geograf a matematik.\nVystudoval teologii, filozofii a matematiku na univerzitě v Lipsku, absolvoval roku 1627. Od roku 1632 působil na této univerzitě jako asistent, na filozofické fakultě. Jeho služby si poté vyžádal vévoda Fridrich III. Holštýnsko-Gottorpský, a to služby nejen odborné a knihovnické, ale i obchodně diplomatické, neboť vévoda obchodoval s hedvábím a potřeboval kvůli tomu kontakty v Rusku a Persii. \nVýprava do Ruska vyrazila roku 1632. Vedl ji velvyslanec Philip Crusie, Olearius byl jeho sekretářem. Šla přes Lübeck, Rigu, Tartu, Tallin, Narvu, Ladogu a Novgorod, aby 14. srpna 1634 konečně dorazila do Moskvy. Zde byla přijata carem Michailem I. Fjodorovičem a byla po obchodní stránce úspěšná. \n\nRoku 1635 vyrazila druhá expedice, která také šla přes Moskvu, ale jejím konečným cílem byla Persie. Do Moskvy došli cestovatelé 29. března 1636 a dále pokračovali přes Nižnij Novgorod, Astrachaň a Kaspické moře, až 3. srpna 1637 dorazili do Isfahánu, hlavního města tehdejší safíovské Persie. Olearius sloužil i jako navigátor výpravy, neboť ovládal astronomii. Po cestě se rovněž naučil persky, takže byl posléze hlavním překladatelem. Perský šáh výpravu sice přijal, obchodní dohody ale tentokrát nedosáhla. V prosinci 1637 se vydala na zpáteční cestu, opět přes Moskvu. Cestou Olearius vytvořil mapu řeky Volhy a jejího okolí. To okouzlilo i cara a nabízel Olearovi, aby zůstal v carských službách jako kartograf, ale Olearius odmítl. Do Německa se výprava i s ním vrátila roku 1639. \nOlearius byl pak vděčným vévodou jmenován dvorním matematikem a geografem. Pečoval také o knihovnu zámku Gottorp, kde vévoda sídlil, a ovšem i o kabinet kuriozit. Své nabité znalosti perštiny využíval k překladům perské poezie. Své zážitky z cest shrnul do dvou cestopisů: \"Beschreibung der muscowitischen und persischen Reise\" (1647) a \"Kurtzer Begriff einer holsteinischen Chronic\" (1663).\n\n"}
{"id": "1383769", "url": "https://cs.wikipedia.org/wiki?curid=1383769", "title": "Ève Curie", "text": "Ève Curie\n\nÈve Denise Curie Labouisse (6. prosince 1904 Paříž – 22. října 2007 New York) byla francouzská a americká spisovatelka, novinářka a klavíristka. Byla dcerou vědců Marie Curie-Skłodowské a Pierra Curie, sestrou vědkyně Irène Joliot-Curie a švagrovou vědce Frédérica Joliot-Curie. Jako jediná ze své rodiny si nezvolila vědeckou dráhu a jako jediná také nezískala Nobelovu cenu. Proslula zejména knižním životopisem své matky nazvaným \"Madame Curie\".\nVystudovala na soukromé pařížské škole Collège Sévigné (1925). Poté se živila jako klavíristka a doprovázela svou matku, mj. i roku 1932 při cestě československého prezidenta Tomáše Garrigua Masaryka do Španělska. Matka zemřela roku 1934. O tři roky později Ève vydala její životopis nazvaný \"Madame Curie\". Byl psaný francouzsky, přesto za něj získala roku 1937 americkou National Book Award. Tato kniha jí zajistila okázalý vstup do světa profesionálního psaní. Za druhé světové války pracovala v odboji. Působila zejména v Británii, ale také v USA, kde našla uplatnění jako novinářka, psala zejm. pro New York Herald Tribune. Stala se válečnou korespondentkou a zúčastnil se bojů na mnoha frontách. Výsledkem byla mj. kniha válečných reportáží \"Journey Among Warriors\" z roku 1943, její druhá nejznámější, napsaná již anglicky. \n\nPo válce se vrátila do Francie, kde pracovala jako novinářka pro \"Paris-Presse\" (1944-1949), ale vzhledem ke svým odbojovým zásluhám se také dosti angažovala v politice, pracovala např. pro de Gaullovu vládu v oblasti ženských práv (s de Gaullem se znala z odboje), později byla poradkyní prvního generálního tajemníka NATO Hastingse Lionela Ismaye (1952-1954). Roku 1954 si vzala za muže amerického diplomata Henry Richardsona Labouisse. Díky tomu získala v roce 1958 americké občanství. Absolvovala s manželem jeho diplomatickou misi v Řecku, kde byl velvyslancem USA (1962-1965), a když se pro léta 1965-1979 stal prezidentem UNICEF, začala se i ona pro tuto organizaci angažovat. Poté žili společně v New Yorku. Zemřela ve 102 letech.\n"}
{"id": "1383771", "url": "https://cs.wikipedia.org/wiki?curid=1383771", "title": "Nikolaj Bogoljubov", "text": "Nikolaj Bogoljubov\n\nNikolaj Nikolajevič Bogoljubov (; 21. srpna 1909 Nižnij Novgorod – 13. února 1992 Moskva) byl ruský a sovětský matematik a fyzik. Zabýval se především kvantovou teorií pole, statistickou mechanikou a teorií dynamických systémů. Matematiku vystudoval na univerzitě v Kyjevě, kde pak učil v letech 1936-1959. Od roku 1947 působil též v Matematickém ústavu V. A. Steklova. Od roku 1965 byl ředitelem Spojeného ústavu jaderného výzkumu v Dubně. Od roku 1966 pak poslancem Nejvyššího sovětu Sovětského svazu.\n"}
{"id": "1383772", "url": "https://cs.wikipedia.org/wiki?curid=1383772", "title": "Ruth Rendellová", "text": "Ruth Rendellová\n\nRuth Rendellová, rozená Grasemannová, někdy tvořící též pod pseudonymem Barbara Vineová (17. únor 1930 Londýn – 2. květen 2015 Londýn) byla anglická spisovatelka, autorka detektivních románů.\n\nJejí knihy byly přeloženy do více než dvaceti jazyků, víc jak dvacet jich bylo zfilmováno. První román vydala roku 1964 pod názvem \"Smrt má jméno Doon\" (\"From Doon with Death\"). Již zde se objevil její nejslavnější detektiv Reginald Wexford, který je hlavním hrdinou zhruba třetiny jejích knih. Do detektivního žánru vnesla sociální i psychologický rozměr, zvláště do svých thrillerů a knih psaných pod jménem Vineová.\n\nV roce 1997 byla uvedena do šlechtického stavu.\n\n"}
{"id": "1383773", "url": "https://cs.wikipedia.org/wiki?curid=1383773", "title": "John Lindley", "text": "John Lindley\n\nJohn Lindley (8. února 1799 Catton – 1. listopadu 1865 Bedfors Park) byl anglický botanik. Proslul průkopnickou klasifikací orchidejí a systematizací rostlin vůbec.\n\nJeho otec vlastnil zahradnictví a on se tudíž stal zahradníkem. Brzy začal o květinách i psát a v roce 1820 napsal první knihu nazvanou \"Monographia Rosarum\", v níž představil i několik zcela nových druhů. Rychle si díky tomu získal reputaci, a to až takovou, že byl požádán o podílení se na \"Encyclopaedia of Plants\". Odešel do Londýna, kde pracoval nejprve v knihovně, od roku 1822 pak byl sekretářem \"Royal Horticultural Society\". V roce 1829 byl jmenován profesorem botaniky na University College London, kde poté působil až do roku 1860. Profesorský post získal i na univerzitě v Cambridge. V roce 1838 zpracovával botanické úlovky Mitchellovy expedice do Austrálie. Roku 1841 spoluzaložil odborný časopis \"The Gardener´s Chronicle\", čtvrtstoletí byl jeho hlavním redaktorem. Nejproslulejší část jeho herbáře – ta věnovaná orchidejím – se dnes nachází v Královské botanické zahradě v Kew, kterou se mu roku 1838 podařilo zachránit před plánovanou likvidací. Jeho botanická zkratka je LINDL.\n\n"}
{"id": "1383781", "url": "https://cs.wikipedia.org/wiki?curid=1383781", "title": "HipZip", "text": "HipZip\n\nHipZip Digital Audio Player je kapesní multimediální přehrávač společnosti Iomega. Jako média používá disky PocketZip a s počítačem komunikuje prostřednictvím USB rozhraní. Uveden na podzim roku 2000, v současnosti už není podporován.\n\nPřehrává stereofonní audiosoubory se ztrátovou kompresí (formáty MP3 a WMA 7) a podporuje správu autorských práv DRM. Není možno jej použít pro záznam zvuku (jako diktafon). Potřebné údaje (ID3) zobrazuje na podsvíceném displeji. Má vestavěný ekvalizér s nastavitelnými alty a basy i regulátor hlasitosti. Energii čerpá ze zabudovaných nabíjecích Li-Ion baterií s uváděnou výdrží cca 12 hodin (reálně cca 11 h). Pracuje s přenosnými disky PocketZip, na které může ukládat nejen hudební, ale i datové soubory. Tělo přístroje je z plastu a existuje ve dvou barevných provedeních: kovově šedé (metallic gray [miˈtælik grei]) a modré.\n\nDodával se včetně koženkového pouzdra, pecek Koss, datového kabelu, nabíječky, 3 PocketZipů a dvou CD s ovladači, sadou nástrojů iomega tools (pro formátování a kopírování) a programy Windows Media Player 7 a MusicMatch Jukebox Plus.\n\nJe v ocelovém pouzdru uložený magnetický disk (příbuzný ZIP disku od téhož výrobce). Oproti kompaktnímu disku má čtvrtinové rozměry. Jeho udávaná kapacita je 40 MiB, je rozměrově menší a odolnější než ZIP disk.\n\nZ hlediska operačního systému připojeného počítače se HipZip hlásí jako výměnný disk (USB Mass Storage). Jeho přenosová rychlost je 461 KiB/s (zápis) a 476 KiB/s (čtení). Přístupová doba činí 37,1 ms. Naplnění celého disku trvá 86 s.\n"}
{"id": "1383783", "url": "https://cs.wikipedia.org/wiki?curid=1383783", "title": "Ashari Fajri", "text": "Ashari Fajri\n\nAshari Fajri (* 10. listopadu 1989 Jakarta) je reprezentant Indonésie ve sportovním lezení, mistr Asie v lezení na rychlost.\n\n\n"}
{"id": "1383788", "url": "https://cs.wikipedia.org/wiki?curid=1383788", "title": "Zneuctění Lukrécie (opera)", "text": "Zneuctění Lukrécie (opera)\n\nZneuctění Lukrécie (v anglickém originále \"The Rape of Lucretia\") je komorní opera o dvou dějstvích od Benjamina Brittena. Libreto napsal Ronald Duncan podle francouzské hry Andrého Obeyeho \"Le Viol de Lucrèce.\"\n\nPodkladem pro libreto byla francouzská tragédie od Andrého Obeyeho \"Le Viol de Lucrèce\" napsaná podle staré legendy o znásilnění Lukrécie, která v historii zaujala mnoho spisovatelů, včetně Livia, Ovidia, Machiavelliho, Chaucera a Shakespeara; ale i skladatelů, včetně Respighiho a Händela; a umělců jako jsou Rembrandt, Botticelli, Cranach, Dürer a Tizian. Podle římského historika Livia byl posledním římským králem Tarquinius Superbus, který vládl mezi roky 535 a 510 před naším letopočtem. Měl syna jménem nezdolný Tarquini. Ten po mnoha neúspěšných pokusech o svádění nakonec Lukrécii znásilnil. Pak se Lukrécie spojila se svou rodinou, řekla jim, co se stalo, a spáchala sebevraždu. Její příbuzný Luci Juni Brut pak vyzval lid v Římě, aby se vzbouřil. Dynastie Tarquinů byla nucena uprchnout do Etrurie a monarchie, které dosud vládli, byla nahrazena Římskou republikou.\n\nNení známo, zda je to mýtus, nebo historický fakt. Římský historik Titus Livius to popsal jako skutečný příběh v jeho \"Ab Urbe Condita\" (Od založení města). Nicméně, Livius napsal svůj příběh asi 500 let po historických událostech a zdá se, že se mýty a pravdy v průběhu času spojily hluboko do sebe. Pro Livia byla osobní tragédie Lukrécie důležitá jako katalyzátor větších politických a historických událostí. Pro Římany bylo porušení vnímáno jako zločin nikoliv proti ženě, ale proti cti manžela a rodiny a v tomto případě proti samotné římské společnosti. Ve stejnou dobu byli Římané už nešťastní pod tarquinistickými králi, které považovali za tyrany a jakákoli zvěrstva mohla sloužit jako záminka pro revoluci. Historické dědictví Lukrécie se nachází všude, v četných hrách, operách, básních, malbách, politických komentářích, dokonce i v samurajském filmu.\n\nBrittenova opera přidává další vrstvu: křesťanskou interpretaci události, která se konala půl tisíciletí před narozením Krista. V jeho opeře se prolínají tři základní roviny vyprávění příběhu. Epická, představovaná vyprávěči, kteří zůstávají v rolích komentátorů na jevišti po celé trvání opery a průběžně se vyjadřují k dění ze specificky křesťanských pozic. Dále rovina lyrická, která vystihuje atmosféru situací i charakteristiku a pocity postav (večerní idyla u přeslice, popis Lukréciiných půvabů a naopak divoká noční Tarquiniova jízda). Třetím způsobem vyjadřování je vlastní dramatický děj.\n\nBrittenovo dílo mělo premiéru na anglickém operním festivalu zvaném \"Glyndebourne\" (plným názvem \"Glyndebourne Festival Opera\"), konaném na prostranství venkovského sídla, dne 12. července 1946.\n\nVe Spojených státech měla premiéru na Broadwayi v divadle Ziegfeld (Ziegfeld Theatre) v produkci pořádané společností Agnes de Milla 29. prosince 1948.\n\nVelkého úspěchu dosáhla v newyorské Metropolitní opeře v roce 1949.\n\nV Česku zůstala dlouho neznámá. V roce 1965 byla sice nahrána v brněnském rozhlase, v roce 1977 s touto inscenací hostovala v rámci Pražského jara antverpská Královská opera, ale na první scénické české provedení musela počkat až do roku 1983, kdy ji uvedla plzeňská opera. Od 16. února 2017 je uváděna v divadle Antonína Dvořáka v Ostravě (Národní divadlo Moravskoslezské).\n\nBrittenova hudba je koncipována pro osm sólistů a třináct nástrojů: flétnu, hoboj (anglický roh), klarinet, fagot, roh, perkuse, harfa, klavír a smyčcový kvintet. Sbor je tvořený pouze mužem a ženou a recitativy jsou doprovázeny klavírem. Mistrovskou instrumentací malého komorního orchestru a jednoduchými prostředky dosáhl skladatel pozoruhodného emocionálního kouzla.\n\nBritten složil tuto komorní operu tak, aby se přizpůsobil malé společnosti nazvané English Opera Company, kterou založil Rudolf Bing, pozdější umělecký ředitel Metropolitní opery v New Yorku. Z této skupiny se pak vytvořila English Opera Group (Anglická operní skupina), pro kterou Britten složil většinu svých dalších oper.\n\nPříběh se odehrává v Římě a v jeho okolí roku 500 před naším letopočtem.\n\nDélka představení: Asi dvě hodiny.\n\nVyprávěči líčí krutovládu Etruska Tarquinia v Římě. Ve stanu polního ležení nedaleko Říma princ Tarquinius a jeho generálové Collatinus a Junius hovoří o věrnosti žen. Přitom se ukázalo, že v celém Římě je ctnostná a počestná jedině Collatinova manželka, krásná Lukrécie. Vychloubačný Collatinus a závistivý Junius vyprovokují Tarquinia a ten se rozhodne tajně odjet do Říma, aby Lukrécii pokořil.\n\nPozdě večer Lukrécie šije a její služebné předou. Přijíždí Tarquinius a prosí o pohostinnost. Lukrécie jej přijímá do domu.\n\nVšichni v domě už spí. Tarquinius se připlíží do Lukréciiny ložnice a žádá, aby mu byla po vůli. Lukrécie mu marně připomíná svůj vznešený stav. Tarquinius ji pod pohrůžkou smrti a hanby znásilní.\n\nJe ráno a chůva i služka opěvují krásný den. Lukrécie se jim temně zpovídá z noční události a nechává poslat pro Collatina. Toho neblahé tušení stejně hnalo domů. Smutečně oblečená Lukrécie mu oznámí své zneuctění a probodne se. Junius využije Tarquiniova zločinu a vyvolá povstání proti tyranovi.\n\nVyprávěči uzavírají operu komentářem: ukřižování znamená odpuštění všech lidských hříchů.\n\n"}
{"id": "1383803", "url": "https://cs.wikipedia.org/wiki?curid=1383803", "title": "Salvador Sobral", "text": "Salvador Sobral\n\nSalvador Vilar Braamcamp Sobral (* 28. prosince 1989 Lisabon, Portugalsko) je portugalský zpěvák. S písní \"Amar pelos dois\" reprezentoval Portugalsko na Eurovision Song Contest 2017 v ukrajinském Kyjevě a s rekordním ziskem 758 bodů zvítězil.\n\nNarodil se 28. prosince 1989 v Lisabonu, kde bydlí dosud. Narodil se do bývalé šlechtické rodiny. Ve věku deseti let se podílel na televizním programu Bravo Bravíssimo a v roce 2009 byl jedním z deseti finalistů Ídolosu, portugalské verze soutěže Pop Idol, kde skončil jako sedmý. Vystudoval psychologii na Instituto Superior de Psicologia Aplicada v Lisabonu. Jako student programu Erasmus strávil nějaký čas na Mallorce, kde zpíval v baru. Poté, co opustil obor psychologie, požádal o Taller de Músics, hudební školu v Barceloně, kde ukončil studium v ​​roce 2014. V roce 2015 se zúčastnil festivalů Vodafone Mexefest a EDP Cool Jazz. Dne 2. srpna 2016 vydal Sobral svůj debutový singl \" Excuse Me \" jako hlavní singl z debutového albu. Ve stejný den vydal své debutové studiové album Excuse Me. Album dosáhlo 10. příčku v Associação Fonográfica Portuguesa. \" Nem Eu \" byl vydán jako druhý singl z alba dne 27. října 2016. Mluví pěti jazyky, a to portugalštinou, španělštinou, angličtinou, trochu italštinou a katalánštinou. \n\nSobral potvrdil, že se zúčastní Festivalu da Canção 2017 s písní \" Amar pelos dois \", kterou napsala jeho sestra Luísa Sobral. Soutěž, konanou 5. března 2017 vyhrál, a tak mohl zastupovat Portugalsko v soutěži Eurovision Song Contest 2017 v Kyjevě. Sobral nemohl v prvních zkouškách vystoupit kvůli srdečním potížím a operaci, která ho donutila k odpočinku před výkonem v semifinále, kde postoupil do finále. Proto jeho sestra Luisa během prvních zkoušek převzala roli zpěváka. Ve finále získal 758 bodů, které pod současným hlasovacím systémem představují nejvyšší bodové vítězství v historii soutěže. Bylo to první vítězství Portugalska v této soutěži od jejího debutu v roce 1964. \n\nDne 5. září 2017 Sobral oznámil prostřednictvím svého účtu na Facebooku, že dočasně přeruší kariéru kvůli obavám o zdraví po posledním koncertě konaném 8. září v zahradách Casino Estoril v Cascaisi. Dne 9. prosince 2017 podstoupil Sobral úspěšnou transplantaci srdce a v lednu 2018 opustil nemocnici.\n\nDne 23. dubna 2018 obdržel společně se svou sestrou Luísou Sobralovou portugalské vyznamenání za zásluhy a oba obdrželi medaile prezidenta (ComM) od portugalského prezidenta Marcela Rebela de Sousa. \n\nBěhem finále Eurovision Song Contest 2018 v Lisabonu zde vystoupil s brazilským zpěvákem Caetanem Velosem.\n"}
{"id": "1383815", "url": "https://cs.wikipedia.org/wiki?curid=1383815", "title": "Stefan Fonselius", "text": "Stefan Fonselius\n\nStefan Fonselius (* 19. září 1976) je finský hokejový rozhodčí. Působí v nejvyšší finské lize. Také soudcoval na hokejovém turnaji na Zimních olympijských hrách 2010 ve Vancouveru, odkud si nevědomky odvezl domů do Turku puk, se kterým Sidney Crosby vstřelil branku ve finálovém utkání. Nakonec ho předal Mezinárodní federaci ledního hokeje a puk byl umístěn do hokejové síně slávy.\n"}
{"id": "1383820", "url": "https://cs.wikipedia.org/wiki?curid=1383820", "title": "Laura Morante", "text": "Laura Morante\n\nLaura Nerina Morante (* 21. srpna 1956 Santa Fiore) je italská herečka a režisérka. Je neteří spisovatelky Elsy Morante. Věnovala se tanci, v osmnácti letech nastoupila do divadelní společnosti Carmela Beneho, roku 1980 natočila svůj první film. Hrála v televizních seriálech \"Goya\" a \"Dreyfusova aféra\" a ve filmech \"Tragédie směšného člověka\" (režie Bernardo Bertolucci), \"Příběh Piery\" (režie Marco Ferreri), \"Synův pokoj\" (režie Nanni Moretti), \"Tanečník seshora\" (režie John Malkovich) nebo \"Zbloudilá srdce\" (režie Alain Resnais). V roce 2012 debutovala jako režisérka filmem \"Třešnička na dortu\", natočeném podle vlastního scénáře, za který získala cenu Donatellův David.\n\n"}
{"id": "1383823", "url": "https://cs.wikipedia.org/wiki?curid=1383823", "title": "Archivní budova", "text": "Archivní budova\n\nArchivní budova je účelová budova určená pro potřeby archivu. Mezi potřeby především patří zajištění podmínek dlouhodobého ukládání archivního materiálu (depozitář) a podmínek pro provoz (včetně badatelny pro veřejnost) – a striktní oddělení těchto dvou částí. Ačkoliv se jedná o účelové budovy, jsou zpravidla stavěny v zabydlených oblastech a musí plnit také estetické funkce, očekávané od všech architektonických řešení.\n\nPožadavky na archivní budovy musí reflektovat mnoho faktorů, jiné možnosti mají stavebníci budov v rozvojovém světě (menší prostředky, politická nestabilita, ozbrojené konflikty) a ve vyspělém světě. Obecně platí požadavek na situování a budování budov tak, aby se vyhla známým nebezpečím (ať přírodním, tak člověkem způsobeným), např. aby nebyla v záplavové oblasti, nebyla v blízkosti vzletových a přistávacích ploch letišť a také mimo zdroje plynného a prašného znečištění. Depozitáře se potom (stejně jako depozitáře muzejní) musí být jinak konstruované podle materiálu, který v nich má být skladován. Jiné požadavky klade papírový archivní materiál, jiný filmový materiál (barevná fotografie dlouhodobě vyžaduje teplotu kolem bodu mrazu) a zcela odlišné požadavky na prostory kladou digitální archivy.\n\nPožadavky se snaží formulovat jak Mezinárodní archivní rada, tak archiváři, restaurátoři, architekti a inženýři jednotlivých států, případně některé požadavky jsou formulovány i normativně (srv. ISO 11799, přijaté i jako ČSN, v Česku také ve vyhlášce k archivnímu zákonu).\n\nMezi příkladné archivní budovy patří Archivní areál Chodovec (dokončen 2001), dimenzovaný pro tři velké archivy (Národní, Státní oblastní a Archiv hlavního města Prahy) a nově je k němu přistavováno rozšíření pro projekt Národního digitálního archivu, dále budova Moravského zemského archivu (dokončena 2007).\n\n\n"}
{"id": "1383824", "url": "https://cs.wikipedia.org/wiki?curid=1383824", "title": "Chad Lowe", "text": "Chad Lowe\n\nCharles Davis Lowe II (* 15. ledna 1968) je americký herec a režisér. Je mladším bratrem herce Roba Lowe. Získal cenu Emmy za svou podpůrnou roli v seriálu \"Life Goes On\" jako mladý člověk žijící s HIV. Měl také opakující se role v \"ER\", \"Melrose place\" a Now and Again. Lowe také hrál náměstka personálního šéfa v Bílém domě Reed Pollocka v šesté sezóně seriálu \"24 hodin\" nebo Byrona Montgomeryho v populárním seriálu \"Pretty Little Liars\".\n\nLowe se narodil v Daytonu ve státě Ohio jako syn učitelky Barbary Lynn Wilson (roz. Hepler, 1939–2003) a advokáta Charlesa Davise Lowe. Jeho rodiče se rozvedli, když byl Lowe mladý. Má staršího bratra, herce Roba Lowe, a dva bratry z druhých manželství svých rodičů, producenta Micaha Dyera (matky) a Justina Lowe (otce). Lowe byl pokřtěn v Episkopální církvi. Má německý, anglický, irský, skotský a velšský rodový původ. Lowe byl vychováván v „tradičním středozápadním prostředí“ v Daytonu, navštěvoval Oakwood Junior High School, než se se svou matkou a bratrem přestěhoval do oblasti Point Dume v Malibu v Kalifornii. Navštěvoval poté střední školu v Santa Monice, stejnou střední školu jako kolegové herci Emilio Estevez, Charlie Sheen, Sean Penn, Chris Penn a Robert Downey Jr.\n\nLowe začal svou hereckou kariéru v 80. letech, když se objevil v řadě televizních filmů. Hrál společně s Charliem Sheenem v televizním dramatu společnosti CBS \"Silence of the Heart\" v roce 1984. V roce 1988 hrál společně s Tommym Lee Jonesem a Robertem Urichem v televizním filmu \"April Morning\", který zobrazoval bitvu u Lexingtonu v Americké válce za nezávislost. Poté hrál titulní postavu v krátkodobém sitcomu \"Spencerovi\", který ale skončil po šesti epizodách. V letech 1991 až 1993 hrál v \"Life Goes On\", za který získal v roce 1993 cenu Primetime Emmy za vynikajícího herce v dramatu. \n\nLowe měl opakující se role v \"Melrose Place\", \"Popular\", \"Now and Again\" a \"ER\" a hostující role v \"Touched by Angel\", \"Superman\", \"CSI: Miami a Medium\". Loweova filmová vystoupení zahrnuje role v \"Nothing's Perfect\", \"True Blood\", \"Tichých dnech v Hollywoodu\", \"Plovoucí\" a \"Nevěrné\". V roce 2000 vystupoval jako ikonický zpěvák John Denver v televizním filmu \"Take Me Home\". Tento rok také napsal a režíroval krátký film \"The Audition\". V roce 2007 Lowe natočil svůj celovečerní režijní debut \"Beautiful Ohio\". Režíroval také epizody seriálů \"Bones\", \"Brothers a Sisters\", \"\", \"Hack\", \"Without a Trace\" a \"Pretty Little Liars\".\n\nBěhem natáčení \"Tichých dnů v Hollywoodu\" se Lowe setkal s herečkou Hilary Swankovou. Svatbu měli 28. září 1997. 9. ledna 2006 ale oznámili Lowe a Swanková odloučení a v květnu 2006 svůj úmysl rozvést se. Rozvod byl dokončen 1. listopadu 2007.\n\n19. ledna 2007 jeho zástupce oznámil, že Lowe se schází s producentkou Kim Painter. Jejich dcera Mabel Painter Loweová se narodila 16. května 2009 a 28. srpna 2010 se Lowe a Painterová při malém obřadu v Los Angeles vzali. Druhá dcera Fiona Hepler Loweová se jim narodila dne 15. listopadu 2012 (Hepler bylo rodné jméno matky Loweho) a dne 18. března 2016 se jim narodila třetí dcera Nixie Barbara Loweová.\n"}
{"id": "1383826", "url": "https://cs.wikipedia.org/wiki?curid=1383826", "title": "Barvířka", "text": "Barvířka\n\nBarvířka může být\n\n"}
{"id": "1383830", "url": "https://cs.wikipedia.org/wiki?curid=1383830", "title": "Vnitřní Kraňsko", "text": "Vnitřní Kraňsko\n\nVnitřní Kraňsko (slovinsky: \"Notranjska\"; německy: \"Innerkrain\"; italsky: \"Carniola interna\") je historický region ve Slovinsku. Jedná se o jihozápadní část Kraňska.\n\nVnitřní Kraňsko se rozkládá na krasové plošině Hrušica. Na západě se nachází Postojenská brána, kde Vnitřní Kraňsko hraničí se Slovinským přímořím.\n\nAdministrativním a hospodářským centrem Vnitřního Kraňska je Postojna. Dalšími významnými městy regionu jsou Logatec, Cerknica, Pivka a Ilirska Bistrica.\n\nČeský název Vnitřní Kraňsko, stejně jako slovinský \"Notranjska\", je překladem z německého \"Innerkrain\", odkazující na jihozápadní část Kraňska. Název vznikl stejným způsobem jako Vnitřní Rakousy (\"Innerösterreich\"), též odkazující na jihozápadní část dědičných zemí Habsburků.\n\nVnitřní Kraňsko bylo částí Kraňského vévodství, které bylo ovládáno od 14. století rodem Habsburků v rámci Vnitřních Rakous. Roku 1689 popsal učenec Johann Weikhard von Valvasor ve svém díle Sláva Kraňského vévodství územní uspořádání země. Vnitřní Kraňsko bylo od roku 1809 součástí Ilyrských provincií. Po uzavření Pařížské mírové smlouvy roku 1814 bylo Vnitřní Kraňsko navráceno Rakouskému císařství. Do roku 1849 spadalo pod Ilyrské království. Mezi lety 1849 až 1919 bylo Vnitřní Kraňsko opět habsburskou korunní zemí.\n\nPo první světové válce byla západní část Vnitřního Kraňska obsazena italskými vojsky. Po uzavření Rapallské smlouvy roku 1920 se stala západní část regionu s dvěma třetinami jeho obyvatelstva součástí Italského království. Západní část byla začleněna do Království Srbů, Chorvatů a Slovinců.\n\nItalskému království připadly oblasti okolo měst Vipava, Postojna, Ilirska Bistrica, Senožeče, a Idrija. Tento region byl rozdělen do italských provincií Gorice, Terst a Fiume (Rijeka) a s narůstajícím fašismem v Itálii byl region až do svržení fašistů podroben násilné italianizaci.\n\n"}
{"id": "1383832", "url": "https://cs.wikipedia.org/wiki?curid=1383832", "title": "Panarthropoda", "text": "Panarthropoda\n\nPanarthropoda (či \"Arthropoda v širším smyslu\") je skupina patřící mezi ecdysozoa, která zahrnuje kmeny členovci (Arthropoda), drápkovci (Onychophora) a želvušky (Tardigrada). Vyznačují se tělní segmentací, ventrální nervovou soustavou a párovými končetinami na břišní straně těla s jedním či dvěma drápky na konci.\n\nMonofylie panarthropod se považuje za jistou, pouze příslušnost želvušek do této skupiny byla nejistá\n(většina znaků typických pro panarthropoda u nich chybí, nejspíš kvůli miniaturizaci těla). Vzájemné vztahy mezi níže uvedenými kmeny jsou nejasné, ve hře zůstává možnost bližší příbuznosti drápkovců a členovců.\n\n"}
{"id": "1383847", "url": "https://cs.wikipedia.org/wiki?curid=1383847", "title": "Stari trg pri Ložu", "text": "Stari trg pri Ložu\n\nStari trg pri Ložu (německy: \"Altenmarkt bei Laas\") je část občiny Loška dolina v Přímořsko-vnitrokraňském regionu ve Slovinsku. Stari trg pri Ložu je sídlem občiny Loška dolina.\n\nStari trg pri Ložu se nachází v nadmořské výšce 592 m n. m. v historickém regionu Vnitřní Kraňsko.\n\nV roce 2002 žilo ve vsi Ostrožno Brdo 838 obyvatel na ploše 248 ha.\n\nFarní kostel sídla Stari trg pri Ložu je zasvěcen svatému Jiří a náleží k Lublaňské diecézi. Fara byla založena v druhé polovině 12. století a první kostel byl poprvé písemně zmíněn roku 1221. Původní kostel byl přestavěn a několikrát rozšířen. Fresky z počátku 16. století jsou zachovány v nové budově kostela, která byla vystavěna roku 1643.\n"}
{"id": "1383848", "url": "https://cs.wikipedia.org/wiki?curid=1383848", "title": "Seznam ulic v Broumově", "text": "Seznam ulic v Broumově\n\nSeznam ulic v Broumově je seznam ulic v Broumově, tj. ve městě v okrese Náchod.\n"}
{"id": "1383852", "url": "https://cs.wikipedia.org/wiki?curid=1383852", "title": "Kolegiátní kostel", "text": "Kolegiátní kostel\n\nKolegiátní kostel je dle tradice katolické církve kostel většího významu (nikoli však katedrála), v němž denní bohoslužbu vykonává kolegium nebo kapitula kanovníků, založené za účelem zvýšení slavnostnosti křesťanského kultu.\n\nTitul kolegiátního kostela zpravidla zůstává zachován i v případě, kdy kapitula kanovníků již neexistuje.\n\nZakládání, obnova nebo rušení kolegiátních kapitul přísluší pouze Svatému stolci.\n\nKolegiátní kostely (titulární i skutečné) se udržely i v některých luterských a anglikánských církvích (například Kolegiátní chrám svatého Petra ve Westminsteru).\n\n"}
{"id": "1383867", "url": "https://cs.wikipedia.org/wiki?curid=1383867", "title": "Aviansyah Aan", "text": "Aviansyah Aan\n\nAviansyah Aan (* 1990 Surabaja) je reprezentant Indonésie ve sportovním lezení, mistr Asie v boulderingu a vicemistr Asie v lezení na obtížnost.\n\n"}
{"id": "1383873", "url": "https://cs.wikipedia.org/wiki?curid=1383873", "title": "Didi Chuxing", "text": "Didi Chuxing\n\nDidi Chuxing Technology Co., Ltd. (čínsky 滴滴出行; pinyin Dīdī Chūxíng), nebo krátce DiDi, je čínská nadnárodní dopravní a technologická společnost umožňující objednání přepravy osobním automobilem, založená v roce 2012 se sídlem v Pekingu. Je to jediná firma do které investovali všichni tři čínští internetoví „giganti“ Baidu, Tencent a Alibaba Group. \n\nDiDi vyvíjí umělou inteligenci a technologie pro samořízená motorová vozidla. Mobilní aplikace DiDi, jenž je k mání i v angličtině od roku 2017, umožňuje přívolávání taxiků a sdílení jízd v reálném čase (anglicky „real-time ridesharing“).\n\nV roce 2017 DiDi zprostředkoval celkem 7.4 miliard jízd, ve srovnání s 4 milardami, které zprostředkoval americký Uber. V lednu 2018 DiDi nahradil Uber jako nejcennější startup s odhadovanou hodnotou 56 miliard USD.\n"}
{"id": "1383874", "url": "https://cs.wikipedia.org/wiki?curid=1383874", "title": "Didi", "text": "Didi\n\nDidi má několik významů:\n"}
{"id": "1383876", "url": "https://cs.wikipedia.org/wiki?curid=1383876", "title": "Janggak (most)", "text": "Janggak (most)\n\nJanggak ( – \"Janggak jo\") je silniční a železniční most v Pchjongjangu, hlavním městě Severní Korey. V rámci města je jedním ze šesti mostů přes řeku Tedong. Prochází přes ostrov Janggak a spojuje čtvrti Pchjŏngčchŏngujŏk a Čunggujŏk na severním břehu řeky se čtvrtí Sŏngjogujŏg na jižním břehu řeky. \n\nPostaven byl v letech 1904–1905.\n"}
{"id": "1383882", "url": "https://cs.wikipedia.org/wiki?curid=1383882", "title": "The Goldbergs", "text": "The Goldbergs\n\nThe Goldbergs může být:\n"}
{"id": "1383887", "url": "https://cs.wikipedia.org/wiki?curid=1383887", "title": "Marek Jędraszewski", "text": "Marek Jędraszewski\n\nMarek Jędraszewski (* 24. červenec 1949, Poznaň, Polsko) je polský římskokatolický arcibiskup a metropolita Krakovské arcidiecéze, místopředseda Konference biskupů Polska a profesor katolické teologie.\n\nV roce 1967 maturoval na Gymnáziu v Poznani. V letech 1967–1973 studoval na Papežské teologické fakultě v Poznani a zároveň se připravoval kněžství v Arcibiskupském kněžském semináři. Kněžské svěcení přijal 24. května 1973 v Poznani z rukou diecézního biskupa Antoni Baraniaka. Do roku 1975 působil ve farnosti sv. Marcina v Odolanówě. \n\nV roce 1974 získal licenciát z katolické teologie prací \"Problematika osoby ve filozofií Gabriela Marcela\". Od roku 1975 studoval filozofii na Gregoriánské papežské univerzitě v Římě, kde získal v roce 1977 licenciát z filozofie. V roce 1979 získal doktorát z filozofie prací \"Mezilidské vztahy ve filozofií Levinasa\", která byla oceněna zlatou medailí papeže sv. Jana Pavla II. V roce 1991 získal habilitaci z filozofie na Papežské teologické akademií v Krakově prací \"Jean-Paul Sartre i Emmanuel Lévinas - v hledání nového humanismu. Analytické a komparativní studium\". V letech 1980–1996 přednášel na Papežské teologické fakultě v Poznani, kde v letech 1996–1998 byl docentem. V letech 1980–1987 byl prefektem Arcibiskupského kněžského semináře v Poznani. V letech 1987–1996 pracoval v redakcí \"Przewodnik Katolickiego - Katolický průvodce\". V roce 1996 byl jmenován hostujícím profesorem na Papežské Lateránské univerzitě. V roce 1998 po vzniku Teologické fakulty na Univerzitě Adama Mickiewicze v Poznani byl jmenován mimořádným profesorem. V roce 2002 byl jmenován řádným profesorem katolické teologie.\n\nZa pomocného biskupa v Poznani byl jmenován papežem sv. Janem Pavlem II. 17. května 1997. Biskupské svěcení přijal na Slavnost sv. Petra a Pavla 29. června 1997. Za biskupské motto si zvolil \"Poznat Krista\".\n\nDne 11. července 2012 byl papežem Benediktem XVI. jmenován arcibiskupem metropolitou v Lodži a 8. září na svátek Narození Panny Marie přebral nový úřad. Arcibiskupské pallium obdržel 29. června 2013 na slavnost sv. Petra a Pavla ve Vatikánu od papeže Františka.\n\nOd 30. září 2012 je předsedou Komise pro katecheze, školy a univerzity v rámci Rady evropských biskupských konferencí. Dne 30. listopadu 2013 byl papežem Františkem jmenován členem Kongregace pro katolickou výchovu v Římě. Od roku 2014 působí jako místopředseda Polské biskupské konference. V rámci biskupské konference působil i ve Stálé radě, sekce nauky filozofie a víry, komisí katolické výchovy, Radě pastorace mládeže a pastorace na akademické půdě. \n\nDne 8. prosince 2016 byl papežem Františkem jmenován arcibiskupem metropolita Krakovské arcidiecéze po přijetí rezignace z úřadu dosavadního arcibiskupa metropolity a kardinála Stanislawa Dziwisza. Dne 28. ledna 2017 byl slavnostně uveden do nového úřadu v katedrále sv. Stanislava a Václava na Wawelu.\n"}
{"id": "1383892", "url": "https://cs.wikipedia.org/wiki?curid=1383892", "title": "Jan Hádek", "text": "Jan Hádek\n\nJan Hádek (* 4. září 1945) je bývalý československý motocyklový závodník, reprezentant v ploché dráze.\n\nV Mistrovství Československa jednotlivců startoval v letech 1973-1982, nejlépe skončil v roce 1975 na 4. místě. V Mistrovství Československa na dlouhé ploché dráze skončil v roce 1980 na 11. místě. V Mistrovství Československa dvojic skončil v roce 1978 na 1. místě (s Jindřichem Dominikem) a v roce 1979 na 2. místě. V letech 1973-1982 pravidelně startoval v kvalifikačních závodech mistroství světa jednotlivců, nejlépe skončil v roce 1976 na 7. místě v kontinentálním polofinále. V letech 1974-1977 reprezentoval Československo v závodech mistroství světa družstev. Závodil za ČSAD Plzeň.\n\n"}
{"id": "1383901", "url": "https://cs.wikipedia.org/wiki?curid=1383901", "title": "Sarcolestes", "text": "Sarcolestes\n\nSarcolestes („lupič masa“) byl rod menšího ptakopánvého dinosaura ze skupiny \"obrněných\" ankylosaurů. Zahrnuje zatím jediný známý druh (\"S. leedsi\"), který formálně popsal v roce 1893 britský paleontolog Richard Lydekker.\n\nLydekker fosilii původně považoval za pozůstatek dravého teropodního dinosaura, proto zvolil právě toto rodové jméno. Druhové jméno je zase poctou objeviteli fosilie, Alfredu Nicholsonovi Leedsovi. Holotyp má podobu pouze jednoho fragmentu spodní čelisti s jedním zachovaným zubem a dvěma zubními korunkami, původně dochované dermální štítky byly zničeny při vykopávkách. V roce 1901 zjistil maďarský baron a paleontolog Franz Nopcsa, že \"Sarcolestes\" nebyl teropodem, nýbrž jakýmsi ptakopánvým dinosaurem. Předpokládal, že se jedná o zástupce skupiny Stegosauria spolu s již tehdy známými rody \"Polacanthus\", \"Stegosaurus\", \"Hylaeosaurus\", \"Stenopelix\" a dalšími. V roce 1980 přišel Peter Galton se závěrem, že tento dinosaurus patřil do čeledi Nodosauridae, přičemž jeho čelist byla velmi podobná čelisti raně křídového severoamerického rodu \"Sauropelta\". Stále však není jisté, zda je \"Sarcolestes\" platným taxonem, jak dokládají některé novější vědecké výzkumy.\n\nPokud šlo skutečně o ankylosaura, pak byl \"Sarcolestes\" robustně stavěným čtyřnožcem s tělesným brněním v podobě osteodermů (kostěných destiček). Dosahoval pravděpodobně délky kolem 3 metrů a hmotnosti několika stovek kilogramů.\n\n\n"}
{"id": "1383923", "url": "https://cs.wikipedia.org/wiki?curid=1383923", "title": "Development Cup", "text": "Development Cup\n\nDevelopment Cup je turnaj národních družstev v ledním hokeji, který je určen pro týmy z Evropy a Afriky, jejichž národní hokejové federace jsou členy IIHF a nezúčastní se v daném roce turnaje Mistrovství světa. O vzniku turnaje bylo rozhodnuto na kongresu IIHF v Moskvě v květnu 2016.\n"}
{"id": "1383924", "url": "https://cs.wikipedia.org/wiki?curid=1383924", "title": "Development Cup 2017", "text": "Development Cup 2017\n\nDevelopment Cup 2017 byl 1. ročník turnaje národních družstev v ledním hokeji pro týmy z Evropy a Afriky, jejichž národní hokejové federace jsou členy IIHF a nezúčastní se v daném roce turnaje Mistrovství světa. Uskutečnil se od 29. září do 1. října 2017 v Canillu v Andoře za účasti čtyř zemí.\n"}
{"id": "1383940", "url": "https://cs.wikipedia.org/wiki?curid=1383940", "title": "WebAssembly", "text": "WebAssembly\n\nWebAssembly (wasm, WA) je v informatice webový standard, který definuje binární formát a odpovídající pseudo-jazyk symbolických adres pro přenositelný strojový kód spustitelný na webových stránkách. Umožňuje provádět kód téměř tak rychle, jako nativní strojový kód. Představuje tak doplněk k JavaScriptu, který má zrychlit kritické části webových aplikací a později umožnit webový vývoj i v jiných programovacích jazycích, než je JavaScript. Je vyvíjen pod zastřešením W3C inženýry z firem Mozilla, Microsoft, Google a Apple.\n\nPo formální verifikaci je spouštěn v sandboxu ve webovém prohlížeči. Programy mohou být kompilovány do wasm modulů z vyšších programovacích jazyků a zaváděny jako knihovny z JavaScriptových appletů.\n\nWebAssembly je abstraktní portabilní strukturovaný kód určený pro běh na zásobníkovém počítači, a je navržen tak, aby byl parsován i prováděn rychleji než JavaScript a aby výsledný kód byl velmi kompaktní.\n\nInspirací pro WebAssembly jsou Google Native Client (NaCl) a asm.js. První implementace v prohlížeči byla založena na schopnostech asm.js. poprvé byl uveden 17. června 2015 a 15. března 2016 byla demonstrována hra \"Angry Bots\" založená na herním engine Unity v prohlížečích Firefox, Chromium, Google Chrome, a Microsoft Edge. V březnu 2017 bylo deklarováno, že vývoj dosáhl hranice minimálně životaschopného produktu a uváděcí fáze byla dokončena. Prohlížeč Safari dostal podporu ve verze 11 (konec roku 2017). V březnu 2018 byla deklarována podpora pro 72.75% globáně používaných prohlížečů (zbytek může mít podporu přes polyfill). V únoru 2018 zveřejnila pracovní skupina WebAssembly Working Group tři návrhy standardů pro Core Specification, Javascript Interface a Web API.\n\nMozilla deklarovala podporu „ve všech hlavních prohlížečích“, implicitně je podpora povolena v Microsoft Edge verze 16. Pro zpětnou kompatibilitu může být wasm zkompilován do asm.js pomocí JavaScript appletu (ve webových prohlížečích označována jako tzv. \"polyfill\").\n\nEmscripten může zkompilovat do wasm v backendu pomocí LLVM.\n\nPrvotní záměr je podpora kompilace z jazyků C a C++, ačkoliv je vyvíjena podpora i pro další jazyky, jako například Rust. Po dosažení hranice minimálně životaschopného produktu je v plánu vytvoření podpory pro Garbage collection, což umožní pro WebAssembly podporu jazyků, které garbage collecting používají (Java, C#).\n\nV březnu 2017 byl dosažen konsenzus pro počáteční formu binárního formátu, JavaScript API a referenční interpret. Definuje binární formát, který není určen k tomu, aby byl lidmi používán podobně jako klasický \"lineární kód jazyka symbolických adres\", který je všeobecně znám.\n\nNásledující tabulka ukazuje tři různé pohledy na stejný zdrojový zobrazený vlevo a vpravo od něj je převeden do mezijazyka wasm a pak do binárního formátu wasm:\n\nTextový formát WebAssembly může být zapsán ve složeném formátu s-výrazů. Tento formát je čistě syntaktický cukr a není od lineárního formátu nijak významově odlišný:\n\n\n\n"}
{"id": "1383944", "url": "https://cs.wikipedia.org/wiki?curid=1383944", "title": "Fernando Menis", "text": "Fernando Menis\n\nFernando Martín Menis (* 15. června 1951, Santa Cruz de Tenerife) je španělský architekt, absolvent Barcelonského institutu architektury, který také působí jako předseda Laboratoře pro inovace v oblasti architektury, designu a moderního cestovního ruchu na Tenerife a jako profesor EUC (European University of the Canary Islands) a příležitostně také jako hostující architekt na univerzitách a mezinárodních kongresech (např Harvard, Technická univerzita Berlín, Columbia University and École Spéciale d'Architecture).\n\nV roce 2004 založil architektonické studio Menis Architects, které sídlí na Tenerife. Jeho projekty se vyznačují udržitelností a přizpůsobivostí, což se odráží v méně nákladných řešeních, které kombinují přírodní prvky městské krajiny s architekturou. Mezi jeho hlavní dokončené projekty patří Prezidentské sídlo vlády Kanárských ostrovů v Santa Cruz de Tenerife (1999), bazén na řece Sprévě v Berlíně (2004), Magma Art & Congress (2005), Venkovní atletický stadion (2007) a multifunkční koncertní síň \"Jordanki\" v Toruni (Polsko). V roce 2007 Fernando Menis založil Fernando Menis S.L.P.U. a začal pracovat na projektech do celého světa. Současné projekty zahrnují švýcarský hotelový komplex Bürchen Mystik a kostel svatého Vykupitele v San Cristóbal de la Laguna, který je součástí permanentní sbírky MoMa v New Yorku.\n\nV dětství pomáhal otci při výrobě vlastních hraček z recyklovaných materiálů. V jeho středoškolských letech se to projevilo v přemýšlení o tvarech a měkkých materiálech, jako jsou voskové svíčky. Menis to často popisuje jako svou inspiraci ke studiu architektury na vysoké škole. Studium začal na univerzitě v Las Palmas de Gran Canaria a dokončil jej v Barceloně. Vzrušujícím způsobem ovlivnila jeho život nově vzniklá demokratický společnost a touha po neuvěřitelné svobodě a společné radosti. Inspirací mu byli jeho dva profesoři Pep Bonet a Rafael Cáceres, kteří otvírali studentům nové pohledy a přinášli zdravý rozum do jejich tvorby. Poté, co promoval, přestěhoval se do Paříže a začal pracovat s Ricardem Bofillem v začátcích jeho architektonického studia. To mu dalo příležitost setkat se s novými přáteli a získat nové zkušenosti, které byly velmi odlišné od toho, na co byl zvyklý ze Španělska. Bylo to v Paříži, kde se dále rozvíjel a podílel se na několika soutěžích, jako je La Villette. Potěšení z týmové práce je to co podle něj posouvá projekt tak, aby vytvořil nejlepší řešení.\n\n\n"}
{"id": "1383948", "url": "https://cs.wikipedia.org/wiki?curid=1383948", "title": "Hmyzí hotel", "text": "Hmyzí hotel\n\nHmyzí hotel je uměle vytvořená skrýš pro užitečné druhy hmyzu. Kromě možnosti úkrytu mu může posloužit i ke kladení vajíček a následnému vývoji larev.\n\nJedná se zpravidla o budku nebo dřevěný rám různé velikosti, který se skládá z několika přihrádek. Do těchto přihrádek jsou umístěna například navrtaná polínka z tvrdého dřeva, bambusové tyčinky, sláma, suchá tráva, mech, duté stonky rákosu, děravé cihly, šišky a další. Hmyzí hotel by měl být umístěn na suchém a klidném místě, které je chráněno před deštěm. Otvory vletů, které mají mít průměr 3 až 10 mm, by měly být nasměrovány k jihu. Otvory by měly být začistěné, bez třísek a minimálně 10 cm hluboké, neprůchozí.\n\nMezi nejčastější obyvatele hmyzích hotelů patří samotářské včely, kterých na území Česka žije více než 600 druhů a které patří mezi významné opylovače. Kromě samotářských včel zde mohou najít úkryt i jiní opylovači, jako jsou motýli a pestřenky, jejichž larvy likvidují škodlivý hmyz. Další obyvatelé, jako jsou zlatoočka, berušky a škvoři, požírají škodlivý hmyz, především pak hojně se vyskytující mšice.\n\n"}
{"id": "1383960", "url": "https://cs.wikipedia.org/wiki?curid=1383960", "title": "Pepper X", "text": "Pepper X\n\n'Pepper X' je kultivar chilli papričky, který byl vyšlechtěn Edem Curriem, který také vypěstoval papričku 'Carolina Reaper'. Je výsledkem několikerého křížení, díky němuž bylo dosaženo extrémně vysokého obsahu kapsaicinu v paprice.\n\n'Pepper X' byl vyšlechtěn jako přísada do omáčky pro internetový seriál \"Hot Ones\". Bylo uvedeno, že se jedná o asi tak „dvakrát pálivější papričku než byla 'Carolina Reaper'”, což by z ní dělalo nejpálivější papričku světa o pálivosti 3,18 milionů SHU. Guinnessova kniha rekordů nicméně tento rekord neuvádí.\n"}
{"id": "1383961", "url": "https://cs.wikipedia.org/wiki?curid=1383961", "title": "Hláska u zámku Chotěbuz", "text": "Hláska u zámku Chotěbuz\n\nHláska (hlásná věž) u zámku Chotěbuz je zděná stavba postavená na přelomu 13. a 14. století. Je ve vlastnictví obce Chotěbuz. Je součástí zámeckého areálu, který má status nemovité kulturní památky. Je chráněn jako kulturní památka České republiky.\n\nVěž je 10 m vysoká. Je zděná z lomového kamene částečně opracovaných kvádrů vápence a pískovce (nejbližší lom je v obci Řeka, kde se těží gutský pískovec). Vrchní část věže je dozdívána cihlou. Její objem se s přibývající výškou pozvolna zužuje, takže věž má tvar komolého kužele. Střecha je vyzděná z cihel do klenby tvaru zvonu a je pokryta šindelem. Zdivo je u paty hlásky do výše 2 metrů zesíleno na 60 cm. \n\nHláska měla ochrannou a obrannou funkci. \n\nNa železné korouhvičce je letopočet 1651, kdy se majitelem stal Mikuláš st. Rudzký z Rudz, který nechal věž opravit a zastřešit. \n\nSpodní prostor hlásky sloužil jako kaple pro obyvatele zámku. \n\nV 19. století došlo k zazdění střílen, vytvoření oken, zastřešení ve tvaru zvonu, vytvoření nového vchodu do věže a umístění hodin. Hláska byla hladce omítnuta.\n\nV roce 1954 byla hláska generálně opravena.\n\nV roce 2004 byla hláska opět opravena. – Došlo ke zpevnění základů pomocí speciální betonáže. Její vnitřní část byla vysypána říčním pískem a stažena pěti železnými obručemi. \n\nProhlídka hlásky je možná. \n"}
{"id": "1383963", "url": "https://cs.wikipedia.org/wiki?curid=1383963", "title": "John Urry", "text": "John Urry\n\nJohn Urry (1. června 1946, Londýn – 18. března 2016, Lancaster) byl britský sociolog, profesor na Lancaster University. Je znám díky svým pracím v oblasti komplexnosti společnosti, turistiky a mobility. Je autorem několika knih na různá témata, například o sociální teorii, sociologii přírody a enviromentalismu či o přeměně společnosti od organizovaného kapitalismu.\n\nJeho knihy byly přeloženy do více než desíti jazyků.\n"}
{"id": "1383965", "url": "https://cs.wikipedia.org/wiki?curid=1383965", "title": "Arab Cup", "text": "Arab Cup\n\nArab Cup byl turnaj národních družstev v ledním hokeji, který se uskutečnil v roce 2008. První a jediný ročník se uskutečnil od 16. do 20. června 2008 v Abú Zabí ve Spojených arabských emirátech za účasti čtyř zemí. Další ročníky se již neuskutečnily a pro země Perského zálivu na tento turnaj navázalo Mistrovství Perského zálivu v ledním hokeji, které se koná každé dva roky počínaje rokem 2010.\n"}
{"id": "1383972", "url": "https://cs.wikipedia.org/wiki?curid=1383972", "title": "Daéva", "text": "Daéva\n\nDaévové jsou v zarathuštrismu démoni stojící v opozici proti nejvyššímu bohu Ahura Mazdovi a volící si namísto \"ašy\" „pravdy“ \"drudž\" „lži“. Jaké přesné místo zaujímali, je však z pramenů nejasné, stejně jako jejich vztah k védským dévům – bohům. Jejich označení vychází z pozdně indoevropského \"*deiwós\" „jasné nebe, denní světlo“, z něhož je odvozeno mnoho indoevropských výrazů pro božstvo jako výše zmíněné sanskrtské \"déva\", latinské \"deus\", nebo pragermánské \"*tīwaz\".\n\nV době vzniku zarathuštrismu byli podle Avesty daévové uctíváni jako bohové většinou Íránců a proces jejich démonizace byl teprve na začátku. V gáthách, nejstarší části Avesty připisované samotnému Zarathuštrovi, nejsou daévové popisováni jako démoni, ale jako bohové, kteří mají být odmítnuti. V celé starší Avestě není zmíněno jméno žádného z daévů, v \"Jasně Haptanhaiti\" nejsou dokonce ani vůbec zmiňováni.\n\nNěkteří daévové odpovídají védským božstvům\n\nMezi další daévy patří:\n\n"}
{"id": "1383979", "url": "https://cs.wikipedia.org/wiki?curid=1383979", "title": "Walter Junior SS", "text": "Walter Junior SS\n\nWalter Junior SS (\"Super Sport\") byl upravený typ licenčního automobilu Fiat Balilla 508 S, který byl vyráběn v letech 1934-36 českým výrobcem automobilů Akciová společnost Walter, továrna na automobily a letecké motory Praha – Jinonice. Upravený motor z tohoto modelu byl přímým předchůdcem pozdějšího typu Fiat 1100 (1937).\nWalter Junior SS byl zkonstruován a vyroben speciálně pro závod 1000 mil československých v roce 1934. Dohromady jich firma vyrobila asi jen dvanáct. Tento automobil může být oprávněně považován za jeden z nejúspěšnějších československých sportovních vozů vyrobených před druhou světovou válkou. Tento typ je velmi ceněn mezi sběrateli historických automobilů díky svým výjimečným vlastnostem, vzhledu a v neposlední řadě i díky nízkému počtu dochovaných kusů. Souboje otevřených Walter Juniorů SS a aerodynamických zetek Z4 Sport patřily v ostrých závodech k nejnapínavějším. Oba vozy jsou živými legendami československého předválečného automobilového průmyslu. Tímto typem ovšem skončila činnost továrny Walter v kategorii sportovních vozů nebo závodních speciálů, nepočítáme-li jednokusovou sérii vozu Walter Standard S z téhož roku. Pouze v roce 1934 můžeme účast v závodech považovat za tovární „vyslance“, v pozdějších letech se spíše jednalo o soukromé aktivity jednotlivých jezdců. Avšak i oni dosahovali v závodech, jak je uvedeno níže, na prašných, mnohde nezpevněných okreskách průměrných rychlosti kolem 90 km/h.\n\nWalter Junior SS měl zážehový, kapalinou chlazený řadový čtyřválec (R4) s rozvodem OHV, dva ventily/válec, bez přeplňování. Původní motor ze závodního Juniora S byl převrtán o 2 mm na průměru z 65 na 67 mm. Objem válců byl zvětšen na 1057 cm³ při vrtání 67 a zdvihu 75 mm. Některé zdroje uvádějí 1089 cm³, což by znamenalo převrtání na 68 mm. Takto upravený motor dosahoval výkonu 35 k/26 kW při 4400 ot/min. Výkon umožňoval maximální rychlost až 125 km/h (ve speciální, závodní úpravě až 150 km/h) při průměrné spotřebě benzínu 9-10 l/100 km. Motor byl standardně umístěn vpředu a měl 3× uložený klikový hřídel. Mechanická čtyřstupňová převodovka (4+1) již s částečnou synchronizací.\nPodvozek z cestovního Juniora zůstal v podstatě zachován. Obě nápravy tuhé – zadní hnaná. Na nízký obdélníkový rám s křížovou výztuhou byla posazena dvousedadlová sportovní karoserie (roadster). Pérování na podélných půleliptických pérech s kapalinovými tlumiči. Chladič (stejně jako u Walter Junior S) byl dopředu prodloužen šikmou, špičatou maskou a tento styl harmonicky doplňovaly profilované blatníky, které byly protažené téměř za úroveň sedadel. Hydraulické brzdy působily na všechna čtyři drátová kola Rudge&Whitworth o rozměru 4,50x17\" a kola měla přírubu se čtyřmi šrouby. Karoserie byla pouze dvoumístná s poněkud odstupňovanými sedadly. Zcela sklopné přední sklo bylo při jízdě bylo sklopeno šikmo vzad a bylo vyrobeno z netříštivého skla. Silně vykrojená dvířka podtrhovala sportovní charakter tzv. styl „elbow out“ (loket venku), který převládal dlouhá léta ve stavbě sportovních automobilů.\n\nVůz měl rozvor 2250 mm, rozchod kol vpředu i vzadu 1200 mm. Hmotnost v pohotovostním stavu bez zatížení a bez hmotnosti posádky – 620 kg, celková hmotnost 765 kg. Samotný podvozek vážil pouhých 380 kg. Zásluhou velmi tuhého rámu uprostřed s výztuhou ve tvaru X měl vůz i jako roadster vynikající jízdní vlastnosti, které jej přímo předurčovaly pro automobilový sport. Benzinová nádrž (65 l) se ve sportovní verzi přesunula z motorového prostoru do zadní části vozu za sedadly spolu s náhradní kolem. V závodní variantě měl vůz čtyřstupňovou převodovku se synchronizací 3. a 4. stupně a původní mechanická provozní brzda byla nahrazena hydraulickou.\n\nNa karoserii došlo k jediné viditelné změně. Zadní část byla zbavena vertikálního křidélka a byla zaoblena s tupým ukončením jako u současně vyrobeného typu Walter Standard S (1934). Na zádi byla umístěna až 2 náhradní kola. Skládací střecha byla zapuštěna do karoserie za dvojsedadlem. Model Walter Junior SS byl též individuálně karosován např. firmou Uhlík. Nejběžnější provedení tohoto vozu byl roadster, ale bylo postaveno i dvoudvéřové, dvoumístné kupé s pevnou střechou (někdy označované jako tudor).\n\nWalter Junior SS byl velmi úspěšný v letech 1934–1938 na závodních tratích, především na závodních okruzích a v soutěžích. Továrna angažovala mladé, nadějné závodníky: Ivana Hodáče (zvaný \"Bibišek\"), Mirko Sochora, ing. Jaroslava Hausmana atd. Mimo níže uvedených tratí se tovární jezdci objevili i na Zlínské osmě spolehlivosti (13. května 1934), Napříč Šumavou (17. června 1934), v pražském závodě do vrchu Jenerálka (28. dubna 1935), Brandýský okruh (17. srpna 1936) a na Zdibském okruhu (25. dubna 1937) atd.\n\nV roce 1934 do II. ročníku závodu, konaného 9. a 10. června, který tradičně pořádal Autoklub Republiky Československé, nasadila továrna Walter 2 týmy, které byly složeny z továrních jezdců (st. č. 23-25) a z amatérských závodníků (st. č. 20-22), celkem 8 Juniorů SS. Startovaly ve třídě do 1100 cm³. Firmou Walter byla vypsána speciální finanční odměna pro vítězný vůz. V samotném závodě zvítězil jinonický Jindřich Knapp, ale s vozem Walter Standard S. Smečce Juniorů SS se nepodařilo v jednotlivcích zvítězit ani ve třídě do 1100 cm a ani v týmech, byť o jediný bod. V té zvítězil konkurenční vůz Z4 Sport s Josefem Mamulou za volantem z brněnské Zbrojovky. Ta připravila čtyři uzavřené speciální aerodynamické hliníkové dvoumístné vozy s karoserií kupé a jeden otevřený roadster na zkráceném podvozku Z4. Jako první z Juniorů SS dojela do cíle posádka st. č. 23 Ivan Hodáč-František Zima (2. místo ve třídě, 6. místo absolutně) v čase 17:28:08 hod., čímž dosáhl průměrné rychlosti 92 km/h. Závodníci obou týmů vč. 2 samostatných posádek (celkem 8 vozů) dojeli do cíle před budovu Autoklubu v Opletalově ulice (tehdy Lützowově) a závody dokončili. Z dalších vozů Walter Junior SS v cíli jmenujme alespoň 4. místo ve třídě, které obsadili Mirko Sochor-Metoděj Vychodil (st. č. 25), 5. místo Leo Sabat-V. Paur (st. č. 20), 7. místo ing. Jaroslav Hausman-ing. J.Tachecí (st. č. 24) atd. V Dámském poháru zvítězila posádka st. č. 26 \"Fan\"-\"H.R.\" (Jitka Zavřelová ?) a získala cenu firmy Baťa, v třídě do 1100 cm³ dámy obsadily 15. místo.\n\nIII. ročník závodu 1000 mil československých, konaný 15. a 16. června 1935, vyhrál celkově Jan Kubíček s vozem Bugatti 35B z roku 1927, ale s motorem Ford (osmiválec do V). V dalších kategoriích zvítězili Renzo Cantoni (Lancia, kat. do 1500 cm³), Ruggero Minio s vozem Fiat 508 Balilla (kat. do 1100 cm³) a Jaroslav Kaiser s vozem Jawa 750 Sport (do 750 cm³). V tomto ročníku startovali na Juniorech SS Fratišek Kůrka a Jaroslav Jindra. Závod byl poznamenám tragickou nehodou před Velkým Meziříčím jezdce Františka Kůrky (Walter Junior SS, st. č. 56), spolujezdec Trnka naštěstí vyvázl z nehody téměř bez úrazu. Kůrka byl dopraven do městské nemocnice, ale v pozdních večerních hodinách svému zranění podlehl. František Kůrka odpočívá na hřbitově Malvazinky, kde je mj. pohřben i Josef Walter. Druhá startující posádka na Walter Junior SS Jaroslav Jindra (\"Jindra\")-Kerwitzer z Brna (st. č. 44) závod nedokončila pro poruchu motoru u Čáslavi. Do závodu byl přihlášen i Ivan Hodáč se spolujezdcem Kühnem na Walteru Junior SS (st. č. 41), ale na startu se z neznámých důvodů neobjevil.\n\n\nPodkrkonoší bylo oblastí, kde se motoristickému sportu dařilo již v jeho samotných počátcích. Žilo zde mnoho nadšenců ochotných a schopných pořádat různé závody a soutěže. Mezi závody, které v tomto regionu spatřily světlo světa, byl ve 30. letech 20. století i Krakonošův okruh. Závodům běžně přihlíželo běžně přes 15 000 diváků. Krakonošův okruh, po závodech na Masarykově okruhu a po 1000 mílích, byl 3. nejvýznamnější okruhový podnik v meziválečném Československu. První tři ročníky (1933-1935) závodu se jely na okruhu, který měřil na současné poměry neuvěřitelných 34 km. Závod se jel na 10 okruů tzn. na úctyhodných 340 km. Start a cíl byly ve Staré Pace, odtud vedla trať do Nové Paky, Vidochova, Horek u Staré Paky, Studence, Martinic, dále pak přes Jilemnici, Roztoky u Jilemnice a Karlov zpět do Staré Paky.\n\nV II. ročníku závodu, který se konal 1. července 1934 a byl v 6 hodin ráno zahájen státními hymnami, odveta za 1000 mil (1934) závodníkům na waltrováckých strojích vyšla. Absolutním vítězem závodu a vítězem třídy sportovních vozů do 1100 cm se stal Mirko Sochor (Walter Junior SS), který absolvoval závod v čase 3:47:07 hod. průměrnou rychlostí 89,8 km/hod. Na 3. místě na Waltru dojel Materna, který t.r. získal mj. na Concourse d´Elegance v Luhačovicích stříbrnou plaketu). Ivan Hodáč i ing. Jaroslav Hausmann na stejných vozech nedojeli, Hodáč pro poruchu stroje a Hausmann, který do 4. kola jezdil na vedoucí pozici, pro nebezpečnou havárii v 5. kole, kdy úplně rozbil svůj stroj. Hausmana mohlo těšit dosažené nejrychlejší kolo závodu, ve kterém dosáhl času 21:36 min. a průměrné rychlosti 94,4 km/h.\n\nOd roku 1936 byl okruh zkrácen na 22 km. Jelo se na 7 kol, tzn. závod měřil 154 km. Ve IV. ročníku konaném 9. srpna 1936 zvítězil v absolutním pořadí Antonín Vitvar (Jawa 750) v čase 1:42:07,5 hod. Za ním na 2. místě a jako vítěz třídy do 1100 cm³ dojel Jaroslav Kříž (Walter Junior SS) v čase 1:44:57,3 hod. před Vlašínem a Formánkem na \"zetkách\". Zvláště Vlašín na Kříže několikrát nebezpečně zaútočil, ale ten svoji pozici uhájil. Závod konaný 1. srpna 1937 (V.ročník) se jel jenom na 5 kol, tzn. závod měřil 110 km. Všechny kubatury byly hodnoceny zvlášť pro závod seniorů a juniorů, tedy začínajících jezdců. V závodě juniorů do 1100 cm zvítězil „Jiří“ (dr. Kraus na Walter Junior SS) v čase 1:20:00,5 hod. Závod sledovalo rekordních 18000 diváků.\n\nV posledním ročníku tohoto závodu (VI. ročník, 31. července 1938) zvítězil mezi juniory do 1100 cm Jaroslav Kubeš na Walter Junior SS v čase 1:20:52,3 hod. Vítězství Jaroslava Kubeše z roku 1938 můžeme označit za poslední větší úspěch vozu Walter Junior SS a v podstatě i za poslední vítězství automobilu Walter na závodních tratích. Příchodem II. světové války v roce 1939 zanikl i Krakonošův okruh. Přestože v pozdějších dobách byly pokusy o jeho obnovení, nikdy již nedošlo k jejich realizaci.\n\n\nNa okruhu u Telče se 12. srpna 1934 uskutečnil I. ročník Auto-moto soutěže. Závod se jel na 8 kol (167,2 km), jeden okruh měřil 20,9 km a vedl po trase Telč - Krahulčí - Mrákotín - Olší - Mysletice - Horní Myslová - Telč. V kategorii automobilů se startovalo v časových intervalech a nejednalo se tedy o závod s hromadným startem, ale o soutěžní jízdu na čas, podobnou závodům do vrchu. Závod se jel navíc podle zvláštní formule. Podmínkou bylo, že průměr docílený v celém závodě musí být lepší než průměr dosažený v 1. kole. Taktické tedy bylo nejet 1. kolo co nejrychleji, nýbrž — jak se na turfu říká — zadrženě a ponechat si rezervu rychlosti do dalších kol. To mělo vliv na průměry, a bylo to osudné těm, kteří ihned od startu nasadili ostré tempo, později však na mokré dráze (od 3.kola začalo pršet) museli zpomalit. Ivan Hodáč (st. č 38) na Waltru Junior SS docílil sice nejlepšího času dne 2:10:19 hod (průměrná rychlost 82,7 km/h), ale protože průměr jeho celého závodu byl horší než příliš rychle jeté 1. kolo, nemohl býti klasifikován. Na stejnou klauzuli doplatil i B. Fišer z Brna, původně v závodě do 1100 cm , na 4. místě, avšak i on byl diskvalifikován. Útěchou pro továrnu Walter v tomto závodě mohlo být vítězství v kategorii do 1500 cm, v níž na voze Walter Bijou zvítězil soukromý jezdec L. Grus z Mrákotína. V pozdějších letech se jezdil tento závod jako městský okruh Mezi dvěma branami. Šlo o kompromis, při kterém se sice závod mohl jet přímo ve městě, kde se očekávalo hodně diváků, ale vzhledem k šířce trati a alespoň částečnému zachování bezpečnosti, se jelo jednotlivě. Závod Mezi dvěma branami byl v roce 2014 obnoven jako závod automobilů vyrobených před rokem 1939.\n\n\nV období 1933–1955 se konalo celkem 11 ročníků pro motocykly a 5 z nich i pro automobily (1934–1938). Závody pořádala plzeňská skupiny Ligy čsl. motoristů a automobily startovaly poprvé v roce 1934 (II. ročník, 26. srpna), kdy byla i platforma Lochotína použita jako další místo odvety Walter Junior SS a Z 4 Sport za závod 1000 mil československých. Okruh se nacházel na severním okraji města, ve čtvrti Lochotín a přilehlých obcích Zavadilka, Bolevec a Košutka. Okruh měl délku 4,3 km, převýšení 46 metrů a měl tři různé povrchy (dlažba, asfalt a částečně prašný povrch). Ke startu II. ročníku (na 10 kol, tj. 43 km) v Lochotíně se sjelo 11 automobilů a byli opět oba rivalové tohoto roku: Walter Junior SS a Z 4 Sport a opět zvítězil brněnský tým na Zetkách s Vlašínem na 1. místě. Po odpadnutí Ivana Hodáče ve 3. kole pro poruchu spojky, čest jinonické továrny zachraňovali Jaroslav Manda 2. místem a místní \"matador\" Leo Sabat 3. místem. Amatérský závodník Leo Sabat, zástupce automobilek Walter a Fiat v Plzni, se pro svůj původ stal jednou z obětí holocaustu.\n\nI ve III. ročníku (23. června 1935) byl na startu Ivan Hodáč (Walter Junior SS) a obsadil 2. místo ve třídě sportovních vozů do 1100 cm v čase 44:55,1 min, i když jej \"zpomalila\" kolize se Zetkou Karla Vlašína, který dojel třetí. V této třídě zvítězil Jiří Pohl na voze anglickém MG. Junior SS s Ivanem Hodáčem za volantem byl nejrychlejším automobilem čs. výroby v závodě a získal Cenu městské rady plzeňské za nejlepší čas vozu čs. výroby do 1500 ccm. Závod v tomto ročníku byl prodloužen na 15 kol, tj. na 64,5 km. V absolutním pořadí zvítězil Kubíček na Bugatti (sportovní vozy přes 1500 cm). A konečně 30. srpna 1937 (V. ročník) ve třídě sportovních vozů do 1100 cm³ obsadil Jaroslav Horák na Walter Junior SS v čase 44:28,1 min. 2. místo (průměrná rychlost 87,03 km/h), když zaostal za Dr. Vladimírem Pohoreckým (Salmson) o 11 vteřin. V závodě startoval i \"Jiří\" (dr. Kraus), který však v 6. kole odpadl ze 3. místa.\n\nV 5.ročníku Velké ceny Masarykovy (1934) na brněnském okruhu startoval ve slabší kategorii do 1500 cm s Walter Junior SS Rudolf Manoušek. I tento závod byl poznamenám tragickou nehodou. První oběť na životě si vyžádal Masarykův okruh 28.9.1934 – v ranních hodinách při neoficiálním pátečním tréninku zahynul v zatáčce u Ostrovačic slovenský jezdec Josef Brázdil v troskách svého nového vozu Maserati 6C-34. V samotném závodě, konaném v neděli 30. září za přítomnosti 150 000 diváků, zvítězil Němec Hans Stuck na voze Auto Union před italskými jezdci Luigim Fagiolim (Mercedes Benz) a Taziem Nuvolarim (Maserati). Slabší kategorii vyhrál pozdější první mistr světa formule 1 (1950), Ital dr. Emilio Giuseppe „Nino“ Farina na Maserati 4CM. Rudolfu Manouškovi na Junioru SS se nepodařilo zopakovat úspěšná vystoupení Knappa z minulých let a závod nedojel pro havárii v 11. kole z 15 - v Kohoutovicích vůz rozbil, sám zůstal nezraněn.\n\n\nČeskobrodské okruhy se jezdily od roku 1934 do roku 1938. Při poměrně skromných cenách nebylo snadné získat těsně před červnovým závodem 1000 mil (1934-5) početnou řadu prvotřídních závodníků, avšak i tak se několika ročníků zúčastnili i jezdci na Walter Junior SS. V roce 1935 trasa závodu vedla z Českého Brodu do Tismic, Vrátkova, Kostelce nad Černými lesy, Krupé, Kleček a z Liblic zpět do Č. Brodu. Původní okruh měřil 26,3 km. V roce 1935 ve II. ročníku (5. května) Jaroslav Jindra obsadil 2. místo ve třídě do 1100 cm³ (na 6 kol, 157,8 km) za Elou Slavíkovou na Aeru.\n\nOd roku 1937 byl okruh zkrácen na 7,65 km. Závod se konal poprvé na ideální betonové státní silnici s ostrou zatáčkou do Tismic. Tato silnice byla stavěna před válkou jako strategická, počítalo se, že dojde k válečnému konfliktu. Trať vedla z Českého Brodu do Tismic, Nové Vsi a zpět do Č. Brodu. V roce 1937 na IV. ročníku závodu vítězí na zkrácené trati (23. května, na 10 kol, 76,5 km) ve třídě 1100 cm³ do Jaroslav Horák v čase 53:05 min. v průměrné rychlosti 86,5 km/h a v juniorské kategorii, začínajících jezdců (na 5 kol, 38,25 km), prvá 2 místa obsazují \"Jiří\" (dr. Kraus) a František Štiller (všichni na Walter Junior SS). Nejvážnější úraz toho roku postihl nevinné diváky u rybníčka v Nové Vsi, kde v zatáčce závodnice Stejskalová na Walter Junior SS přerazila 6 silničních patníků. Odštěpek kamene zalétl až na druhý břeh rybníčku a zranil v kyčli 14letého chlapce Hromádku a vážně poranil osmiletého Bedřicha Jílka, jemuž přerazil klíční kost, žebro a snad natrhl i plíčky, psal dobový tisk. Závod Okruh českobrodský byl v roce 2002 obnoven jako závod veteránů.\n\n\n"}
{"id": "1383992", "url": "https://cs.wikipedia.org/wiki?curid=1383992", "title": "Sol Sa", "text": "Sol Sa\n\nSol Sa (사솔; * 21. března 1994 Čchongdžu) je jihokorejská reprezentantka ve sportovním lezení, vicemistryně světa v kombinaci, vicemistryně Asie v boulderingu, juniorská mistryně Asie v lezení na obtížnost a rychlost.\n\n\n"}
{"id": "1384009", "url": "https://cs.wikipedia.org/wiki?curid=1384009", "title": "838 (číslo)", "text": "838 (číslo)\n\nOsmset třicet osm je přirozené číslo, které následuje po čísle osmset třicet sedm a předchází číslu osmset třicet devět. Římskými číslicemi se zapisuje DCCCXXXVIII.\n\n\n\n"}
{"id": "1384011", "url": "https://cs.wikipedia.org/wiki?curid=1384011", "title": "Letiště Broumov", "text": "Letiště Broumov\n\nLetiště Broumov (ICAO: LKBR) je veřejné vnitrostátní letiště provozované Benediktýnským aeroklubem Broumov. Je vzdáleno 3 km jižně od centra města Broumov, směrem na obec Martínkovice, v jejímž katastru leží.\n\nJeho ranvej je orientována jihovýchodním směrem a její povrch tvoří tráva. Dlouhá je 920 metrů a široká 100 metrů, pás asfaltu o rozměrech 550 x 15 m, který se na letištní ploše nachází, nelze používat. Nejbližší letiště v okolí jsou ve Velkém Poříčí (14 km) a Vysokově (23 km).\n\nV areálu stojí telekomunikační stožár o výšce 47 m nad terénem.\n\nAktuální situaci na letišti lze zjišťovat pomocí veřejně dostupných webových kamer.\n\nLetiště se využívá pro sportovní účely spojené především s Benediktýnským aeroklubem Broumov, jehož členové létají na kluzácích a ultralehkých letadlech. Aeroklub také zájemcům poskytuje výcvik létání a nabízí pronájem dvoumístného letadla Allegro 2000 SW a kluzáků ANUS A či Bergfalke IV.\n\nMístní letištní informační a pohotovostní služba je funkční pouze od dubna do konce září, a to pouze o sobotách, nedělích a svátcích v době od 9 do 16 hodin.\n\nAreál se pronajímá i pro události, které nemají přímé spojení s létáním, například se zde konají motorkářské srazy.\n\nLetiště poskytuje i možnost ubytování pro necelou dvacítku lidí s tím, že v areálu mohou využívat malý bazén a hřiště pro míčové hry.\n\n\n"}
{"id": "1384013", "url": "https://cs.wikipedia.org/wiki?curid=1384013", "title": "Let Cubana de Aviación 972", "text": "Let Cubana de Aviación 972\n\nLet Cubana de Aviación 972 byl vnitrostátní let s pasažéry letící 18. května 2018 z letiště José Martího v kubánské Havaně do zhruba 700 km vzdáleného města Holguín na východě země. Letoun Boeing 737-200 se zřítil krátce po startu do městské části Santiago de las Vegas, asi dva kilometry jihovýchodně od letiště. Těžce poškozený stroj začal po pádu hořet. Na palubě bylo 110 osob, 104 pasažérů a šest členů posádky (dva piloti, palubní mechanik a tři letušky).\n\nZ trosek se podařilo vyprostit pouze čtyři živé lidi, muže a tři ženy, všechny s vážnými zraněními. Muž po převozu do nemocnice svým zraněním podlehl, ženy setrvaly v kritickém stavu v nemocnici.\n\nV zemi byl od šesti hodin ráno 19. května do půlnoci 20. května vyhlášen smutek, vlajky na státních budovách a vojenských objektech byly staženy na půl žerdi.\n\nPříčina nehody zatím není jasná. \n\nKubánská národní letecká společnost Cubana de Aviación musela z bezpečnostních důvodů některá ze svých starších letadel nedlouho před nehodou vyřadit. Havarovaný Boeing 737-200 si pronajala od mexické letecké společnosti Global Aerolineas Damojh. Letoun byl téměř 39 let starý a létal pro sedm dalších aerolinií.\n"}
{"id": "1384014", "url": "https://cs.wikipedia.org/wiki?curid=1384014", "title": "Frank Bruno", "text": "Frank Bruno\n\nFrank Bruno (* 16. listopadu 1961 Londýn) byl anglický profesionální boxer karibského původu. V letech 1982 až 1984 zaznamenal sérii 21 zápasů bez porážky, celkově vyhrál 40 z 45 utkání, z toho 38 knockoutem. V roce 1985 se stal po vítězství nad Švédem Andersem Eklundem mistrem Evropy v těžké váze podle European Boxing Union a v roce 1986 porazil Američana Tima Witherspoona v utkání o titul mistra světa World Boxing Association. Dne 25. února 1989 zvítězil v Las Vegas nad Mikem Tysonem a stal se mistrem světa také podle World Boxing Council, International Boxing Federation a časopisu \"The Ring\". V roce 1993 přišel o titul WBC po porážce s Lennoxem Lewisem, v září 1995 ho získal zpět, když porazil Olivera McCalla, ale o půl roku později ho zase ztratil v utkání s Tysonem a ukončil kariéru. Na vrcholu slávy patřil k britským mediálním hvězdám, úspěšně nazpíval píseň „Eye of the Tiger“, vydal autobiografickou knihu \"Frank: Fighting Back\", vystupoval v televizní soutěži \"The Weakest Link\", obdržel Řád britského impéria. Jeho další život byl poznamenán užíváním kokainu a hospitalizací kvůli bipolární afektivní poruše. V roce 2016 oznámil záměr vrátit se do ringu, ale ze zdravotních důvodů mu byla odepřena britská boxerská licence.\n\n\n"}
{"id": "1384015", "url": "https://cs.wikipedia.org/wiki?curid=1384015", "title": "Třída Lapwing", "text": "Třída Lapwing\n\nTřída Lapwing (jinak též třída Bird) byla třída oceánských minolovek Námořnictva Spojených států amerických z doby první světové války. Celkem bylo postaveno 54 těchto minolovek. Mezi válkami jich byla část upravena pro plnění jiných úkolů (nosiče hydroplánů, záchranné a výzkumné lodě). Opět byly nasazeny za druhé světové války, přičemž během japonské invaze na Filipíny jich bylo několik ztraceno. Po válce byly vyřazeny.\n\nMinolovky byly vyvinuty v roce 1916. V letech 1917–1920 jich bylo postaveno celkem 54 kusů. Na stavbě se podílelo celkem 12 amerických loděnic: Todd Shipbuilding v Brooklynu (10), Staten Island Shipbuilding v Port Richmondu (8), Baltimore Shipbuilding (7), Gas Engine & Power v Morris Heights (5), Standard Shipbuilding v Shooters Island (4), Chester Shipbuilding (4), Philadelphia Navy Yard ve Filadelfii (4), Sun Shipbuilding v Chesteru (3), Alabama Shipbuilding & DD v Mobile (3), Pusey & Jones ve Wilmingtonu (2), Puget Sound Navy Yard v Bremertonu (2), New Jersey DD & T, Gloucester City (2).\n\nPlavidla byla vyzbojena dvěma 76mm kanóny a dvěma 7,7mm kulomety. Dále nesla minolovné traly, případně mohla sloužit i ke kladení min. Pohonný systém měl výkon 1400 hp. Tvořil je trojčinný parní stroj (VTE) a dva kotle Babcock & Wilcox, pohánějící jeden lodní šroub. Nejvyšší rychlost dosahovala 13,5 uzlů. Dosah byl 6850 námořních mil při 8 uzlech.\n\nV letech 1942–1943 výzbroj všech plavidel posílily čtyři protiletadlové 20mm kanóny Oerlikon, přičemž nosiče hydroplánů dostaly ještě dva vrhače hlubinných pum.\n\nMinolovky byly do služby přijaty za první světové války. V meziválečné době byla řada plavidel přestavěna, nebo využívána pro plnění jiných úkolů (majákové lodě, tendry ponorek, nosiče hydroplánů, záchranné a výzkumné lodě). V letech 1922–1923 byly \"Osprey\" (přejmenován na \"Pioneer\"), \"Flamingo\" (\"Guide\") a \"Auk\" upraveny na výzkumné lodě. Roku 1924 byl \"Redwing\" převeden jako remorkér (WAT-48) k americké pohraniční stráži. Roku 1929 byly \"Widgeon\", \"Falcon\", \"Chewink\", \"Mallard\", \"Ortolan\" a \"Pigeon\" upraveny na záchranné lodě ponorek (ASR). \"Lapwing\", \"Heron\", \"Thrush\", \"Avocet\", \"Teal\", \"Pelican\", \"Swan\", \"Gannet\" a \"Sandpiper\" byly roku 1936 upraveny na nosiče hydroplánů (AVP). Především byly zbaveny minolovného vybavení. \"Warbler\" a \"Willet\" byly roku 1941 upraveny na záchranné lodě (ARS). Roku 1942 bylo 17 plavidel převedeno mezi remorkéry. Plavidla třídy \"Lapwing\" byla nasazena i za druhé světové války. Několik jich bylo ztraceno během japonské invaze na Filipíny. Po válce byly vyřazeny.\n\nVe službě bylo z různých důvodů ztraceno celkem 11 plavidel:\n\n"}
{"id": "1384024", "url": "https://cs.wikipedia.org/wiki?curid=1384024", "title": "Rajsko Prăskalo", "text": "Rajsko Prăskalo\n\nRajsko Prăskalo () je vodopád v Bulharsku. Nachází se v rezervaci Džendema nedaleko vrcholu hory Botev; řeka Prăskalska, napájená tajícím sněhem, zde přetéká přes hranu skalní stěny a vytváří 124,5 m vysoký vodopád o jediném stupni, poté se vlévá do Bílé řeky. Rajsko Prăskalo je nejvyšším vodopádem na Balkánském poloostrově. U jeho paty se nachází turistická chata, oblast je vyhledávána horolezci.\n\nNázev znamená doslova „Nebeský vodopád“, bývá nazýván také „Kaloferský vodopád“ podle nedalekého města Kalofer.\n\n"}
{"id": "1384027", "url": "https://cs.wikipedia.org/wiki?curid=1384027", "title": "Barvířka (usedlost)", "text": "Barvířka (usedlost)\n\nBarvířka je zaniklá usedlost v Praze 5-Smíchově, která se nacházela severně od ulice Radlická na jihovýchodním svahu Pavího vrchu. Je po ní pojmenovaná ulice Pod Barvířkou jižně od Radlické.\n\nNa stráni Pavího vrchu nad Brentovou se vinice Barvířky rozkládala pravděpodobně již v 15. století. Roku 1641 ji od Jana Leandra Ryppela z Rupachu koupil zemský barvíř Jan Minicherrot. Roku 1840 vlastnil usedlost a 55 sáhů jejích pozemků Leopold Jurain. Od 80. let 19. století patřila rodině Barthově a poté jejich dědicům. Barthovi vlastnili také sousední usedlosti Brentová, Laurová a Minařka.\n\nV průběhu 2. světové války byla částečně zbořena, zbytek zanikl v 60. letech 20. století za poslední majitelky paní Vorlové.\n\nPřed usedlostí na půdorysu písmene „L“ stála besídka.\n\n\n\n"}
{"id": "1384029", "url": "https://cs.wikipedia.org/wiki?curid=1384029", "title": "Cubana de Aviación", "text": "Cubana de Aviación\n\nCubana de Aviación (zkráceně Cubana) je kubánský národní letecký dopravce se sídlem v Havaně, současně jsou to největší kubánské aerolinie.\nHlavní leteckým uzlem je Mezinárodní letiště José Martího. Aerolinie zajišťují stálá spojení do zemí Jižní Ameriky, Evropy a do Karibiku. Do Afriky a Asie jsou vypravovány pouze charterové lety. Od roku 1959 létaly také do Československa.\n\nCubana de Aviación patří mezi nejstarší letecké dopravce na světě, byly založeny 8. října 1929 a jsou jedním ze zakládajících členů Mezinárodní asociace pro leteckou dopravu (IATA).\n\nCubana de Aviación provozovala v srpnu 2017 následující letadla:\n\n"}
{"id": "1384032", "url": "https://cs.wikipedia.org/wiki?curid=1384032", "title": "Brentová", "text": "Brentová\n\nBrentová je zaniklá usedlost v Praze 5-Smíchově v ulici Radlická na úpatí jižního svahu Pavího vrchu. Je po ní pojmenovaná ulice Pod Brentovou.\n\nVinice zde existovala již ve 14. století. Roku 1722 koupil od knížete Schwarzenberka část Mammingerovských pozemků staroměstský měšťan a primátor Jan Kašpar Brandt. Tyto poté spojil s vinicí Pusta, kterou zdědila jeho žena Františka Kateřina rozená Strahlová, a celek dostal po něm jméno Brentová.\n\nPozději držel usedlost spolu s vinicemi a dvory Barvířkou, Laurovou a Minařkou Leopold Jurain. Poté ji spolu s uvedenými usedlostmi vlastnila rodina Barthových, která k nim připojila také Božinku.\n\nDvůr zanikl v 1. polovině 20. století.\n\nK jednoduché hospodářské budově čtvercového půdorysu patřilo 35 sáhů pozemků.\n\n\n"}
{"id": "1384038", "url": "https://cs.wikipedia.org/wiki?curid=1384038", "title": "Espargos", "text": "Espargos\n\nEspargos je hlavním městem ostrova Sal v Kapverdských ostrovech. Populace ostrova čítá 6 137 obyvatel (dle měření v roce 2005). Toto město plní úlohu centra pro administrativu a hospodářství. Espargos se nachází na úpatí vrcholu Monte Curral. Historie ostrova sahá do 15. století, kdy zde osadníci postavili první osady poblíž pobřeží.\n"}
{"id": "1384039", "url": "https://cs.wikipedia.org/wiki?curid=1384039", "title": "Markovec", "text": "Markovec\n\nMarkovec (německy: \"Marksdorf\") je část občiny Loška dolina v Přímořsko-vnitrokraňském regionu ve Slovinsku. Je to sídlo typu vesnice.\n\nMarkovec se nachází v nadmořské výšce 583 m n. m. v historickém regionu Vnitřní Kraňsko.\n\nV roce 2002 žilo ve vsi Markovec 205 obyvatel na ploše 134 ha.\n"}
{"id": "1384047", "url": "https://cs.wikipedia.org/wiki?curid=1384047", "title": "Aspar Jaelolo", "text": "Aspar Jaelolo\n\nAspar Jaelolo (* 24. ledna 1992 Palu) je indonéský sportovní lezec, mistr Asie v lezení na rychlost v družstvech.\n\n\n"}
{"id": "1384049", "url": "https://cs.wikipedia.org/wiki?curid=1384049", "title": "Skoke", "text": "Skoke\n\nSkoke (německy: \"Skoggen\") je část občiny Miklavž na Dravskem polju v Podrávském regionu ve Slovinsku. Rozkládá se v historickém regionu Dolní Štýrsko. Je to sídlo typu vesnice.\n\nSkoke se nachází v nadmořské výšce 259 m n. m. Vesnice při jihozápadním okraji sousedí s Letištěm Maribor.\n\nV roce 2002 žilo ve vsi Skoke 812 obyvatel na ploše 169 ha.\n\nNa návsi se nacházejí boží muka z poloviny 19. století.\n"}
{"id": "1384050", "url": "https://cs.wikipedia.org/wiki?curid=1384050", "title": "Dravski Dvor", "text": "Dravski Dvor\n\nDravski Dvor (německy: \"Drauhof\") je část občiny Miklavž na Dravskem polju v Podrávském regionu ve Slovinsku. Rozkládá se v historickém regionu Dolní Štýrsko. Je to sídlo typu vesnice.\n\nDravski Dvor se nachází v nadmořské výšce 255 m n. m. Vesnice je na severovýchodě ohraničena přívodním kanálem pro vodní elektrárnu Zlatoličje.\n\nV roce 2002 žilo ve vsi Dravski Dvor 573 obyvatel na ploše 190 ha.\n"}
{"id": "1384053", "url": "https://cs.wikipedia.org/wiki?curid=1384053", "title": "Sněžná slepota", "text": "Sněžná slepota\n\nSněžná slepota (fotokeratitida) je akutní stav poškození oční rohovky UV zářením, které se projevuje nejprve jako pocit cizího tělesa v oku, později prudkou bolestí očí a neschopností oči otevřít (odtud „slepota“).\n\nSněžná slepota může vzniknout ve vysokohorském prostředí, kde je intenzita UV záření násobena odrazem od sněhu, při nedostatečném chránění očí brýlemi s UV filtry. Podobný stav může nastat také při svářečských pracích opět při nedostatečném chránění zraku.\n\nLéčba se provádí mírněním bolesti lokálními anestetiky, poškozená tkáň rohovky se ve většině případů sama obnoví.\n"}
{"id": "1384058", "url": "https://cs.wikipedia.org/wiki?curid=1384058", "title": "Dobrovce", "text": "Dobrovce\n\nDobrovce (německy: \"Stoitzendorf\") je část občiny Miklavž na Dravskem polju v Podrávském regionu ve Slovinsku. Rozkládá se v historickém regionu Dolní Štýrsko. Je to sídlo typu vesnice.\n\nDobrovce se nacházejí v nadmořské výšce 258 m n. m. Vesnice je na severovýchodě ohraničena přívodním kanálem pro vodní elektrárnu Zlatoličje.\n\nV roce 2002 žilo ve vsi Dobrovce 722 obyvatel na ploše 398 ha.\n"}
{"id": "1384062", "url": "https://cs.wikipedia.org/wiki?curid=1384062", "title": "Miklavž na Dravskem polju", "text": "Miklavž na Dravskem polju\n\nMiklavž na Dravskem polju (německy: \"St. Nikolai\") je sídelní město občiny Miklavž na Dravskem polju v Podrávském regionu ve Slovinsku.\n\nMiklavž na Dravskem polju se nachází v nadmořské výšce 260 m n. m. v historickém regionu Dolní Štýrsko. Město leží na břehu Drávy jihovýchodně od Mariboru.\n\nKvůli zákonu poválečné komunistické vlády o názvech a pojmenování sídel, náměstí, ulic a budov z roku 1948 byl roku 1955 název města změněn ze \"Sveti Miklavž\" (\"Svatý Mikuláš\") na \"Miklavž na Dravskem polju\" (\"Mikuláš na Drávském poli\"), aby byl odstraněn náboženský název.\n\nV roce 2002 žilo ve městě Miklavž na Dravskem polju 3 808 obyvatel na ploše 5 km².\n\nMěstský farní kostel je, jak je patrné z názvu města, zasvěcen svatému Mikuláši a náleží k Mariborské diecézi. První písemná zmínka o kostelu pochází z roku 1382, ale nynější budova pochází ze 16. století.\n\n"}
{"id": "1384063", "url": "https://cs.wikipedia.org/wiki?curid=1384063", "title": "US Airways", "text": "US Airways\n\nUS Airways (známá též jako USAir) byla jedna z největších amerických leteckých společností do roku 2015, kdy se formálně stala součástí American Airlines. Společnost ke dni 11. listopadu 2014 létala do 193 destinací po celém světě, které obsluhovala 338 letadly. Dalších 278 letadel provozovala pod názvem US Airways Express, zejména na regionálních linkách uvnitř Spojených států.\n\nSpolečnost byla založena v roce 1937 jako All American Aviation, skutečný provoz začal ale až v roce 1939. Zpočátku se jednalo pouze o nákladní lety, které měly za úkol obsluhovat poštou oblast kolem Ohio River Valley. V roce 1949 se společnost přesunula k přepravě osob a změnila své jméno na Allegheny Airlines. Pod tímto jménem fungovala až do roku 1979, kdy změnila své obchodní jméno na US Air. Jednak kvůli přechodu na americký letecký deregulačnímu zákon z roku 1978, což letecké společnosti umožnilo rozšířit svou síť tras do jihovýchodních Spojených států (zejména na rapidně rostoucí destinace na Floridě), ale také aby se zbavila své regionální nálepky (Allegheny je okres v Ohiu). V osmdesátých letech společnost velmi prosperovala, zakoupila společnost Pacific Southwest Airlines (PSA) a tím se dostala na západní pobřeží USA (San Diego, Los Angeles, San Francisco...). Na konci osmdesátých let se spojila s Piedmont Airlines, která operovala na východním pobřeží (Baltimore, Charlotte...). V devadesátých letech společnost rozšiřovala své transatlantické lety do Evropy, koupila společnost Trump Shuttle, objednala 400 kusů letadel Airbus A320 a také v roce 1997 změnila svůj název na US Airways. 24. května 2000 společnost US Airways oznámila, že je plánováno její odkoupení za 4,3 miliardy dolarů společností UAL Corp. - mateřskou společností United Airlines, největší obchodní společností na světě v té době. K tomu nakonec nedošlo. Několik měsíců poté byla US Airways postižena útoky 11. září, uzavřením hlavního hubu ve Washingtonu, ukončením letů pod značkou MetroJet, velkým propouštěním zaměstnanců a musela 11. srpna 2002 vyhlásit bankrot. Do roku 2005 prodělala celkem dva bankroty. Při ekonomické krizi začala poprvé roce 2008 přemýšlet o spojení s konkurencí. Na přelomu let 2012 a 2013 společnost oznámila, že se spojí s American Airlines. 17. října 2015 společnost formálně přestala existovat a stala se součástí American Airlines, čímž vznikla největší letecká společnost na světě.\n\n"}
{"id": "1384064", "url": "https://cs.wikipedia.org/wiki?curid=1384064", "title": "Kostel Prozřetelnosti Boží (Šenov)", "text": "Kostel Prozřetelnosti Boží (Šenov)\n\nKostel Prozřetelnosti Boží v Šenově je římskokatolický barokní kostel postavený v roce 1764 podle projektu architekta Jakuba Pánka. Je chráněn jako kulturní památka České republiky. Kostel bývá označován jako „barokní perla Slezska“.\n\nZákladní kámen ke stavbě nového kostela posvětil 8. listopadu 1764 frýdecký arcikněz Karel Josef Ibram ze Suché. Na stavbu kostela byl použit kámen z panství Polská Ostrava. Stavba trvala necelý rok a byla dokončena v průběhu roku 1765. Projekt kostela bývá spojován se stavebním mistrem Jakubem Pánkem.\n\nDokončený kostel Prozřetelnosti Boží byl vysvěcen v neděli 9. srpna 1772 vratislavským biskupem Filipem Gotthardem Schaffgotschem.\n\n\n"}
{"id": "1384067", "url": "https://cs.wikipedia.org/wiki?curid=1384067", "title": "Operátor ICT", "text": "Operátor ICT\n\nOperátor ICT (OICT), původně Operátor Opencard, je akciová společnost hlavního města Prahy. Je provozovatelem systému pro výdej karet Lítačka, která nahradila kartu Opencard vydávanou společností eMoneyServices (EMS). OICT zaváděla též projekt Smart Prague, tedy moderní digitální a komunikační technologie, například pilotní projekt tzv. chytrých laviček, a inzerovala například zavádění čisté, sdílené, inteligentní a samořídicí mobility, jednotné, transparentní a bezpečné datové platformy, datově řízeného turistického ruchu, udržitelné energetiky, modernizace ve veřejném prostoru a inteligentní odpadové hospodářství. Mezi jeho projekty patří například multikanálový odbavovací systém MHD, dobíjecí infrastruktura pro elektromobily, senzorická síť veřejného osvětlení atd. Část projektů má být převedena na novou městskou společnost Technologie Hlavního města Prahy. \n\nOICT v rámci Smart Prague provozuje datovou platformu Golemio, která sdružuje rozmanitá data generovaná městem a zdarma je nabízí k dalšímu využití. Celá platforma byla zveřejněna jako open source.\n\nSpolečnost OICT vyvinula řadu (mobilních) aplikací pro veřejnost: \n\nV červenci 2019 OICT převzala do správy projekt a mobilní aplikaci Změňte.to. \n\nOperátor ICT spolupracuje s dalšími městskými organizacemi, například s Technologiemi hlavního města Prahy nebo Institutem plánování a rozvoje hl. m. Prahy.\n\n"}
{"id": "1384068", "url": "https://cs.wikipedia.org/wiki?curid=1384068", "title": "Laurová", "text": "Laurová\n\nLaurová je zaniklá usedlost v Praze 5-Smíchově, která stála na rohu ulic Radlická a K Vodojemu. Jsou po ní pojmenované ulice Na Laurové a Nad Laurovou.\n\nVinici koupil roku 1730 český komorní rada a vrchní administrátor hor a mince Jan František Laura od paní Clary Sonntagové. Roku 1882 držel dvůr Leopold Jurain a po něm rodina Barthových, kteří vlastnili také sousední Barvířku, Brentovou a Minařku.\n\nUsedlost byla zbořena na počátku 20. století a místo zastavěno novou zástavbou.\n\n\n\n"}
{"id": "1384069", "url": "https://cs.wikipedia.org/wiki?curid=1384069", "title": "Minařka", "text": "Minařka\n\nMinařka je zaniklá usedlost v Praze 5-Smíchově, která stála na západním rohu ulic Radlická a K Vodojemu.\n\nUsedlost stála pod západním svahem Pavího vrchu. V držení ji měl Leopold Jurain, který držel také nedalekou Barviřku, Brentovou a protější Laurovou. Poté vlastnila dvůr s pozemky rodina Barthových.\n\nUsedlost byla zbořena před rokem 1882.\n\n\n\n"}
{"id": "1384070", "url": "https://cs.wikipedia.org/wiki?curid=1384070", "title": "Diana Jorgovová", "text": "Diana Jorgovová\n\nDiana Jorgovová ( * 9. prosince 1942) je bývalá bulharská atletka, halová mistryně Evropy ve skoku do dálky.\n\nNa olympiádě v Tokiu v roce 1964 obsadila v soutěži dálkařek šesté místo. Úspěšnější byla o osm let později v Mnichově, kde osobním rekordem 677 cm vybojovala stříbrnou medaili. V následující sezóně se stala halovou mistryní Evropy v skoku do dálky ve svém nejlepším halovém výkonu 645 cm.\n\n"}
{"id": "1384075", "url": "https://cs.wikipedia.org/wiki?curid=1384075", "title": "City Green Court (Praha)", "text": "City Green Court (Praha)\n\nCity Green Court je kancelářská budova stojící na pankrácké obchodní čtvrti, v městské části Praha 4, na rohu ulic Hvězdova a Pujmanové. Její výstavba probíhala mezi roky 2010 až 2012. V osmi patrech se nachází celkem 16 300 m² kancelářských prostor. Budova jako první v Česku získala ocenění ekologického stavebnictví LEED Platinum, konkrétně Core & Shell za svou fasádu a Commercial Interior za svůj interiér. Stavbu vlastní realitní fond Deka Immobilien (2018). Investorem byla firma Skanska, výše investice byla 38 milionů Eur. Autorem návrhu je studio Richard Meier & Partners.\n\n"}
{"id": "1384076", "url": "https://cs.wikipedia.org/wiki?curid=1384076", "title": "Seznam hororových povídek Miloslava Švandrlíka", "text": "Seznam hororových povídek Miloslava Švandrlíka\n\nTento článek je seznamem více než 300 hororových povídek českého spisovatele a humoristy Miloslava Švandrlíka a jeho 19 knih, které tyto povídky obsahují. Svoji první knihu hororových povídek Švandrlík nazval \"Draculův švagr\" a vydal ji v roce 1970. Prozatím poslední tři povídkové výběry vyšly pod názvem \"3x 100 hororů\" v roce 2017. V roce 1996 Karel Smyczek natočil podle knihy \"Draculův švagr\" stejnojmenný dvanáctidílný televizní seriál, v roce 2011, již po Švandrlíkově smrti, natočil Vladimír Michálek podle jeho povídek třináctidílný televizní seriál s názvem \"Okno do hřbitova\".\n\nUvedené povídky jsou s určitou nadsázkou zařazované do literárního žánru horor. Vhodnější je však označovat tyto povídky jako strašidelné příběhy – fantaskní či kriminální. Takových povídek napsal Miloslav Švandrlík 307 a vyšly celkem v 19 knihách (údaj k 31. 5. 2018). První hororovou povídkovou knihou Švandrlíka byl \"Draculův švagr\" z roku 1970 a obsahoval 42 povídek. Protože Švandrlíkovi byla komunistickým režimem tvorba takovýchto povídek zakázána, vyšla reedice \"Draculova švagra\" až po sametové revoluci v roce 1989. Poté v únoru 1990 vyšla druhá Švandrlíkova hororová kniha \"Příšerná smrt krásné dívky\", která obsahovala 30 povídek, z nichž bylo 12 převzatých z \"Draculova švagra\". Stejně tak následující Švandrlíkovy povídkové knihy s tímto tématem vždy obsahovaly několik nových povídek a několik již vydaných. Všechny nové povídky přinesla až kniha \"Draculův zlověstný doušek\" z roku 1997 a taktéž kniha \"Draculův temný stín\" z roku 2003. Výběr z roku 2004 \"Kostlivec v kredenci\", druhý výběr z téhož roku \"100 nejlepších hororů\" a dvě knihy ze série \"3x 100 hororů\" z roku 2017 \"Šumavský upír\" a \"Čertova bažina\" pak neobsahují ani jednu novou povídku.\n\nTato kapitola je seznamem 19 Švandrlíkových knih s hororovými povídkami seřazený tak, jak za jeho života popř. i po jeho smrti vycházely.\n\n\"Draculův švagr\" je povídková kniha českého spisovatele a humoristy Miloslava Švandrlíka, která poprvé vyšla v roce 1970 v nakladastelství \"Novinář\" a obsahovala 42 níže uvedených povídek. Kniha je prvním Švandrlíkovým dílem s hororovými povídkami.\n\n\"Příšerná smrt krásné dívky\" je povídková kniha českého spisovatele a humoristy Miloslava Švandrlíka, která vyšla poprvé v roce 1990 ve vydavatelství Mladá fronta. Kniha obsahovala 30 níže uvedených povídek, z nichž zde bylo 18 vydáno poprvé (označené zkratkou \"nov.\") a 12 převzato z knihy \"Draculův švagr\".\n\n\"Rakev do domu\" je povídková kniha českého spisovatele a humoristy Miloslava Švandrlíka, která vyšla poprvé v roce 1991 ve vydavatelství SNTL. Kniha obsahovala 31 níže uvedených povídek, z nichž zde bylo 24 vydáno poprvé (označené zkratkou \"nov.\") a 7 převzato z knihy \"Draculův švagr\".\n\n\"Sexbomba na doplňkovou půjčku (pět mandelů povídek)\" je povídková kniha českého spisovatele a humoristy Miloslava Švandrlíka, která vyšla poprvé v roce 1991 v nakladatelství Česká expedice a obsahovala pět mandelů povídek, tedy celkem 75 povídek. Podle Ivo Fencla tato kniha obsahovala hororových povídek jen 17. Na konci \"Třetího mandele – Lidé kolem nás\" 2 a 15 v \"Čtvrtém mandelu – Mezi nebem a zemí\", nicméně v pozdějších Švandrlíkových výběrech hororových povídek se objevily i povídky z ostatních mandelů. Nových dosud nevydaných hororových povídek kniha obsahovala 9 (označené zkratkou \"nov.\"), 12 bylo převzato z knihy \"Draculův švagr\".\n\n\n\n\n\n\"Zazvoňte mi umíráčkem!\" je povídková kniha českého spisovatele a humoristy Miloslava Švandrlíka, která vyšla poprvé v roce 1992 v nakladatelství \"Petrklíč\" a obsahovala 19 níže uvedených povídek. 13 povídek zde bylo vydáno poprvé (označené zkratkou \"nov.\"), 6 převzato z knihy \"Draculův švagr\".\n\n\"Kdo se bojí, nesmí na hřbitov\" je povídková kniha českého spisovatele a humoristy Miloslava Švandrlíka, která vyšla poprvé v roce 1996 v nakladatelství \"Madagaskar\" a obsahovala 30 níže uvedených povídek. 18 povídek zde bylo vydáno poprvé (označené zkratkou \"nov.\"), 12 převzato z knih vydaných dříve.\n\n\"Draculův zlověstný doušek\" je povídková kniha českého spisovatele a humoristy Miloslava Švandrlíka, která vyšla poprvé v roce 1997 v nakladatelství \"Madagaskar\" a obsahovala 30 níže uvedených dosud nikde nevydaných povídek.\n\n\"Zubatá za krkem\" je povídková kniha českého spisovatele a humoristy Miloslava Švandrlíka, která vyšla poprvé v roce 2001 v nakladatelství \"Camis\" a obsahovala 42 povídek, ale jen jednu novou – \"Úplňky v Kutné Hoře\" (je označena zkratkou \"nov.\").\n\n\"Draculův temný stín\" je povídková kniha českého spisovatele a humoristy Miloslava Švandrlíka, která vyšla poprvé v roce 2003 v nakladatelství \"Epocha\" a obsahovala 30 úplně nových povídek.\n\n\"Kostlivec v kredenci\" je kniha obsahující povídky tří autorů. 5 povídek Miloslava Švandrlíka, 9 Jiřího Kosa a 9 Štěpána Zavadila. Kniha vyšla poprvé v roce 2004 v nakladatelství \"Gumruch DTP\". Všech 5 Švandrlíkových hororů je převzatých ze starších knih.\n\n\"100 nejlepších hororů\" je kniha obsahující výběr hororových povídek českého spisovatele a humoristy Miloslava Švandrlíka, která vyšla poprvé v roce 2004 v nakladatelství \"Epocha\". Všechny uvedené povídky již dříve vyšly v předcházejících knihách.\n\n\"Markýz de Sádlo: 30 nových hororů\" je povídková kniha českého spisovatele a humoristy Miloslava Švandrlíka, která vyšla poprvé v roce 2005 v nakladatelství \"Epocha\" a obsahovala 30 úplně nových do té doby nikde nevydaných hororových povídek.\n\n\"Přesýpací strejda\" je povídková kniha českého spisovatele a humoristy Miloslava Švandrlíka, která vyšla poprvé v roce 2006 v nakladatelství \"Epocha\" a obsahovala 29 úplně nových do té doby nikde nevydaných hororových povídek a povídku \"Hadí muž\", která již vyšla v knize Sexbomba na doplňkovou půjčku.\n\n\"Hajlující upír\" je povídková kniha českého spisovatele a humoristy Miloslava Švandrlíka, která vyšla poprvé v roce 2006 v nakladatelství \"Epocha\" a obsahovala 50 úplně nových do té doby nikde nevydaných hororových povídek.\n\n\"100 legend z hradů, měst a katakomb\" je povídková kniha českého spisovatele a humoristy Miloslava Švandrlíka, která poprvé vyšla v roce 2010 v nakladastelství \"Epocha\" a obsahovala 100 níže uvedených legend. Část těchto legend - povídek byla v minulosti uveřejněna v novinách a časopisech, ale většina rukopisů byla nedávno objevena v mistrových archivech a byla zde publikována poprvé. 8 povídek, jejichž název je uveden jako odkaz, později vyšly v knize \"Koktavé strašidlo\" - třetím svazku projektu \"3x 100 hororů\" a lze je tedy podle nakladatelství \"Epocha\" považovat za horory. Současně jsou tyto povídky označeny zkratkou (nov.), protože v knižní podobě vyšly poprvé právě v této knize \"100 legend z hradů, měst a katakomb\".\n\n\"Draculův poslední doušek\" je povídková kniha českého spisovatele a humoristy Miloslava Švandrlíka, která vyšla poprvé v roce 2011 v nakladatelství \"Epocha\" a obsahovala 62 povídek, z nichž byla poprvé vydána jen jedna - \"Noční zloděj\" (označena zkratkou \"nov.\"). Kniha byla prezentována jako dílo, kterým nakladatelství \"Epocha\" dokončila kompletní vydání všech Švandrlíkových hororových povídek.\n\n\"Šumavský upír\" je povídková kniha českého spisovatele a humoristy Miloslava Švandrlíka, která vyšla poprvé v roce 2017 v nakladatelství \"Epocha\" jako první svazek projektu \"3x 100 hororů Miloslava Švandrlíka\". Všechny povídky vyšly již v dříve vydaných knihách.\n\n\"Čertova bažina\" je povídková kniha českého spisovatele a humoristy Miloslava Švandrlíka, která vyšla poprvé v roce 2017 v nakladatelství \"Epocha\" jako druhý svazek projektu \"3x 100 hororů Miloslava Švandrlíka\". Všechny povídky vyšly již v dříve vydaných knihách.\n\n\"Koktavé strašidlo\" je povídková kniha českého spisovatele a humoristy Miloslava Švandrlíka, která vyšla poprvé v roce 2017 v nakladatelství \"Epocha\" jako třetí svazek projektu \"3x 100 hororů Miloslava Švandrlíka\". 4 povídky zde byly vydány poprvé (označené zkratkou \"nov.\").\n\nTato kapitola je abecedním seznamem 307 Švandrlíkových hororových povídek, které vyšly v 19 výše uvedených knihách. U každé povídky je uvedeno v jaké knize se objevila poprvé a v kterých dalších knihách byla vydána později.\n"}
{"id": "1384078", "url": "https://cs.wikipedia.org/wiki?curid=1384078", "title": "Sociální kritika", "text": "Sociální kritika\n\nSociální nebo společenská kritika je kritika sociální struktury a dalších aspektů a vztahů ve společnosti.\n\nVědecká sociální kritika v akademickém prostředí muže být vyjádřena skrze sociální filosofii, politickou ekonomii, sociologii, sociální psychologii, psychoanalýzu nebo kulturní studie.\n\nMezi prominentní anglickojazyčné literární kritiky společnosti patří Aldous Huxley–\"Konec civilizace\" (1932), George Orwell–\"1984\" (1949) a Ray Bradbury–\"451 stupňů Fahrenheita\" (1953).\n\n"}
{"id": "1384080", "url": "https://cs.wikipedia.org/wiki?curid=1384080", "title": "Konvářka", "text": "Konvářka\n\nKonvářka může být:\n\n\n"}
{"id": "1384087", "url": "https://cs.wikipedia.org/wiki?curid=1384087", "title": "Pellar", "text": "Pellar\n\nPříjmení Pellar, přechýleně Pellarová, nosí více osobností:\n\n"}
{"id": "1384093", "url": "https://cs.wikipedia.org/wiki?curid=1384093", "title": "Lavička Ferdinanda Vaňka", "text": "Lavička Ferdinanda Vaňka\n\nLavička Ferdinanda Vaňka je umělecký objekt umístěný ve veřejném prostoru před budovou Národní technické knihovny (NTK) ve vysokoškolském kampusu Dejvice na Praze 6. Umělecký objekt vybrala (v roce 2016 v rámci vypsané výtvarné soutěže z 22 došlých návrhů) porota složená ze zástupců městské části Praha 6 a z odborníků. Lavička, vzniklá jako pocta Václavu Havlovi, byla slavnostně odhalena dne 18. prosince 2017, přesně šest let po jeho smrti. Umístění Lavičky Ferdinanda Vaňka na území Prahy 6 bylo motivováno tím, že Václav Havel na sklonku života v této městské části žil a je jejím čestným občanem.\n\nFunkční ocelová lavička má podobu vodorovného na plocho uloženého prkna podepřeného pouze na jedné straně malým pivovarnickým sudem (ten slouží jako podstava lavičky a její jediné spojení se zemí).\nLavička pochází z dílny dvojice architektů Ley Dostálové a Petra Pištěka a její sedací plocha má délku 1989 milimetrů, což symbolicky odkazuje na zlomový rok českých dějin. Prkno i sud mají výraznou červenou barvu, která symbolizuje totalitní režim. Lavička je pojmenovaná po fiktivní postavě Ferdinandu Vaňkovi – alter egu spisovatele a bývalého prezidenta ČR Václava Havla. Na boku prkna je písmem z psacího stroje vyveden citát z divadelní hry Václava Havla \"Audience\".\n\nVýroba a licence tohoto uměleckého objektu přišly (podle údajů radnice Prahy 6) na 500 tisíc korun. Do této částky je zahrnuta cenu za vítězství v soutěži, honorář autorů, výkresová a realizační dokumentace včetně statického posudku a vlastní výroba uměleckého díla. Instalace Lavičky Ferdinanda Vaňka do země stála pak dalších 350 tisíc korun. Do této částky je zahrnuto osazení, patřičné zakotvení v zemi a vyříznutí a navrácení čtverce betonového parteru na němž je objekt umístěn.\n\n"}
{"id": "1384095", "url": "https://cs.wikipedia.org/wiki?curid=1384095", "title": "Lai-Sho Cheng", "text": "Lai-Sho Cheng\n\nLai-Sho Cheng (鄭麗莎; * 17. února 1986 Hongkong) je bývalá hongkongská reprezentantka ve sportovním lezení, mistryně Asie v lezení na rychlost a juniorská mistryně Asie v lezení na obtížnost i rychlost.\n\n\n\n"}
{"id": "1384098", "url": "https://cs.wikipedia.org/wiki?curid=1384098", "title": "Jaroslav Matějka (rozcestník)", "text": "Jaroslav Matějka (rozcestník)\n\nJméno a příjmení Jaroslav Matějka má více nositelů:\n\n"}
{"id": "1384100", "url": "https://cs.wikipedia.org/wiki?curid=1384100", "title": "Josef Matějka (rozcestník)", "text": "Josef Matějka (rozcestník)\n\nJméno a příjmení Josef Matějka má více nositelů:\n\n"}
{"id": "1384101", "url": "https://cs.wikipedia.org/wiki?curid=1384101", "title": "Stanislav Brandejs", "text": "Stanislav Brandejs\n\nStanislav Brandejs (12. listopadu 1891 Police nad Metují – 15. dubna 1957 Praha) byl český diplomat, ministerský rada, odbojář, regionální historik Náchodska.\n\nNarodil se v rodině kožešníka z Police nad Metují Františka Brandejse a jeho manželky Kristýny Kejdanové. Jeho strýc byl poličský kronikář Josef Brandejs. Po maturitě na gymnáziu v Broumově vstoupil do kláštera křižovníků v Praze. Klášter však opustil a studoval němčinu a slovanské jazyky na filozofické fakultě na pražské Karlo-Ferdinandovy univerzity; přednášky navštěvoval na české i německé univerzitě. Během studií byl již suplujícím učitelem na dívčím lyceu v Praze VII. a na obchodní akademii (místo neurčeno); studia ukončil promocí v roce 1915 a stal se doktorem filozofie.\nOd roku 1917 byl profesorem na Vyšší obchodní škole v Hořicích.\n\nDne 7. 1. 1918 se Stanislav Brandejs v Hořicích oženil s Ludmilou Rudlovou (1895–1979). Manželé Brandejsovi měli čtyři děti: tři syny, RNDr. Stanislava Brandejse (1918–1976, profesor Univerzity Karlovy), Jiřího Brandejse (1947–2000, promovaný filozof, redaktor), a PhDr. Jana Brandejse, CSc. (1952–1997, archeolog) a dceru Ludmilu Rulfovou–Brandejsovou (1922–1993).\n\nPo rozpadu Rakousko-Uherska prošel diplomatickými a konzulárními kursy. V roce 1920 byl přijat do československých diplomatických služeb a byl odeslán do Bělehradu. Na vyslanectví pracoval do října 1925 jako legační tajemník. Po návratu pracoval na ministerstvu zahraničních věcí a v letech 1929–1934 byl vyslán na generální konzulát ve Vídni. Po dvou letech práce v Praze byl odeslán nejprve do Bulharska, od roku 1937 do vzniku protektorátu pracoval jako generální konzul v Kolíně nad Rýnem.\n\nSe vznikem Protektorátu Čechy a Morava došlo ke ztrátě československé mezinárodněprávní subjektivity; zahraniční záležitosti přešly na německé úřady a diplomaty. Československá diplomacie zanikla a Stanislav Brandejs byl zaměstnán na ministerstvu sociální a zdravotní správy a na ministerstvu hospodářství.\n\nZachoval si blízký vztah ke svému rodišti a byl předsedou pražského spolku rodáků z Police nad Metují a okolí \"Ostaš\". V době okupace (1940) vyšla jeho nejvýznamnější publikace \"Kniha o Polici nad Metují a Policku\", která se do roku 1941 dočkala tří vydání. Byl členem učených společností, v přednáškové činnosti se zaměřoval na historii kraje, příp. osobnosti (Alois Jirásek, Božena Němcová, Karel Čapek, Josef Čapek, Sigismund Bouška).\n\nZa německé okupace se Stanislav Brandejs zapojil do činnosti odbojové skupiny Parsifal, která vznikla v kruzích československých diplomatů a měla za cíl spojení s exilovou vládou. V březnu 1945 byl zatčen a do konce okupace vězněn. \n\nPo skončení 2. světové války se Stanislav Brandejs vrátil na ministerstvo zahraničích věcí, kde byl povýšen na ministerského radu. Na počátku roku 1946 se stal generálním konzulem v jugoslávské Lublani, odkud byl odvolán v roce 1948 a poté dán do výslužby.\n\n\n\n\n\n"}
{"id": "1384105", "url": "https://cs.wikipedia.org/wiki?curid=1384105", "title": "Gaahl", "text": "Gaahl\n\nKristian Eivind Espedal (* 7. srpna 1975, Sunnfjord, Norsko), známý jako Gaahl, je norský zpěvák a umělec, nejvíce známý jako bývalý frontman blackmetalové skupiny Gorgoroth. Je také zakladatelem a frontmanem blackmetalových skupin Trelldom a Gaahlskagg. Od doby, co opustil Gorgoroth, byl zapojen do projektů God Seed, Wardruna a Gaahls Wyrd. Účinkoval v dokumentárním seriálu \"True Norwegian Black Metal\" a také se objevil ve filmu \"Útěk\" z roku 2012.\n\n"}
{"id": "1384112", "url": "https://cs.wikipedia.org/wiki?curid=1384112", "title": "Pustý vrch", "text": "Pustý vrch\n\nPustý vrch je 499 metrů vysoký kopec mezi Děčínem a obcí Dobrná v Ústeckém kraji. Nachází se 3,5 km východně od centra města a leží v CHKO České středohoří. Po celém obvodu je odvodňován řekou Ploučnicí. Vrcholová část kopce a severovýchodní úbočí patří k obci Dobrná, jihozápadní úbočí k děčínské části Děčín XXVII-Březiny a dolní části severozápadního úbočí k děčínské části Děčín XXVIII-Folknáře. \n\nVrch je orientovaný ve směru severozápad-jihovýchod. Tvoří ho paleogenní (paleogén: 23–66 mil. let) vulkanity jako alkalický bazalt, tefrit, augitit, jenž jsou obklopeny pyroklastiky bazaltoidních hornin. \n\na vrchol se dá dostat buď z jihu odbočením z lesní cesty vedoucí k silnici spojující Dobrnou a děčínskou čtvrť Březiny anebo ze severu od silnice vedoucí k Sokolímu vrchu. Po jižním svahu Pustého vrchu kdysi vedla lesní cesta.\n\nPustý vrch je vyhledávanou mineralogickou lokalitou. Na vrcholu jsou skalní výchozy, kde se nachází nejkvalitnější ukázky thomsonitu. V bazaltech se velmi hojně vyskytují dutiny po neuniklých plynech, kde po utuhnutí magmatu postupně vykrystalizoval tento minerál. V menší míře se zde nachází i gismondin, phillipsit a vzácně kalcit a natrolit. Mateční hornina je poměrně houževnatá a k jejímu narušení je potřeba palice.\n"}
{"id": "1384116", "url": "https://cs.wikipedia.org/wiki?curid=1384116", "title": "Beccar", "text": "Beccar\n\nBeccar je město v Argentině. Nachází se v okrese Partido de San Isidro v provincii Buenos Aires, v metropolitní oblasti a aglomeraci Gran Buenos Aires, severozápadně od vlastního Buenos Aires a na jihozápadním pobřeží estuáru Río de la Plata. V roce 2001 zde žilo 58 811 obyvatel. Jedná se o rezidenční oblast, část je zastavěná výškovými budovami, nachází se tu taky slum Villa La Cava. Beccar na severu sousedí s okresem Partido de San Fernando, na západě s Boulogne Sur Mer a na jihu se San Isidrem.\n\nV oblasti se dříve nacházely letní rezidence významných buenosaireských rodin. Byly tu také mlýny, cihelna a další průmyslové objekty. Rozmach výstavby začal počátkem 20. století. V roce 1913 zde byla na železniční trati otevřena zastávka Beccar, pojmenovaná podle Cosma Beccara, vojáka a politika ze San Isidra, podle níž získala oblast své jméno; dříve byla označována jako Tábor 8 (\"Cuartel 8º\") nebo Punta Chica. V roce 1997 se Beccar stal městem.\n"}
{"id": "1384117", "url": "https://cs.wikipedia.org/wiki?curid=1384117", "title": "Janežovski Vrh", "text": "Janežovski Vrh\n\nJanežovski Vrh (německy: \"Janschenberg\") je část občiny Destrnik v Podrávském regionu ve Slovinsku. Je to sídlo typu vesnice.\n\nJanežovski Vrh se nachází v nadmořské výšce 314 m n. m. v historickém regionu Dolní Štýrsko.\n\nV roce 2002 žilo ve vsi Janežovski Vrh 227 obyvatel na ploše 149 ha.\n"}
{"id": "1384121", "url": "https://cs.wikipedia.org/wiki?curid=1384121", "title": "Mark Frost", "text": "Mark Frost\n\nMark Frost (* 25. listopadu 1953 New York) je americký romanopisec, scenárista a režisér. Spolu s režisérem Davidem Lynchem vytvořil televizní seriál \"Twin Peaks\", podle něhož napsal také knihy. S Lynchem dále vytvořil seriál \"On the Air\". Dále se podílel na scénářích seriálů \"Poldové z Hill Street\", \"Detektiv Buddy Faro\" a dalších. V roce 1992 napsal a sám režíroval film \"Storyville\". Jeho otcem byl herec Warren Frost a sourozenci spisovatel Scott Frost a herečka Lindsay Frost.\n\nV češtině vyšly knihy:\n\n"}
{"id": "1384122", "url": "https://cs.wikipedia.org/wiki?curid=1384122", "title": "Portland International Airport", "text": "Portland International Airport\n\nPortland International Airport (IATA: PDX, ICAO: KPDX, FAA LID: PDX) je společné vojenské a civilní mezinárodní letiště ve městě Portland v Oregonu v USA. Zaujímá 90% objemu letecké přepravy cestujících a více než 95% objemu letecké nákladní dopravy v Oregonu (2001). Letiště leží na hranici města Portland jižně od řeky Columbia 10 km vzdušnou čarou od centra Portlandu a pokrývá plochu 1 214 hektarů.\n\n"}
{"id": "1384123", "url": "https://cs.wikipedia.org/wiki?curid=1384123", "title": "Jan Školník", "text": "Jan Školník\n\nJan Školník (* 16. dubna 1973 Praha) je český podnikatel a filantrop, ředitel firmy Hobra – Školník a spoluzakladatel Agentury pro rozvoj Broumovska. V rámci filantropických aktivit se dále věnuje umění, vědě a rozvoji občanské společnosti.\n\nV roce 1997 koupil v Broumově se svým otcem firmu HOBRA – Školník, s. r. o. zabývající se výrobou filtračních médií, zařízení a žárovzdorných izolací, kterou v roce 1998 společně začali řídit. Z důvodu náročnosti dojíždění z Prahy, kde v té době žil, se do Broumova po roce přestěhoval.\n\nV roce 2004 založil se svou manželkou Marcelou neziskovou organizaci Agentura pro rozvoj Broumovska, jejímž cílem je oživovat broumovský region a dle slov Jana školníka „vrátit v myslích lidí Broumovsko na mapu ČR\". Nejvýznamnějším počinem, který se v rámci činnosti Agentury podařilo zrealizovat, je rekonstrukce kláštera Broumov.\n\n\n"}
{"id": "1384127", "url": "https://cs.wikipedia.org/wiki?curid=1384127", "title": "Bezblanka koki", "text": "Bezblanka koki\n\nBezblanka koki (\"Eleutherodactylus coqui\") je druh žáby pocházející z ostrova Portoriko, který se jako invazní druh rozšířil na další antilské ostrovy, do Střední Ameriky a na Havaj.\n\nDosahují délky 3-5 cm, samice jsou o něco větší, rozměry také narůstají s nadmořskou výškou. Základní zbarvení je šedohnědé. Obývají vlhké broméliové lesy, hustota populace činí na Portoriku až dvacet tisíc jedinců na hektar. Aktivní jsou v noci, živí se převážně můrami, pavouky a mravenci, objevují se i případy kanibalismu. K vývoji nepotřebují vodu: vajíčka kladou na mokré listy, do mechu nebo do opuštěných hnízd todiů a samci je hlídají před predátory. U bezblanek proto neexistuje stadium pulce a z vajíček se rodí již plně vyvinutí jedinci.\n\nČeský i vědecký rodový název pochází od toho, že bezblanky jako jediné žáby nemají plovací blány mezi prsty. Druhové jméno poukazuje na charakteristické volání samců, dosahující síly až sto decibelů. Slabikou \"ko\" zastrašují soupeře, kdežto \"ki\" je určeno k vábení samiček.\n\n"}
{"id": "1384132", "url": "https://cs.wikipedia.org/wiki?curid=1384132", "title": "Nord 3202", "text": "Nord 3202\n\nNord Aviation 3202 byl francouzský vojenský cvičný letoun vzniklý v 50. letech 20. století u společnosti Nord Aviation v odpověď na požadavek Francouzské armády na dvoumístný letoun pro základní výcvik, který by nahradil dvouplošník Stampe SV.4. Bylo postaveno celkem 101 exemplářů, z nichž prvý vzlétl 17. dubna 1957.\nTyp Nord 3202 byl samonosný celokovový dolnoplošník s pevným podvozkem a pístovým řadovým motorem instalovaným v přídi. Krytý kokpit tandemového uspořádání byl dvoumístný, s místem pro pilotního žáka na předním sedadle a instruktora na zadním.\n\nNord 3202 byl užíván zejména jako vojenský cvičný letoun. Po vyřazení z vojenské služby byly mnohé exempláře prodány na civilním trhu, včetně exportu několika kusů do USA.\n\n\nÚdaje platí pro variantu N 3202\n\n\n\n"}
{"id": "1384138", "url": "https://cs.wikipedia.org/wiki?curid=1384138", "title": "Desenci", "text": "Desenci\n\nDesenci (německy: \"Destinzen\") je část občiny Destrnik v Podrávském regionu ve Slovinsku. Je to sídlo typu vesnice.\n\nVesnice Desenci se nachází v nadmořské výšce 230 m n. m. v historickém regionu Dolní Štýrsko.\n\nV roce 2002 žilo ve vsi Desenci 34 obyvatel na ploše 141 ha.\n"}
{"id": "1384139", "url": "https://cs.wikipedia.org/wiki?curid=1384139", "title": "Brigitte Roesenová", "text": "Brigitte Roesenová\n\nBrigitte Roesenová ( * 18. ledna 1944) je bývalá německá atletka, halová mistryně Evropy ve skoku do dálky.\n\nSvých nejlepších výkonů dosáhla na halových mistrovství Evropy – v roce 1971 skončila mezi dálkařkami sedmá, o rok později se v Grenoblu stala halovou mistryní Evropy v této disciplíně.\n\n"}
{"id": "1384145", "url": "https://cs.wikipedia.org/wiki?curid=1384145", "title": "Seznam dílů seriálu Kriminalista", "text": "Seznam dílů seriálu Kriminalista\n\nToto je seznam dílů seriálu \"Kriminalista\".\n\n<onlyinclude>\n</onlyinclude>\n\n"}
{"id": "1384147", "url": "https://cs.wikipedia.org/wiki?curid=1384147", "title": "Arrondissement Kortrijk", "text": "Arrondissement Kortrijk\n\nArrondissement Kortrijk (nizozemsky: \"Arrondissement Kortrijk\"; francouzsky: \"Arrondissement de Courtrai\") je jeden z osmi arrondissementů (okresů) v provincii Západní Flandry v Belgii.\n\nJedná se o politický a zároveň soudní okres. Soudní okres Kortrijk také zahrnuje všechny obce politického okresu Roeselare kromě obce Lichtervelde a také obce Meulebeke, Dentergem, Oostrozebeke a Wielsbeke politického okresu Tielt.\n\nArrondissement Kortrijk vznikl roku 1800 jako čtrvtý arrondissement v departmentu Lys (nizozemsky: \"Departement Leie\"). Původní okres zahrnoval kantony Avelgem, Harelbeke, Ingelmunster, Kortrijk, Menen, Meulebeke, Moorsele, Oostrozebeke a Roeselare. Roku 1818 vznikly arrondissementy Avelgem, Roeselare, Tielt, Wakken a Menen. Kanton Avelgem byl přidán k arrondissementu Avelgem, kanton Menen k arrondissementu Menen, kanton Roeselare k arrondissementu Roeselare, kanton Meulebeke k arrondissementu Tielt a kantony Ingelmunster a Oostrozebeke k arrondissementu Wakken. Roku 1823 zanikly arrondissementy Avelgem a Menen, takže kantony Avelgem a Menen byly připojeny k arrondissementu Kortrijk.\n\nPři pozměňování jazykové hranice roku 1963 byly město Mouscron a vesnice Luingne, Herseaux, Risquons-Tout a Dottignies připojeny k arrondissementu Mouscron.\n\nPočet obyvatel k 1. lednu 2017 činil 287 823 obyvatel. Rozloha okresu činí 402,87 km².\n\nOkres Kortrijk sestává z těchto obcí:\n"}
{"id": "1384152", "url": "https://cs.wikipedia.org/wiki?curid=1384152", "title": "Dieselový motocykl", "text": "Dieselový motocykl\n\nDieselový motocykl je motocykl poháněný vznětovým motorem. Tyto motory jsou pro využití na motocyklech do značné míry nevhodné, neboť motocykly na rozdíl od automobilů vyžadují nebo mohou vžadovat nízkou hmotnost, kompaktní rozměry, vysoké otáčky a rychlou akceleraci. Dieselové motocykly vyráběla například indická odnož firmy Royal Enfield. S dieselovým motorem byl vyráběn také motocykl Track o objemu 800 ccm. V osmdesátých letech používaly evropské jednotky Severoatlantické aliance dopravní prostředky se vznětovým motorem, a to také motocykly, jejichž motory dodávala italská společnost Lombardini. Americká Námořní pěchota používala po roce 2005 dieselové motocykly postavené na základě Kawasaki KLR 650. Motocykl se vznětovým motorem byl vyroben také v Československu – šlo o jeden kus upravené Čechie-Böhmerland.\n"}
{"id": "1384157", "url": "https://cs.wikipedia.org/wiki?curid=1384157", "title": "Náchodský vikariát", "text": "Náchodský vikariát\n\nNáchodský vikariát je územní společenství farností římskokatolické církve v okrese Náchod. Náchodský vikariát je jedním ze čtrnácti vikariátů, které tvoří Královéhradeckou diecézi České církevní provincie. Okrskovým vikářem je Václav Hegr. \n\n\n"}
{"id": "1384158", "url": "https://cs.wikipedia.org/wiki?curid=1384158", "title": "Sokolovna (Poděbrady)", "text": "Sokolovna (Poděbrady)\n\nSokolovna byla v poděbradské Tyršově ulici postavena roku 1927. Pro spolek Sokol ji navrhl architekt František Krásný. Využil přitom původní sokolovnu z roku 1897, kterou přestavěl a připojil k ní moderní budovu s kinosálem, restaurací a dalšími prostory. Součástí areálu je také venkovní cvičiště.\n\nOrganizace Sokol byla založena roku 1862 a její poděbradská pobočka 1. srpna 1863. Sokolové si zpočátku pro cvičení pronajímali různé místní sály a nádvoří. První sokolovna byla postavena za působení starosty sokola Josefa Kerharta. Roku 1896 sokolové ve veřejné dražbě za 10 900 Zlatých získali bývalou šmolkárnu v Nádražní ulici (dnes Fügnerova). Ta byla zbořena a vedlejší parní mlýn roku 1897 přestavěn podle návrhu místního stavitele Františka Profta na sokolovnu s tělocvičnu, šatnami, sborovnou a hygienickým zázemím. Venku bylo vytvořeno letní cvičiště a tenisový kurt.\n\nZa první světové války byla činnost Sokola přerušena, ale po válce a vzniku Československa nastal nový rozmach Sokolské organizace. Kvůli množství nových členů se kapacita sokolovny stávala nedostatečnou. Roku 1920 vzniklo Družstvo pro vystavení sokolovny v Poděbradech, které zahájilo sbírku na stavbu nové modernější budovy, stejně jako vyhledávání řemeslníků-dobrovolníků, kteří by pomohli při její stavbě. Autorem projektu byl architekt František Krásný (autor přestavby Tyršova domu v Praze), který se rozhodl starou sokolovnu přestavět a rozšířit ji o novou budovu, přičemž obě části šlo uvnitř propojit pomocí posuvných stěn, čímž vznikal jeden velký prostor. Nová budova obsahovala velký cvičební sál, přednáškový sál, kino, restauraci, loutkové divadlo, Tyršovo zátiší, dva sedmilůžkové pokoje a knihovnu. Venkovní cvičiště mělo rozměry 50x50 metrů. V létě sloužilo pro hromadná cvičení a v zimě jako kluziště. Stavba proběhla v letech 1926–1927. Náklady dosáhly výše 1,2 milionu Kčs. Sochy ptáků sokolů pro budovu zhotovili studenti pražské umělecko-průmyslové školy. Nová sokolovna byla slavnostně otevřena v průběhu sletu Tyršovy župy dne 24. července 1927. Ve stejný den byla na fasádě odhalena pamětní deska se jmény padlých sokolů.\n\nZa druhé světové války byl Sokol rozpuštěn a jeho majetek zabaven (sochy sokolů se podařilo včas uschovat). Sokolovna byla využívána německou mládeží. Po válce organizace obnovila svou činnost, po komunistickém převratu roku 1948 však byla opět zlikvidována a násilně včleněna do Československého svazu tělesné výchovy. Majetek poděbradských sokolů získaly sklárny.\n\nPo sametové revoluci roku 1989 byla činnost Sokola obnovena. Členům poděbradské jednoty se v následujícím roce podařilo dosáhnout navrácení Sokolovny. Sokolovna byla v 90. letech zrekonstruována. Kino bylo roku 2000 zrušeno a přeměněno na squashové centrum.\n\n"}
{"id": "1384165", "url": "https://cs.wikipedia.org/wiki?curid=1384165", "title": "Ipoh", "text": "Ipoh\n\nIpoh je město v Malajsii. Je hlavním městem státu Perak a nachází se na řece Kinta asi 200 kilometrů severně od Kuala Lumpuru. Žije v něm 657 892 obyvatel (rok 2010) a je třetím největším městem v zemi. Okolo 70 % obyvatel města tvoří Číňané. Město bylo pojmenováno podle místního názvu stromu ančaru.\n\nRozvoj města je spojen s nálezem bohatých ložisek cínové rudy koncem 19. století, v období těžařské konjunktury získal Ipoh přezdívku „Město milionářů“. Město se stává cílem turistů díky historické architektuře, svérázné kuchyni a velkému rekreačnímu parku Gunung Lang. V okolí se nachází lokalita neolitických skalních maleb Gua Tambun, ostrov Pangkor, vápencové jeskyně s buddhistickými chrámy a pohoří Cameron Highlands, v jehož pralesích žije serau velký a další vzácní živočichové, zachovaly se zde také vesnice přírodních lidí Orang Asli.\n\nV Ipohu se narodila herečka Michelle Yeoh.\n\n"}
{"id": "1384166", "url": "https://cs.wikipedia.org/wiki?curid=1384166", "title": "Draculův švagr", "text": "Draculův švagr\n\nDraculův švagr může být:\n\n"}
{"id": "1384178", "url": "https://cs.wikipedia.org/wiki?curid=1384178", "title": "Jednotný informační systém práce a sociálních věcí", "text": "Jednotný informační systém práce a sociálních věcí\n\nTento článek popisuje Jednotný informační systém práce a sociálních věcí a jeho podsystémy, např. \"IS Sociální dávky\" na Ministerstvu práce a sociálních věcí. Je popsán účel, topologie a budování systému včetně sporů a podrobné historie.\n\nV roce 1993 dodala informační systém ministerstvu firma OKsystem. Firma pak dodaný systém rozvíjela a spravovala po dlouhých 18 let, postupně vznikly systémy\nDo konce roku 2011 výplata dávek vycházela z organizační struktury MPSV tvořené 77 úřady a 240 lokálními pracovišti. Každému lokálnímu pracovišti odpovídala jedna lokální databáze, přičemž jednotlivá lokální pracoviště byla propojena pomocí sítě WAN, data z lokálních databází byla sehrávána na nadřízená pracoviště (okres, následně kraj) a ukládána v datových centrech ve vlastnictví MPSV.\n\nOd července 2011 MPSV postupně přešlo na centralizovaný provoz v privátním cloudu a s tím související změnu topologie sítě . Součástí dodávky byly i nové aplikace\nDávky pro státní sociální podporu měly být i nadále podporovány aplikacemi OKdávky a OKcentrum..\n\nV roce 2012 došlo ke změně topologie i ICT řešení, což přineslo problémy uvedené dále. Dávky se navíc měly vyplácet prostřednictvím sKarty. Systém výplaty dávek zůstal funkční jen díky mimořádnému nasazení zaměstnanců Úřadu práce. Zatímco v roce 2011 pracovali přesčas 20 tisíc hodin, o rok později odpracovali 230 tisíc přesčasových hodin.\n\nPo zákazu plnění nové smlouvy pokračuje od roku 2014 vyplácení sociálních dávek opět s firmou OKsystem.\n\nInformační systém na výplaty dávek měsíčně vyplácí cca 1,9 milionů dávek v objemu více než 6 miliard korun a pracuje s ním čtyři tisíce úředníků.\n\nFirma OKsystem spravuje systémy MPSV od roku 1993. Administrace Informačního systému práce a sociálních věcí byla postupem času čím dál .\n\nV roce 2012 tedy došlo mimo jiné ke změně dodavatele. OKsystem podal stížnosti k antimonopolnímu úřadu. Po pokutě ministerstvům a zákazu plnění nové smlouvy pokračuje v roce 2014 vyplácení sociálních dávek podle nové smlouvy MPSV s firmou OKsystem. Služby mají stát 172 milionů ročně.\n\nV roce 2016 MPSV vyhlašuje OKsystem vítězem nového tendru z roku 2014. Smlouvu však rok poté ruší a v roce 2017 vypisuje novou soutěž. Ministerstvo samo přiznává, že společnosti platí ročně 400 milionů korun za provoz stávajícího systému. Za nový systém mělo platit méně, než 40 milionů korun ročně. Spuštění nového systému se tak odloží. Podle Ekonomického deníku si tímto odkladem OKsystem přijde na více než 1,2 miliardy korun ze státního rozpočtu navíc.\n\nMinisterstvo vnitra uzavřelo v roce 2008 s dodavatelem Microsoftu, firmou Fujitsu Technology Solutions, rámcovou smluvu k produktům Microsoft a k ní v červenci 2011 prováděcí smlouvu na služby ve prospěch MPSV. Subdodavateli Fujitsu byly firmy Vítkovice IT Solutions, Digi Trade, Skill a Techniserv. Subdodavatelé měli vyvinout na vlastní náklady nové systémy, přes něž by se pak dávky vyplácely.\n\nPo trestním oznámení bylo zakázáno plnění dodatků k prováděcí smlouvě mezi Min. vnitra a Fujitsu TS ve prospěch MPSV.\n\n"}
{"id": "1384183", "url": "https://cs.wikipedia.org/wiki?curid=1384183", "title": "Abattoir Blues / The Lyre of Orpheus", "text": "Abattoir Blues / The Lyre of Orpheus\n\nAbattoir Blues / The Lyre of Orpheus je třinácté studiové album australské rockové skupiny Nick Cave and the Bad Seeds. Jde o dvojalbum, které obsahuje celkem sedmnáct písní, přičemž prvních devět je na disku nazvaném \"Abattoir Blues\" a zbylých osm na \"The Lyre of Orpheus\". Album bylo vydáno 20. září roku 2004 společností Mute Records. Jeho nahrávání probíhalo mezi březnem a dubnem toho roku v pařížském studiu Ferber. Producentem alba byl Nick Launay. V hitparádě Billboard 200 se album umístilo na 126. příčce. jde o vůbec první album v historii kapely, na němž nehrál zakládající člen Blixa Bargeld.\n\n\n"}
{"id": "1384195", "url": "https://cs.wikipedia.org/wiki?curid=1384195", "title": "Proof-of-Work", "text": "Proof-of-Work\n\nProof-of-work (PoW) systém (či protokol, funkce) je způsob, kterým uživatel platebního systému dokazuje hodnotu platebního prostředku pomocí vynaložené práce.\n\nV současné době je tento pojem často užíván ve spojitosti s kryptoměnami a vynaložením výpočetního výkonu těžařů některých kryptoměn pro vytváření bloků.\n\nNásledující příklad popíše funkci PoW:\n\nAlice chce poslat Bobovi 1 BTC. Aby byla tato transakce validní, musí někdo z těžařů \"\"natěžit\"\" blok, ve kterém je tato transakce zaznamenána. Aby se nemohlo stát, že by tato transakce nebyla zaznamenána 2x (tzv. \"problém dvojnásobného utrácení\"), musí proběhnout hlasování o tom, kdo tento blok našel. Čím větší výpočetní výkon těžař má, tím má větší šanci na to, že blok objevil on. Protože celá BitCoinová síť síť má tak velký výpočetní výkon, tak by se \"těžení bitcoinu\" nevyplatilo. Proto se těžaři seskupují do těžařských spolků(mining poolů), které jsou počítány jako jeden \"uzel\". Když nějaký mining pool objeví blok, rozdělí se odměna podle toho, kolik výpočetního výkonu těžař do poolu přidal.\n\nČím větší výkon má celá síť PoW kryptoměny, tím větší musí být obtížnost \"těžení\", aby byl block time stále stejný (v případě BTC to je 10 minut).\n\nTzv. \"51% útok\" je situace, kdy má nějaký těžař nebo mining pool více 1/2 výkonu celé sítě. Tím by bylo možné znehodnotit již proběhnuté transakce, ale i tak by útočník nemohl používat adresy, ke kterým nemá přístup. Jediné co by se stalo by bylo to, že by se zmenšila důvěra v tu danou kryptoměnu, pád hodnoty a zánik sítě. V případě BTC byl 19. 5. 2018 výpočetní výkon celé sítě 27 191 117,75 TH/s. Ale i tak pro jistotu někteří těžaři opouštějí některé mining pooly aby snížili jejich výkon.\n\n"}
{"id": "1384200", "url": "https://cs.wikipedia.org/wiki?curid=1384200", "title": "Augustin Meier", "text": "Augustin Meier\n\nAugustin Meier (9. května 1915 Žďár nad Metují (bývalý Žďár, polit. okres Broumov) – 21. května 1944 Lamanšský průliv (nezvěstný)) byl československý zahraniční voják, letec RAF padlý v boji.\n\nNarodil se ve Žďáru nad Metují, který tehdy patřil do politického okresu Broumov, v rodině zedníka Augustina Meiera (??–1928) a jeho manželky Kateřiny, rozené Hornychové (??–1918). Matka mu zemřela, když mu byly tři roky, otec o deset let později. \n\nVychodil pět tříd základní a tři třídy měšťanské školy. Poté se vyučil zámečníkem. V rámci akce \"1000 pilotů\" složil 6. září 1936 v Hradci Králové zkoušky pilotní způsobilosti. V roce 1936 byl povolán do základní vojenské služby (v té době dvouletá). Po jejím ukončení zůstal v armádě, absolvoval poddůstojnickou školu a pilotní výcvik, dosáhl hodnosti desátníka. V době mnichovské dohody a vzniku samostatného Slovenského státu sloužil u leteckého pluku na slovenském letišti Vajnory. Odtud byl propuštěn a vrátil se domů.\n\nV září 1939 překročil hranice do Polska, kde byl zařazen do československé vojenské skupiny. Když Německo napadlo 1. září 1939 Polsko, ustupoval s československým legionem a 19. září byl zajat sovětskými orgány. Následně pobýval v internačních táborech, které mohl opustit až 16. února 1941, aby odcestoval do Oděsy a odtud do Istanbulu. Po složité plavbě okolo Afriky se dostal do Skotska a 25. července 1941 byl přijat do Royal Air Force a do února 1943 proběhl jeho výcvik stíhače. (Podle databáze Vojenského historického archivu byl do zahraničního vojska odveden 26. 2. 1942.)\n\nV únoru 1943 byl nejprve zařazen k 312., krátce nato k 310. československé stíhací peruti. Dosáhl hodnosti rotného a 20. dubna 1944 obdržel československou medaili \"Za chrabrost\".\n\nAugustin Meier byl nasazován do bojových akcí jako doprovod bombardérů a k hlídkové činnosti a do února 1944 odlétal 100 operačních hodin. Již 28. dubna 1943 se Augustinu Meierovi podařilo uniknout protiletadlové palbě námořního konvoje s poškozeným letadlem.\n\nDne 25. května 1944 zaútočil modrý roj 310. československé stíhací perutě, vedený Václavem Vrbou, na vodojem jižně od Saint-Lô. Při návratu napadl u Grandcamp-Maisy skupinu německých vojáků. Spitfire, který pilotoval Augustin Meier byl zasažen flakem a pilot se bez úspěchu pokusil o nouzové přistání na mořskou hladinu. I když ostatní členové roje kroužili nad místem pokusu o přistání pět minut, nenalezli žádnou známku toho, že by pilot přežil.\n\nDne 23. října 1943 se oženil s Elisie Faith Roberts, zbývalo mu necelých sedm měsíců života. V dokumentech je manželka označována hodností L.A.C.W. (Leading Aircraftwoman) u ženských pomocných leteckých sborů (Women's Auxiliary Air Force, zkráceně W. A. A. F.). Manželka na přelomu let 1945 a 1946 krátce pobývala ve Ždáru nad Metují v rodné chalupě Augustina Meiera (kde žila i jeho sestra). Brzy se s dcerou Faith Kris. Meierovou vrátila do Spojeného království.\n\n"}
{"id": "1384202", "url": "https://cs.wikipedia.org/wiki?curid=1384202", "title": "Club Guaraní", "text": "Club Guaraní\n\nClub Guaraní je fotbalový klub z Pinozy, předměstí paraguayského hlavního města Asunción. Byl založen v roce 1903 a je po Clubu Olimpia druhým nejstarším klubem v zemi, jejich vzájemná utkání jsou proto známá jako „clásico más añejo“ (nejstarší derby). Klub se pojmenoval podle domorodého etnika Guaraníů, klubové barvy jsou žlutá a černá (o jejich původu existují dvě teorie: buď podle uruguayského CA Peñarol nebo podle vlajky korzára Francise Drakea). Byl zakládajícím členem Paraguayské fotbalové asociace a v roce 1906 hrál v prvním ročníku paraguayské nejvyšší soutěže: získal jedenáct mistrovských titulů a je spolu s Olimpií a Cerro Porteño jediným, kdo z ligy ještě nikdy nesestoupil.\n\n\n"}
{"id": "1384205", "url": "https://cs.wikipedia.org/wiki?curid=1384205", "title": "Nestoriánská stéla", "text": "Nestoriánská stéla\n\nNestoriánská stéla se nachází v čínském Si-anu. Byla postavena v roce 781, v období dynastie Tchang. Dokumentuje 150 let raného křesťanství v Číně a existenci křesťanských komunit v její severní oblasti.\n\nZástupci nestoriánské církve se setkali s tchangským císařem Tchaj-cungem zásluhou úsilí křesťanského misionáře Alopena v roce 635, který spolu se syrskými misionáři přišel do Číny z Velkého Čchinu (čínské pojmenování Východořímské říše nebo Sýrie). Nauka byla zkoumána a následně schválena císařským ediktem umožňujícím její šíření po celé říši. Na počest úspěchů této komunity byla 7. ledna 781 v tehdejším hlavním městě Čchang-anu vztyčena stéla. Během vlády císaře Wu-zunga kolem roku 845 proběhly proticizinecké a protináboženské kampaně, které postihly s nestoriány i buddhisty a zoroastriány. Stéla byla uložena do země a znovuobjevena v období pozdní dynastie Ming (mezi léty 1623–1625) vedle chrámu Čchung-žen v Si-anu.\n\nJako první na křesťanský obsah textu upozornil Čang Keng-jou, který věděl o křesťanství prostřednictvím Mattea Ricciho, jednoho ze zakladatelů jezuitských misií v Číně. Interpretace textu na stéle se ujali jezuité, kteří ve své výroční zprávě misie v Číně z roku 1625 zmínili obtížnost srovnání čínsko-syrského nápisu z 8. století s doktrínami raného evropského křesťanství. Jezuité zastávali názor, že stéla byla postavena komunitou římských katolíků v Číně, pozdější výzkum však potvrdil, že křesťanství bylo do Číny přineseno nestoriány. Objev stély se stal významnou událostí a vyvolal řadu otázek. První publikaci původního čínského a syrského textu nápisu vydal Athanasius Kircher s názvem \"China Illustrata\" s latinským překladem v roce 1667. O textu na stéle polemizoval také Voltaire v korespondenci z roku 1776. Ve 20. století provedl výzkum stély významný francouzský sinolog a orientalista Paul Pelliot. V roce 1994 repliku stély obdržel darem od patriarchy asyrské církve východu Dinkhy IV. papež Jan Pavel II. V současnosti je stéla umístěna v muzeu „Lesa stél“ v Si-anu.\n\nStélu tvoří vápencový monolit o výšce 2,79 metrů a šířce 1,10 metrů. Nadpis na kameni je překládán jako \"Památník šíření náboženství z Ta Čchinu v Číně\" (; pinyin: \"Dàqín Jǐngjiào liúxíng Zhōngguó bēi\"), případně \"Pomník připomínající šíření náboženství světla Ta Čchin v Říši středu\". Autorem textu je mnich čínským jménem Ťing-ťing, pocházející z kláštera Ta-čchin.\n\nVrchol monolitu tvoří ornament v podobě dvou propletených draků, mezi nimiž je umístěn kruhový předmět, označovaný jako perla. Je zde i kříž. Na stéle je uveden seznam sedmdesáti jmen biskupů a diákonů napsaný v syrštině a čínštině. Jména vyšších duchovních jsou vytesána na přední straně stély, jména mnichů jsou řazena podélně na bocích. Následuje text v eufemistickém stylu složený přibližně z 1900 čínských znaků odkazujících na Genesis, kříž a křest. Obsahuje jméno prvního misionáře Alopena, vzdává hold misionářům a dobrodincům církve.\n\nNápis je členěn do oddílů, z nichž první (sloupce 1-8) představuje doktrinální úvod. V něm je chválen Bůh, jež stvořil nebesa, Zemi a poté člověka. Člověk oklamán Satanem, koná zlo. Trojjediný Bůh přichází na svět v podobě Mesiáše, poráží Satana a vrací se do nebe. Lidem zanechává 27 písem, učení o dobrých skutcích a pravé víře. Další část je historická (sloupce 8-24), zmiňuje se o moudrosti dobrého panovníka šířit náboženství \"ťing-ťiao\". Text končí oslavnou básní chválící pravdu a krásu náboženství světla a slávu císařů dynastie Tchang (sloupce 24-29). V závěru je uvedeno datum podle čínského a syrského kalendáře.\n\nJAMES, E., OEuvres completes de Voltaire, 71A. Voltaire editeur. OEuvres de 1769 1770 (I) * OEuvres completes de Voltaire, 71B. Voltaire editeur. OEuvres de 1769 1770 (II). French Studies. 2007-10-01, roč. 61, čís. 4, s. 515–516.\n\nJENKINS, Philip, \"The lost history of Christianity : the thousand-year golden age of the church in the Middle East, Africa, and Asia- and how it died. New York\", NY: [s.n.] xi, 315 pages s. Dostupné online. ISBN 9780061472800, ISBN 0061472808.\n\nKEEVAK, Michael, \"The story of a stele : China's Nestorian Monument and its reception in the West, 1625–1916\". Hong Kong: Hong Kong University Press 1 online resource (195 pages) s. Dostupné online. ISBN 9789888052974, ISBN 9888052977.\n\nLAFLOTTE, Stèle de la Cognasse. Bulletin de la Société préhistorique de France. 1928, roč. 25, čís. 6, s. 304.\n\nOriental Orthodox Churches, Encyclopedia of Christianity Online [online].\nSchool Day (Mission Schools): 1400 to 1900: Africa, 2455 Teller Road, Thousand Oaks California 91320 United States: SAGE Publications, Inc. Dostupné online. ISBN 9781412981767, ISBN 9781452218458.\n\nNestoriánství\n\nNestorios\n"}
{"id": "1384206", "url": "https://cs.wikipedia.org/wiki?curid=1384206", "title": "Seznam českých časopisů – dodatek", "text": "Seznam českých časopisů – dodatek\n\nTento seznam zahrnuje časopisy vycházející v České republice, o kterých na Wikipedii neexistuje samostatný článek.\n\nZ již zaniklých časopisů je vhodné uvádět pouze ty, které splňují pravidlo encyklopedické významnosti. Při přidávání nových položek prosíme doplňte vydavatele, periodicitu a případně další údaje.\n\n\n"}
{"id": "1384207", "url": "https://cs.wikipedia.org/wiki?curid=1384207", "title": "Kayla Iacovino", "text": "Kayla Iacovino\n\nKayla Iacovino je americká vulkanoložka známá svojí rozsáhlou prací v terénu a experimentální petrologií. Pochází z Arizony ve Spojených státech amerických a pracovala například v Chile, Severní Koreji, Číně, na Kostarice, Antarktidě, v Itálii, Japonsku nebo Etiopii.\n\nIacovinové práce zahrnuje opatrně vyjednané diplomatické vztahy se zeměmi jako je Severní Korea. Zde se v rámci mezinárodního týmu (s americkými, britskými, severokorejskými a čínskými kolegy) podílela na výzkumu Pektusanu, aktivní sopky na hranici Severní Koreje a Číny. Tento výzkum je veden britskými vědci Clivem Oppenheimerem a Jamesem Hammondem a byl nedávno součástí dokumentárního filmu \"Into the Inferno\" režiséra Wernera Herzoga. Práce této skupiny byla publikována ve vědeckých časopisech a jsou pod ní podepsáni jak západní, tak severokorejští vědci.\n\nV roce 2012 Iacovino prováděla výzkum sopky Erta Ale v Etiopii. Během této výpravy byl její tým cílem ostře sledovaného pokusu o únos západních vědců. Díky cestovatelskému zpoždění však tento pokus nebyl úspěšný – ačkoliv několik dalších turistů bylo zraněno nebo zabito.\n\nV současné době je Iacovino postdoktorandkou na Arizona State University. Obnovuje magmatické komory za pomoci experimentální petrologie, určuje vzorky hornin, měří vulkanické odplynění a provádí termodynamické modelování.\n\nIacovino také publikovala mnoho článků ve vědeckých časopisech, přednášela na Arizona State University a na konferencích různě po světě. Získala mnoho prestižních grantů, v poslední době například AAAS Research Grant.\n\n"}
{"id": "1384209", "url": "https://cs.wikipedia.org/wiki?curid=1384209", "title": "Fayet", "text": "Fayet\n\nNázev Fayet má více významů:\n"}
{"id": "1384210", "url": "https://cs.wikipedia.org/wiki?curid=1384210", "title": "Proof-of-Stake", "text": "Proof-of-Stake\n\nProof of Stake (PoS) je systém hlasování o prokázání vlastnictví určitého počtu měny některých kryptoměn pro vytváření bloků.\n\nVytváření bloků u kryptoměn používajících PoS funguje tak, aby bylo zabráněno \"problému vícenásobného utrácení\". Toho se v případě PoS dosáhne tím, že musí probíhat hlasování o tom, kdo objevil poslední blok. Čím více kryptoměny někdo vlastní a čím déle ji vlastní, tím má větší šanci na to, že odměnu z objeveného bloku dostane. Proto jsou kryptoměny používající Proof-of-Stake vhodné pro investory, protože pomocí Proof-of-Stake lze vydělávat tím, že vlastní nějaké množství kryptoměny.\n\nStejně jako u Proof-of-Work systému je možný 51% útok. Útočník by mohl znehodnotit již proběhnuté transakce, ale nemohl by používat cizí adresy. Ale způsobil by pád důvěry v danou kryptoměnu, pád hodnoty a zánik sítě. Tím by se stal tento útok velmi nevýhodným.\n\n\n\n"}
{"id": "1384222", "url": "https://cs.wikipedia.org/wiki?curid=1384222", "title": "Ballarat (rozcestník)", "text": "Ballarat (rozcestník)\n\nNázev Ballarat má více významů:\n\n"}
{"id": "1384234", "url": "https://cs.wikipedia.org/wiki?curid=1384234", "title": "Fresky Piera della Francesca", "text": "Fresky Piera della Francesca\n\nFresky Piera della Francesca (\"Les Fresques de Piero della Francesca\". \"En 3 mouvements\") H. 352, jsou třívětou suitou pro velký orchestr. Započetí kompozice je datováno ke dni 20. 2. 1955 a ukončení 13. 4. 1955. Jedná se o dílo lyrické a meditativní, nikoli popisné, odráží období zralého individuální slohu Bohuslava Martinů. Dílo je inspirováno freskami renesančního malíře Piera della Francesca.\n\nBohuslav Martinů byl upozorněn Rudolfem Kunderou, francouzským malířem českého původu, na uměleckou velikost a hloubku Pierových fresek, kterými proslul chrám San Francesco v Arezzu. Martinů se do Arezza vydal v dubnu 1954, fresky na něj zapůsobily mimořádným dojmem, a proto se svůj zážitek pokusil fixovat hudbou. Nesnažil se o hudební přepis výtvarných syžetů, nýbrž zachytit atmosféru, kterou obraz vyzařuje.\n\nMartinů \"Freskami\" navázal stavbou i myšlenkovou závažností na tradici svých třívětých symfonií. V roce 1955 také dokončil kantátu Otvírání studánek, oratorium Epos o Gilgamešovi, Koncert pro hoboj a malý orchestr a violovou sonátu. Skladatel podával rodině do Poličky informace o svém sebemenším plánu. V roce 1956 psal z New Yorku o věnování kompozice Rafaelovi Kubelíkovi, který ji později premiéroval. K Freskám poskytoval i programové poznámky. V listu určenému sestře 8. června 1955 prozradil:\n\nJedná se o jedno z vrcholných děl Bohuslava Martinů, kde uplatnil své instrumentální mistrovství. Dle slov předního českého muzikologa Jaroslava Mihuleho Martinů nemá smyslovou plnost svého výtvarného vzoru; schází se však s ním tam, kde jde o smysl uměleckého díla, o jeho estetické a myšlenkové působení. Význačná je volná hudební forma, ale zároveň přehledně strukturovaná kompozice.\n\n\"Fresky Piera della Francesca\" byly složeny v poslední etapě života Martinů, kdy si osvojil tradičními analytickými postupy obtížně zachytitelné formování rozměrných instrumentálních skladeb. Fresky využívají „kaleidoskopický“ způsob kompoziční práce. Skladba začíná tématem, pak pokračuje přes volně provedené epizody, které nemusejí být vypracovány z původního tématu nebo s ním souviset. Proces končí v jednom bodě a pak se opět vrací, aby uzavřel periodu. Po ukončení první části se mění a končí kodou.\n\nFresky jsou rozčleněny do tří kontrastních vět. Základním kamenem 1. věty, \"Andante poco moderato\", je vstupní myšlenka, která má fantazijní charakter. Jedná se o plynulý tok, jako bychom zvolna otáčeli hlavu a klouzali pohledem po barevném koberci nástěnných maleb. Vzorem první věty se stal zjev královny ze Sáby a jejích družek.\n\nDruhá věta, \"Adagio\", vznikla jako ohlas části Pierovy Legendy o Kříži nazvané \"Konstantinovo vidění\".\n\nTřetí věta, \"Poco allegro\", je volnou hudební parafrází nálad z Pierova cyklu a nepřimyká se popisně k žádné scéně Legendy o Kříži, byla inspirována bitevními scénami z Legendy. Nejsou zde výrazné dramatické gradace, nýbrž ožívající fantaskní přeludy.\n\nTištěná partitura neuvádí bližší podrobnosti, svazující jednotlivé věty s Pierovým cyklem. \n\nPremiéra se konala v Salcburku 26. 8. 1956, vídeňskou filharmonii dirigoval Rafael Kubelík. Podle M. Šafránka, premiéra nedopadla dobře, jelikož Fresky jsou příliš náročné díky zvláštní duchovní síle, kterou dílu propůjčují. Navíc symfonický orchestr neměl dostatečně dlouhou zkušební dobu. Další ohlasy již byly pozitivní, například Alfred Schlee, ředitel nakladatelství Universal Edition ve svém telegramu z Vídně uvedl, že Fresky měly veliký úspěch, a že je s dílem spokojený (Mihule 2002, str. 496). Kladný názor na Fresky zastával i Ernest Ansermet, švýcarský dirigent. O díle se vyjádřil takto: „\"Co činí Fresky Piera della Francesca od Bohuslava Martinů autonomním a vysoce originálním hudebním dílem, je to, že neznamenají malířovy obrazy, nýbrž pocity, které zažíval před těmito obrazy, a způsob, kterým jsou s to podat historii zřetězením signifikantních představ navzájem aktivně propojených.\"“ \n\n\n"}
{"id": "1384236", "url": "https://cs.wikipedia.org/wiki?curid=1384236", "title": "Ally Brooke Hernandez", "text": "Ally Brooke Hernandez\n\nAlly Brooke Hernandez (* 7. července 1993 San Antonio) je americká zpěvačka, známá především jako členka dívčí skupiny Fifth Harmony.\n\nNarodila se 7. července 1993 v San Antoniu v Texasu Jerrymu a Patricii Hernandezové. Má bratra Brandona. Navštěvovala křesťanskou základní školu v San Antoniu. Střední školu vystudovala pomocí domácího vzdělávání. Má hispánské kořeny.\n\nV roce 2012 se přihlásila do pěvecké soutěže X Factor. \nZazpívala píseň \"On My Knees\" od současného křesťanského a latinského popového zpěváka Jaci Velasquez. Pro její kolo bootcampu zpívala proti Jullii Bullock zpívající \"Knockin' on Heaven's Door\". Společně s Dinah Jane Hansen, Normani Kordei, Lauren Jauregui a Camilou Cabello byla dána do hromady a vytvořily skupinu nyní známou jako Fifth Harmony. Skupina v této soutěži skončila na třetím místě. Během 4. kola soutěže zemřel její dědeček.\n\nKromě její práce s Fifth Harmony vytvořila s DJ-duo Lost Kings písně \"Look at Us Now\" spolu s americkým rapper ASAP Ferg, která byla vydána 9. června 2017. Spolupracovala s německým DJem Topicem na píseň \"Perfect\", která vyšla 26. ledna 2018 spolu s hudebním videem. Zahrála v jedné epizodě 2 sezóny Famous in Love. V dubnu 2018 potvrdila, že pracuje na svém debutovém sólovém studiovém albu s producenty Jamesem Fauntleroyem a Larrangem Dopsonem. Zpívala novou píseň \"Vámonos\" na fusion festivalu v Liverpoolu v Anglii dne 2. září 2018. Píseň byla zveřejněna 23. listopadu 2018 jako spolupráce s Kris Kross Amsterdamem a Messiah, Ally zpívala tuto skladbu před svým oficiálním vydáním v roce 2018 na ALMA Awards . Ona vydala cover \" Last Christmas \" od Wham! 16. listopadu 2018. 20. prosince vydala sólovou píseň The Truth Is In There.\n"}
{"id": "1384262", "url": "https://cs.wikipedia.org/wiki?curid=1384262", "title": "Bohuslav Fliedr", "text": "Bohuslav Fliedr\n\nBohuslav „Bob“ Fliedr (* 20. března 1958 Polička) je český novinář, hudebník, literát a politik.\n\nPo studiích na Stavební fakultě ČVUT, kde vystudoval obory geodézie a kartografie, pracoval v 80. letech 20. století jako technický redaktor při výrobě map a absolvoval několik kurzů filosofie a teologie. Po roce 1989 se věnoval především novinářské a publicistické činnosti. Vystudoval Institut žurnalistiky Roberta Schumana v Bruselu. Byl jedním ze zakladatelů a vůdčích osobností časopisu AD, později spolupracoval s Lidovými novinami nebo časopisem Týden. Působil také v redakci publicistiky České televize.\n\nSložil mnoho písní s křesťanskou tématikou a je vedoucím dětského sboru Bobci. Vydal několik zpěvníků dětských písní ze svých stejnojmenných alb a je autorem několika knih. V roce 1991 mu vyšla básnická sbírka \"Vyvolávání veršů\". Jeho rozhovory s tajně vysvěceným biskupem Janem Konzalem byly vydány v roce 1998 pod názvem Zpověď tajného biskupa a ve své knize Malý polistopadový lexikon se Bob Fliedr formou glos věnoval výkladu pojmů spojených s polistopadovou érou.\n\nV druhé dekádě 21. století se podílel na aktivitách filantropa Karla Janečka. V letech 2011-2012 působil jako manažer komunikace v Nadačním fondu proti korupci a od roku 2012 do roku 2016 byl Janečkovým mediálním zástupcem. Stál při založení Institutu pro křestansko-demokratickou politiku v roce 2016 a také byl jeho prvním ředitelem.\n\nS manželkou Danielou má tři děti. Žije v Praze.\n\nNa přelomu let 2017 a 2018 byl jedním z blízkých spolupracovníků Pavla Fischera v jeho prezidentské kampani.\n\nV květnu 2018 oznámil svou kandidaturu ve volbách do Senátu PČR v říjnu 2018 v obvodu č. 50 – Svitavy jako nestraník za koalici hnutí STAN a KDU-ČSL. Ve volbách jej podpořila také TOP 09. Se ziskem 13,67 % hlasů skončil na 3. místě.\n\n\n\n"}
{"id": "1384280", "url": "https://cs.wikipedia.org/wiki?curid=1384280", "title": "Nina Lizellová", "text": "Nina Lizellová\n\nNina Lizellová (* 1. září 1944 Stockholm) je švédská zpěvačka pop music. V roce 1967 účinkovala po boku Claese-Görana Hederströma v pořadu švédské televize \"Minishow\", poté odešla do Německa, kde absolvovala kurs pro letušky u firmy Lufthansa, avšak po úspěchu v talentové soutěži Schlager-Wettwerb se rozhodla věnovat profesionálně zpěvu. V západoněmecké hitparádě bodovala se skladbami „Im Schlaraffenland“, „Der Mann mit dem Panamahut“, „Rauchen im Wald ist verboten“ a „Ein Kleiner Teufel Steckt In Dir“, vystupovala v hudebních televizních programech ZDF-Hitparade a Der goldene Schuß, ve východoněmecké estrádě Ein Kessel Buntes i na soutěži Zlatý Orfeus v Bulharsku. Spolupracovala také s americkým countryovým zpěvákem Lee Hazelwoodem, s nímž natočila hudební film \"Cowboy in Sweden\" (1970), jejich společná verze lidové písně „Vem kan segla förutan vind?“ se stala zlatou deskou. Vedle pěvecké kariéry pracovala také jako rozhlasová novinářka a mluvčí telekomunikační společnosti Telia. Jejím manželem byl islandský hudebník Thor Baldursson, mají dvě děti a pět vnoučat. Žije ve městě Täby.\n\n"}
{"id": "1384282", "url": "https://cs.wikipedia.org/wiki?curid=1384282", "title": "Dinah Jane Hansen", "text": "Dinah Jane Hansen\n\nDinah Jane Hansen (* 22. června 1997 Santa Ana (Kalifornie)) je americká zpěvačka, známá především jako členka dívčí skupiny Fifth Harmony.\n\nDinah Jane Hansen se narodila 22. června 1997 v Santa Aně v Kalifornii. Je dcerou Gordona a Maliky Hansen. Je nejstarší ze 6 sourozenců. Poprvé vystoupila při zpěvu národní hymny, když jí bylo 7 let. V roce 2011 natočila svůj první singl s názvem \"Dancing Like a White Girl\". Navštěvovala školu umění Orange County a absolvovala v roce 2015.\n\nV roce 2012 se přihlásila do soutěže \"The X Factor\". Zapívala \"If I Were Boy\" od Beyoncé. Pro svůj sólový výkon bootcampu zpívala Hero od Mariah Carey. Zazpívala \"Stronger (What Doesn't Kill You)\" od Kelly Clarkson, během které zapomněla některé slova. Jeden z porotců Simon Cowell jí řekl, že kdyby nezapomněla slova v písni během castingu, dostala by se do dalších kol jako sólová zpěvačka. Byla dána spolu s Ally Brooke Hernandez, Normani Kordei, Lauren Jauregui a Camilou Cabello, a vytvořily skupinu nyní známou jako Fifth Harmony. Skupina se dostala až do finále a skončila na třetím místě.\n\nV roce 2015 se zúčastnila konkurzu na dabování hlavní postavy v animovaném filmu Moana; roly nedostala. Nazpívala píseň \"Boom Boom\" spolu s rapperem Daddy Yankee a French Montana. Zpívala tonganskou národní hymnu \"Ko e fasi o e tu'i 'o' Otu Tonga\" 24. listopadu 2017 v semifinálové hře Světového poháru v ragby v roce 2017. Vydala směs vánočních písní se zpěvačkou Leonou Lewisovou. Spolupracovala s Ty Dolla Sign a Marc E. Bassy na debutovém sólovém singlu \" Bottled Up \", který byl zveřejněn 21. září 2018. Vystupovala s touto písní na The Tonight Show Starring Jimmy Fallon. Zazpívala dvě nové skladby \"Retrogade\" a \"I Do not Mind\" na festivalu Jingle Ball od IHeartRadio 3. prosince 2018. 26. března 2019 vydává singl Retrograde. 28. března oznamuje datum vydání jejího debutového EP, které pojmenovala 1, vydání se uskutečnilo 19. dubna 2019.\n"}
{"id": "1384292", "url": "https://cs.wikipedia.org/wiki?curid=1384292", "title": "Očkování a autismus", "text": "Očkování a autismus\n\nSouvislost očkování a vzniku autismu je příklad vědecky vyvráceného mýtu, který přesto stále přetrvává ve společnosti a ovlivňuje rozhodování některých rodičů ohledně očkování vlastních dětí. Byl označen za „mýtus, který v oblasti medicíny napáchal nejvíce škody za posledních 100 let“. Vědecké studie a meta-analýzy publikovaných dat opakovaně ukázaly, že mezi vznikem poruch autistického spektra a očkováním neexistuje příčinná souvislost .\n\nPůvod domněnky kauzálně spojující očkování a vznik autismu se datuje do roku 1998, kdy britský lékař Andrew Wakefield publikoval v odborném časopise \"The Lancet\" studii spojující výskyt střevních zánětů a poruch autistického spektra u dvanácti dětí s jejich předcházejícím očkováním kombinovanou vakcínou MMR proti spalničkám, zarděnkám a příušnicím. Rychlé a zkratkovité šíření výsledků publikace mediálními kanály vedlo např. v Anglii k poklesu očkování dětí vakcínou MMR a zvýšenému výskytu spalniček, které byly do té doby považovány v Anglii za vymýcené. \n\nNa nedostatky Wakefieldovy studie upozornil v roce 2004 britský investigativní novinář Brian Deer. V časopisu \"The Sunday Times\" popsal nejprve střet zájmů, do kterého se Andrew Wakefield dostal, když před zveřejněním studie přijal finanční podporu od společnosti zaměřené na hledání negativních dopadů vakcíny MMR. Později doplnil informace o Wakefieldově patentu monovalentní vakcíny proti spalničkám, která byla konkurentem standardně používané MMR. \n\nKromě nepřiznaného střetu zájmů, ve kterém se Wakefield nepochybně nacházel, se objevilo i mnoho metodologických problémů. Brian Deer např. při podrobné analýze původních lékařských záznamů zjistil, že z devíti dětí, u kterých se podle Wakefielda vyvinula po očkování regresní forma autismu, mělo skutečně diagnostikováno tuto poruchu pouze jedno. Obdobně Wakefield ve své studii uvádí, že jedenáct dětí trpělo střevními záněty, ovšem lékařské záznamy o nich informují jen u tří dětí .\n\nPůvodní Wakefieldova studie byla částečně stažena v roce 2004, kdy 10 z původních 12 autorů prohlásilo, že se zříká uvedených závěrů , a plně retrahována v roce 2010 na základě chybějícího souhlasu bioetické komise a nenáhodného výběru dětí zahrnutých do studie. Několik měsíců po stažení studie byl Andrew Wakefield vyřazen z britského seznamu lékařů a na území Spojeného království mu bylo odepřeno právo vykonávat lékařské povolání .\n\nPřestože souvislost vzniku autismu a očkování byla vyvrácena robustními vědeckými studiemi (např. ), obavy o bezpečnost očkování ve společnosti stále přetrvávají. Níže je výčet skutečností, které by mohly souviset s přetrváním mýtu ve společnosti.\n\nStejně jako každý jiný používaný lék, i vakcíny mohou vyvolat nežádoucí účinky. Mezi velmi časté (výskyt ≥ 1 z 10 pacientů) a časté (výskyt ≥ 1 ze 100 pacientů) nežádoucí účinky vakcíny MMR patří bolest, otok a zarudnutí v místě injekce, horečka, infekce horních cest dýchacích a vyrážka.\n\nKe kritikům očkování v České republice patří např. Anna Strunecká nebo Ludmila Eleková, obě držitelky anticeny Bludný balvan udělované Českým klubem skeptiků Sisyfos . Anna Strunecká se ve svých knihách vyjadřuje přímo k problematice souvislosti autismu a očkování. V knize \"Varovné signály očkování\" např. uvádí seznam 27 vědeckých publikací, které mají podporovat závěry Wakefieldovy zfalšované studie a tvrdí, že „\"pokud existuje 27 publikací, které potvrzují zjištění jedné práce, obviňované ze zfalšování výsledků, pak si já myslím, že nepravdivé je obvinění ze zfalšování (posuzované novinářem) a pravdivé je zjištění\"“ . Stejný seznam, s výjimkou jedné vynechané publikace, včetně stejného seřazení uvedených studií, je možné najít na nedůvěryhodných stránkách zaměřených na šíření pseudovědy a konspiračních teorií. Podle informací z tří nezávislých zdrojů, které provedly analýzu těchto studií , pouze dva z těchto článků by ve skutečnosti mohly obsahovat relevantní informace spojující autismus s virem spalniček. I o těchto dvou studiích ale existují pochybnosti, neboť je pod nimi podepsán týž autor a výsledky žádné z nich se nepodařilo jiným vědeckým týmům replikovat . Žádný z ostatních článků nesouvisí přímo s původní Wakefieldovou hypotézou. Na dvanácti z článků uvedených v seznamu se autorsky podílel sám Andrew Wakefield nebo někteří z jeho blízkých spolupracovníků, a proto je nelze již z povahy věci považovat za nezávislou podporu původního neplatného Wakefieldova díla.\n\nNeověřené výpovědi rodičů, kteří popisují negativní vliv očkování na jejich děti (včetně vývojového regresu a rozvoje poruch autistického spektra) sdružuje na svých stránkách spolek Rozalio propagující svobodnou volbu v očkování. Spolek Rozalio také vydal několik tištěných brožur s názvem \"Jak zasáhl systém očkování do života některých rodin.\" Ve srovnání s meta-analýzami celosvětových dat zahrnujícími více než 1,2 milionu dětí , respektive 14,7 milionu dětí , které neprokázaly žádnou souvislost mezi vakcínou MMR a vznikem autismu, je ale výpovědní hodnota těchto jednotlivých neověřených příběhů malá.\n"}
{"id": "1384294", "url": "https://cs.wikipedia.org/wiki?curid=1384294", "title": "Laskavec ocasatý", "text": "Laskavec ocasatý\n\nLaskavec ocasatý (\"Amaranthus caudatus\") je jednoletá, stará, kulturní rostlina původem z Jižní Ameriky. Byl pěstován pro výživná semena tvořící součást tamní stravy a je proto nazýván pšenicí Inků, v 16. století s příchodem Španělů však jeho význam upadl. Nyní se s ním setkáváme nejspíše jako s okrasnou rostlinou, nápadnou v letních měsících svými ozdobnými, převislými, nejčastěji purpurovými květenstvími. V přírodě České republiky je nepůvodní druh, který občas zplaňuje a dostává se do volné přírody, kde byl poprvé zjištěn již v roce 1838.\n\nZe svého původního andského areálu ve státech Peru, Bolívie a Ekvádor se laskavec ocasatý dostal ještě v předkolumbovských dobách do dalších zemí Ameriky. Později byl úmyslně rozšířen do mnoha oblastí po všech obývaných světadílech, kde je využíván jako nenáročná rostlina pro okrasu, pěstován pro plody či slouží jako krmivo pro zvířata. Ve své domovině roste od úrovně mořské hladiny až do nadmořské výšky 3000 m n. m.\n\nV Praze byl jako rarita pěstován již roku 1824 a nyní bývá v České republice vyséván hlavně v okrasných zahradách, odkud někdy zplaňuje do volné přírody, jeho invazní potenciál je však malý.\n\nV Česku samovolně vyrůstá na teplejších místech v blízkosti kultur ze kterých pochází, objevuje se od nížin přes pahorkatiny až do podhůří. Obvykle se přechodně objevuje na rumištích, skládkách odpadu a dalších ruderálních stanovištích, někdy i na obdělávaných plochách v zahradách i na polích, odolává i mírnému zasolení půdy a občas roste na náspech silnic. Kvete od července do září a bývá opylován větrem nebo drobným hmyzem.\n\nJe schopen růst v prostředí poměrně chudém na dešťové srážky, požaduje však vláhu pro vyklíčení semen a při násadě květů. Snáší dlouhodobé přísušky, které v době zrání semen dokonce prospívají. K celkovému množství vody je tolerantní, poroste na místech s 250 i 1000 mm srážek za rok, ideál je mezi 400 a 800 mm. Je citlivý na chlad, při poklesu teploty pod 0 °C hyne a při +15 °C zastavuje růst, optimum je 21 až 28 °C. Potřebuje osluněné stanoviště s půdou písčitou a odvodněnou, pro tvorbu mnoha květů dostatečně zásobenou živinami a s pH mezi 6 až 7.\n\nJednoletá, jednodomá bylina s přímou, obvykle nevětvenou a většinou červenou lodyhou vysokou 30 až 100 cm, vyrůstající z kůlovitého kořene s mnoha do stran rostoucími kořínky. Lodyha bývá jen v horní části jemně chlupatá a je porostlá jednoduchými, střídavými nebo vstřícnými listy s dlouhými řapíky. Čepele až 15 cm dlouhé a 10 cm široké jsou kosníkovitě vejčité, na bázi klínovité, po obvodě celistvé, na vrcholu tupé nebo zašpičatělé s hrotem, na rubové vyniklé žilnatině jsou řídce chlupaté a bývají zelené nebo červenavě fialové.\n\nJednopohlavné, pětičetné, pravidelné květy jsou seskupeny do prodlouženého květenství složeného z nicích úžlabních lichoklasů, které v dolní části bývají přetrhované. Nejčastěji jsou zbarvené purpurově, méně často červeně, vzácně žlutě, bíle nebo zeleně. Květy na kratičkých stopkách mají vejčité listence asi 3 mm dlouhé a pět o málo kratších, volných, nerozlišených okvětních lístků. Samčí květy vyrůstají obvykle ve vrcholech květenství a mají lístky široce podlouhlé, 2,5 mm dlouhé, zašpičatělé, dovnitř skloněné a pět tyčinek s prašníky. Samičí květy mají okvětní lístky blanité, obvejčité až kopisťovité, 2 mm dlouhé, střechovitě se překrývající a jednodílný, horní semeník a tři čnělky s bliznami.\n\nPlod je široce elipsoidní tobolka asi 2 mm velká a otevírající se víčkem. Obsahuje čočkovitá, asi 1 mm velká, lesklá semena, jež jsou zbarvená černě, tmavě hnědě, narůžověle i bíle; hmotnost tisíce semen je 0,6 až 1 gram. Semena nemají dormanci a v případě vlhkého počasí mohou klíčit již na rostlině. Jedna rostlina vyprodukuje až 500 000 semen, která jsou lehká a snadno rozfoukávána větrem na velké vzdálenosti.\n\nVhodnou předplodinou je řepka, luskoviny nebo pšenice. Důležitá je jarní příprava půdy, neboť semena jsou velmi drobná, počáteční růst mladých rostlin je pomalý a velkou roli hraje zaplevelení pozemku. Mezi nepříznivé podmínky pro vyklíčení je považováno chladno a sucho. Později je rostlina schopná mohutným kořenovým systémem dobře využít zásobu vody i živin v půdě.\n\nSemena dozrávají nerovnoměrně a v plné zralosti mají tendenci vypadávat, pro dosažení co nejmenší ztráty začíná sklizeň před jejich uzráním. V té době bývají rostliny ještě zelené a obsahují asi 70 % vlhkosti, semena se po sklizni dosoušejí na 12 %. V evropských podmínkách je vegetační doba asi 150 dnů a obvyklý výnos bývá 2,5 tuny z hektaru.\n\nLaskavec ocasatý, řazený k nepravým obilovinám, se v některých jihoamerických oblastech stále pěstuje jako plodina andských zemědělců. Spotřebuje méně vody k vytvoření stejného množství biomasy než obilniny, neobsahuje saponiny ani alkaloidy a jeho listy jsou jedlé. Nutriční hodnota semen je vysoká, obsahují více než 18 % vysoce kvalitních bílkovin při vysokém podílu esenciální aminokyseliny lysinu. Semena obsahují asi 60 % sacharidů a mají vysoký obsah tuku, okolo 7 %, s příznivým složením mastných kyselin a oproti obilovinám někdy až trojnásobný obsah minerálních látek, zvláště fosforu, vápníku, draslíku, hořčíku a dále flavonoid rutin, který zvyšuje odolnost stěn kapilár a zlepšuje absorpci vitamínu C. Semena neobsahují lepek a jsou vhodná pro stravu celiaků.\n\nCelá semena se rozvařují v polévkách či omáčkách a používají se na kvašené nápoje. Rozemletá se mísí s pšeničnou moukou a peče se z nich chléb a různé sušenky. Listy se využívají do salátů a slouží k výrobě ve vodě rozpustných barviv. Ze semen se lisuje amarantový olej bohatý na skvalen a je používán v kosmetice. Dobře stravitelné posklizňové zbytky obsahují hodně bílkovin a používají se ke krmení dobytka.\n\nMimo obvyklého pěstování v zahradách bývá tato dlouze kvetoucí letnička využívána i k řezu, její květenství sloužívají jako součást krátkodobé suché vazby.\n\nV České přírodě se vyskytují ne stejně často tyto dva poddruhy laskavce ocasatého:\n\nNominátní poddruh \"laskavec ocasatý pravý\" byl minulosti pěstován pouze v botanické zahradě v Praze a později se ve volné přírodě objevoval jen ojediněle, pravděpodobně se zde dostával ze Slovenska. V současnosti není jeho výskyt v Česku doložen. Jeho semena jsou černě zbarvená a mívají ostrý kýl.\n\nPoddruh \"laskavec ocasatý Sauerův\" se v české přírodě vyskytuje převážně a je považován za příležitostný neofyt. Jeho semena jsou bílá nebo narůžovělá a mívají tupý kýl.\n\n"}
{"id": "1384297", "url": "https://cs.wikipedia.org/wiki?curid=1384297", "title": "Mike Alexander", "text": "Mike Alexander\n\nMichael „Mike“ Alexander (22. června 1977, Londýn, Anglie – 5. října 2009, Luleå, Švédsko) byl jamajsko-anglický hudebník, který působil jako basista v anglické thrashmetalové skupině Evile. Zemřel 5. října 2009 v Luleå ve Švédsku na plicní embolii během evropského turné k propagaci alba \"Infected Nations\". V kapele ho ještě tentýž rok nahradil Joel Graham.\n\nMike Alexander označil jako své oblíbené baskytaristy Jasona Newsteda a Sean Yseultovou.\n\n"}
{"id": "1384300", "url": "https://cs.wikipedia.org/wiki?curid=1384300", "title": "Kids for cash scandal", "text": "Kids for cash scandal\n\nJako \"Kids for cash\" scandal (skandál „děti za peníze“) je označován případ dvou soudců z okresu Luzerne County v americkém státě Pensylvánie, který byl projednáván mezi lety 2008–2010.\n\nV roce 2008 byli dva soudci soudního dvora ve městě Wilkes-Barre v Pensylvánii, Michael Conahan a Mark Ciavarella, obviněni za přijímání úplatků za vydávání extrémně tvrdých rozsudků vůči mladistvým delikventům, kteří měli následně putovat do soukromých věznic.\n\nCiavarella ve více než tisíci případech uděloval dětem a mladistvým rozsáhle dlouhé tresty za přečiny jako mj. posměšný komentář vůči zástupci ředitele na sociálních médiích nebo porušení zákazu vstupu do prázdné budovy. Případ byl zpočátku zamítnut, ale v roce 2009 porota vrátila s obžalobou, která čítala 48 bodů. V roce 2010 byl Conahan shledán vinným z jednoho z těchto bodů a odsouzen k 17 a půl letům vězení ve federální věznici. Civavarella byl shledán vinným z 12 z 39 bodů vůči němu a odsouzen k 28 letům ve federální věznici.\n\nVe světle tohoto skandálu Nejvyšší soud v Pensylvánii přezkoumal a zvrátil rozsudky několika stovek případů vůči mladistvým v Luzerne County. Pensylvánské \"Juvenile Law Center\" podala vůči soudcům a několika dalším protějškům ve věci soudní žalobu a Pensylvánský zákonodárný sbor vytvořil komisi pro vyšetřování problémů mladistvých se zákonem v tomto okresu.\n\nPřípad měl určitý dopad, resp. se stal černým příkladem souvisejícího problému Amerického systému spravedlnosti, a sice jeho expandující vězeňské populace, tématikou soukromých věznic (vedených korporacemi jako firmy s motivem generování zisku) a jevu médii zvaným \"school-to-prison pipeline\" (doslova \"potrubí ze školy do vězení\", které např. politikou nulové tolerance nebo policejním zasahování ve školách dostává způsobuje, že mnoho školáků, jež se dopustí i menších přestupků, nakonec končí ve vězení).\n\n\n"}
{"id": "1384301", "url": "https://cs.wikipedia.org/wiki?curid=1384301", "title": "Konzervativní strana lidová", "text": "Konzervativní strana lidová\n\nKonzervativní strana lidová byla česká klerikální katolická strana v Čechách. V lednu 1919 se strana sloučila do české části Československé strany lidové v čele s Františkem Šabatou.\n"}
{"id": "1384302", "url": "https://cs.wikipedia.org/wiki?curid=1384302", "title": "Dorina Catineanuová", "text": "Dorina Catineanuová\n\nDorina Catineanuová ( * 20. ledna 1954) je bývalá rumunská atletka, halová mistryně Evropy ve skoku do dálky.\n\nV roce 1974 si vytvořila svůj osobní rekord ve skoku dalekém výkonem 650 cm. Startovala na evropském šampionátu v Římě, nepostoupila však do finále. V následující sezóně se stala halovou mistryní Evropy ve skoku dalekém.\n\n"}
{"id": "1384304", "url": "https://cs.wikipedia.org/wiki?curid=1384304", "title": "Internazionali BNL d'Italia 2018 – ženská čtyřhra", "text": "Internazionali BNL d'Italia 2018 – ženská čtyřhra\n\nŽenská čtyřhra Internazionali BNL d'Italia 2018 probíhala ve druhé polovině května 2018. Do deblové soutěže římského tenisového turnaje hraného na antuce nastoupilo dvacet osm dvojic. Obhájcem titulu byl tchajwansko-švýcarský pár Latisha Chan a Martina Hingisová, jehož členky nestartovaly společně. Hingisová ukončila po sezóně 2017 profesionální kariéru. Deblová světová jednička Chan nastoupila s Američankou Bethanií Mattekovou-Sandsovou, s níž v úvodním kole podlehla Světlaně Kuzněcovové a Karolíně Plíškové.\n\nRuský pár složený z deblových světových dvojek Jekatěriny Makarovové a Jeleny Vesninové se po triumfu na Madrid Open v předcházejícím týdnu odhlásil pro zranění Makarovové. V důsledku vyřazení Chanové již v úvodním kole a náskoku pouhých 230 bodů, měly Rusky v případě účasti možnost Tchajwanku na čele žebříčku poprvé vystřídat. Po turnaji na ni ztrácely pouhých 5 bodů.\n\nVítězem se stal osmý nasazený australsko-nizozemský pár Ashleigh Bartyová a Demi Schuursová, který ve finále zdolal české turnajové dvojky Andreu Sestini Hlaváčkovou a Barboru Strýcovou po dvousetovém průběhu 6–3 a 6–4. Obě šampionky si do žebříčku WTA připsaly 900 bodů a získaly premiérovou společnou trofej. Schuursová vybojovala šestý deblový titul na okruhu WTA Tour. Pro Bartyovou to bylo sedmé takové turnajové vítězství a po Miami Open 2018 druhé z kategorie Premier v řadě. Sestini Hlaváčková se Strýcovou se jako pár probojovaly do prvního finále. Ve druhé sadě prohospodařily náskok gamů 4–0. Bodový zisk posunul Strýcovou na nové kariérní maximum, když jí po turnaji patřila 7. příčka deblového žebříčku.\n\nČtyři nejvýše nasazené páry obdržely volný los do druhého kola.\n"}
{"id": "1384305", "url": "https://cs.wikipedia.org/wiki?curid=1384305", "title": "Nizozemsko na Eurovision Song Contest", "text": "Nizozemsko na Eurovision Song Contest\n\nNizozemsko se soutěže Eurovision Song Contest zúčastnilo již devětapadesátkrát, poprvé již na prvním ročníku v roce 1956. Země soutěž vynechala zatím celkem čtyřikrát, čtyřikrát také vyhrála. Národní výběry interpretů obvykle probíhají prostřednictvím soutěže \"Nationaal Songfestival\".\n\nSe čtyřmi výhrami se Nizozemsko řadí mezi 10 nejúspěšnějších účastníků soutěže. První dvě výhry přišly již v 50. letech, přesně v letech 1957 s reprezentantem Corrym Brokkenem a 1959, když zemi reprezentovala zpěvačka Teddy Scholten. Nejméně úspěšným obdobím se pro Nizozemsko stala 60. léta s výjimkou ročníku 1969, kdy se zpěvačka Lenny Kuhr o první místo dělila společně s Francií, Španělskem a Spojeným královstvím. Další dobré výsledky země zaznamenala v letech 1972, kdy duo Sandra & Andres skončilo čtvrté, 1974 a pěvecké duo Mouth & MacNeal na třetím místě, v roce 1975 pak díky skupině Teach-In Nizozemsko potřetí zvítězilo. V 80. letech země skončila nejlépe pátá, a to v letech 1980 a 1987, v 90. letech pak šestá v roce 1993 a čtvrtá v roce 1998. Nizozemsko skončilo čtyřikrát na posledním místě, a to v letech 1958, 1962, 1963 a 1968. V roce 2011 se pak země umístila na poslední příčce v semifinále.\n\nOd doby, kdy byla v roce 2004 zavedena semifinále, Nizozemsko se do finále probojovalo pětkrát, mezi lety 2005 a 2012 však ani jednou. V roce 2013 se zemi vyplatil interní výběr mimo veřejné národní kolo. Tato taktika se osvědčila i další ročník, kdy pěvecké duo The Common Linnets skládající se ze zpěvačky Ilsy DeLange a zpěváka Waylona skončilo ve finále na druhém místě a Nizozemsko tak dosáhlo nejlepšího výsledku od roku 1975. S výjimkou roku 2015 se země v posledních letech dostala do finále ve všech případech.\n\nNizozemsko soutěž pořádalo celkem čtyřikrát, a to v letech 1958, 1970, 1976 a 1980. Třikrát to bylo díky vítězství v předchozím ročníku, v roce 1980 se tak stalo díky odmítnutí Izraele pořádat soutěž dvakrát po sobě. Stejně tak odmítlo Nizozemsko hostit Eurovizi v roce 1960, protože ji pořádalo 2 roky předtím.\n\nNizozemsko se soutěže nezúčastnilo pouze čtyřikrát. Poprvé se tak stalo na 30. ročníku ve švédském Gothenburgu v roce 1985, a to kvůli nizozemskému svátku uctívající mrtvé civilisty a vojáky, kteří zemřeli během 2. světové války, ten připadá na 4. května. Ze stejného důvodu země účast odmítla i v roce 1991.\n\nEurovize proběhla bez nizozemské účasti i v letech 1995 a 2002, když byla během předchozích ročníků zaznamenána nižší divácká sledovanost.\n\nV roce 2000 pak bylo kvůli výbuchu ohňostrojových materiálů v nizozemském Enschede, který zabil přes 20 lidí, přerušeno vysílání finálového večera. Hlasy od porot tak nebyly oznámeny tradičně a divácké hlasování neproběhlo.\n\n\n\n\n\n"}
{"id": "1384306", "url": "https://cs.wikipedia.org/wiki?curid=1384306", "title": "Internazionali BNL d'Italia 2018 – mužská čtyřhra", "text": "Internazionali BNL d'Italia 2018 – mužská čtyřhra\n\nMužská čtyřhra Internazionali BNL d'Italia 2018 probíhala ve druhé polovině května 2018. Do deblové soutěže římského tenisového turnaje hraného na antuce nastoupilo dvacet čtyři dvojic. Obhájcem titulu byl francouzský pár Pierre-Hugues Herbert a Nicolas Mahut, který do turnaje nezasáhl.\n\nVzhledem ke čtvrtfinálovému vyřazení prvního hráče deblového žebříčku Łukasze Kubota jej na čele světové klasifikace poprvé vystřídal Mate Pavić, jenž dohrál ve stejné fázi. Pavić se stal první chorvatskou světovou jedničkou v historii žebříčků ATP či WTA, a ve 24 letech nejmladší mužskou deblovou jedničkou od roku 1996.\n\nVítězem se stal šestý nasazený pár Kolumbijců Juan Sebastián Cabal a Robert Farah, jenž ve finále zdolal španělsko-portugalskou dvojici Pablo Carreño Busta a João Sousa, kteří do soutěže zasáhli až jako náhradníci. Po dvousetovém průběhu 3–6 a 6–4 rozhodl až supertiebreak poměrem míčů [10–4]. Oba šampioni si do žebříčku ATP připsali 1000 bodů a získali jedenáctou společnou trofej, respektive první ze série Masters. Cabal vybojoval dvanáctý deblový titul na okruhu ATP Tour a pro Faraha to bylo jedenácté takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1384308", "url": "https://cs.wikipedia.org/wiki?curid=1384308", "title": "Anna Włodarczyková", "text": "Anna Włodarczyková\n\nAnna Włodarczyková ( * 24. března 1951) je bývalá polská atletka, halová mistryně Evropy ve skoku do dálky.\n\nNa přelomu 70. a 80. let 20. století patřila mezi nejlepší dálkařky světa. V roce 1980 obsadila čtvrté místo v olympijském závodě v Moskvě, ve stejné sezóně se stala halovou mistryní Evropy v této disciplíně.\n\n"}
{"id": "1384311", "url": "https://cs.wikipedia.org/wiki?curid=1384311", "title": "Konvářka (usedlost na Smíchově)", "text": "Konvářka (usedlost na Smíchově)\n\nKonvářka je bývalá viniční usedlost v Praze 5-Smíchově v ulici Na Konvářce, na východním svahu Dívčích hradů. Je chráněna jako kulturní památka České republiky.\n\nPůvodní vinice Kantorka měla velikost 32 strychů a v polovině 15. století ji držel Jan ze Žatce řečený Kantor. Bývaly při ní usedlost a věž, které stály před vinohradem, pod vinicí pak menší rybníky. Po zrušení rybníků před rokem 1488 vznikla na jejich místě štěpnice.\n\n16 strychů z vinice Kantorky získala roku 1507 Dorota Konvová. O 6 strychů se pozemky rozrostly po roce 1580, kdy k nim byla připojena vinice Knoflíčka majitele Jana Malého řečeného Knoflíček. Spojenou vinici po čase majitel rozdělil na 4 díly, od roku 1615 byla opět spojena.\n\nPod názvem \"Konvářka\" je vinice s usedlostí doložena roku 1654. Další její majitelé, křižovníci s červenou hvězdou, ji drželi již před rokem 1840. V té době se usedlost skládala ze tří budov: z obytného stavení, stáje a stodoly.\n\nObytná budova usedlosti byla počátkem 20. století přestavěna architektem Kořínkem na patrovou vilu s mansardovou střechou, na severu a západě obklopenou zahradou (roku 1929 dispozičně upravena pro křižovníky).\n\nStodola se sedlovou střechou, která původně stála samostatně, prošla později také stavební úpravou a sloužila jako atelier, z bývalých stájí stojících před průčelím hlavní budovy jsou byty a dílny.\n\nObytná budova si dochovala vzhled z 2. poloviny 18. století s barokními prvky. Na zahradě je původní pumpa.\n\nV atelieru tvořila od počátku 70. let 20. století svá díla Eva Kmentová.\n\n\n\n"}
{"id": "1384314", "url": "https://cs.wikipedia.org/wiki?curid=1384314", "title": "Karel Pánek", "text": "Karel Pánek\n\nKarel Pánek (1860, Místek–?) byl český architekt.\n\nSpolečně s Karlem Paříkem působil v závěru 19. století v Bosně a Hercegovině, kde se podílel na navrhování budov především v metropoli Sarajevu v rámci přestavby a modernizace města. Mezi jeho práce patřil např. palác ředitelství železnic, přestavbu Františkánského kláštera, Filipovićevu kasárnu, pavilon Bosny a Hercegoviny pro Světovou výstavu v Paříži, který zdobily obrazy Alfonse Muchy. Kromě toho Pánek vyprojektoval několik budov v lázních Ilidža západně od Sarajeva a v blízkosti pramene řeky Bosny.\n"}
{"id": "1384316", "url": "https://cs.wikipedia.org/wiki?curid=1384316", "title": "Hnutí Prince Philipa", "text": "Hnutí Prince Philipa\n\nHnutí Prince Philipa je cargo kult, který uctívá Prince Philipa jako Boha. Domorodci z vesnice Younanen na ostrově Tanna, který patří k souostroví Vanuatu věří, že Philip je synem horského boha, který se jednou na ostrov vrátí a osvobodí kmen od chudoby a nemocí. Vesničané k Philipovi modlí každý den a přitom ho žádají, aby požehnal sklizni banánů a sladkých brambor, které jsou pro chudou komunitu důležité. Podle místní legendy syn horského boha, který měl bledou kůži, riskoval cestu přes moře, když hledal bohatou a mocnou ženu, kterou by učinil svou nevěstou.\n\nAntropologové se domnívají, že Philip, který si bohatou a mocnou ženu skutečně vzal, byl do legendy naroubován v 60. letech 20. století, kdy souostroví bylo anglicko-francouzskou kolonií známou pod názvem Nové Hebridy. Domorodci v té době mohli vidět portréty Philipa a královny Alžběty ve vládních kancelářích a policejních stanicích řízených koloniální správou. Víra, že Philip byl skutečně synem místního boha, se obnovila v roce 1974, kdy spolu s královnou souostroví navštívili.\n"}
{"id": "1384320", "url": "https://cs.wikipedia.org/wiki?curid=1384320", "title": "Závěrka (usedlost na Smíchově)", "text": "Závěrka (usedlost na Smíchově)\n\nZávěrka \"(Závětka, Konventská)\" je zaniklá usedlost v Praze 5-Smíchově, která stála v severní čísti Dívčích hradů mezi ulicemi K Závěrce a Nad Kesnerkou poblíž můstku přes železniční trať, v sedle mezi Dívčími hrady a Brabencem.\n\nVinice zde existovala již v 15. století. Patřila některému z pražských ženských klášterů, kterému byla za husitských válek zabavena. Od roku 1431 ji měl v držení platnéř Matěj Polák, na nějaký čas se poté vrátila klášteru zpět.\n\nOd roku 1607 vlastnil vinici Jiřík Závět ze Závětic, císařský služebník při české kanceláři, když ji koupil od Šimona z Rozkoše. Obytný dům pravděpodobně ještě nestál, byl zde pouze viniční lis a vinice o rozloze 8 strychů. Tato rodina měla pozemky v držení až do poloviny 18. století.\n\nNa konci 18. století byla při vinici postavena usedlost, kterou měl kolem roku 1840 v majetku Josef Brandejs. Dvůr tvořily dvě budovy na čtvercovém půdorysu a jedna na půdorysu písmele L.\n\nV 80. letech 19. století usedlost vlastnil pražský oční lékař Josef Hasner rytíř z Arthy, poté jeho dědicové. Po roce 1950 usedlost zanikla.\n\n\n\n"}
{"id": "1384322", "url": "https://cs.wikipedia.org/wiki?curid=1384322", "title": "Houtman Abrolhos", "text": "Houtman Abrolhos\n\nHoutman Abrolhos (případně Abrolhos Islands) je označení pro 122 ostrovů a přidružených korálových útesů, které se nachází v Indickém oceánu u západního pobřeží Austrálie. Oblast tvoří tři souostroví – Wallabi Group (severní), Easter Group (střední) a Pelsaert Group (jižní). Podle archeologických nálezů oblast lidé navštěvovali již v holocénu. Na ostrovech se vyskytují různé druhy rostlin, včetně \"Nitraria billardierei\" (nalezena na 106 ostrovech), \"Mesembryanthemum crystallinum\" (88 ostrovů) a \"Threlkeldia diffusa\" (72 ostrovů). Žije zde velké množství druhů ptáků, mezi něž patří například jespák velký, sova pálená a chřástal páskovaný. Mezi další zvířata patří klokan dama, \"Pogona minor minima\" a paropucha světlopásá. V oblasti se nachází několik vraků potopených lodí, včetně \"Batavia\" (1629) a \"Zeewijk\" (1727).\n"}
{"id": "1384324", "url": "https://cs.wikipedia.org/wiki?curid=1384324", "title": "Babahoyo", "text": "Babahoyo\n\nBabahoyo je město v Ekvádoru. Bylo založeno 30. září 1948 zákonným nařízením a je hlavním městem provincie Los Ríos. Je ohraničeno dvěma řekami – San Pablo a Caracol, které se stékají do řeky Babahoyo, která se vlévá do řeky Guayas, a ta pak do Moremora. Město je zpracovatelským a obchodním centrem pro okolní zemědělský region, obchoduje s rýží, cukrovou třtinou, ovocem, balzovým dřevem a ořechy tagua. Rýže a cukr se zpracovávají v továrnách. Většina autobusových společností na linkách mezi Quitem a Guayaquil zastavuje nebo prochází Babahoyem.\n"}
{"id": "1384328", "url": "https://cs.wikipedia.org/wiki?curid=1384328", "title": "Krvavica", "text": "Krvavica\n\nKrvavica je pobřežní vesnice na Makarské riviéře v Chorvatsku, která administrativně spadá pod opčinu Baška Voda. První zmínky o názvu a prvním osídleni Krvavice spadají do roku 1792. Podle sčítání lidu v roce 2001 žilo v Krvavici a Bratuši dohromady 287 obyvatel. Krvavica leží na Jadranské magistrále (silnice D8). Hlavní hospodářskou činností obyvatel je cestovní ruch. Ve vesnici se nachází přístav.\n"}
{"id": "1384332", "url": "https://cs.wikipedia.org/wiki?curid=1384332", "title": "Broumov (meteorit)", "text": "Broumov (meteorit)\n\nBroumov (německý \"Braunau\") je označení pro meteorit, respektive dva meteority vzniklé rozpadem jednoho tělesa, které dopadly 14. července (v některých pramenech 14. června) 1847 ve 3:45 hodin v okolí Broumova. Jde o železné meteority (siderity). Oficiální jméno meteoritu je Braunau (Broumov).\n\nHejtmánkovice (Hauptmannsdorf), souřadnice 50°35'34.321\"N, 16°19'16.202\"E, louka U Myšáků. Na místě dopadu větší části meteoritu v Hejtmánkovicích na louce \"U Myšáků\" je umístěna pamětní deska.\n\nKřinice (Weckersdorf), souřadnice 50°34'26.935\"N, 16°19'35.399\"E, domek cihláře, dnes osada Cihelny (Ziegelschlag). Místo dopadu menší části meteoritu se nachází za Cihelným rybníkem.Vzdálenost obou míst dopadu je asi 2,2 km.\n\n\nŽelezný meteorit patří do chemické skupiny IIAB. Je dominantně složen z kovu Fe-Ni a krystalizuje z taveniny ve formě hexaedritu.\n\nMeteorit Braunau byl ve své době teprve třetím železným tělesem pozorovaném při pádu. Kus větší hmotnosti (z Hejtmánkovic) byl rozřezán a rozdělen do muzeí na celém světě a to znamenalo rozhodující krok vpřed k pochopení meteoritů ze železa.\n\nV několika vesnicích v blízkosti benediktinského opatství Broumov byli lidé probuzeni zvukem hlasitých detonací, které je vyhnaly z domů. Pozorovali úkaz, který později do protokolů shodně popisovali jako let svítícího objektu v několikakilometrové výšce, zanechávajícího za sebou tmavou kouřovou stopu. Dráha směřovala od západu k východu. Detonace byly slyšet i v 50 km vzdáleném Münsterbergu (nyní Ziębice) a 80 km vzdálené Wroclawi.\n\n\nObě meteorická tělesa získal do sbírky broumovský benediktinský klášter. Za hejtmánkovický kus opat vyplatil odměnu jak nálezci, tak i majiteli louky, křinický kus spadl na pozemek patřící klášteru.\n\nZ obou dílů meteoritu byly krátce po pádu ve vratislavské továrně na porcelán odlity sádrové formy a pořízeny kopie.\n\nHejtmánkovický kus byl později rozřezán a je uložen v mnoha světových muzeích a univerzitách:\n\n\nKřinický kus je od roku 1945 v Národním muzeu v Praze.\n\n"}
{"id": "1384334", "url": "https://cs.wikipedia.org/wiki?curid=1384334", "title": "Estelle Lefébure", "text": "Estelle Lefébure\n\nEstelle Lefébure (* 11. května 1966 Rouen) je francouzská herečka a modelka. Modelingu se začala věnovat ve svých devatenácti letech. Postupem času se objevila v reklamách na Guess (oděvy), Cartier (šperky) a Christian Dior, ale také Samsung. Roku 1994 byla časopisem \"People\" označena za jednu z „50 nejkrásnějších lidí“. V roce 1994 dostala svou první filmovou roli, a to ve snímku \"Grosse Fatigue\". Později hrála například ve filmech \"Naprosto úžasný\" (2001), \"Chrysalis\" (2007) a \"Herečky na scénu!\" (2009). V letech 1989 až 2000 byl jejím manželem zpěvák David Hallyday. Později, v letech 2004 až 2008, byla vdaná za televizního moderátora Jacquese Essebaga, známého jako Arthur.\n\n"}
{"id": "1384338", "url": "https://cs.wikipedia.org/wiki?curid=1384338", "title": "Johann Georg Adalbert Hesselius", "text": "Johann Georg Adalbert Hesselius\n\nJohann Georg Adalbert Hesselius (1. srpna 1630 Broumov – 11. března 1695 tamtéž) byl správce klášterního panství v Broumově a spisovatel.\n\nOdkud pocházela společenská elita poddanského města Broumova, rodina Hesseliova, prozatím nikdo neví. V roce 1634 je Baltazar, otec Johanna Georga Adalberta, a majitel měšťanského domu na broumovském náměstí, uveden v seznamu mešťanů jako hospodářský správce broumovského kláštera a posléze i purkrabí sousedního benediktinského polického panství.\n\nZa vzornou službu městu, zejména během třicetileté války, byl Baltazar povýšen císařem Ferdinandem II. do šlechtického stavu s predikátem \"von Hessenberg und Straussfeld\".\n\nBaltazar se dvakrát oženil, z prvního manželství se narodil 1. srpna 1630 syn Johann Georg Adalbert (a po něm další čtyři).\n\nJohann Georg Adalbert prožil své dětství na rohu broumovského náměstí poblíž dnešní Hradební ulice. Zadní trakt domu sousedil se hřbitovem a zahradami mezi hradbami a obytnými domy. Později toto místo zobrazil ve svém jedinečném urbáři. Absolvoval broumovské klášterní gymnasium (v roce 1690). Podnikl poté roční studijní cestu do Bavorska, Tyrol a Itálie.\n\nPo návratu z vandru začal Johann Georg Adalbert kariéru jako písař a výběrčí daní. O čtyři roky později, v roce 1665 už byl císařským výběrčím cla a do roku 1670 i městským fojtem (rychtářem) a městským písařem. Od roku 1670 až do své smrti svědomitě spravoval broumovské klášterní panství.\n\nJohann Georg Adalbert se těšil u klášterní vrchnosti i svých spoluobčanů přirozené autoritě, pramenící nejen z jeho charisma, ale i hlubokého vzdělání a nepopiratelných podnikatelských schopností. Díky nim rozšířil nejen rodinné jmění, ale zasloužil se i o vznik soukenické manufaktury Tomáše Sartoria, opata broumovského kláštera.\n\nOd roku 1674 byl Hesselius členem mariánského bratrstva a později i jeho vicerektorem.\n\nJohann Georg Adalbert Hesselius měl početnou rodinu. Z prvního manželství vzešli tři synové a dvě dcery, s druhou manželkou, která ho přežila o 13 let, děti neměl. J. G. A. Hesselius rovněž rozmnožil rodinný majetek o další dva domy na broumovském náměstí a dvě veliké zahrady.\n\nŠtít dělený do středu zobrazuje v dolní polovině Meluzínu a v horní dva bazilišky hledící do středu. V klenotu je zobrazen vpravo hledící bazilišek s černo-stříbrnými křídly a zdobná, barokně rozevlátá přikryvadla jsou zlato-černá.\n\nJohann Georg Adalbert Hesselius je autorem několika rukopisů, které jsou cenné nejen z historického, ale také estetického hlediska.\n\nV roce 1667 přeložil z češtiny do němčiny Městská práva království Českého; kniha je uložena v knihovně rukopisů Národního muzea v Praze.\n\nHesseliovým nejslavnějším titulem je však obsáhlý tzv. urbář broumovského panství (Nově sepsaný řád všech trvalých povinností a rent, které plní a odvádějí dědiční poddaní slavného kláštera Broumova ve městě a okolí čili \"URBARIUM NEOCONSCRIPTUM CUM EXPLICATIONE BREVI\"), sepsaný v letech 1676 až 1677. Dnes je uložen ve fondech SOA v Zámrsku. Jelikož jde o archivní kulturní památku, nepředkládá se badatelům z důvodů její ochrany. Studium je tak možné jen z kopií.\n\nHesseliův německy psaný urbář je \"světovým unikátem\", pečlivě zpracovaným po textové stránce a zajímavým dokumentem i po stránce výtvarné. Geografický popis jednotlivých vsí, jejich stručná historie, popis vodních toků i s určitou charakteristikou o užitku, popis rybníků, bažin a mokřadů, cest přes Broumovské stěny, Javoří hory i spojení mezi statky a jejich poplužími, záznamy pověstí, poznámky o úkrytech obyvatel za třicetileté války… Vše je doplněno barevnými vyobrazeními na 20 papírových pásech 15 až 21 cm širokých a 61 až 285 cm dlouhých, doplněných ještě čtyřmi podobně provedenými pohledy z broumovského kláštera na čtyři světové strany.\nTyto obrazy Broumova a vesnic jsou provedeny neobyčejně plasticky. S textem urbáře je spojuje systém značek symbolových, číselných i abecedních, což svědčí nejen o výrazném výtvarném talentu Johanna Georga Adalberta, ale také o jeho dokonalé znalosti poddaných vesnic. Pro badatele je Hesseliův urbář zdrojem nepřeberného množství poučení o charakteru zemědělské výroby koncem 17. století. Mapové přílohy jsou oživeny postavičkami obyvatel, divokými i domácími zvířaty, vozy, jezdci, poutníky, mlýny a jinými významnými budovami,… kostely… U města Broumova a následně u každé vsi je popsán jejich vývoj od založení, privilegia, soupis držby a jejího původu u jednotlivých stavení a také povinnosti. Uvádí kdo a kde v obci žije a jeho povinnosti na daních a robotách. Urbář tedy sloužil jako přehled i jako účetní kniha.\n\nV letech 1680 až 1681 ještě vznikla pozoruhodná \"Kronika poddanské rebelie na Broumovsku r. 1680\". I toto dílo je ojedinělé a výjimečné. Je též uloženo v knihovně Národního muzea. Autor si jako přímý účastník událostí zachoval vzácný odstup, snažil se o přesnost a úplnost. Hesselius uvádí doslovné citace z dokumentů sepsaných a vydaných v době povstání, tedy například ze stížností poddaných, ale i odpovědí opata na ně.\n\nHesselius znal podmínky života poddaných, měl pro jejich postavení pochopení, v závěru Kroniky však jejich vzpouru odmítl, zato ocenil výkon broumovského mistra popravčího. Kronika poddanské rebelie je psána formou deníku.\n\nBroumovský měšťan a klášterní úředník a šlechtic Johann Georg Adalbert Hesselius je pokládán za nejvýznamnějšího spisovatele (autora) doby barokní (pobělohorské), za znalce poměrů, dějin a tradic, nadaného kreslíře a kartografa.\n"}
{"id": "1384340", "url": "https://cs.wikipedia.org/wiki?curid=1384340", "title": "Jean Shrimpton", "text": "Jean Shrimpton\n\nJean Shrimpton (* 7. listopadu 1942) je anglická modelka. Svou kariéru zahájila ve svých sedmnácti letech, v roce 1960, a postupně se objevovala na titulních stranách časopisů jako \"Vogue\", \"Harper's Bazaar\" a \"Vanity Fair\". Později o ní média psala jako o „nejplacenější modelce světa“ či „nejslavnější modelce“. V roce 1963 byla časopisem \"Glamour\" označena za modelku roku. Počínaje rokem 1960 spolupracovala s fotografem Davidem Baileyem, s nímž zároveň po dobu čtyř let chodila. Později měla rovněž vztah s hercem Terencem Stampem a roku 1979 se provdala za fotografa Michaela Coxe.\n"}
{"id": "1384349", "url": "https://cs.wikipedia.org/wiki?curid=1384349", "title": "NoCopyrightSounds", "text": "NoCopyrightSounds\n\nNoCopyrightSounds (zkráceně NCS) je britské hudební vydavatelství. Původně jej založil jako kanál na serveru YouTube Billy Woodford v roce 2011. Mezi umělce, kteří svou hudbu vydávali prostřednictvím NCS, patří například Alan Walker, Aero Chord, Debris a Raven & Kreyn. Přestože vydavatelství nabízí písně ke stažení zdarma, roku 2017 dosáhlo jednoho milionu placených stažení.\n\nV lednu 2020 měl kanál NoCopyrightSounds na YouTube 24 milionů odběratelů.\n"}
{"id": "1384352", "url": "https://cs.wikipedia.org/wiki?curid=1384352", "title": "Ronald Reagan Washington National Airport", "text": "Ronald Reagan Washington National Airport\n\nRonald Reagan Washington National Airport (IATA: DCA, ICAO: KDCA, FAA LID: DCA) je hlavní letiště obsluhující město Washington, D.C. Jde o nejbližší komerční letiště obsluhující hlavní město a metropolitní oblast Baltimore–Washington. Po desetiletí neslo název Washington National Airport než bylo v roce 1998 přejmenováno na počest amerického prezidenta Reagana.\nDCA leží na předměstí Crystal City v okrese Arlington ve Virginii asi 10 km jižně od centra Washingtonu D.C a pokrývá plochu 348 ha.\n\nLetiště Reagan National je uzel pro společnost American, která každou hodinu vypravuje lety na letiště Logan International Airport v Bostonu a letiště LaGuardia v Novém Yorku.\n\n"}
{"id": "1384357", "url": "https://cs.wikipedia.org/wiki?curid=1384357", "title": "Maceškové z Peclínova", "text": "Maceškové z Peclínova\n\nMaceškové z Peclínova také Maceškové z Peclínovce byli šlechtickou a svobodnickou rodinou, připomínanou od 1. poloviny 16. století, kdy se dle zemských desek 16. července roku 1543 rozdělili.\n\nJedním z významných členů rodiny byl Emanuel Maceška, český průmyslník v potravinářství. Jeho nejvyhlášenějším výrobkem byl \"mazací buřt\", dnes známý jako métský salám. Stejný přídomek užívaly i příbuzné rody, píšící se jako: Sladký, Bogner, Litický, Cejp, Kozel, Nedvěd, Peclínovský, Klokočovský a Sučický z Peclínova.\n\nRodina vlastnila erb na němž byla Zlatá střela prostřelená obrněnou rukou držící kladivo.\n"}
{"id": "1384359", "url": "https://cs.wikipedia.org/wiki?curid=1384359", "title": "Kim Ča-pi", "text": "Kim Ča-pi\n\nKim Ča-pi (: 김자비; anglická transkripce Jabee Kim; * 13. února 1987 Soul) je jihokorejský reprezentant ve sportovním lezení, vicemistr Asie a juniorský mistr Asie.\n\n\n"}
{"id": "1384368", "url": "https://cs.wikipedia.org/wiki?curid=1384368", "title": "Kaple Nanebevzetí Panny Marie (Božanov)", "text": "Kaple Nanebevzetí Panny Marie (Božanov)\n\nKaple Nanebevzetí Panny Marie (také \"kaple Panny Marie Lourdské\") se nachází na území obce Božanov na východ od obce asi 2 km od polských hranic. Náleží pod farnost Broumov, Náchodský vikariát, biskupství královéhradecké.\n\nPoutní kaple byla postavena v roce 1890. V polovině měsíce srpna (po 15.) se konají poutě k této kapli. Kaple byla obnovena v roce 1986. V její blízkosti se nachází křížová cesta. Pod kaplí je Mariánská studánka.\n\nJednolodní zděná stavba na obdélníkovém půdorysu. V průčelí po stranách vchodu jsou niky s plastikami světců svatého Pavla a svatého Petra. Nad vchodem je volutový štít s nikou, ve které je soška Panny Marie. Na sedlové střeše se nachází věžička.\n\n"}
{"id": "1384373", "url": "https://cs.wikipedia.org/wiki?curid=1384373", "title": "I'm New Here", "text": "I'm New Here\n\nI'm New Here je třinácté a poslední studiové album amerického hudebníka Gila Scotta-Herona. Vydáno bylo 8. února 2010 společností XL Recordings a jeho producentem byl majitel této společnosti Richard Russell. Jde o hudebníkovo první album od roku 1994, kdy vydal desku \"Spirits\". V hitparádě Billboard 200 se deska umístila na 181. místě. V prvním týdnu se prodalo 3700 kusů alba. Kromě autorských písní deska obsahuje také coververze od Roberta Johnsona či Brooka Bentona.\n\n\n"}
{"id": "1384377", "url": "https://cs.wikipedia.org/wiki?curid=1384377", "title": "Esperanza Spalding", "text": "Esperanza Spalding\n\nEsperanza Spalding (* 18. října 1984 Portland) je americká zpěvačka, baskytaristka a kontrabasistka. Již od svých pěti let hrála na housle. Předtím, než na střední škole začala hrát na kontrabas, zkoušela ještě hru na hoboj a klarinet. Kromě angličtiny zpívá rovněž portugalsky a španělsky. Ve svých jednadvaceti letech, v dubnu roku 2006, vydala své první album s názvem \"Junjo\". Později vydala několik dalších alb. Mezi její vzory patří například kontrabasisty Ron Carter a Dave Holland, ale také písničkářku Joni Mitchell. Je držitelkou ceny Grammy.\n"}
{"id": "1384378", "url": "https://cs.wikipedia.org/wiki?curid=1384378", "title": "Boulogne Sur Mer", "text": "Boulogne Sur Mer\n\nBoulogne Sur Mer je město v Argentině. Nachází se v okrese Partido de San Isidro v provincii Buenos Aires, v metropolitní oblasti a aglomeraci Gran Buenos Aires, severozápadně od vlastního Buenos Aires. V roce 2001 zde žilo 73 496 obyvatel. Jedná se převážně o rezidenční oblast. Boulogne Sur Mer na severu sousedí s okresem Partido de San Fernando, na západě s okresy Partido de Tigre a Partido de General San Martín, na jihu s Villou Adelinou a na východě se San Isidrem a Beccarem.\n\nOblast pozdějšího Boulogne Sur Mer měla až do počátku 20. století zemědělský charakter. Zástavba zde začala vyrůstat díky otevření železniční trati roku 1912. V roce 1964 se Boulogne Sur Mer stalo městem, pojmenováno bylo podle francouzského města Boulogne-sur-Mer, kde v roce 1850 zemřel generál José de San Martín.\n"}
{"id": "1384379", "url": "https://cs.wikipedia.org/wiki?curid=1384379", "title": "The Decemberists", "text": "The Decemberists\n\nThe Decemberists je americká hudební skupina. Jejími členy jsou zpěvák a kytarista Colin Meloy, kytarista Chris Funk, hráčka na klávesové nástroje Jenny Conlee, basista Nate Query a bubeník John Moen. Vznikla roku 2000 v Portlandu ve státě Oregon a své první dlouhohrající album nazvané \"Castaways and Cutouts\" kapela vydala roku 2002. Na několika pozdějších deskách kapela spolupracovala s producentem Tuckerem Martinem a album \"I'll Be Your Girl\" (2018) produkoval John Congleton. Kapela vystupovala v různých televizních pořadech, včetně \"Jimmy Kimmel Live!\" a \"Conan\".\n\n"}
{"id": "1384385", "url": "https://cs.wikipedia.org/wiki?curid=1384385", "title": "Seznam dílů seriálu Tým SEAL", "text": "Seznam dílů seriálu Tým SEAL\n\nToto je seznam dílů seriálu \"Tým SEAL\". Americký vojenský televizní seriál \"Tým SEAL\" měl premiéru 27. září 2017 na stanici CBS.\n\n<onlyinclude></onlyinclude>\n\n"}
{"id": "1384386", "url": "https://cs.wikipedia.org/wiki?curid=1384386", "title": "Villa Adelina", "text": "Villa Adelina\n\nVilla Adelina je město v Argentině. Nachází se v okresech Partido de San Isidro a Partido de Vicente López v provincii Buenos Aires, v metropolitní oblasti a aglomeraci Gran Buenos Aires, severozápadně od vlastního Buenos Aires. V roce 2001 zde žilo 44 587 obyvatel. Jedná se převážně o rezidenční oblast, která je rozdělena mezi dva okresy, přičemž v okrese Partido de Vicente López leží menší část města. Villa Adelina na severozápadě sousedí s Boulogne Sur Mer (Partido de San Isidro), na jihozápadě s okresem Partido de General San Martín, na jihovýchodě s Munrem a Carapachay (obě Partido de Vicente López) a na severovýchodě s Martínezem (Partido de San Isidro).\n\nOblast byla již v polovině 18. století zvaná La Adelina, pravděpodobně podle stejnojmenného domu s hokynářství s poštovním úřadem, který zde mohl vzniknout již na konci 16. století. Až do začátku 20. století se jednalo o převážně zemědělské území, postupně se tu objevovaly i letní rezidenční domy významných buenosaireských rodin. V roce 1909 byla otevřena železniční trať se stanicí Villa Adelina, na což navázal zvýšený zájem o urbanizaci území. Ve 40. a 50. letech 20. století zde byly postaveny také tovární areály. V roce 2014 se Villa Adelina stala městem.\n"}
{"id": "1384387", "url": "https://cs.wikipedia.org/wiki?curid=1384387", "title": "Mackenzie Ziegler", "text": "Mackenzie Ziegler\n\nMackenzie „Kenzie“ Frances Ziegler (* 4. června 2004 Pittsburgh, Pensylvánie) je americká zpěvačka, modelka, tanečnice a herečka, která své pozornosti dosáhla ve velmi nízkém věku. Ve věku šesti let se objevila v Lifetime’s reality show Dance Moms z roku 2011, kde účinkovala až do roku 2016. V této reality show byla často ve stínu své sestry Maddie Ziegler. Byla nejmladší tanečnicí jejich skupiny a zaměřovala se na jazz dance a acro. \nV roce 2016 se její matka rozhodla odejít z Dance moms a proto také odešly. Od roku 2014 Kenzie vydala songy jako například Girl party, I gotta dance atd. V roce 2015 si zahrála Lilly v Nicky, Ricky, Dicky a Dawn jako mladší sestru Eiffel (Maddie Ziegler) Také se velmi proslavila aplikací musical.ly. Nově účinkuje na youtube kanále Brat v pořadu Total Eclipse. V roce 2016 společně s Johnnym Orlandem vydali singl Day and Night, v roce 2017 song What if a také covery na I like me better a Closer. V Září 2018 vydala svojí vlastní kosmetiku Love, Kenzie. V roce 2018 vydala svůj single Wonderful, který pro ní napsala Sia. \nTaké učinkovala v taneční show Dancing with the Stars Junior v páru se Sagem Rosenem. Dne 20. listopadu 2018 vyšlo její druhé album Phases\n\nKenzie se narodila v Pittsburghu v Pensylvánii Melisse Ziegler-Gisoni a Kurtu Zieglerovi, který vlastní hypoteční společnost. Když se narodila, její původní jméno bylo Taylor Frances Ziegler ale dva dny poté bylo změněno na Mackenzie Frances Ziegler. Kenzie je polského, německého a italského původu. Její rodiče se rozvedli v roce 2011, s odvoláním na finanční a emocionální okolnosti, které tanec způsobil rodině. V té době byla malá a nesla to těžce. Její matka se v roce 2013 znovu vdala za Grega Gisoniho. Kenzie byla od věku dvou let aktivním členem Abby Lee Dance Company. Má tři sourozence: Maddie, Ryana a Tylera a dva nevlastní: Matthewa a Michelle. Do roku 2013 chodila do Sloan Elementary School, poté se začala učit doma. Se svou rodinou dlouho žila v Murrysville v Pensylvánii poblíž Pittsburghu a nyní žije v Los Angeles.\n"}
{"id": "1384405", "url": "https://cs.wikipedia.org/wiki?curid=1384405", "title": "Theodore Roethke", "text": "Theodore Roethke\n\nTheodore Huebner Roethke ([]; 25. května 1908 – 1. srpna 1963) byl americký básník, považovaný za jednoho z nejvýznamnějších své generace. Jeho poezii charakterizuje introspektivnost, rytmus a vztah k přírodě. V roce 1954 získal Pulitzerovu cenu za poezii za knihu \"The Waking\"; navíc dvakrát získal Národní knižní cenu za poezii (National Book Award for Poetry). Kromě toho byl Roethke také významným učitelem poezie a patnáct let působil v této roli na Washingtonské univerzitě.\n"}
{"id": "1384408", "url": "https://cs.wikipedia.org/wiki?curid=1384408", "title": "Károly Takács", "text": "Károly Takács\n\nKároly Takács (21. ledna 1910 Budapešť – 5. ledna 1976 tamtéž) byl maďarský reprezentant ve sportovní střelbě, specialista na pistolové disciplíny. Byl členem klubu Honvéd Budapešť a sloužil jako voják z povolání v maďarské armádě. Na Letní olympijské hry 1936 nebyl nominován, protože měl hodnost četaře a na olympiádě podle tehdejších pravidel směli startovat jen důstojníci. V roce 1938 při vojenském cvičení přišel v důsledku výbuchu granátu o pravou ruku, avšak naučil se střílet levou a již o rok později byl na mistrovství světa ve sportovní střelbě členem vítězného družstva. Na olympiádě 1948 vyhrál soutěž ve střelbě z rychlopalné pistole na 25 metrů, vítězství obhájil na LOH 1952, na LOH 1956 obsadil osmé místo. Získal také bronzové medaile na MS 1958 ve velkorážní pistoli jednotlivců a rychlopalné pistoli družstev. Po ukončení aktivní kariéry byl trenérem, do výslužby odešel v hodnosti podplukovníka.\n\n"}
{"id": "1384416", "url": "https://cs.wikipedia.org/wiki?curid=1384416", "title": "Rádio Krokodýl", "text": "Rádio Krokodýl\n\nRádio Krokodýl je brněnská soukromá rozhlasová stanice vysílající na území jižní Moravy.\n\nByla založena v roce 1994 spuštěním brněnské frekvence 103 FM. Od roku 2002 se dá naladit také ve Vyškově. Je zaměřena na posluchače moderní hudby, ale také starších hitů z 90. let 20. století a prvního desetiletí 21. století. Budova Rádia Krokodýl se nachází na ulici Gorkého 45 v Brně.\n\n"}
{"id": "1384427", "url": "https://cs.wikipedia.org/wiki?curid=1384427", "title": "Luxembourg Leaks", "text": "Luxembourg Leaks\n\nLuxembourg Leaks (někdy označované také jako LuxLeaks nebo Lux Leaks), je finanční skandál, který byl odhalen v listopadu 2014 díky vyšetřování, které zahájilo Mezinárodní konsorcium investigativních novinářů (anglicky ICIJ). Týkalo se to přes 300 mezinárodních firem, které přesouvali své zisky přes Lucemboursko, aby snížili odvod daní. V některých případech byla efektivní daňová sazba snížená pod 1 %. Z analýzy vyplývá, že Lucembursko nabídlo stovky patronátních prohlášení pro korporace jako PepsiCo, IKEA a FedEx, což jim pomohlo ušetřit stovky miliard amerických dolarů na daních. Tato patronátní prohlášení byla vydána během devatenáctiletého působení bývalého předsedy vlády Luxemburska (20. ledna 1995 – 4. prosince 2013) a prezidenta Evropské komise (od 1. listopadu 2014) Jean-Claude Junckera. \n\nZ právního hlediska přináší tento případ znepokojivý pohled na současnou legalitu, protože žádná firma nebyla potrestána, zatímco whistleblower Antoine Deltour prošel několika soudy, kdy mu prvně hrozilo 12 měsíců vězení spolu s pokutou ve výši 1500 EUR. Poté se snížilo na šestiměsíční vězení se stejnou pokutou a až v lednu 2018 byl trest plně smazán. Jeho kolega a další whistleblower, Raphäel Halet, je stále odsouzený a musí zaplatit pokutu ve výši 1000 EUR. Podle ECPMF mají soukromé finanční zájmy firem prioritu před zájmy společnosti.\n\nDne 5. listopadu 2014, mezinárodní konsortium investigativních novinářů publikovali LuxLeaks. Osmdesát novinářů z různých médií z celého světa spolupracovali a přezkoumávali 548 daňových režimů, které byly vytvořené s přes 340 firem za účelem snížení daní. Všechny dokumenty jsou dostupné online v lehce dohledatelných databázích ICIJ a na dalších stránkách. Pokrývají období od roku 2002 do 2010. \n\nICIJ spolupracovala s mnoha médiami po celém světě a odhalení LuxLeaks měl celosvětový dopad. Mezi nimi patřili CNBC (USA), CBC (Kanada) a další.. ICIJ byla za tuto práci odměněna nejvýznamnější cenou za žurnalistiku Spojených států, George Polk cenou (The George Polk Award) v kategorii Business Reporting v únoru 2015. ICIJ získali dokonce společně s dalšími médiemi 2 další ceny na stejném happeningu. V červnu 2015 byl ICIJ oceněn za LuxLeaks a Swissleaks jako “Vyšetřování roku” (Investigation of the year) na Data Journalism Award. \n\nLuxLeaks odhalilo lucemburský daňový režim, který byl velmi výhodný pro mezinárodní firmy. Zámořské firmy se začali usazovat v Lucembursku ve velkém počtu na počátku devadesátých let 20. století, kdy Lucembursko zakomponovala do svého zákoníku EU směrnici, ktera dovolovala firmám platit daně v zemi, kde je hlavní sídlo organizace, místo v zemích, kde operují.\n\nDaňové režimy byly navrženy Velkou Čtyřkou (The Big Four – KPMG, EY, PwC, Deloitte) tak, aby zvýhodňovali tyto firmy a poté byly schváleny daňovou správou. Obsahovali také způsoby, jak převést výnosy do Lucemburska. Vnitropodnikové oceňování (Transfer pricing) byl jedním z mechanismů který byl použit k realokaci výnosu. Dalším způsobem byly vnitroskupinové půjčky (Intra-group loans), kdy pobočka, která sídlila v zemi, kde je vysoká daň, půjčovala sídlu v Lucembursku za nízký úrok (např. za 1%). Sídlo pak půjčovala ostatním pobočkám mimo Lucembursko za vyšší úrok (např. Za 9%). Tím se snižoval daňový základ v pobočkách, které byly v zemích s vysokým daňovými povinnostmi a převedl se tam, kde byl méně zdaňován. \n\nMnoho firem má jen symbolické sídlo v Lucembursku např. Až 1 600 firem sídlí na stejné adrese, 5, rue Guillaume Kroll, Luxembourg. \n\nPrávoplatnost daňových režimů je nejasná. Přestože existují v mnoha evropských státech, v mnohých případech se jedná o státní výpomoc, která může ovlivnit soutěživost trhu. Evropská komise pro generální ředitelství pro hospodářskou soutěž (anglicky Directorate-General for Competition (DG COMP)) zahájila několik vyšetřování v této souvislosti. Vyšetřování bylo zahájeno v červenci 2014 a v říjnu 2015 došla k závěru, že daňové režimy pro Fiat Finance and Trade v Lucembursku a pro Starbucks v Nizozemí jsou nelegální státní pomocí. Na tiskové konferenci Evropské komise pro soutěživost Margrethe Vestager potvrdila, že použili informace z LuxLeaks jako tržní informace.\n\nDalším vyšetřovaným se stal McDonald, který je vyšetřován za od prosince 2015 čelícímu obvinění, že se vyhýbal daňové povinnosti od roku 2009 v Evropě a v Rusku díky dvojímu daňovému režimu. Aby se vyhnul dalšímu vyšetřování, přesunul v prosinci roku 2016 McDonald svojí daňovou povinnost z Lucemburska do Velké Británie. Mezi dalšími případy vyšetřování Evropské komise pro generální ředitelství pro hospodářskou soutěž jsou Amazon, DG-Suez (nyní Engie) a potenciálně IKEA. \n\nBelgický daňový režim, který byl ustanoven roku 2005, byl dne 11. ledna 2016 označen za ilegální Evropskou komisí. Následkem tohoto označení byly 35 velkým mezinárodní firmám, které získaly výhody díky tomuto režimu, vyměřeny daně, které by měly dosahovat výše 700 miliónů eur.\n\nJean-Claude Juncker, v té době nově jmenovaný prezident Evropské komise, čelil velkému náporu společnosti, protože většina daňových režimů byla ustanovena za doby, kdy byl v čele vlády Lucemburska. Lucemburský ministr financí od roku 2013, Pierre Gramegna, popsal únik jako nejhorší útok na Lucembursko, který zažil. Díky LuxLeaks byly také rozjeté debaty ohledně vyhýbání daňových povinnostech v Lucembursku a v dalších státech. \n\nPodle ICIJ pocházely dokumenty, které byly použity, od zaměstnanců či bývalých zaměstnanců poboček Velké čtyřky (KPMG, EY, PwC, Deloitte). \n\nMezi prosincem 2014 a dubnem 2015 byli identifikováni tři lidé jako zdroj informací vzhledem k LuxLeaks a čelí soudním řízením. Žádná z mezinárodních firem nečelí soudnímu řízení díky dosavadní legalitě daňových režimů. \n\nDne 12. prosince 2014, bylo podáno trestní oznámení ohledně krádeže tajných informací a obchodních tajemství, praní peněz a podvodu vůči bývalému zaměstnanci. O dva dny později oznámil Anotine Deltour, 28letý Francouz, svojí identitu a potvrdil, že při krádeži informací jednal ve společném dobru a ne kvůli finanční odměně. Také potvrdil, že dokumenty, které ukradl, nebyly chráněné, nenaboural se do jiného systému a nedostal se do styku s ICIJ.\n\nStátní zastupitel navrhoval 18 měsíců vězení spolu s peněžním trestem. Dne 29. června bylo vyneseno rozhodnutí, že Antoine Deltour je odsouzen k 12 měsícům vězení a 1500 eurům peněžního trestu. Po prvním odvolání byl v březnu 2017 odsouzen k 6 měsícům vězení a stejné částce peněžního trestu. Až v lednu 2018 byl od svého trestu plně odsvobozen Luxemburským soudem.\n"}
{"id": "1384444", "url": "https://cs.wikipedia.org/wiki?curid=1384444", "title": "Volusia County", "text": "Volusia County\n\nVolusia County je okres na východě Floridy ve Spojených státech amerických. Západní hranici okresu tvoří řeka St. Johns a na východě Atlantský oceán. Okres vznikl dne 29. prosince 1854 oddělením od Orange County a pojmenován byl podle tehdy největšího města na jeho území – Volusia. V době jeho vzniku žilo v okresu přibližně 600 lidí. Podle sčítání lidu v roce 2010 žilo na území okresu 494 593 obyvatel, což znamenalo nárůst o 11,6 % oproti předchozímu sčítání o deset let dříve. Správním městěm okresu je DeLand, nejlidnatějším pak Deltona.\n"}
{"id": "1384449", "url": "https://cs.wikipedia.org/wiki?curid=1384449", "title": "Hialeah", "text": "Hialeah\n\nHialeah je město ve Spojených státech amerických. Leží na území okresu Miami-Dade County na Floridě. V roce 2010 zde žilo 224 669 obyvatel, což znamenalo pokles o 0,8 % oproti předchozímu sčítání o deset let dříve. Jde o šesté největší město na Floridě. Více než sedmdesát procent lidí jsou Kubánci či Kubánští Američané a město tak má jejich největší populaci v celých Spojených státech amerických. Značné množství lidí rovněž mluví španělsky (podle průzkumu z roku 2016 mluví 96,3 % obyvatel města ve svých domovech španělsky). Narodili se zde například baseballisté Gio Gonzalez a Alex Avila.\n"}
{"id": "1384455", "url": "https://cs.wikipedia.org/wiki?curid=1384455", "title": "Bath (Maine)", "text": "Bath (Maine)\n\nBath je město ve Spojených státech amerických. Leží na území okresu Sagadahoc County ve státě Maine. Jde zároveň o správní a největší město okresu. Podle sčítání lidu v roce 2010 žilo na území města 8514 obyvatel, což znamenalo pokles o 8,1 % oproti předchozímu sčítání o deset let dříve. Ve městě se nachází loděnice Bath Iron Works, která vznikla roku 1884, a v níž vznikla řada lodí pro Námořnictvo Spojených států amerických.\n"}
{"id": "1384464", "url": "https://cs.wikipedia.org/wiki?curid=1384464", "title": "Václav Pavlíček (rozcestník)", "text": "Václav Pavlíček (rozcestník)\n\nJméno a příjmení Václav Pavlíček má více nositelů:\n\n"}
{"id": "1384465", "url": "https://cs.wikipedia.org/wiki?curid=1384465", "title": "839 (číslo)", "text": "839 (číslo)\n\nOsmset třicet devět je přirozené číslo, které následuje po čísle osmset třicet sedm a předchází číslu osmset čtyřicet. Římskými číslicemi se zapisuje DCCCXXXIX.\n\n\n\n"}
{"id": "1384475", "url": "https://cs.wikipedia.org/wiki?curid=1384475", "title": "840 (číslo)", "text": "840 (číslo)\n\nOsmset čtyřicet je přirozené číslo, které následuje po čísle osmset třicet devět a předchází číslu osmset čtyřicet jedna. Římskými číslicemi se zapisuje DCCCXL.\n\n\n\n\n"}
{"id": "1384478", "url": "https://cs.wikipedia.org/wiki?curid=1384478", "title": "Aberciův epitaf", "text": "Aberciův epitaf\n\nAberciův epitaf je nejstarší známý křesťanský nápis s eucharistickým námětem. Informuje o několika dogmatických pravdách a liturgických zvyklostech, tedy o křesťanském prostředí v západní části Asie během 2. století. Jeho vznik se datuje do doby vlády imperátora Marka Aurelia (161–180).\n\nDochovala se asi třetina nápisu, který byl vytesán do tří polí. Text je rozdělen do 22 veršů, jednoho distichonu (dvojverší) a 20 hexametrů (nerýmovaný verš skládající se ze šesti stop typický pro antickou poezii). Rekonstrukce textu se podařila zvláště díky epitafu jistého Alexandra (se stejnými třemi počátečními a třemi závěrečnými verši) datovanému do roku 216 a také díky množství manuskriptů o Aberciově životě, v nichž je tento text obsažen.\n\nJazyk epitafu je symbolický, obrazný a tajemný, který se užíval v době, kdy křesťanství bylo ilegální. Abercius se snaží, aby nebyl pochopen pohany, ale pouze těmi, kdo \"stejně uvažují a souhlasí\" s jeho vírou. Na mramor nechává zapsat svou zkušenost víry skrze metafory a náznaky nabité křesťanskou naukou.\n\nPodle stylu písma se datuje do konce 2. století. Spolu G. B. De Rossim lze říci, že Aberciův epitaf je králem křesťanských nápisů, protože se jedná o nejstarší s jistotou datovaný křesťanský nápis.\n\nEpitaf v roce 1892 daroval turecký sultán Abdulhamid II. spolu s Ramsym papeži Lvu XIII. k výročí kněžského svěcení a dnes nachází ve Vatikánských muzeích (Museo Pio Cristiano).\n\nS epitafem úzce souvisí také Legenda \"Život Aberciův\", sepsaná ve 4. století a dochovaná v mnoha středověkých rukopisech, která vypráví, že když imperátor Marcus Aurelius a jeho spoluvládce Lucius Verus vydali dekret, jenž nařizoval obětování bohům, vydal se Abercius jedné noci k Apollovu chrámu, kde vše rozbil jakousi holí. Pohané se poté sice bouřili, přesto Abercius kázal věřícím na místním Fóru. Navíc uzdravil několik nemocných, což lid uklidnilo. Posléze navrátil zrak matce Eusseniana, významného občana a přítele imperátora. Abercius nepřestal osvobozovat lidi od zlých duchů, a tak se jeho pověst rozšířila do okolních provincií. Aby se démoni pomstili, vstoupili do Lucilly, dcery samotného imperátora, a prohlašovali, že jediný, kdo ji může pomoci, je právě Abercius z Hieropole. Marcus Aurelius poprosil Eusseniana, aby mu toho člověka poslal. Když Abercius dorazil do Říma, byl přijat Markovou ženou, neboť imperátor se účastnil válečného tažení. Abercius v hipodromu z princezny slavnostně vyhnal zlého ducha, kterému udělil jako trest, aby z Říma do Hieropole přenesl na svých zádech těžký kus mramoru. Než se Abercius rozloučil s Římem i císařskou rodinou, požádal imperátorovu ženu, aby v Hieropoli nechala vybudovat lázně. Poté se vydal zpět do své vlasti. Po cestě navštívil Sýrii, Mezopotámii a Malou Asii. V Hieropoli pak ještě několik let žil, psal a dokonce odhadl, že se blíží jeho smrt. Proto si nechal připravit náhrobek z kusu mramoru, který mu démon přinesl z Říma. (A právě na tomto náhrobku je vytesán text, tzv. Aberciův epitaf.)\n\nCelá legenda \"Život Aberiův\" byla považována za naprosto smyšlenou. Až v 19. století se jí začalo zabývat pár vědců, kteří prostudovali legendu i Aberciův epitaf (Halloix, Pitra, Garrucci). Mnozí ale viděli Abercia jako kněze-pohana, který byl zasvěcen různým božstvům (např. dárkyni života a matce bohů bohyni Kybelé či jejímu muži a bohu vegetace Attisovi), nebo jako reprezentanta náboženského synkretismu. Vše nabralo jiný spád, když roku 1882 skotský archeolog W. M. Ramsay objevil Alexandrův epitaf a rok na to na stejném místě i epitaf Aberciův, jehož dva významné fragmenty se nacházely ve zdi lázeňského komplexu. Text epitafu totiž téměř zcela odpovídá zápisu v legendě. Všechny předchozí teorie se podařilo vyvrátit především díky De Rossimu, Duchesneovi a Cumontovi, kteří se epitafem zabývali.\n\n"}
{"id": "1384479", "url": "https://cs.wikipedia.org/wiki?curid=1384479", "title": "Seznam dílů seriálu Dark", "text": "Seznam dílů seriálu Dark\n\nToto je seznam dílů seriálu \"Dark\". Německý dramatický webový televizní seriál \"Dark\" byl zveřejněn na Netflixu.\n\n<onlyinclude></onlyinclude>\n\nBylo oznámeno, že seriál získá třetí a finální řadu.\n\n"}
{"id": "1384480", "url": "https://cs.wikipedia.org/wiki?curid=1384480", "title": "Seznam dílů seriálu Dobrý doktor", "text": "Seznam dílů seriálu Dobrý doktor\n\nToto je seznam dílů seriálu \"Dobrý doktor\". Americký dramatický televizní seriál \"Dobrý doktor\" měl premiéru 25. září 2017 na stanici ABC.\n\n<onlyinclude></onlyinclude>\n\n"}
{"id": "1384483", "url": "https://cs.wikipedia.org/wiki?curid=1384483", "title": "Chris Stapleton", "text": "Chris Stapleton\n\nChristopher Alvin Stapleton (* 15. dubna 1978 Lexington, Kentucky) je americký zpěvák, kytarista a skladatel. Stapleton započal svoji kariéru v Nashville v Tennessee, kde nejprve vedl dvě kapely a později vydal tři sólová alba. Jeho tvorba zahrnuje řadu žánrů včetně country, southern rock, rock and roll a bluegrass. Stapleton je držitelem pěti cen Grammy.\n\n\n"}
{"id": "1384485", "url": "https://cs.wikipedia.org/wiki?curid=1384485", "title": "Milan Richter (rozcestník)", "text": "Milan Richter (rozcestník)\n\nJméno a příjmení Milan Richter má více nositelů:\n\n"}
{"id": "1384487", "url": "https://cs.wikipedia.org/wiki?curid=1384487", "title": "Benjamín (rozcestník)", "text": "Benjamín (rozcestník)\n\nBenjamín nebo Benjamin může znamenat:\n\n"}
{"id": "1384493", "url": "https://cs.wikipedia.org/wiki?curid=1384493", "title": "Partido de San Isidro", "text": "Partido de San Isidro\n\nPartido de San Isidro je okres a obec v Argentině. Nachází se v provincii Buenos Aires, v metropolitní oblasti a aglomeraci Gran Buenos Aires, severozápadně od vlastního Buenos Aires a na jihozápadním pobřeží estuáru Río de la Plata. V roce 2010 zde žilo 292 878 obyvatel, celková rozloha okresu činí 48 km². Partido de San Isidro sousedí na severu s okresem Partido de San Fernando, na západě s okresy Partido de Tigre a Partido de General San Martín a na jihu a jihovýchodě s okresem Partido de Vicente López.\n\nSoučástí okresu Partido de San Isidro jsou města San Isidro, které je sídlem okresu, Beccar, Boulogne Sur Mer, Martínez, větší část města Villa Adelina (jeho menší část patří do okresu Partido de Vicente López) a čtvrť Acassuso.\n\nVznik města San Isidro, potažmo celého okresu, je spojen se vznikem místní katedrály svatého Isidora Rolníka, která se v roce 1706 stala ze soukromé kaple veřejným kostelem. Kolem ní vyrostla osada a pozdější město San Isidro. Stejnojmenný okres byl zřízen v roce 1784. Zbytek oblasti byl dlouhou dobu převážně zemědělského charakteru, své letní vily si zde stavěli i významní občané z blízkého Buenos Aires. Rozvoj výstavby v okrese San Isidro začal koncem 19. století díky přivedení železničních tratí. Postupně se okres stal integrovanou a zcela urbanizovanou součástí metropolitní oblasti Gran Buenos Aires.\n\n"}
{"id": "1384494", "url": "https://cs.wikipedia.org/wiki?curid=1384494", "title": "Schüth proti Německu", "text": "Schüth proti Německu\n\nSchüth proti Německu je soudní případ, který se zabývá tím, zda je cizoložství zaměstnance církve legitimním důvodem výpovědi. Stěžovatel byl varhaníkem a vedoucím pěveckého sboru v katolické farnosti v Essenu a dostal v roce 1998 výpověď pro cizoložství. Nejprve se věc zkoumal Nižší pracovní soud v Essenu, dále Spolkový pracovní soud a poté se stěžovatel odvolal k Odvolacímu pracovnímu soudu v Düssedorfu. Posledním soudem, který se věcí zabýval je Evropský soud pro lidská práva, který zkoumal, zda došlo k porušení článku 8 Evropské úmluvy o ochraně lidských práv a lidských svobod.\n\nK Evropskému soudu pro lidská práva se věc, podaná Bernhardem Josefem Schüthem zastoupeným právníkem M. Uhrem, dostala 11. 1. 2003. Navrhovatel se domáhal zrušení rozsudku pracovněprávních soudů v Německu, které jeho výpověď neanulovaly, jak si přál a odvolával se na Evropskou úmluvu o ochraně lidských práv, konkrétně na článek 8: právo na respektování soukromého a rodinného života.\n\nNavrhovatel pracoval od roku 1983 pro katolickou farnost v Essenu na pozici varhaníka a vedoucího pěveckého sboru. V pracovní smlouvě bylo uvedeno, že porušení katolických zásad je důvodem k ukončení smlouvy, a také ústně slíbil dodržování profesních a církevních povinností. V roce 1994 stěžovatel opustil svou manželku, která byla taktéž matkou jeho dvou dcer, jež 2. 7. 1997 ve školce řekly, že jejich otec bude mít další dítě. V návaznosti na toto sdělení si děkan zavolal navrhovatele, aby s ním probral tuto věc. Schüth dostal výpověď 15. 7. 1997 s platností od 1. 4. 1998 na základě porušení povinnosti loajality, která je uvedena v článku 5 základních regulí římskokatolické církve. Svým mimomanželským poměrem se měl dle katolické církve navrhovatel dopustit cizoložství a bigamie. S manželkou se stěžovatel rozvedl až v srpnu 1998. Od září 2002 je Schüth zaměstnán jako sbormistr protestanské církve v Essenu a ve svém volném čase řídí tři pěvecké sbory.\n\nStěžovatel vzal 24. června 1997 věc k pracovněprávnímu soudu, který rozhodl, že výpověď byla oprávněná a neporušovala pracovní smlouvu. Vycházel z případu Obst proti Německu. Obst vyrůstal v prostředí mormonské církve a oženil se v roce 1980 podle mormonského ritu. Poté, co vykonával několik funkcí v rámci této církve, byl jmenován v roce 1986 ředitelem pro Evropu v odboru veřejných vztahů. V prosinci 1993 se obrátil na svého pastora, kterému svěřil, že měl aféru s jinou ženou. Na radu pastora o tom pak informoval svého nadřízeného, který jej propustil o několik dní později pro cizoložství. V případu Obst došel Federální pracovní soud k tomu, že nároky mormonské církve v oblasti manželské věrnosti nebyly v rozporu se základními zásadami právního systému.\n\nStěžovatel vzal dále věc 12. 4. 1999 ke Spolkovému pracovnímu soudu, který rozhodl obdobně jako v případu Obst, že požadavky katolické církve na manželskou věrnost a zákaz bigamie byly v souladu s německým právním řádem. Soud konstatoval, že stěžovatel neměl příliš významnou pozici u katolické církve, ale přesto byla dostatečně význačná na to, aby ohrozila vážnost farnosti. Federální pracovní soud dále uvedl, že platí nejen smluvní autonomie, ale také státem garantovaná práva církví na vlastní organizaci, proto je církevní právo aplikovatelné vedle běžného vnitrostátního práva.\n\nKatolická farnost se odvolala proti rozhodnutí Pracovního soudu z 9. 12. 1997 a věc byla vrácena Odvolacímu pracovnímu soudu v Düsseldorfu. Děkan katolické farnosti v Essenu byl vyslýchán a uvedl, že měl se stěžovatelem vysvětlující rozhovor, z něhož usoudil, že by varování před výpovědí bylo nadbytečné. Vzhledem k pozici děkana bylo jeho tvrzení bráno soudem jako věrohodnější. Soud konstatoval, že s ohledem na profesní specializaci stěžovatele pro něj bude těžké si najít práci, ale jeho další výkon práce u katolické farnosti by poškodil důvěryhodnost církve. Podle soudu tedy převládly zájmy církve nad stěžovatelovými. V polovině roku 2002 se stěžovatel snažil dovolat ke Spolkovému ústavnímu soudu, s čímž neuspěl, protože dle Spolkového soudu nebyly ve věci žádné ústavní pochybnosti.\n\nV lednu 2003 podal Schüth stížnost proti Spolkové republice Německo k Evropskému soudu pro lidská práva. Rozsudkem ze dne 23. 9. 2010 prohlašuje 5. sekce Soudního dvora žádost za přípustnou a dospěla jednomyslně k porušení 8. článku Úmluvy o ochraně lidských práv a základních svobod. Rovnováha zájmů německých pracovních soudů nebyla v souladu s Úmluvou, soudy nedostatečně vysvětlily, proč byly zájmy zaměstnavatele značně nadřazeny právu stěžovatele na soukromý a rodinný život podle článku 8 Evropské úmluvy o lidských právech. Ohledně článku 41 EÚLP, podle kterého má soud přiznat v případě potřeby poškozené straně zadostiučinění, dodal soud, že vyzývá strany, aby do tří měsíců od vydání rozsudku oznámily dohodu, které mohou dosáhnout. V odůvodnění soud uvedl, že pracovní soudy se zaobíraly pouze otázkou, zda byla výpověď platná a nesrovnávaly zájem církve jako zaměstnavatele a zájem rodinného života stěžovatele. Dále konstatoval, že zaměstnanec podává daňové přiznání, ze kterého lze vyčíst stav jeho rodinného života, tedy včetně narození dítěte. Považováním názoru katolické církve za důvěryhodnější, bez zvážení dalších skutečností, se dopustily pracovní soudy pochybení.\n\nDalším rozhodnutím z 28. 6. 2012 přiznal Soudní dvůr Bernhardu Schüthovi náhradu škody podle článku 41 Evropské úmluvy o lidských právech ve výši 40 000 euro.\n\n"}
{"id": "1384496", "url": "https://cs.wikipedia.org/wiki?curid=1384496", "title": "Litevské námořnictvo", "text": "Litevské námořnictvo\n\nLitevské námořnictvo (\"Karines Juru Pajegos\") je jednou ze složek ozbrojených sil Litvy. Existovalo v letech 1935–1939 a dále po obnovení nezávislosti země od roku 1992. Tvoří jej více než 600 osob. Jádro námořnictva představují čtyři minolovky, čtyři hlídkové lodě a podpůrná loď. Mezi jeho hlavní úkoly patří ochrana výsostných vod a výlučné ekonomické zóny, mise SAR, likvidace min, nebo ochrana rybolovu a monitoring znečištění. Litevské námořnictvo je součástí sil NATO, kde se zaměřuje na protiminové operace. Přispívá do jednotky \"Standing NATO Mine Countermeasures Group 1\". Dále se zapojuje do mezinárodních cvičení a do misí EU: operace Atalanta a operace Sophia.\n\nLitva získala nezávislost roku 1918, ustavení námořnictva však trvalo ještě řadu let. Roku 1923 Litva ovládla důležitý přístav Klaipėda a v červenci 1927 zakoupila bývalou německou prvoválečnou minolovku M59, zařazenou do služby jako hlídkovou loď \"Prezidentas Smetona\". Doplnilo ji šest motorových člunů a ledoborec \"Perkunas\". Datem oficiálního vzniku litevského námořnictva je 1. září 1935. Dne 22. března 1939 byla Klajpeda obsazena německou armádou a litevská plavidla musela uprchnout do přístavu Liepāja. Námořnictvo zaniklo kvůli okupaci země Sovětským svazem v červnu 1940. Hlídková loď \"Prezidentas Smetona\" byla přejmenována na \"Korall\" a nasazen ve druhé světové válce.\n\nSvou nezávislost Litva obnovila roku 1990, přičemž námořnictvo bylo obnoveno 4. července 1992. Země začala budovat námořnictvo, které bylo nejsilnější mezi pobaltskými státy. Nejprve byly roku 1992 získány dvě sovětské protiponorkové fregaty projektu 1124M (Grisha III), pojmenované \"Žemajtis\" (F 11) a \"Aukštaitis\" (F 12). Fregaty se následně zapojily do cvičení US Baltops 93, což byl počátek zapojení námořnictva do mezinárodní spolupráce. Zakoupena byla také pomocná loď \"Vetra\" typu \"Valerian Uryvajev\" a také švédský hlídkový člun typu KBV-240. Všechny již byly vyřazeny.\n\nV letech 1999–2000 byly získány minolovky \"Sūduvis\" (M 52) a \"Kuršis\" (M 51) německé třídy \"Lindau\" (typ 331B). V letech 2000–2001 byly získány tři norské hlídkové čluny třídy \"Storm\", které již byly vyřazeny. V letech 2008–2009 byly zakoupeny dva hlídkové čluny třídy \"Flyvefisken\", které v letech 2010 a 2016 doplnily další dvě jednotky. Roku 2006 námořnictvo zařadilo minonosku \"Jotvingis\" norské třídy \"Vidar\". Je využívána jako velitelské a podpůrné plavidlo, přičemž nahradilo plavidlo \"Vetra\". Roku 2013 stávající minolovky doplnila dvě novější plavidla britské třídy \"Hunt\", pojmenovaná \"Skalvis\" a \"Kuršis\".\n\n\n\n\n\n"}
{"id": "1384497", "url": "https://cs.wikipedia.org/wiki?curid=1384497", "title": "Seznam dílů seriálu Hodný holky", "text": "Seznam dílů seriálu Hodný holky\n\nToto je seznam dílů seriálu \"Hodný holky\". Americký dramatický televizní seriál \"Hodný holky\" měl premiéru 26. února 2018 na stanici NBC.\n\n<onlyinclude></onlyinclude>\n\nDne 12. dubna 2019 bylo oznámeno, že seriál získá třetí řadu.\n\n"}
{"id": "1384499", "url": "https://cs.wikipedia.org/wiki?curid=1384499", "title": "Svatokateřinský oltář (Mistr Litoměřického oltáře)", "text": "Svatokateřinský oltář (Mistr Litoměřického oltáře)\n\nSvatokateřinský oltář (Oltář s obrazy z legendy o svaté Kateřině Alexandrijské) je soubor deskových obrazů z doby kolem roku 1515, připisovaný dílně Mistra Litoměřického oltáře. Z původního retáblu se zachovalo celkem šest deskových obrazů, z toho jedno oboustranně malované křídlo a dvě jednostranně malované desky ve sbírce Národní galerie v Praze a dvě desky v soukromé sbírce G. Schäfera (Schweinfurt).\nDnes rozebraný oltář se mohl původně skládat ze střední části se dvěma páry pohyblivých křídel, z nichž se nedochovaly dva obrazy. Pokud k oltáři příslušela i pevná křídla, pak je počet nedochovaných obrazů vyšší. Na deskách je vyobrazeno šest scén ze života, umučení a pohřbení sv. Kateřiny. Nejrozšířenějším literárním textem o životě sv. Kateřiny v pozdní gotice byla tzv. Zlatá legenda Jakuba de Voragine, která vznikla ve 3. čtvrtině 14. století (datace souvisí patrně s výzdobou Kaple sv. Kříže na Karlštejně). Ta neobjasňuje některé zobrazené scény, předcházející setkání Kateřiny s císařem Maxentiem. K tomu se nabízí některá podrobnější verze svatokateřinské legendy, např. staročeská verze zvaná Stockholmská. nebo iluminované rukopisy (\"Les Belles Heures de Jean de France Duc de Berry\", 1415) a sklomalby (kostel sv. Viléma, Štrasburk, 1470-1475).\n\nJako možný původ oltáře je zvažován klášterní Kostel sv. Kateřiny řádu augustiniánek na Novém Městě pražském, založený Karlem IV. roku 1354. Po husitských válkách byl od roku 1518 postupně opravován interiér kostela a roku 1522 byl vysvěcen jeho nový hlavní oltář.\n\nSvatá Kateřina byla v širším středoevropském prostoru velmi populární a byla jí zasvěcena řada kostelů nebo kaplí. Na Karlštejně sloužila kaple sv. Kateřiny jako soukromá oratoř císaře Karla IV., který věřil, že mu zachránila život, když v den jejího svátku 25. listopadu 1332 zvítězil v bitvě u San Felice v severní Itálii. Světice byla uctívána jako nevěsta Kristova, která se mu jako dítěti zaslíbila, a jako ochránkyně panen a dívek. Byla patronkou učenců, univerzit a některých profesí souvisejících s jejím utrpením (koláři, tiskaři, námořníci).\nDeska z lipového dřeva 76,5 x 44 cm, tloušťka 7-8 mm, oboustranně malovaná olejovou temperou. Původně v knížecí liechtensteinské galerii, 1964 prodáno Galerii Sanct Lucas ve Vídni, 1969 získáno do sbírky Národní galerie výměnou za jiná díla (inv. č. O 12306). Restaurováno v 60. letech ve Vídni a 1999 v Národní galerii (A. Třeštíková)\n\nLegenda líčí cudnost, krásu a pověstnou učenost sv. Kateřiny, která po smrti svého otce krále Kosta vládla v Alexandrii. Výjev znázorňuje sv. Kateřinu doprovázenou dvorními dámami s rozevřenou knihou. Nejspíše je pohroužena do modliteb před povoláním před císaře Maxentia.\n\nObraz Umučení sv. Kateřiny je z celého souboru nejkvalitnější. Některé části podkresby připomínají expresivní vedení linie u podkreseb Litoměřického oltáře, ale nejsou totožné. Kompozice se vyznačuje suverénním rozvržením vztahů figury a prostoru, propojením prvního a druhého plánu děje a zaujetím pro perspektivní znázornění mučicího nástroje.\nDeska z lipového dřeva 77 x 44,5 cm, původně část pohyblivého křídla podélně rozříznutého, nynější tloušťka 1-4 mm, nalepeno na vrstvenou desku. Původ neznámý, roku 1946 se obraz nacházel v soukromé sbírce v Budapešti, od 50. let ve sbírce A. Gebera v USA. Po úmrtí sběratele prodáno v aukci Sotheby´s v New Yorku, odkud jej roku 1998 získala Národní galerie v Praze (inv. č. O 17425). Restaurováno 1998-1999 v Národní galerii (A. Třeštíková), zpevněno na zadní straně (D. Zika)\nDeska z lipového dřeva 77 x 44,5 cm, tloušťka 1-4 mm, původně tvořila celek s předchozím obrazem a byla získána spolu s ním v aukci do sbírky Národní galerie v Praze (inv. č. O 17426). Oba obrazy jsou uvedeny v katalogu výstavy budapešťského Szépmüvészeti Múzeum roku 1946. Deska byla podélně rozříznuta patrně po roce 1946. Restaurovala A. Třeštíková v NG v letech 1998-1999.\nOlejová tempera na dřevěné desce 70,5 x 45,5 cm, tloušťka 5-7 mm, seříznuta horní i dolní část. Deska tvořila část pohyblivého nebo pevného křídla oltáře. Původ neznámý, současný majitel G Schäfer (Schweinfurt, SRN) obraz zakoupil roku 1961 na aukci Weinmüller v Mnichově roku 1961 (inv. č. 4189)\nOlejová tempera na dřevěné desce 70 x 45,5 cm, tloušťka 5-7 mm, seříznuta horní i dolní část, na zadní straně zpevněno parketáží. Původ neznámý, současný majitel G. Schäfer (Schweinfurt, SRN) obraz zakoupil na aukci Weinmüller v Mnichově roku 1961 (inv. č. 4190)\nVe střední části oltáře mohl být obraz \"Madona s dítětem mezi sv. pannami\", nebo spíše Madona s dítětem a sv. Kateřinou, výjev označovaný jako \"Zasnoubení sv. Kateřiny\". U pozdně gotických obrazových cyklů již neexistovala pevná pravidla pro následné horizontální či vertikální pořadí jednotlivých výjevů a proto spolehlivá rekonstrukce uspořádání křídel oltáře není možná.\n\nIkonografie zachovaných obrazů není zcela standardní ilustrací legendy a nelze z ní usuzovat na chybějící části. Navíc není možné odlišit vnitřní a vnější strany křídel na základě různého pozadí nebo zlacení. Z počtu zachovaných částí je pravděpodobné, že každé křídlo sestávalo ze dvou desek umístěných nad sebou ve společném rámu. Porovnáním se dvěma oboustranně malovanými deskami ve sbírce Národní galerie lze předpokládat, že i jednostranné obrazy v Schäfferově sbírce vznikly podélným rozříznutím desek a zadní malovaná část byla sejmuta či ztracena.\nObrazy z legendy o svaté Kateřině Alexandrijské jsou řazeny k pozdnímu dílu Mistra Litoměřického oltáře a jeho dílny. Byla zjištěna řada souvislostí s Oltářem Litoměřickým, Oltářem svaté Trojice a Oltářem Strahovským, Votivní deskou Jana z Vartemberka a některými obrazy Svatováclavské legendy. Díla spojuje obdobná fyziognomie i typ postav, kostýmní detaily, řešení prostoru s architektonickými prvky, detaily krajin v pozadí. Krajinný rámec obrazů je stylově jednotný - ukazuje krajinu s bujnou vegetací, rozeklanými suchými větvemi a fantaskní architekturou. Užití vzdušné perspektivy a více prostorových plánů ukazuje na poučení malíře díly dunajské školy. Svatokateřinský cyklus se odlišuje méně dokonalou konstrukcí obrazového prostoru a neorganickou kombinací několika prostorových rovin, typem pohybových schémat figur a systémem záhybů drapérií, který je spíše dekorativní. Snaha o sjednocení děje vedla k opakování figurálních typů i jejich oděvů, ale zároveň zvýraznila některé stylové odlišnosti.\nRestaurování obrazů nově získaných do sbírky Národní galerie potvrzuje podobnou techniku malby při porovnání s jinými díly Mistra Litoměřického oltáře. Kvalita malířského provedení je však poněkud nižší a odpovídá účasti více malířů v rámci dílny. Byly zjištěny i některé rozdíly v přípravě podkladu a vrstvení malby.\n\nPodklad obrazů tvoří klihový izolační nátěr a na něm nanesená vrstva přírodní křídy pojené klihem. Na ní je proteinová izolační vrstva tvořená pravděpodobně vaječným bílkem a želatinou. Podkresby jednotlivých obrazů jsou většinou schematičtější, s výjimkou Umučení, kde se blíží pečlivé modelaci objemu zjištěné u Litoměřického oltáře, u dvou dalších desek jsou podkresby drapérií blízké podkresbě u Oltáře sv. Trojice. Inkarnáty jsou podloženy vrstvičkou olovnaté běloby a modelovány jednou vrstvou malby obsahující bělobu, rumělku a uhlovou čerň. Pro dílnu Mistra Litoměřického oltáře je typické užití neobvyklého fialového pigmentu fluoritu v podmalbě a červený lak s organickou složkou. Barevnost fluoritové vrstvy kolísá s velikostí zrn pigmentu od světlých až průsvitných tónů po sytě fialovou a stupňuje se s velikostí částic. K modelaci drapérie je užita železitá červeň, běloba a rumělka, a svrchní vrstva tvořená červeným organickým lakem, který obsahuje anorganické hlinitokřemičité, vápenaté a jílové složky. Vrstvy zelené barvy obsahují měděnku, olovnato-cíničitou žluť nebo žlutý okr a bělobu. Modrá barva je azurit v kombinaci s bělobou a žlutým okrem, v podmalbě s fluoritem a železitou červení.\n\n"}
{"id": "1384504", "url": "https://cs.wikipedia.org/wiki?curid=1384504", "title": "Sárská", "text": "Sárská\n\nSárská ulice na Zličíně v Praze 5 spojuje ulice Jeremiášova a Řevnická. Nazvána je podle Sárska, jedné ze 16 spolkových zemí Německa. Vede od východu na západ vedle Rozvadovské spojky. Sídlo tu mají firmy jako Globus, Louwman - prodejce automobilů Toyota, dodavatel náhradních dílů APM Automotive, KFC atd.\n\n"}
{"id": "1384512", "url": "https://cs.wikipedia.org/wiki?curid=1384512", "title": "Michaela Blahová", "text": "Michaela Blahová\n\nMichaela Blahová (* 19. června 1969 Zlín) je česká politička, od roku 2016 zastupitelka a radní Zlínského kraje, od roku 2018 zastupitelka města Zlína, členka KDU-ČSL.\n\nPracovat začala v JZD Slušovice na konci 80. let 20. století. Později se v pracovní oblasti věnovala rodinám, zejména dětem a seniorům. Pracovala například jako pastorační asistentka olomouckého arcibiskupství, na starosti měla organizaci projektů pro rodiny s dětmi. V centru \"Domovinka\" pak vedla denní služby pro seniory. \n\nMichaela Blahová je vdaná a má čtyři děti, žije ve Zlíně v části Velíková. Mezi její záliby patří cyklistika, lyžování nebo čtení knih.\n\nV komunálních volbách v roce 2010 kandidovala jako nestraník za KDU-ČSL do Zastupitelstva města Zlína, ale neuspěla. Zvolena nebyla ani ve volbách v roce 2014, když už byla členkou KDU-ČSL (kandidovala za subjekt \"\"KDU-ČSL a Zlín 21 - Společně pro Zlín\"\"). Zastupitelkou města se tak stala až po volbách v roce 2018.\n\nV krajských volbách v roce 2016 byla zvolena za KDU-ČSL zastupitelkou Zlínského kraje. Na začátku listopadu 2016 se navíc stala radní kraje pro sociální záležitosti, neziskový sektor a rodinnou politiku.\n\nV doplňovacích volbách do Senátu PČR v květnu 2018 kandidovala za KDU-ČSL v obvodu č. 78 – Zlín. Se ziskem 24,18 % hlasů postoupila z prvního místa do druhého kola, v němž se utkala s nestraníkem za hnutí SENÁTOR 21 Tomášem Goláněm. Ve druhém kole však získala jen 46,21 % hlasů a senátorkou se tak nestala.\n"}
{"id": "1384515", "url": "https://cs.wikipedia.org/wiki?curid=1384515", "title": "Temná voda", "text": "Temná voda\n\nTemná voda (\"The Deep End\") je americký hraný film z roku 2001, který režírovali Scott McGehee a David Siegel podle románu \"The Blank Wall\" Elisabeth Sanxay Holding. Film zachycuje pohnutky matky, která se snaží ochránit svého syna kvůli domnělému zločinu. Snímek měl světovou premiéru na filmovém festivalu Sundance 21. ledna 2001.\n\nMargaret Hall žije se svými třemi dětmi v domě u jezera Tahoe. Zatímco její manžel slouží jako důstojník na křižníku USS Constellation (CV-64) v severním Atlantiku, Margaret se stará o děti a tchána Jacka. První trhliny v idylickém rodinném životě nastanou poté, co nejstarší syn Beau, nadaný hudebník, způsobí v opilosti vážnou dopravní nehodu, při které se naštěstí nikomu nic nestalo. Beau vezl svého přítele Darbyho Reese, majitele nočního klubu ve městě Reno. Margaret se snaží udržet Reese od svého syna, ale bez úspěchu. Jednoho večera Reese tajně navštíví Beaua. Dojde mezi nimi k hádce. Beau odejde a Reese poté omylem spadne z mola a smrtelně se zraní. Margaret ráno najde tělo a usoudí, že smrt způsobil Beau. Tajně proto odveze tělo na jezero a zde ho potopí. Po čase je mrtvola objevena a začne policejní pátrání. U Margaret se objeví mladík Alek, kterému Reese dluží peníze. Přinese videokazetu, na které mají Beau a Darby Reese sex. Alek požaduje 50 000 dolarů, nebo pásku předá policii. Margaret se snaží získat peníze, ale částka je příliš vysoká. Navíc její tchán dostane infarkt. Alek byl právě v domě a poskytl mu první pomoc. Nahlíží teď na situaci v rodině jinak a peněz se chce vzdát. Jeho parťák Charlie Nagel však chce svůj podíl i nadále. Nagel zajde za Margaret a vyhrožuje jí. Alek přispěchá na pomoc a uškrtí Nagela. Poté chce nafingovat dopravní nehodu s tělem, ale sám se těžce zraní a umírá.\n\n"}
{"id": "1384516", "url": "https://cs.wikipedia.org/wiki?curid=1384516", "title": "Twyfelfontein", "text": "Twyfelfontein\n\nTwyfelfontein, domorodým názvem ǀUi-ǁAis, je lokalita Světového dědictví UNESCO nacházející se v namibijském regionu Kunene 430 km severozápadně od Windhoeku. Na ploše 0,6 km² se zde nachází okolo dvou a půl tisíc petroglyfů, chráněná nárazníková zóna má rozlohu 92 km².\n\nTwyfelfontein se nachází v údolí řeky Huab v nadmořské výšce 550 metrů, díky občasným podzemním pramenům bylo místo navštěvováno lidmi již před šesti tisíci lety. Lovecko-sběračské komunity Křováků zde zanechaly v červeném pískovci množství kreseb a rytin převážně se zvířecími motivy, jejichž stáří se dohaduje na minimálně tisíc let. Podle odborníků obrazce vznikly jako mapa regionu s vyznačením míst, kde se vyskytují důležité druhy lovné zvěře; byly však nalezeny také kresby tučňáků a tuleňů, což svědčí o kontaktech místních obyvatel s přímořskými oblastmi. Galerie pod širým nebem Twyfelfontein proto patří k nejvýznamnějším ukázkám umění přírodních národů v Africe. Okolní krajina je polopouštní, s nedostatkem srážek a značnými teplotními rozdíly mezi dnem a nocí. Rytiny chrání takzvaný pouštní lak vylučovaný horninou, ohrožuje je však eroze skal i vandalismus, návštěva místa je proto možná pouze s průvodcem.\n\nSkalní malby objevil v roce 1921 Reinhard Maack, v roce 1952 je jihoafrická vláda prohlásila národní kulturní památkou a v roce 1986 zde chráněné území. V roce 2007 se stal Twyfelfontein první namibijskou lokalitou zapsanou na seznam Světového dědictví a patří k největším turistickým atrakcím v zemi.\n\n"}
{"id": "1384517", "url": "https://cs.wikipedia.org/wiki?curid=1384517", "title": "Nincsen nekem vágyam semmi", "text": "Nincsen nekem vágyam semmi\n\nNincsen nekem vágyam semmi je maďarský hraný film z roku 2000, který režíroval Kornél Mundruczó podle vlastního scénáře. V ČR byl uveden v roce 2002 na filmovém festivalu Mezipatra pod názvem \"Po ničem už netoužím\".\n\nBrunó žije s Mari na venkově. Bruno jezdí do Budapešti, kde si tajně vydělává jako prostitut. Stejně jako Marin bratr Ringo. Ringo je do Bruna zamilovaný, ten ale miluje Mari. Brunó má stálého klienta, advokáta. Jednou mu ukradne klíče od domu a ty tajně získá Ringo. Se svými kumpány se do domu vloupe a je zde jimi zavražděn. Advokát si vraždu spojí s Brunem a chce se pomstít.\n"}
{"id": "1384520", "url": "https://cs.wikipedia.org/wiki?curid=1384520", "title": "Wikibase", "text": "Wikibase\n\nWikibase je sada rozšíření pro MediaWiki vytvořených pro práci s daty v centrálním úložišti. Její základní komponenty jsou Wikibase Repository a Wikibase Client. Wikibase byla původně vyvinuta pouze pro Wikidata, která ji od svého vzniku až dosud používají.\n\nWikibase má uživatelské rozhraní založené na programovacím jazyce JavaScript a poskytuje export všech datových podmnožin v mnoha formátech. Mezi nejznámější projekty používající Wikibase patří Wikidata, Europeana's Eagle Project a Droid Wiki.\n\n"}
{"id": "1384521", "url": "https://cs.wikipedia.org/wiki?curid=1384521", "title": "Desfourský palác", "text": "Desfourský palác\n\nJako Desfourský palác bývá označován neoklasicistní obytný dům palácového typu, který stojí v Praze na Novém Městě čp. 1023 v ulici Na Florenci. Dům vyniká zejména výzdobou v interiéru. Dům je kulturní památkou.\n\nDům byl postaven v Teisingerově zahradě v letech 1845-47, architektem byl Josef Kranner. Ještě jako rozestavěný ho od podnikatele Alberta Kleina von Wiesenberg v roce 1847 koupil šlechtic Franz Desfours-Walderode, který zasáhl do projektu, který získal zejména bohatou vnitřní výzdobu v některých částech domu. Na vnitřní výzdobě se podíleli malíř Karel Nacovský a sochař a štukatér Ferdinand Pischelt. Část domu sloužila jako sídlo majitele při jeho pobytu v Praze, část sloužila jako nájemní dům. V zahradě u domu byl postaven novorenesanční skleník s kupolí. Vdova po Franzovi dům v roce 1878 prodala.\n\nV roce 1951 byl zbourán skleník v zahradě, v roce 1983 bylo zbořeno západní křídlo paláce kvůli výstavbě tiskárny Rudého práva. Od 90. let 20. století je objekt prázdný a v zanedbaném stavu. V roce 1995 byl palác převeden do vlastnictví hlavního města Prahy, správa města však pro něj nenašla využití. Podle studie z roku 2016 by dům mohl být využit pro potřeby nedalekého Muzea hl. m. Prahy.\n"}
{"id": "1384523", "url": "https://cs.wikipedia.org/wiki?curid=1384523", "title": "Marie Nádvorníková", "text": "Marie Nádvorníková\n\nMarie Nádvorníková (roz. \"Riedlová\", 4. července 1944, Přerov – 23. října 2017, Olomouc) byla česká knihovnice a bibliografka, dlouholetá ředitelka Vědecké knihovny v Olomouci. \n\nVystudovala knihovnictví na Univerzitě Karlově v Praze (1967), po studiu nastoupila do Státní vědecké knihovny v Olomouci, kde od roku 1973 vedla oddělení bibliografie, kde se věnovala především regionální bibliografii. V letech 1982–2003 byla ředitelkou Vědecké knihovny v Olomouci.\n\n\nV roce 2003 obdržela Medaili Z. V. Tobolky. \n\n\n"}
{"id": "1384524", "url": "https://cs.wikipedia.org/wiki?curid=1384524", "title": "Anne-Marie (zpěvačka)", "text": "Anne-Marie (zpěvačka)\n\nAnne-Marie, vlastním jménem Anne-Marie Rose Nicholson (* 7. dubna 1991, East Tilbury, Essex, Anglie), je anglická zpěvačka a textařka. Na hudební scéně působí od roku 2013 a od té doby nazpívala několik singlů, které se dobře umístily nejen na UK Singles Chart: „Rockabye“, společně s Clean Bandit a Seanem Paulem, „Ciao Adios“, „Friends“ nebo „2002“. Své první studiové album, nazvané \"Speak Your Mind\", vydala 27. dubna 2018.\n\nAnne-Marie Rose Nicholson se narodila 7. dubna 1991 v malé obci East Tilbury ve východní Anglii. Její otec je Ir, matka Angličanka. Jako šestiletá se objevila v divadelní inscenaci \"Bídníci\" v londýnském West End theatre, ve dvanácti pak ve hře \"Whistle Down the Wind\" po boku Jessie Cornish, v současnosti známé jako Jessie J. Později už se ale divadlu více nevěnovala.\n\nStudovala na Palmer's College v Thurrocku v Essexu.\n\nOd devíti let cvičí šótókan, jeden ze stylů karate, a za své výkony získala mnoho cen, nakonec se stala i trojnásobnou mistryní světa v tomto sportu. Později řekla, že karate ji naučilo disciplíně a soustředění, což je prakticky vše, co jako zpěvačka a textařka ke své kariéře potřebuje.\n\nV dubnu 2018, nedlouho po vydání prvního debutové alba, se přiznala, že je bisexuální.\n\nV roce 2013 vydalo vydavatelství The Rocket Record Company její první píseň, nazvanou „Summer Girl“. Protože u sólové kariéry byl ale jen malý předpoklad úspěšnosti, začala nejdříve spolupracovat na singlech společně s jinými umělci: Magnetic Man, Gorgon City a nakonec i s Rudimental, anglickou elektronickou hudební skupinou, která nastartovala její kariéru zpěvačky. Podílela se na čtyřech singlech z jejich alba \"We the Generation\", jeden z nich, „Rumour Mill“, se v UK Singles Chart umístil na 67. místě. Dva roky se skupinou též koncertovala.\n\n10. června 2015 vydala své debutové EP \"Karate\", které vydalo tehdy nové vydavatelství Major Tom's. Právě s písničkami z tohoto EP, „Karate“ a „Gemini“, poprvé sólově vystupovala naživo. V listopadu toho roku pak vydala singl „Do It Right“, který se na britské chart umístil na 90. místě. Měl být součástí jejího připravovaného alba \"Breathing Fire\", které ale nikdy nevydala.\n\n20. května 2016 vydala Anne-Marie první píseň z jejího nového rozpracovaného alba nazvanou „Alarm“. Během června se singl v britské chart nedostal dále než na 76. místo, pak se ale během července stal velmi populární a dostal se na 16. příčku.\n\nV srpnu 2016 bylo potvrzeno, že Anne-Marie bude vystupovat na jednatřicátém ročníku hudebního festivalu Eurosonic Noorderslag v nizozemském Groningenu. Nedlouho po tom Clean Bandit vydali píseň „Rockabye“, na které spolupracovali s Anne-Marie a jamajským raperem Seanem Paulem. Na absolutní špičce britské Christmas number one strávila za sebou devět týdnů a nejen v Evropě si získal velký ohlas.\n\n10. března 2017 vypustila do světa nový sólový singl „Ciao Adios“. Získal si velké ohlasy v evropských žebříčcích, v britské chart se dostal až na 9. místo. Následovaly písně: „Either Way“, na které spolupracovala společně se Snakehips a Joey Badassem, „Heavy“, „Then\" a v roce 2018 píseň „Friends\", na které spolupracovala s diskžokejem známým jako Marshmello. Právě tenhle singl, vydaný 9. února, se dostal mezi top 5 britských hitů a rychle se stal populárním. 21. února oznámila, že vyjde její první debutové album: stalo se tak 27. dubna.\n"}
{"id": "1384525", "url": "https://cs.wikipedia.org/wiki?curid=1384525", "title": "Cons", "text": "Cons\n\ncons je jednou ze základních funkcí jazyka Lisp. Jejími parametry jsou dva objekty a výstupem je jejich uspořádaný pár. Například volání codice_1 vytvoří uspořádaný pár codice_2. Levý prvek tohoto páru je tradičně označován zkratkou \"car\" a pravý prvek zkratkou \"cdr\".\n\nJedním ze základních použití uspořádných párů v lispu je vytvoření seznamů v podobě spojových seznamů. Cons se v tomto případě používá vnořeně: Seznam je dvojice, kde car je prvek a cdr je dvojice, kde car je prvek a cdr je dvojice, ... Tato posloupnost je ukončena tím, že cdr je speciálním prvkem \"nil\".\n\nBinární stromy, u kterých jsou data pouze v listech, lze vytvořit podobně. Každý uzel, který není listem, je dvojicí svých podstromů.\nNapříklad:\n\nvytvoří strukturu:\n\ntedy strom:\n\nVýše uvedené spojové seznamy lze z tohoto hlediska vlastně pokládat také za stromy, ovšem zcela nevyvážené. Například seznam codice_3, který můžeme zapsat jako takovýto spojový seznam:\n\nje vlastně následujícím binárním stromem:\n"}
{"id": "1384526", "url": "https://cs.wikipedia.org/wiki?curid=1384526", "title": "Normani (zpěvačka)", "text": "Normani (zpěvačka)\n\nNormani Kordei (* 31. května 1996 Atlanta) je americká zpěvačka, známá především jako členka dívčí skupiny Fifth Harmony.\n\nNarodila se v Atlantě ve státě Georgie, vyrůstala v New Orleans. Je dcerou Derricka a Andrey Hamiltonové. Má dvě starší nevlastní sestry. Při pobytu v New Orleansu navštěvovala školu v Trinity Episcopal School. Po hurikánu Katrina v roce 2005 se s rodinou přestěhovala do Houstonu v Texasu. Jako malá soutěžila v tanečních, gymnastických a kosmetických soutěžích.\n\nNormani se v roce 2012 zúčastnila druhé sezóny X Factoru USA s písní Chain of Fools od Arethy Franklin . Byla dána spolu s Ally Brooke Hernandez, Dinah Jane Hansen, Lauren Jauregui a Camilou Cabello, a vytvořily skupinu nyní známou jako Fifth Harmony. Skupina se dostala až do finále a skončila na třetím místě. \n\nV roce 2015 vydala Normani dvě taneční videa na svém kanálu YouTube . Od února 2016 do ledna 2017 Normani vydala covery několika písní. Normani soutěžila v sezóně 24 v soutěži Dancing with the Stars od března do května 2017, vedle svého tanečního partnera, profesionálního tanečního tanečníka Valentina Chmerkovského. Dostali se do finále, kde skončili na třetím místě. Účinkovala v klipu k písni od Khalida s názvem Young Dumb & Brooke. Později potvrdila, že ona a Khalid pracují na nových nápadech písní. \n14. února 2018, Normani a Khalid vydali píseň Love Lies, která je soundtrack k filmu Já, Simon. S písní vystupují v pořadu The Tonight Show Starring Jimmy Fallon a dokonce i na Billboard Music Awards v roce 2018. V dubnu 2018 bylo oznámeno, že Normani podepsala smlouvu s Keep Cool / RCA Records pro své sólové debutové studiové album. Normani potvrdila, že pracuje na hudební spolupráci s Missy Elliott. Billboard potvrdil, že Normani spolupracuje s Calvinem Harrisem a Kehlani. V Srpnu 2018, Jessie Reyez vydala její píseň Body Count s Kehlani a Normani. Normani nazpívala píseň Swing se zpěvákem Davido a Quavo. 22. října 2018 Normani a Calvin Harris vydali dvě písně s názvem Checklist a Slow Down jako součást EP Normani x Calvin Harris. 15. listopadu vydává píseň Waves se 6LACK. V listopadu 2018 bylo oznámeno, že Normani bude předskokanka pro turné Ariany Grande , v rámci turné Sweetener World Tour. Ve svém rozhovoru s Beats 1 Normani řekla, že její debutové album ponese název číslem. Normani řekla v prosinci 2018, že pracuje s Pharellem Williamsem na hudbě pro její album. 11. ledna 2019 je vydána píseň se Samem Smithem, která se jmenuje Dancing With A Stranger. 12. února je vydán klip k písni Waves. 13. března jsou Normani společně s 6LACK pozváni v pořadu The Tonight Show Starring Jimmy Fallon, jako hosti. Zpívají zde jejich píseň Waves. 1. května měla vystoupit společně se Samem Smithem na předávání hudebních cen Billboard Music Awards 2019, kde měli zazpívat jejich píseň Dancing With A Stranger. Vystoupení bylo zrušeno kvůli zdravotním problémům Sama Smitha. \n"}
{"id": "1384530", "url": "https://cs.wikipedia.org/wiki?curid=1384530", "title": "Polnische Schul", "text": "Polnische Schul\n\nSynagoga v Leopoldsgasse ve Vídni, známá spíše pod názvem \"Polnische Schul\" (\"Polská škola\") byla ortodoxní synagoga postavená mezi lety 1892 a 1893 v Leopoldsgasse 29 ve 2. vídeňském obvodu. Během tzv. Křištálové noci v roce 1938 byla vypálena a zničena.\n\nSynagogu nechal vystavět spolek \"Beth Israel\" (\"Dům Izraele\") pro v té době stále ve městě početně sílící polskou židovskou komunitu. Bohoslužby se konaly v přísně ortodoxním, aškenázském ritu.\n\nSynagoga byla postavena podle plánů předního židovského vídeňského architekta Wilhelma Stiassnyho jako třílodní komplex s ženskými galeriemi po stranách, v secesním slohu s orientálními prvky. Měla 420 mužských a 217 ženských sedadel. Jejím nejpozoruhodnějším rysem a nepřehlédnutelnou dominantou byla centrální cibulovitá kopule.\n\nJedinou na světě dodnes dochovanou sesterskou budovou, hmotově i koncepčně velmi podobně řešenou - a dodnes používanou k původnímu účelu - je Jubilejní synagoga Císaře Františka Josefa I. v Praze na Novém městě.\n\nSpolek Beth Israel, sdružující ortodoxní Židy pocházející z polské části monarchie ve Vídni, byl založen již roku 1852. Během následujících třiceti pěti let se polská židovská komunita díky emancipačním snahám rozrostla natolik, že již přestala stačit kapacita původní modlitebny, která se nacházela v ulici Obere Donaugasse. Na zasedání spolku dne 17. prosince 1888 správní rada rozhodla o vystavení nové, důstojné budovy s kapacitou pro 750 osob. V březnu roku 1892 bylo rozhodnuto o zakoupení parcely č. 29 v Leopoldgasse ve 2. vídeňském obvodu, nacházející se v samém sousedství západní hranice bývalého židovského ghetta. K sehnání peněz potřebných ke stavbě byla vyhlášena sbírka. Mnoho členů spolku Beth Israel darovalo finanční obnos, stejně tak přispělo vedení vídeňské židovské obce. Peníze byly získany také prostřednictvím dražby daru od samotného císaře Františka Josefa I., který do za tímto účelem věnoval stříbrný kávový servis pro šest osob ve stylu Ludvíka XIV. Celkové náklady na stavbu činily 75.766,93 zlatých.\n\nVypracováním plánů byl pověřen přední vídeňský architekt, c.k. dvorní stavitel Wilhelm Stiassny, jenž byl zároveň zvolen čestným předsedou stavebního výboru. Stavební plány byly schváleny v červnu 1892, základní kámen byl položen 5. března 1893, poslední kámen byl do stavby slavnostně zasazen a synagoga zasvěcena odpoledne, dne 8. září 1893, tj. v předvečer posledního šabatu židovského roku 5653 před Roš hašana.\n\nV roce 1926 byla synagoga přestavěna a doplněna o knihovnu a předsíň.\n\nV roce 1938, po anšlusu Rakouska nacistickým Německem, byly majetky spolku Beth Israel převedeny na židovskou obec ve Vídni (IKG). Během tzv. Křištálové noci dne 9. listopadu 1938 byla synagoga zpustošena. V roce 1943 získala pozemek obchodní společnost Hollindia. V prosinci 1950 se opět stal majetkem IKG, který jej prodal v roce 1958. Zbytky synagogy byly zbourány v roce 1961 a na pozemku byla schválena stavba bytového domu\n\nNa fasádě současného domu je umístěna pamětní deska upozorňující na bývalou „Polskou školu“.\n"}
{"id": "1384538", "url": "https://cs.wikipedia.org/wiki?curid=1384538", "title": "Frozen Poppyhead", "text": "Frozen Poppyhead\n\nFrozen Poppyhead je česká metalová kapela z Českých Budějovic, která byla založena v roce 2017 . Kapelu tvoří zpěvák a sólový kytarista Richard \"Tolky\" Tolkner, doprovodný kytarista Alfred Rezek, bubeník David Halada a baskytarista Jan Tošer.\n\n\n\n\n\n"}
{"id": "1384540", "url": "https://cs.wikipedia.org/wiki?curid=1384540", "title": "Uhříněveské muzeum", "text": "Uhříněveské muzeum\n\nUhříněveské muzeum je muzeum pražské městské části (dříve samostatného města) Uhříněves. \n\nMuzeum v Uhříněvsi vzniklo již roku 1925. Původně se nacházelo v tzv. Legionářském domě na Husově náměstí (č.p. 380) a sloužilo především jako památník padlých z 1. světové války. Muzeum postupně získávalo předměty související s historickým vývojem Uhříněvsi a fungovalo až do roku 1939. Po 2. světové válce nebylo obnoveno a jeho sbírky převzalo muzeum v Říčanech. V roce 1998 schválilo městské zastupitelstvo obnovu muzea, sbírky byly navráceny a roku 2002 byla zpřístupněna nová expozice, umístěná v konírnách bývalého uhříněveského cukrovaru. K definitivnímu zpřístupnění sbírek došlo roku 2003.\n\nJádro sbírek tvořily v minulosti památky na československé legionáře. V dubnu 2018 mělo muzeum evidováno cca 3000 přírůstkových čísel, tedy přibližně 10 000 sbírkových předmětů.\n"}
{"id": "1384541", "url": "https://cs.wikipedia.org/wiki?curid=1384541", "title": "Lotyšské námořnictvo", "text": "Lotyšské námořnictvo\n\nLotyšské námořnictvo (\"Latvijas Jūras spēki\") je jednou ze složek ozbrojených sil Lotyšska. Existovalo v letech 1918–1940 a dále od obnovení nezávislosti země roku 1991. Jádro námořnictva tvoří pět minolovek, pět hlídkových lodí a dvě podpůrné lodě. Mezi jeho úkoly patří obrana teritoriálních vod, ochrana výlučné ekonomické zóny země, mise SAR a likvidace min. Pod velením námořnictva je rovněž roku 1999 vzniklá Lotyšská pobřežní stráž. Lotyšské námořnictvo je součástí sil NATO, zapojuje se do mezinárodních cvičení, ale mimo jiné též do protipirátské mise EU Operace Atalanta.\n\nLotyšské námořnictvo vzniklo po vyhlášení nezávislosti země roku 1918. Jeho první válečnou lodí se v lednu 1919 stala německá prvoválečná minolovka M68, zařazená do služby jako \"Virsaitis\". Ve 20. letech námořnictvo posílila čtyři plavidla postavená ve Francii. Roku 1926 to byly minolovky \"Imanta\" a \"Viesturs\" a roku 1927 dvě malé ponorky \"Ronis\" a \"Spidola\". Lotyšské námořnictvo zaniklo kvůli okupaci země Sovětským svazem v červnu 1940. Lotyšská plavidla byla ukořistěna a zařazena do sovětského námořnictva, v jehož řadách je zastihla druhá světová válka. Obě ponorky v červnu 1941 potopily vlastní posádky, \"Viesturs\" byla potopena v červenci 1941 a \"Virsaitis\" v prosinci 1941. Pouze minolovka \"Imanta\" válku přečkala a roku 1950 byla vyřazena.\n\nSvou nezávislost Lotyšsko obnovilo roku 1991. Lotyšské námořnictvo bylo založeno 11. dubna 1991. Jeho schopnosti od počátku limitovala špatná ekonomická situace země. Roku 1994 jej tvořilo 630 osob. Na počátku tvořila jádro námořnictva plavidla pocházející z výzbroje zaniklé východoněmecké Volksmarine. Byly to tři raketové čluny projektu 205 (třída Osa I) a od roku 1994 dvě minolovky třídy Kondor. Doplňovaly je dva upravené rybářské trawlery, hlídkový člun \"Sams\" a hlídkový člun \"Kristaps\" (KA 01) švédského typu KBV 140.\n\nRoku 1999 byla získána minolovka \"Nemejs\" německé třídy \"Lindau\" (typ 320). Roku 2000 námořnictvo získalo čtyři norské hlídkové čluny třídy \"Storm\". Roku 2003 byla získána minonoska \"Virsaitis\" norské třídy \"Vidar\". Je využívána jako velitelské a podpůrné plavidlo. V letech 2001–2002 bylo z Nizozemska získáno pět minolovek třídy \"Tripartite\". Zcela nová plavidla reprezentuje pět hlídkových lodí třídy \"Skrunda\".\n\nMezi důležité úkoly lotyšského námořnictva patří vyhledávání a likvidace námořních min, kterých dle odhadů po obou světových válkách v Baltském moři zůstalo až 80 000 kusů. V letech 1992–2002 lotyšské námořnictvo od min vyčistilo 770 čtverečních mil Baltského moře, přičemž zlikvidovalo 477 objektů (min, hlubinných pum, nevybuchlých bomb a torpéd).\n\n\n\n\n\n"}
{"id": "1384542", "url": "https://cs.wikipedia.org/wiki?curid=1384542", "title": "Půlnoc v zahradě dobra a zla", "text": "Půlnoc v zahradě dobra a zla\n\nPůlnoc v zahradě dobra a zla (\"Midnight in the Garden of Good and Evil\") je americký hraný film z roku 1997, který režíroval Clint Eastwood podle stejnojmenného románu Johna Berendta. Film zachycuje příběh sběratele umění, který je obviněn z vraždy prostituta.\n\nSpisovatel John Kelso přilétá z New Yorku do Savannah, aby napsal do časopisu reportáž o vánočním večírku, který každoročně pořádá zdejší výstřední sběratel umění Jim Williams. Avšak po večírku dojde v domě ke střelbě. Zastřeleným je prostitut Billy Hanson, se kterým Jim Williams udržoval utajený poměr. Jim Williams policii tvrdí, že jej zastřelil v sebeobraně. John Kelsose rozhodne ve městě zůstat a místo novinového článku se rozhodne napsat o události knihu. Williamsův právník Sonny Seiler mu poskytne příslušné kontakty. Kelso tak potkává transsexuála Chablis Deveau, dále Minervu, která praktikuje vúdú nebo Serenu Dawes, bývalou herečku v němých filmech. V následném soudním procesu je Williams očištěn, ale krátce poté umírá. Kelso se rozhodne v Savannah zůstat.\n"}
{"id": "1384545", "url": "https://cs.wikipedia.org/wiki?curid=1384545", "title": "Hoek van Holland", "text": "Hoek van Holland\n\nHoek van Holland () (doslova \"Roh Holandska\") je v současnosti část města Rotterdam, která si uchovala ráz malého přímořského městečka a lázní. Leží v jižním Holandsku, asi 25 km jihozápadně od Haagu, při hlavním ústí řeky Rýn, která se zde z historických důvodů nazývá Stará Máza (\"Oude Maas\").\nHoek van Holland má plochu 16,7 km², z toho 13,92 km² pevniny, na níž v roce 2017 žilo asi 8 670 obyvatel.\n\nHoek van Holland byl a je jeden z nejdůležitějších přístavů trajektového spojení evropské pevniny s Velkou Británií. Osobní nádraží přímo u terminálu trajektů bylo po mnoho let cílem vlaků ze Střední Evropy (například expres Berlín – Londýn, Austria-Express nebo Holland-Skandinavia-Express), až 1. dubna 2017 byl provoz na této trati zastaven a trasa bude využita pro provoz rotterdamského metra.\n\nObcí prochází trasa Evropské silnice E30, která pokračuje trajektem do Anglie. Spojení zajišťuje denní a noční osobní trajekt do Harwiche v Essexu a denní a noční nákladní trajekt do Killingholme (Lincolnshire). Lokální trajekt Rotterdamské tramvajové společnosti (RET) spojuje obec s rotterdamským přístavem.\n\n"}
{"id": "1384548", "url": "https://cs.wikipedia.org/wiki?curid=1384548", "title": "Voskářka", "text": "Voskářka\n\nVoskářka je zaniklá usedlost v Praze 5-Smíchově, která stála v ulici Křížová. Na jejích pozemcích vznikl areál Smíchovského nádraží.\n\nHospodářská usedlost stála proti Koulce. Roku 1720 ji držel Gottfried Minichdorfer, který v ní měl manufakturu na bělení vosku. Kolem roku 1840 patřila Františku Hirschovi. Dvě budovy na čtvercovém půdorysu a jednu na půdorysu obdélném získala po polovině 19. století Společnost buštěhradské dráhy. Ta dala postavit malou patrovou stavbu se sedlovou střechou.\n\nUsedlost se dostala do areálu Smíchovského nádraží a sloužila jeho potřebám, časem zanikla. Patrová stavba byla zbořena po roce 2001.\n\n\n\n"}
{"id": "1384552", "url": "https://cs.wikipedia.org/wiki?curid=1384552", "title": "Luján", "text": "Luján\n\nLuján je město v Argentině. Je sídlem okresu Partido de Luján v provincii Buenos Aires. Nachází se na západním okraji metropolitní oblasti a aglomerace Gran Buenos Aires, západně od vlastního Buenos Aires. V roce 2001 zde žilo 67 266 obyvatel. Luján je jedním z nejvýznamnějších argentinských římskokatolických poutních míst, v místní bazilice je uchovávána soška Panny Marie Lujánské, patronky Argentiny.\n\nV oblasti, kde stojí dnešní město, se první osídlení objevilo již začátkem 17. století. V roce 1671 zakoupila místní statkářka Ana de Matos sošku Panny Marie, která byla ústředním prvkem údajného zázraku, který se stal roku 1630 v nedaleké Ville Rose (většinou se chybně uvádí Zelaya), a přenesla ji na svůj ranč. Zanedlouho zde vyrostl první kostel a místo se stalo velmi známým. V 18. století zde začala růst osada, která své jméno získala podle řeky Luján, jež tudy protéká, a roku 1755 došlo k oficiálnímu založení města. Současná novogotická bazilika Panny Marie Lujánské byla stavěna v letech 1890–1935, titul basilica minor získala roku 1930.\n\n"}
{"id": "1384556", "url": "https://cs.wikipedia.org/wiki?curid=1384556", "title": "Šmarna gora", "text": "Šmarna gora\n\nŠmarna gora ( ) je skalní suk ve severně od centra Lublaně, hlavního města Slovinska. Nachází se ve čtvrti Šmarna gora. Je to nejvyšší vrchol města a oblíbený cíl turistů.\n\nHora má dva vrcholy: západnější Šmarna gora (669 m) a východnější Grmada (676 m). Za dobré dohlednosti lze z vrcholu spatřit Triglav a Stol na severu a pohoří Snežnik na jihu.\n\nNa západním úpatí hory leží vesnice Vikrče a Spodnje Pirniče, na severním úpatí je ves Zavrh pod Šmarno Goro a na jihovýchodním straně se nacházejí vesnice Šmartno pod Šmarno Goro a Tacen, které jsou dnes již součástí Lublaně.\n\nNa jižní straně hory roste dub pýřitý a habrovec habrolistý, severní strana hory je pokryta bukovým lesem.\n\nZvony zvonice na vrcholu hory zní každý den půl hodiny před polednem.\n"}
{"id": "1384557", "url": "https://cs.wikipedia.org/wiki?curid=1384557", "title": "Boží květ zahradní", "text": "Boží květ zahradní\n\nBoží květ zahradní (\"Dodecatheon meadia\") či božskokvět zahradní je nízká vytrvalá trsnatá bylina kvetoucí v květnu a červnu nápadnými, světle fialovými květy. Tato jarní květina je původem z prérijních oblastí jižní Kanady a východních oblastí Spojených států. V přírodě je poměrně vzácná, bývá však často rozmnožována a milovníky květin sázena do vlhkých skalek.\n\nRostlina raší brzy z jara, nejprve vytvoří listovou růžici z které později vyroste jedna až čtyři lodyhy. Květy se objevují koncem jara a kvetou asi měsíc. S příchodem léta listy usychají, jen suché lodyhy s tobolkami přetrvávají poněkud déle, později tobolky prasknou a vítr semena rozptýlí.\n\nBylina preferuje osluněné, nebo mírně zastíněné stanoviště, kde má do poloviny léta (než rostliny uschnou) vlhkou nebo mírně suchou půdou. Dobře roste ve výživné půdě s dostatkem humusu a živin, v přírodě volí skalnaté svahy, které omezují konkurenci v podobě vzrůstnějších rostlin. Mezi obvyklá stanoviště patří vlhké až mírně suché prérie, svahy kopců, světliny v řídkých lesích na skalnatém podkladu a strmá úbočí podél řek i potoků. Občasný požár přicházející v pozdním létě rostlinu neohrožuje, spíše ji prospívá, neboť likviduje starou a mrtvou vegetaci, která ji o příštím jaru nebude bránit v růstu. Ploidie druhu je 2n = 88, x = 22.\nVytrvalá rostlina s přízemní růžici tvořenou jednoduchými, řapíkatými listy dlouhými 8 až 30 a širokými 2 až 8 cm. Čepel jasně zelených listů je podlouhlá, obkopinatá nebo vejčitá, její načervenalá báze je postupně zúžená do řapíku, okraj bývá celistvý nebo zřídka hrubě zubatý a má výraznou centrální žilku.\n\nZ růžice vyrůstají jedna až čtyři asi 40 cm vysoké, bezlisté lodyhy nesoucí osm až dvacet květů, které jsou na svěšených stopkách 3 až 7 cm dlouhých; v době tvorby semen se stopky vzpřimují. Květy jsou nevonné, pravidelné, oboupohlavné a vytvářejí květenství okolík. Trubkovitý kalich je asi 8 mm dlouhý a má pět úzce kopinatých zelených lístků. Koruna s kratičkou nažloutlou trubkou s náznakem hnědé barvy je tvořena pěti vzhůru rostoucími, až 2,5 cm dlouhými, na vrcholu zahrocenými lísky, které bývají nejčastěji růžově fialové, ojediněle světle růžové nebo bílé. Uprostřed květu rostou směrem dolů nahloučené tyčinky s prašníky a uprostřed nich ční dlouhá čnělka s bliznou.\n\nKvěty neprodukují nektar a přesto jsou opylovány létajícím hmyzem, nejčastěji čmeláky a včelami slétající se pro pyl. Květy jsou přizpůsobeny zvláštnímu způsobu opylování, při které opylovači rychle kmitají křídly v těsné blízkosti prašníků až je rozvibrují natolik, že uvolní pyl. Tento způsob opylování se nazývá \"buzz-pollination\".\n\nPlod je nahnědlá, válcovitá, na koncích zúžená, asi 1,5 cm velká tobolka se suchým zbytkem po vytrvalém kalichu a čnělce. Tlustostěnná tobolka vyrůstá na rozdíl od květů na vzpřímené stopce a obsahuje drobná, černá semena, která se ve zralosti z tobolky vysypávají.\n\nRostlina se přirozeně rozšiřuje rozrůstáním trsů, které lze v předjaří rozdělit. Může se množit i výsevem semen, která ale pomalu klíčí a následný semenáček se vyvíjí do stadia kvetení po mnoho let.\n\n"}
{"id": "1384558", "url": "https://cs.wikipedia.org/wiki?curid=1384558", "title": "Comes Vok", "text": "Comes Vok\n\nComes Vok († 968), zaznamenává jej jen Kosmova kronika česká, v jedné jediné větě k roku 968 Kosmas uvádí:\n\n„Obiit Vok comes.“ („Zemřel předák Vok.“) Bývá ztotožňován s otcem Slavníka, jehož synem byl sv. Vojtěch, Soběslav, Spytimír, Pobraslav, Pořej a Čáslav, jeho nemanželským synem byl také sv. Radim a byli po něm pojmenováni Slavníkovci. Dlouho se obecně věřilo (a věří vlastně v laické veřejnosti dodnes), že to byl rod, který ovládal vlastní rozsáhlé území v Čechách a svou mocí se mohl měřit se samotnými Přemyslovci až do 28. září 995, kdy byli vyvražděni, ale ve skutečnosti to byli jen příbuzní Přemyslovců, kteří spadali pod jejich vládu. Například český historik Dušan Třeštík naznačil, že Bořivoj I. by mohl být strýcem tohoto Voka. Jeho otcem podle něj možná byl Strojmír, který byl roku 883 dosazen po Bořivojově útěku na Moravu místo něj na knížecí stolec a vládl až do roku 885, kdy jej Bořivoj a moravský král Svatopluk I. vyhnali.\n"}
{"id": "1384561", "url": "https://cs.wikipedia.org/wiki?curid=1384561", "title": "General Electric J85", "text": "General Electric J85\n\nGeneral Electric J85 je malý jednohřídelový proudový motor. Vojenské verze poskytují \"na sucho\" tah 13,1 kN, zatímco varianty s přídavným spalováním dosahují až 22 kN. V závislosti na doplňkovém vybavení a konkrétním modelu motor váží od 140 do 230 kg. Jedná se o jeden z nejúspěšnějších a nejdéle sloužících vojenských proudových motorů společnosti General Electric - u civilní verze byla zaznamenáno více než 16,5 milionu hodin provozu. Americké letectvo plánuje motory J85 využívat až do roku 2040. \n\nCivilní modely známé jako CJ610 jsou podobné, jen bez přídavného spalování, zatímco verze CF700 je opatřena dmychadlem v zadní části motoru.\n\nVýroba skončila v roce 1988 a bylo vyrobeno více než 12 000 ks motoru J85.\n\n\n\n\n"}
{"id": "1384562", "url": "https://cs.wikipedia.org/wiki?curid=1384562", "title": "Anthony Colin Fisher", "text": "Anthony Colin Fisher\n\nMons. Anthony Colin Fisher OP (* 10. března 1960, Sydney) je australský katolický kněz a řeholník, biskup, od roku 2014 arcibiskup sydneyský a primas Austrálie. \n\nV únoru 1987 složil řeholní sliby v řádu dominikánů, kněžské svěcení přijal 14. září 1991, které mu udělil biskup Eusebius John Crawford. Dne 16. července 2003 ho papež Jan Pavel II. jmenoval pomocným biskupem v Sydney. Na začátku roku 2010 ho papež Benedikt XVI. jmenoval biskupem diecéze Parramatta, do úřadu byl uveden 4. března téhož roku. Arcibiskupem metropolitou Sydney ho jmenoval papež Fratišek 18. září 2014. Instalován byl 16. listopadu 2014.\n\nJe rytířem komturem s hvězdou Řádu Božího hrobu a velkopřevorem jeho místodržitelství v Austrálii - New South Wales.\n\n"}
{"id": "1384563", "url": "https://cs.wikipedia.org/wiki?curid=1384563", "title": "Odborný léčebný ústav Jevíčko", "text": "Odborný léčebný ústav Jevíčko\n\nOdborný léčebný ústav Jevíčko je zdravotnické zařízení zabývající se léčbou plicních onemocnění a léčebnou rehabilitací. Nachází se nedaleko města Jevíčka v Pardubickém kraji na úpatí vrchu Kumperka. Areál ústavu je od 1. dubna 2016 zařazen mezi kulturní památky České republiky.\n\nO výstavbě plicního sanatoria k léčbě tuberkulózy bylo rozhodnuto Moravským zemský sněmem v roce 1908. Vlastní stavba započala v roce 1914 dle projektu ing. arch. Jana Flory. Doba výstavby spadá do období pozdní secese. Ústav byl provizorně otevřen již v roce 1916 pod jménem \"Jubilejní zemská léčebna plicní císaře Františka Josefa I. v Jevíčku\" pro potřebu péče o vojáky zraněné v bojích první světové války. Od roku 1918 se ústav staral o ženy nemocné tuberkulózou, jak bylo původně plánováno. Mužské sanatorium vzniklo u Paseky na Olomoucku.\n\nV letech 1918 až 1926 byla dokončena hlavní budova s lehárnami o kapacitě 300 lůžek. V roce 1940 byl postaven \"Lesní pavilon\" pro pacienty s lehčím průběhem onemocnění. V letech 1946 až 1950 došlo k přístavbě operačního sálu.\n\nOd roku 1972 je ústav jediným zařízením v České republice, které se zabývá léčbou i mimoplicní tuberkulózy.\n\nV roce 1995 se spektrum poskytované zdravotní péče rozšířilo o léčebnou rehabilitaci.\n\n"}
{"id": "1384571", "url": "https://cs.wikipedia.org/wiki?curid=1384571", "title": "Josef Koenigsmark", "text": "Josef Koenigsmark\n\nJosef Koenigsmark (1. ledna 1916, Plzeň – 16. ledna 1993, tamtéž) byl český kabaretiér, prozaik, dramatik a básník. \n\nNarodil se jako syn úředníka. Po maturitě roku 1935 na reálném gymnáziu v Plzni začal studovat na Právnické fakultě Univerzity Karlovy v Praze, kterou absolvoval roku 1939. V letech 1944 byl uvězněn pro odbojovou činnost, ale v únoru roku 1945 se mu podařilo uprchnout. Po skončení války získal titul doktora práv.\nJiž před válkou byl zaměstnán v Ústředním svazu československého průmyslu a po skončení druhé světové války pracoval u tohoto zaměstnavatele až do roku 1949. Pak byl chvíli ředitelem, ale již od roku 1950 dělníkem v Kovoslužbě Plzeň, od roku 1954 pracoval jako vedoucí umělecké výroby v družstvu plzeňského Díla, v letech 1956–1958 byl dramaturgem Krajského domu osvěty v Plzni a v letech 1960–1963 uměleckým vedoucím plzeňského Divadla Alfa. Od roku 1963 pracoval jako šéfdramaturg a režisér Armádního uměleckého souboru Víta Nejedlého v Praze a od roku 1967 jako šéfredaktor Západočeského nakladatelství v Plzni. V tom samém roce navštívil USA. Na začátku normalizace (roku 1970) byl propuštěn, zůstal ve svobodném povolání a roku 1976 odešel do důchodu.\nNejprve redigoval plzeňské studentské časopisy a publikoval i v dalších periodikách. Ve třicátých letech vydal tři sbírky básní. Přispíval do Československého rozhlasu (za války pod pseudonymem Josef Schovanec a v sedmdesátých a osmdesátých letech jako Jan Kříž). Je autorem skečů, humoresek, libret, rozhlasových her a písňových textů pro kabarety, ale také povídek a reportáží a sci-fi próz. Jeho scénické práce jsou založené na lidovém humoru. Překládal, a to nejen dramata, ale i operní a operetní libreta.\n\n"}
{"id": "1384574", "url": "https://cs.wikipedia.org/wiki?curid=1384574", "title": "Shout", "text": "Shout\n\nShout (v angličtině „křik“) má více významů:\n\n\n\n\n\n"}
{"id": "1384587", "url": "https://cs.wikipedia.org/wiki?curid=1384587", "title": "Neznalost zákona neomlouvá", "text": "Neznalost zákona neomlouvá\n\nNeznalost zákona neomlouvá je jedním ze základních právních principů moderního práva vycházející už ze starého římského práva. Latinské sousloví \"Ignorantia juris non excusat\" se doslova překládá jako \"neznalost práva neomlouvá\", avšak v odborné literatuře i právním diskurzu se lze setkat spíše s principem \"neznalost zákona neomlouvá\". Neznalost zákona, tedy např. nevědomost o následcích trestného činu nebo o trestném činu samotném, není polehčující okolností svědčící o nevině a princip \"neznalost zákona neomlouvá\" tedy odkazuje k přijetí odpovědnosti za svoje skutky a činy.\n\nMezi principy moderního práva se kromě neznalost práva neomlouvá řadí také princip rovnost před zákonem, princip legitimního očekávání nebo princip předvídatelnosti práva.\n\nKaždý občan má ústavně zaručené právo na přehledné a srozumitelné právo a povinnost právo znát. Prakticky je ovšem tato povinnost nesplnitelná, vzhledem k množství zákonů a jejich náročnosti, navíc přístup k přehlednému a srozumitelnému právu také laické veřejnosti je i přes moderní informační technologie obtížný.<ref name=\"http://www.lexperanto.cz/zasady/neznalost-zakona-neomlouva\">http://www.lexperanto.cz/zasady/neznalost-zakona-neomlouva</ref>\n\nVyhlášení právního předpisu předem stanoveným způsobem je nutnou podmínkou jeho platnosti a dochází k tomu jeho publikací (promulgace). Mezi vyhlášením zákona a jeho účinností je vyhraněn určitý čas (legisvakanční lhůta), během kterého má každý možnost i povinnost se s právním předpisem seznámit, aby mohlo být ze strany státu oprávněně požadováno dodržování zásady \"ignorantia legis non excusat (neznalost zákona neomlouvá)\".\n\nLon L. Fuller ve své \"Morálce práva\" přikládá zveřejňování nebo alespoň zpřístupňování zákonů zásadní důležitost, vzhledem k tomu, že povinností každého občana by měl být zájem o platné právo. Seznámení se se všemi platnými zákony je ale značně problematické, prakticky téměř nemožné, a ani u osob s právnickým vzděláním nelze předpokládat úplnou znalost právního řádu. Přesto se lidé v zásadě ve většině případů ve svém každodenním životě chovají podle práva. Je tomu tak proto, že občané mají alespoň určité povědomí práva, které jim je vštěpování prostřednictvím jiných neprávních normativních systémů, zejména požadavkům morálních norem a zásad.\n\nPrávní vědomí je především vědomí existence práva, aniž by to nutně musela být znalost práva. V kontinentálním právu je z hlediska právního vědomí věnována velká pozornost zákonu jako základnímu pramenu práva, principu legality, právního státu a zákazu retroaktivity. \n\nZásada retroaktivity souvisí se znalostí práva jako součástí právního vědomí a se zásadou \"neznalost zákona neomlouvá\".\n\nJe možné rozlišovat dvě úrovně právní znalosti: \n\nTyto dvě úrovně právní znalosti na sobě nemusí být závislé. Příkladem může být situace, kdy si je právní subjekt dobře vědom, že určité chování je právně regulováno, ale o samotném obsahu právní normy může mít velmi omezené nebo zcela mylné znalosti. Může ale nastat i situace, kdy má právní subjekt přesnou představu, jak se chovat v konkrétních situacích chovat, aniž by si však byl vědom toho, zda, případně jak, je chování v dané situaci právně upraveno.\n\nLaicky řečeno tedy tento princip znamená, že pokud se člověk dopustí jakéhokoli protiprávního jednání, není možné se vymlouvat, že nevěděl, že tak jedná. Povinností každého občana je seznámit se se zněním všech legislativních zákonů a porozumět jim. Jednání, které je v nesouladu se zněním zákonů, je protiprávní, a dle principu \"neznalost zákona (práva) neomlouvá\" za provedený trestný čin v nevědomosti bude potrestán úplně stejně jako v případě vědomého či plánovaného trestného činu. Na neznalost se tedy nedá dovolat.<ref name=\"http://www.bcak.cz/slovnik-pravnich-pojmu/ignorantia-luris-non-excusat/\">http://www.bcak.cz/slovnik-pravnich-pojmu/ignorantia-luris-non-excusat/\n</ref>\n\nV povědomí o tom, co je protizákonné jednání a co není, může napovídat instinkt a morálka. Činy, které jsou v daném společensko-kulturním kontextu považovány za nemorální, bývají právě většinou upraveny zákonem.\n\nExistují ale situace, kdy člověk porušuje zákon, a opravdu si toho není vědom. K trestnému činu v nevědomosti může dojít například tím, že si člověk důkladně nepřečtete smlouvu, kterou podepisuje, a následně může být trestně stíhán za něco, co přislíbil udělat či nedělat. To, že si člověk řádně nepřečetl smlouvu, ale bylo jeho rozhodnutí, přestože měl povinnost se s jejím zněním před podepsáním seznámit, a i v tomto případě je uplatňován princip \"neznalost zákona neomlouvá\", a trestního řízení je tedy oprávněné.\n"}
{"id": "1384588", "url": "https://cs.wikipedia.org/wiki?curid=1384588", "title": "Kostel svatého Jakuba Staršího (Konice)", "text": "Kostel svatého Jakuba Staršího (Konice)\n\nKostel svatého Jakuba Staršího (také kostel svatého Jakuba Většího) je farní kostel v římskokatolické farnosti Konice u Znojma, nachází se v centru vesnice Konice, části Znojma. Kostel je novogotická rozměrná stavba. Kostel je chráněn jako kulturní památka České republiky. \n\nKostel byl postaven mezi lety 1908 a 1909. V Konicích existovala farnost pravděpodobně již ve 14. století, zanikla však v roce 1630 a stala se filiálkou farnosti v Mikulovicích, roku 1763 však v obci existovala lokální expozitura, farnost pak ve vsi existovala až od roku 1784. V obci v tu dobu existoval kostel, ale byl poškozen požárem v roce 1808 a označen na počátku 20. století jako poškozený a nedostačující farnosti. Dle památkového úřadu ve Vídni však bylo doporučeno původní kostel zachovat či aspoň jeho kněžiště a věž. Nakonec bylo rozhodnuto o demolici původního kostela a o stavbě nového.\n\nNový kostel byl 3. října 1909 posvěcen Pavlem Huynem. V roce 2009 se konala ke stému výročí od dokončení kostela pouť a byla vydána publikace ke stému výročí.\n\n\n"}
{"id": "1384603", "url": "https://cs.wikipedia.org/wiki?curid=1384603", "title": "Sinornithoides", "text": "Sinornithoides\n\nSinornithoides (\"mající podobu ptáka z Číny\") byl rod malého vývojově vyspělého teropodního dinosaura z čeledi Troodontidae, žijícího v období rané křídy (přelom geologických věků apt a alb) na území dnešní Číny (Autonomní oblast Vnitřní Mongolsko).\n\nFosilie tohoto dinosaura byly objeveny v roce 1988 v průběhu společné Čínsko-kanadské paleontologické expedice do pánve Ordos ve Vnitřním Mongolsku. Druh \"S. youngi\" popsala dvojice paleontologů Dale Russell a Tung Č’-ming v roce 1993 (resp. 1994) na základě holotypu \"IVPP V9612\", poměrně kompletní kostry s lebkou. Fosilie byly objeveny v sedimentech souvrství Ejinhoro. Pravděpodobně šlo o subadultního (nedospělého) jedince, který zahynul v ležící \"schoulené\" pozici, podobně jako jiný čínský teropod \"Mei long\".\n\n\"Sinornithoides\" byl zástupce troodontidů a stejně jako většina jeho příbuzných vykazoval vzhled menšího, relativně štíhlého a hbitého dvounohého predátora. Na poměry dinosaurů byl vybaven relativně velkým mozkem a měl zřejmě bystré smysly a schopnost složitého chování. Byl malým opeřeným dinosaurem, který se zřejmě živil menšími obratlovci a bezobratlými. Jeho čelisti byly štíhlé, přední končetiny poměrně malé a útlé. Zadní končetiny byly naopak velmi silné a relativně dlouhé. Celkově dosahoval tento teropod délky kolem 1,1 metru a vážil pouze asi 2,5 kilogramu. Paleontolog Thomas R. Holtz, Jr. odhadl délku tohoto dinosaura až na 2 metry a hmotnost zhruba na 10 až 20 kilogramů.\n\n\"Sinornithoides youngi\" byl vývojově vyspělým troodontidem, a představoval zřejmě blízce příbuzný druh rodů \"Troodon\", \"Byronosaurus\", \"Saurornithoides\" a \"Zanabazar\".\n\n\n"}
{"id": "1384605", "url": "https://cs.wikipedia.org/wiki?curid=1384605", "title": "Gemma Howellová", "text": "Gemma Howellová\n\nGemma Howellová (* 13. června 1990 Stafford) je britská a anglická zápasnice – judistka, bronzová olympijská medailistka z roku 2016.\n\nS judem začínala v Telfordu v 8 letech pod vedením svého otce. V britské ženské reprezentaci se pohybuje od svých 17 let. Do roku 2012 shazovala do lehké váhy do 57 kg. V olympijském roce 2012 si se Sarah Clarkovou prohodila váhu, ale v polostřední váze do 63 kg na domácích olympijských hrách v Londýně nepostoupila přes první kolo. Polostřední váze zůstala věrná v dalším olympijském období, ale zranění kolen, která jí provázejí celou sportovní kariéru, jí bránila k adekvátní fyzické přípravě. V roce 2016 se na olympijské hry v Riu nekvalifikovala. Od roku 2017 startuje ve střední váze do 70 kg.\n\n\n\n"}
{"id": "1384609", "url": "https://cs.wikipedia.org/wiki?curid=1384609", "title": "Mistrovství Československa jednotlivců na klasické ploché dráze 1978", "text": "Mistrovství Československa jednotlivců na klasické ploché dráze 1978\n\nMistrovství Československa jednotlivců na klasické ploché dráze 1978 bylo tvořeno 6 závody.\n\n\n\n"}
{"id": "1384613", "url": "https://cs.wikipedia.org/wiki?curid=1384613", "title": "Mistrovství Perského zálivu v ledním hokeji", "text": "Mistrovství Perského zálivu v ledním hokeji\n\nMistrovství Perského zálivu v ledním hokeji se koná od roku 2010 a účastní se ho hokejové týmy ze zemí z oblasti Perského zálivu. Všechny čtyři ročníky vyhráli hokejisté Spojených arabských emirátů. Turnaj navázal na Arab Cup, který se konal jen jednou v roce 2008.\n"}
{"id": "1384616", "url": "https://cs.wikipedia.org/wiki?curid=1384616", "title": "Lucy Renshallová", "text": "Lucy Renshallová\n\nLucy Renshallová (* 11. prosince 1995) je britská a anglická zápasnice–judistka.\n\nS judem začínala v Ecclestonu na základní škole v kroužku. Vrcholově se připravuje ve Walsallu v judistickém tréninkovém centru Excellence pod vedením Jamie Johnsona. V britské ženské reprezentaci se pohybuje od roku 2015 v polostřední váze do 63 kg. V roce 2017 si v únoru na německé velké ceně zlomila levou ruku a přišla o mistrovství Evropy a světa.\n\n\n\n"}
{"id": "1384617", "url": "https://cs.wikipedia.org/wiki?curid=1384617", "title": "Miroslav Rosůlek", "text": "Miroslav Rosůlek\n\nMiroslav Rosůlek (* 30. ledna 1943) je bývalý československý motocyklový závodník, reprezentant v ploché dráze. Po skončení aktivní kariéry působil jako trenér.\n\nV Mistrovství světa jednotlivců skončil nejlépe v roce 1973 na 14. místě v kontinentálním polofinále. V Mistrovství světa družstev startoval v roce 1973. V Mistrovství Československa jednotlivců skončil v roce 1969 na 11. místě, v roce 1971 na 12. místě, v roce 1972 na 10. místě, v roce 1973 na 9. místě, v roce 1974 na 10. místě, v roce 1975 na 14. místě a v roce 1977 na 20. místě. Závodil za AMK Bateria Slaný.\n\n"}
{"id": "1384620", "url": "https://cs.wikipedia.org/wiki?curid=1384620", "title": "Patricia Morison", "text": "Patricia Morison\n\nPatricia Morison (19. března 1915 – 20. května 2018) byla americká herečka. Její otec byl dramatikem a občasným hercem. V roce 1933 poprvé vystupovala na Broadwayi, konkrétně ve hře \"Growing Pains\". V roce 1939 dostala první filmovou roli – ukázala se ve snímku \"Persons in Hiding\". Později hrála v řadě dalších filmů, mezi něž patří například \"Píseň o Bernadettě\" (1943), \"Dáma ve vlaku\" (1945) a \"Tarzan and the Huntress\" (1947). Od padesátých let hrála převážně v televizních seriálech, případně v televizních filmech. Později se herectví věnovala jen výjimečně, ale například ještě v 99 letech vystoupila v benefičním představení. Zemřela roku 2018 ve věku 103 let.\n\n"}
{"id": "1384633", "url": "https://cs.wikipedia.org/wiki?curid=1384633", "title": "Grandidierit", "text": "Grandidierit\n\nGrandidierit velice vzácný minerál a drahokam objevený v roce 1902 v jižní části ostrova Madagaskar. Pojmenován byl na počest francouzského biologa a badatele Alfreda Grandidiera (1836–1912), který se přírodou Madagaskaru zabýval.\n"}
{"id": "1384636", "url": "https://cs.wikipedia.org/wiki?curid=1384636", "title": "Hey Stoopid (píseň)", "text": "Hey Stoopid (píseň)\n\n„Hey Stoopid“ je singl amerického rockového zpěváka Alice Coopera, který byl titulní skladbou na albu \"Hey Stoopid\". Byl to nejúspěšnější singl alba, další dva singly jsou: „Feed My Frankenstein“ a „Love's Loaded Gun“. Na skladbě pracovali jako hosté i Ozzy Osbourne, Slash a Joe Satriani.\n\n"}
{"id": "1384640", "url": "https://cs.wikipedia.org/wiki?curid=1384640", "title": "Suzuki GR 650", "text": "Suzuki GR 650\n\nSuzuki GR 650 Tempter je motocykl firmy Suzuki kategorie nakedbike, vyráběný v letech 1983-1989. Pro USA a Kanadu byl označován jako Tempter.\n\nNakedbike klasické koncepce se vzduchem chlazeným řadovým dvouválcem s dvěma karburátory Mikuni a centrálním tlumičem. \n\n\n"}
{"id": "1384650", "url": "https://cs.wikipedia.org/wiki?curid=1384650", "title": "Velký Javorník (rozcestník)", "text": "Velký Javorník (rozcestník)\n\nVelký Javorník označuje tato místa:\n\n"}
{"id": "1384652", "url": "https://cs.wikipedia.org/wiki?curid=1384652", "title": "Suzuki GZ 250 Marauder", "text": "Suzuki GZ 250 Marauder\n\nSuzuki GZ 250 Marauder je motocykl firmy Suzuki kategorie cruiser, vyráběný od roku 1998. Předchůdcem byl model Suzuki GN 250.\n\nMotocykl je vybaven čtyřdobým vzduchem chlazeným čtyřventilovým jednoválcem o objemu 246 cm³. Díky malé výšce sedla 680 mm je vhodný pro motorkáře menšího vzrůstu.\n\n\n"}
{"id": "1384657", "url": "https://cs.wikipedia.org/wiki?curid=1384657", "title": "Pandaka drobná", "text": "Pandaka drobná\n\nPandaka drobná (\"Pandaka pygmaea\") je kriticky ohrožená ryba z čeledi hlaváčovitých. Byla objevena v roce 1927 v řece Malabon na filipínském ostrově Luzon, odkud už pravděpodobně v důsledku znečištění vody vymizela, žije však také na Culionu, Bali, Sulawesi a Singapuru a je chována v akváriích. Žije v brakické vodě o teplotě minimálně 24 stupňů Celsia v ústí řek a mangrovech. Vyhledává bahnité mělčiny, kde se skrývá mezi vegetací, živí se planktonem. Je vejcorodá.\n\nDospělí samci dorůstají délky mezi devíti a jedenácti milimetry a váhy okolo čtyř gramů, samice mohou měřit až patnáct milimetrů. Pandaka drobná byla proto dlouho považována za nejmenšího obratlovce světa, později však byly objeveny ještě menší druhy, jako jsou ryby \"Paedocypris progenetica\" a \"Photocorynus spiniceps\" nebo žába \"Paedophryne amauensis\". Tělo je převážně průsvitné, se svislými tmavšími pruhy.\n\nNázev ryby pochází ze sanskrtského výrazu, který znamená „nedospělá“, domorodci v okolí Manily ji nazývají také \"tabios\". Na Filipínách je vyobrazena na deseticentavové minci i na poštovních známkách.\n\n"}
{"id": "1384658", "url": "https://cs.wikipedia.org/wiki?curid=1384658", "title": "McCarran International Airport", "text": "McCarran International Airport\n\nMcCarran International Airport (IATA: LAS, ICAO: KLAS, FAA LID: LAS) je hlavní komerční letiště, které obluhuje hlavní metropolitní oblast v americkém státě Nevada Las Vegas Valley. Leží v Paradise okolo 8 km jižně od centa Las Vegas. Jméno nese po americkém senátorovi Patu McCarranovi, členu Demokratické strany, který přispěl k rozvoji letectví jak v Las Vegas, tak i v celostatní míře. Letiště leží na ploše asi 11,3 km.\n\nPřed letištěm McCarran obsluhovalo Las Vegas letiště \"Anderson Field\" otevřené v listopadu 1920. Letiště McCarran bylo postaveno roku 1942 a pro komerční lety otevřeno v roce 1948. Od té doby prošlo různými úpravami. Skládá se ze čtyř runwayí a dvou terminalů: Terminal 1 a Terminal 3.\n\nJsou odsud odbavovány nepřetržité lety do Severní Ameriky, Evropy a Asie.\n\n"}
{"id": "1384661", "url": "https://cs.wikipedia.org/wiki?curid=1384661", "title": "Sanmarinští kapitáni-regenti", "text": "Sanmarinští kapitáni-regenti\n\nTitul kapitán-regent ( \"capitano reggente\" / pl. \"capitani reggenti\", tedy \"vládnoucí kapitáni\") je funkce udělovaná hlavám Sanmarinské republiky. Vždy jsou voleni současně dva kapitáni-regenti na jedno volební období, které trvá šest měsíců.\n\nCerimoniál uvedení kapitánů-regentů do úřadu se koná ve dnech 1. dubna a 1. října každý rok. Kapitáni-regenti svou funkci vyplývající z jejich úřadu vykonávají společně. Jsou oba vybaveni právem veta, aby si mohli vzájemně oponovat. Společně mj. předsedají Velké a hlavní radě (), Radě dvanácti () a Státnímu kongresu (). Oba kapitáni mají nárok na oslovní \"sua eccellenza\".\n\nSoučasnými kapitány regenty, zvolenými Velkou a hlavní radou na šestiměsíční období od 1. dubna 2019 do 1. října 2019, jsou Nicola Selva a Michele Muratori.\n"}
{"id": "1384663", "url": "https://cs.wikipedia.org/wiki?curid=1384663", "title": "Jaroslav Novák (malíř)", "text": "Jaroslav Novák (malíř)\n\nJaroslav Novák (16. února 1914 Praha – 8. března 1984 Praha) byl grafik, ilustrátor, scénograf, syn skladatele Vítězslava Nováka.\n\nStudoval Akademii výtvarných umění v Praze v letech 1934–1939 u profesorů W. Nowaka a Otakara Nejedlého a Académie Nouvelle v Paříži u profesora Othona Friezse. Kromě krajinomalby maloval zátiší a kytice. Jako scénograf pracoval v pražském Národním divadle a brněnském divadle. Jeho díla jsou zastoupena ve sbírkách Galerie hlavního města Prahy.\n\nByl druhým manželem malířky Ludmily Jiřincové.\n\n"}
{"id": "1384665", "url": "https://cs.wikipedia.org/wiki?curid=1384665", "title": "Renata Olárová", "text": "Renata Olárová\n\nRenata Olárová (* 30. června 1932 Praha) je česká a později rakouská divadelní a filmová herečka.\n\nOba rodiče, Oskar Oehler a Elly Olárová, byli architekti. Po nezdařeném odjezdu rodiny do Itálie se během Protektorátu rodina přestěhovala do ostravského Přívozu, kde se Olárová účastnila recitačních soutěží. Profesionálně začala působit v Karlovarském oblastním divadle (1953–59), později v Jihočeském divadle v Českých Budějovicích (1959) a v Divadle J. K. Tyla v Plzni (1960–68). V roce 1958 hrála hlavní roli v Brynychově filmu \"Žižkovská romance\", posléze hrála dvě menší role ve filmech \"Útěk ze stínu\" (1958) a \"Ta třetí\" (1968).\n\nV roce 1968 utekla společně se sedmiletým synem Petrem do Vídně, kde se živila nejprve jako rozhlasová herečka, později po úspěšném konkurzu hrála s pozměněným křestním jménem Renate ve vídeňském Volkstheater. V roce 1989 hrála v německém filmu \"Follow Me\".\n\n"}
{"id": "1384667", "url": "https://cs.wikipedia.org/wiki?curid=1384667", "title": "George Crumb", "text": "George Crumb\n\nGeorge Crumb (* 24. října 1929) je americký hudební skladatel, nositel Pulitzerovy ceny pro skladbu \"Echoes of Time and the River\" (1958). Narodil se ve městě Charleston v Západní Virginii. Studoval hudbu na Michiganské univerzitě. V roce 1965 začal přednášet na Pensylvánské univerzitě. Mezi jeho významná díla patří skladba \"Ancient Voices of Children\". V roce 2001 dostal cenu Grammy.\n"}
{"id": "1384671", "url": "https://cs.wikipedia.org/wiki?curid=1384671", "title": "Karel Voborník", "text": "Karel Voborník\n\nKarel Voborník (* 28. září 1947) je bývalý československý motocyklový závodník, reprezentant v ploché dráze. \n\nV Mistrovství světa jednotlivců skončil nejlépe v roce 1973 na 15. místě v kontinentálním finále. V Mistrovství světa družstev startoval v roce 1974. \n\nV Mistrovství Československa jednotlivců skončil v roce 1971 na 17. místě, v roce 1972 na 19. místě, v roce 1973 na 12. místě, v roce 1974 na 12. místě, v roce 1975 na 12. místě, v roce 1976 na 4. místě, v roce 1977 na 13. místě, v roce 1978 na 12. místě, v roce 1979 na 16 místě a v roce 1980 na 16. místě. Závodil za AMK Bateria Slaný.\n\n"}
{"id": "1384676", "url": "https://cs.wikipedia.org/wiki?curid=1384676", "title": "Železniční trať Lichkov–Štíty", "text": "Železniční trať Lichkov–Štíty\n\nŽelezniční trať Lichkov–Štíty (v jízdním řádu pro cestující označená číslem 024) je jednokolejná nelektrizovaná železniční trať. Úsek Dolní Lipka – Lichkov je součástí celostátní dráhy, zbytek trati je dráha regionální.\n\nList povolení Františka Josefa I. ze dne 11. září 1871 udělil koncesionářům právo ke stavbě a užívání železnice lokomotivní ze Šternberka na Moravský Šumperk k některému místu železnice do Středolesí blíž hranic rakousko-pruských.\n\nTraťový úsek Lichkov – Dolní Lipka vlastnila a provozovala společnost Moravská pohraniční dráha od ledna 1874 až do svého zestátnění 1. 1. 1895.\n\nTrať z Dolní Lipky přes Králíky do Štítů zahájila provoz teprve 30. prosince 1899, místní dráhu vlastnila a provozovala společnost Rakouské státní dráhy.\n\nSe začátkem GVD 2015/2016 byla zřízena nová zastávka Červená Voda–Pod rozhlednou v souvislosti s vybudováním rozhedny na Křížové hoře.\n\nV roce 1900 byly podle tehdejšího jízdního řádu v provozu tyto stanice:\n\nMladkov-Lichkov (něm. Lichtenau), Králíky (nyní Dolní Lipka), Králíky město (něm. Grulich), Dolní Orlice (něm. Nieder Erlitz), Červená Voda (něm. Mähr. Rothwasser), Karlov (něm. Mähr. Karlsdorf), Bílá Voda (něm. Mähr. Weißwasser, Hoflenc (nyní Mlýnický Dvůr), Heroltice (něm. Herautz), Moravský Šilperk (něm. Mährisch Schildberg, nyní Štíty)\n\n\nŽelezniční stanice Dolní Lipka je obsazena výpravčím SŽDC, který zároveň vykonává funkci dirigujícího dispečera pro trať D3 (SŽDC D3 = Předpis pro zjednodušené řízení železniční dopravy) Dolní Lipka – Štíty.\nTato trať se skládá ze třech dopraven D3 (Králíky, Červená Voda a Štíty), ve kterých dirigující dispečer organizuje a řídí železniční dopravu (křižování, předjíždění a dostižení vlaků). Řízení provádí podle hlášení strojvedoucích v jednotlivých dopravnách D3.\n\nZ Lichkova přes Králíky do Štítů jezdí pouze motorové osobní vlaky a frekvence cestujících směrem ke konečné klesá. Na počátku roku 2011 navrhla společnost OREDO, najatá Pardubickým krajem, v rámci optimalizace dopravy zastavit osobní dopravu v úseku Lichkov – Štíty, případně s variantou provozu v pracovní dny do Mor. Karlova, a nahradit ji upravenými autobusovými linkami. Králíky by se tak staly jedním z největších českých měst bez železniční dopravy, případně by byly coby turistické středisko nedostupné vlakem právě o víkendech. Proti tomuto záměru vznikla petice místních obyvatel.\n\nPo dalších jednáních s obcemi (květen 2011) Pardubický kraj trval na omezení osobní dopravy mezi Lichkovem a Mor. Karlovem (provoz celotýdenně) a jejím úplném zrušení do Štítů.\n\nOREDO pro období jízdního řádu 2012 (t. j. od 11. prosince 2011) žádnou osobní dopravu v závazku veřejné služby v úseku Moravský Karlov – hranice s Olomouckým krajem (– Štíty) podle tiskové zprávy ČD neobjednalo a Olomoucký kraj údajně v reakci na to neobjednal dopravu ani na své části tratě, iDnes.cz psalo o loučení s provozem v souvislosti s celým úsekem z Dolní Lipky do Štítů.\n\nOd jízdního řádu 2015/2016 jsou některé vlaky opět protaženy až do Štítů. Což ovšem nevydrželo dlouho a od 10. června 2018 je doprava opět ukončena v Mlýnickém Dvoře, přestože Štíty jsou mnohem větší sídlo. \n\n"}
{"id": "1384686", "url": "https://cs.wikipedia.org/wiki?curid=1384686", "title": "Potez 4D", "text": "Potez 4D\n\nPotez 4D byl francouzský čtyřválcový invertní řadový letecký motor. Byl zkonstruován krátce před vypuknutím druhé světové války, ale jeho sériová výroba započala až v roce 1949. Stejně jako další motory řady „D“ měly jeho válce vrtání 125 mm a zdvih 120 mm. Existoval v různých variantách o výkonech od 100 kW do 190 kW (140-260 hp).\n\n\n\nÚdaje podle\n\n"}
{"id": "1384687", "url": "https://cs.wikipedia.org/wiki?curid=1384687", "title": "Chattijština", "text": "Chattijština\n\nChattijština je izolovaný jazyk, kterým ve starověku mluvilo maloasijské etnikum Chattijců. Tento jazyk je zřídka označován také jako chetitština, tím se však zpravidla označuje indoevropský jazyk nových příchozí do Malé Asie, kteří převzali jméno Chattijců a jsou dnes známi jako Chetité. Naše znalost tohoto jazyka vychází především z litanií, modliteb a zaklínadel vložených v chetitsky psané náboženské literatuře, někdy včetně překladu. Možná je příbuznost chattijštiny s severovýchodokavkazskými jazyky. Dobové označení jazyka \"chattili\" znamená „řeč města Chatti“.\n"}
{"id": "1384688", "url": "https://cs.wikipedia.org/wiki?curid=1384688", "title": "Piaggio P.148", "text": "Piaggio P.148\n\nPiaggio P.148 byl italský dvoumístný cvičný letoun určený pro základní a akrobatický pilotní výcvik zkonstruovaný a vyráběný společností Piaggio Aero.\n\nP.148 byl celokovový samonosný dolnoplošník s pevným podvozkem záďového typu. Jeho kokpit pojmul dva příslušníky osádky sedící vedle sebe, s možností umístění třetí osoby na sedadle za nimi. Prototyp poprvé vzlétl 12. února 1951 a po zkouškách provedených italskými vzdušnými silami, \"Aeronautica Militare\", byl zařazen do výroby jako letoun pro základní výcvik v jejich v pilotních školách. Později z něj byla odvozená čtyřmístná víceúčelová varianta P.149.\n\nAčkoliv jeho nasazení v roli cvičného stroje u \"Aeronautica Militare\" bylo úspěšné, typ byl stažen ze služby po přechodu na výcvikový program prováděný výhradně na proudových letounech. V 70. letech 20. století se typ do služby vrátil, když letoun získal roli při výběru uchazečů o pilotní výcvik. Několik letounů bylo Itálií prodáno letectvu Somálska, které je také užívalo jako cvičné.\n\n\nÚdaje podle\n\n"}
{"id": "1384693", "url": "https://cs.wikipedia.org/wiki?curid=1384693", "title": "Seznam dílů britského seriálu Wallander", "text": "Seznam dílů britského seriálu Wallander\n\nToto je seznam dílů britského seriálu \"Wallander\".\n\n<onlyinclude>\n</onlyinclude>\n\n"}
{"id": "1384695", "url": "https://cs.wikipedia.org/wiki?curid=1384695", "title": "Seznam dílů seriálu Wallander", "text": "Seznam dílů seriálu Wallander\n\nSeznam dílů seriálu \"Wallander\" může být:\n"}
{"id": "1384699", "url": "https://cs.wikipedia.org/wiki?curid=1384699", "title": "Kaple svatého Jana Nepomuckého (Grygov)", "text": "Kaple svatého Jana Nepomuckého (Grygov)\n\nKaple svatého Jana Nepomuckého v Grygově je menší sakrální stavba postavená roku 1846 a vysvěcená roku 1849.\n\nPůdorys kaple je obdélný, kněžiště je půlkruhové. Vstup do kaple je v průčelí, nad nímž se nachází trojúhelníkový štít, oddělený od spodní části fasády korunní římsou. Ve středu průčelí stavbě dominuje vestavěná hranolová věž se sochou svatého Jana Nepomuckého ve výklenku. Okna po stranách, v zadní části budovy a ve věži jsou půlkruhově zaklenutá. Fasádu člení lizény. Střecha kaple je sedlová a v zadní části zvalbená. Na střeše věže se tyčí čtyřboká lucerna zakončená makovicí s křížkem.\n"}
{"id": "1384708", "url": "https://cs.wikipedia.org/wiki?curid=1384708", "title": "Novalukoml", "text": "Novalukoml\n\nNovalukoml (rusky i ) je město ve Vitebské oblasti v Bělorusku. K roku 2017 v něm žilo přes třináct tisíc obyvatel.\n\nNovalukoml leží na východním břehu Lukomalského jezera v Čašnikském rajónu přibližně třiadvacet kilometrů od jeho správního střediska, města Čašniki.\n\nNovalukoml byl založen v roce 1964 současně s výstavbou Lukomalské elektrárny. Už v roce 1965 se stal sídlem městského typu a v roce 1970 městem.\n\n"}
{"id": "1384710", "url": "https://cs.wikipedia.org/wiki?curid=1384710", "title": "Seznam dílů seriálu Grown-ish", "text": "Seznam dílů seriálu Grown-ish\n\nToto je seznam dílů seriálu \"Grown-ish\". Americký komediální televizní seriál \"Grown-ish\" měl premiéru 3. ledna 2018 na stanici Freeform.\n\n<onlyinclude></onlyinclude>\n\nDne 5. února 2019 byla stanicí Freeform objednána třetí řada.\n\n"}
{"id": "1384712", "url": "https://cs.wikipedia.org/wiki?curid=1384712", "title": "Veba", "text": "Veba\n\nSpolečnost VEBA je tradičním českým výrobcem žakársky tkaných bavlněných tkanin, se sídlem v Broumově.\n\nTextilní výroba na Broumovsku se datuje od 13. století, když v roce 1275 získalo Broumovsko od Přemysla Otakara II. soukenické privilegium. V roce 1856 založil Benedikt Schroll (2. dubna 1790 Hejtmánkovice – 21. ledna 1876) v Broumově–Olivětíně mechanickou tkalcovnu a tím založil tradici textilní výroby v Broumově. V devatenáctém století byly založeny i další přádelny a mechanické tkalcovny v Broumově–Velké Vsi, Meziměstí a Polici nad Metují.\n\nPo roce 1945 přešly textilní závody na Broumovsku do národní správy, menší závody se dostaly do soukromých rukou, soukromé vlastnictví trvalo nejdéle do roku 1950. Výroba byla postupně koncentrována ve velkých národních podnicích. V roce 1949 vznikly národní podniky VEBA Broumov a Meta Police nad Metují, které byly v roce 1958 sloučeny do národního podniku Veba. Akciová společnost Veba vznikla v roce 1992.\n\nV roce 1992 byla Veba privatizována formou kuponové privatizace, kdy vydala akci ve výši 560 miliónů Kčs. Krizi prožíval podnik zejména v letech 1993–1994 po zhroucení tradičního západoafrického trhu a v důsledku války v tehdejší Jugoslávii. Situace firmy se stabilizovala na počátku 21. století.\n\nV letech 2010–2014 vytvářela firma trvalý zisk a zaměstnávala přes 1000 pracovníků. V letech 2015–2016 se Veba dostala znovu do finančních obtíží, protože poklesl prodej jejího hlavního produktu, tzv. afrického brokátu a v roce 2015 vykázala finanční ztrátu; krizi se jí opět podařilo překonat. V roce 2018 zaměstnávala Veba Broumov přibližně 800 lidí. V té době čelila insolvenci a očekávala vstup kapitálového investora.\n\nV padesátých letech 20. století došlo k odlivu pracovních sil z textilního průmyslu do jiných průmyslových odvětví. Veba Broumov byla nucena problém řešit zaměstnáním zhruba stovky řádových sester, které byly v té době internovány v broumovském klášteře. Řádové sestry pracovaly nejen ve vlastní výrobě, ale i v administrativě.\n\n\n"}
{"id": "1384714", "url": "https://cs.wikipedia.org/wiki?curid=1384714", "title": "Devotional Tour", "text": "Devotional Tour\n\nDevotional Tour bylo v roce 1993 koncertní turné anglické elektronické kapely Depeche Mode na podporu osmého studiového alba skupiny, Songs of Faith and Devotion, které vyšlo v 22. března 1993.\n\nTurné začalo jedenáctidenní evropskou šňůrou, která začala 19. května v Lille ve Francii a vyvrcholila v Londýně 31. července. 7. září 1993 skupina začala severoamerickou šňůru, která začala v kanadském městě Quebec. 50 denní šňůra pokračovala až do 3. prosince, kdy byla uzavřena v Mexico City. 12. prosince se kapela vrátila do Evropy na krátkou cestu do Spojeného království a Irska. Pět termínů začalo v Dublinu a opět skončilo v Londýně.\n\nByly natočeny koncerty v Barceloně, Liévinu a Frankfurtu s kompilací natočenými videozáznamy, které vyšly později v tomto roce na videoklipu \"Devotional\". Video bylo znovu vydáno na DVD v roce 2004. Navíc byl v prosinci 1993 vydán živý album s názvem Songs of Faith and Devotion Live. Album bylo živým duplikátem Songs of Faith and Devotion. Vydání představovalo nahrávky z koncertu v Liévinu, i když dvě stopy byly zaznamenány v Kodani a New Orleansu.\n\nKapela pokračovala v propagaci Songs of Faith and Devotion následující rok na Exotic Tour / Summer Tour '94, která zahrnovala další severoamerické šňůry. Q časopis odkazuje na Devotional Tour jako \"nejzhýralejší rockové turné vůbec\".\n\npřídavky 1\npřídavky 2\n\n\n\nKoncert v Římě se měl konat v hale PalaGhiaccio, ale promotér jí několik týdnů před koncertem přesunul do PalaEur.\n\nPří vystoupení v Montrealu zpíval Dave Gahan tak špatně že nemohl dokončit druhou část koncertu a píseň Stripped nechal odzpívat fanoušky. Martin Gore musel neplánovaně přidat další 2 písně, aby koncert neskončil příliš brzy.\n\nV New Orleans před 1. přídavkem se Dave Gahan předávkoval Heroinem což zapříčinilo infarkt proto se Martin Gore s Alanem Wilderem rozhodli zahrát pouze Death's Door a koncert ukončit.\n\n"}
{"id": "1384722", "url": "https://cs.wikipedia.org/wiki?curid=1384722", "title": "Ariane Mnouchkinová", "text": "Ariane Mnouchkinová\n\nAriane Mnouchkinová (* 3. března 1939 Boulogne-Billancourt) je francouzská dramatička a divadelní a filmová režisérka. Je dcerou ruského emigranta židovského původu, filmového producenta Alexandra Mnuškina, který podle ní pojmenoval svoji společnost Ariane Films. Vystudovala psychologii na Sorbonně a pak divadelní školu L'École Internationale de Théâtre Jacques Lecoq, v roce 1964 založila v Paříži vlastní soubor \"Théâtre du Soleil\", věnující se experimentálnímu a angažovanému divadlu. Je autorkou scénáře k filmu \"Muž z Ria\", za který byla v roce 1965 nominována na Oscara. Napsala historickou hru \"1789 aneb Dokonalé štěstí\", jejíž představení v \"Théâtre du Soleil\" sama zfilmovala, režírovala rovněž životopisné drama \"Molière\" podle vlastního scénáře. Obdržela Evropskou divadelní cenu (1987), Ibsenovu cenu (2008), čestný doktorát Oxfordské univerzity a Goetheho medaili (2011). Odmítla jmenování do Collège de France na protest proti politice prezidenta Nicolase Sarkozyho, je také známá svými veřejnými vystoupeními na podporu práv Tibeťanů. \n\n"}
{"id": "1384724", "url": "https://cs.wikipedia.org/wiki?curid=1384724", "title": "Act Up-Paris", "text": "Act Up-Paris\n\nAct Up-Paris je aktivistická organizace v Paříži, která má za cíl boj proti nemoci AIDS. Byla založena 9. června 1989 v pařížské homosexuální komunitě podle amerického vzoru, který vznikl v New Yorku v roce 1987. Pro organizaci jsou charakteristické kontroverzní techniky, které zviditelňují dotyčný boj.\n\nAct Up se snaží upozornit média na epidemii AIDS, vyvíjet tlak na politické osobnosti, aby zlepšily obraz a péči o pacienty bez ohledu na jejich pohlaví, sexuální orientaci nebo jejich společenské postavení (drogově závislí, vězni, nelegální cizinci, prostitutky). Základ Act Up sice tvoří převážně séropozitivní homosexuálové, ale jeho aktivisté pocházejí ze různých vrstev obyvatelstva, které jsou postiženy epidemií.\n\nV letech 1989–1996 se Act Up-Paris zaměřoval především na rozvoj a šíření léčby HIV ve Francii a také na prevenci a práva menšin. Po nástupu prvních triterapií přizpůsobila organizace svou práci novým okolnostem, tj. aby byl přístup k léčbě ve Francii dostupný pro všechny. Prevence je i nadále cílena na menšiny zejména na imigranty, vězně, sexuální pracovníky, uživatele drog apod.\n\nAct Up-Paris je také velmi aktivní v reakci na protesty proti PACS nebo právům LGBT osob. Po roce 2000 organizace vyvíjela kampaň za manželství pro všechny. Od roku 2010 je Act Up aktivní také v otázce vytváření bezpečnějších místností pro uživatele drog. Zasazuje se rovněž za šíření generik pro léčbu HIV v rozvojových zemích.\n\nAct Up-Paris vybírá teatrální situace a pracuje se symboly, které zviditelňují LGBT komunitu: růžový trojúhelník, natažení kondomu na obelisk Concorde apod. Některé motivy se opakují, jako polévání červenou barvou symbolizující krev umírajících pacientů nebo \"mrtvoly\" ležící na zemi jako oběti nemoci AIDS. Tento způsob komunikace zacházející na hranici ilegality a občanské neposlušnosti je pravidelně předmětem veřejných diskusí. V roce 1999 Act Up_Paris vyhrožoval jednomu poslanci outingem kvůli nepodpoře zákona o PACS, ale k tomu nedošlo. V roce 2004 byli členové Act Up-Paris obviněni z poškození fasády Elysejského paláce, v roce 2005 aktivisté pronikli do katedrály Notre Dame, aby po pravidelné nedělní uzavřeli fiktivní gay manželství. Po tomto incidentu se 115 poslanců obrátilo na premiéra Dominiqua de Villepin, aby zabránil vyplácení dotací pro sdružení, údajně narušující veřejný pořádek.\n\nJen šest měsíců po svém založení vyvěsil Act Up-Paris na věž katedrály Notre-Dame v Paříži transparent odsuzující postoj katolické církve. V roce 1991 proběhla demonstrace v Senátu proti dvěma pozměňovacím návrhům kriminalizujícím přenos viru HIV a obnovující trestný čin homosexuality. Přerušení mše na svátek všech svatých v katedrále Notre-Dame v Paříži na protest proti postoji katolické církve zakazující používání kondomů. Po dvouletém nátlaku ustoupil v roce 1992 ministr zdravotnictví Bruno Durieux myšlence na povinné testování všech osob na virus HIV. Ministr školství Jack Lang povolil v témže roce sexuální prevenci na lyceích. V roce 1993 proběhl nátlak na laboratoř společnosti Artois, pracující s infikovanou krví, což vedlo ke kontrole státními orgány a k okamžitému uzavření laboratoře. Dne 1. prosince téhož roku nasadili aktivisté na obelisk Concorde prezervativ. V roce 1994 proběhl nátlak na WHO v Ženevě za účast sdružení pacientů na summitu šéfů vlád. V roce 1996 proběhlo obsazení továrny farmaceutické firmy Abbott souběžně s lobbováním v Národní komisi pro etiku pro přístup k antiproteáze ritonavir. Rovněž bylo úspěšné lobování v laboratoři společnosti Merck & Co., která 1. dubna uvolnila léky ritonavir a indinavir, které jsou hlavními součástmi triterapie. V létě 1998 nátlak na Světovou banku za poskytnutí úvěru firmě Merck & Co., která odmítla snížit ceny za antiretrovirovou terapii, na společnost Schering-Plough Corporate kvůli jejímu postoji k Subutexu a na Bernarda Kouchnera za jeho cenzurní kampaň proti prevenci na Ženevské konferenci o AIDS. V červnu 2005 bylo v katedrále Notre-Dame v Paříži uzavřeno symbolické manželství dvou žen, aby Act-Up upozornil na právo na občanský sňatek pro homosexuální osoby, a na práva, která z toho vyplývají, včetně práva na adopci. Act Up byl obviněn z napadení faráře Notre-Dame. V únoru 2006 bylo obsazeno sídlo Socialistické strany kvůli nedostatečnému prosazování práv LGBT. V říjnu 2008 Act Up-Paris zahájil mezinárodní kampaň proti politice společnosti Roche v Jižní Koreji kvůli inhibitoru T20. V důsledku této kampaně poskytla laboratoř Roche přístup k léku osobám, které léčbu potřebují. Od března 2010 do 2012 vedla Act Up-Paris kampaň zaměřenou na lobování a zvyšování povědomí o otázce přístupu ke generickým lékům, které jsou ohroženy několika mezinárodními dohodami, včetně ACTA nebo dohodou o volném obchodu mezi Indií a Evropskou unií. V říjnu 2011 zahájila kampaň proti laboratoři společnosti Novartis, která podala stížnost proti indické vládě a tím ohrozila přístup ke generikům v celosvětovém měřítku. Společnost Novartis prohrála soud v roce 2013.\n\n\n"}
{"id": "1384725", "url": "https://cs.wikipedia.org/wiki?curid=1384725", "title": "Kaple Panny Marie (Vernéřovice)", "text": "Kaple Panny Marie (Vernéřovice)\n\nKaple Panny Marie Pomocné (nyní známa též pod názvem Soulkostel) je bývalou poutní kaplí a nachází se na Horském hřbetu v katastru obce Vernéřovice v okrese Náchod. Náležel pod farnost Broumov, Náchodský vikariát, biskupství královéhradecké.\n\nV blízkosti kaple se nachází Mariánská studánka u které byly v roce 1878 postaveny lavice. V roce 1891 byla postavena malá dřevěná kaplička. Na místě dřevěné kaple byla 13. září 1892 zahájena stavba nového kostela. V roce 1898 byl na věž vyzdvižen posvěcený kříž. Staviteli byli August Teuber z Teplic nad Metují a Josef Schmidt z Broumova. Kostel byl vysvěcen až 15. srpna 1904 broumovským opatem Brunem Čtvrtečkem. Kostel Panny Marie Pomocné ve Vernéřovicích je v církevní terminologií kaplí Panny Marie Pomocné. Kaple byla postavena v novogotickém slohu. Obraz Vernéřovické Panny Marie Pomocné je uchován na vernéřovické faře.\n\nObjekt byl v období po 2. světové válce značně zdevastován. Na začátku 21. století byl obcí prodán společnosti \"Strooikaasmusic,\" která započala s rekonstrukcí. Majitelé pro objekt používají název Soulkostel. V současné době kaple neslouží církevním účelům, ale konají se zde řady kulturních událostí, zejména hudební koncerty. Vystoupila zde již celá řada zahraničních i českých hudebníků, mezi jinými např. Jarboe, Jozef van Wissem, Savak, Insect Ark, Vypsaná fixa, Povodí Ohře, Please The Trees nebo Kalle. Skupina Vypsaná fixa zde na podzim 2016 nahrávala část svého osmého řadového alba \"Tady to někde je\".\n\nJednolodní zděná novogotická stavba ukončena polygonálním kněžištěm. Na epištolní straně (pravá strana) je přistavěna sakristie. Stěny lodi jsou zpevněny opěráky. Po obou stranách lodi jsou prolomena tři okna. Loď je ukončena sedlovou střechou kryta červenými taškami. Nad kněžištěm na střeše se nachází sanktusník. K průčelí je přistavěna čtyřboká hranolová věž zakončenou jehlancovou střechou. Okna zvonového patra byla opatřena dřevěnými žaluziemi.\n\nVnitřní vybavení tvořil hlavní oltář, dva boční oltáře, vyřezávaná kazatelna a dvě řady vyřezávaných lavic, varhany a nástěnné obrazy.\n\nDne 11. června 1899 byly slavnostně vysvěceny a zavěšeny do věže tři zvony, které byly pořízeny na náklady pana Josefa Volkeho z Křinic, slečny Barbary Heinzelové z Vernéřovic a zlatníka v Basileji, který se narodil ve Vernéřovicích, pana Augusta Peiskera. Největší zvon měl hmotnost 340 kg, druhý 170 kg a nejmenší 116 kg. Zvony byly ulity Zvonařstvím Hilzer z Wiener Neustadtu. Malý zvon nesl německý nápis \"HERR IST GOTT, HEILIG IST SEINE GERICHTIGKEIT, HEILIG IN EWIGKEIT\" (\"Pánem je Bůh, svatá je jeho spravedlnost, svatá až na věky\").\n\nV roce 1916 byly rekvírovány dva zvony. V roce 1944 byl rekvírován třetí zvon svatý Augustin.\n\nV okolí kostela se nacházely prodejní boudy. Po druhé světové válce sloužily mysliveckému spolku a jako zázemí pionýrských táborů. U kaple vznikla křížová cesta.\n\nPo roce 1891 přibyly kaple Božího hrobu (Jeruzalémská), Kaple bolestného Krista v žaláři a Kaple Panny Marie Sedmibolestné. Z těchto kapliček zbyly jen dvě.\n\nU kostela je turistický rozcestník pro:\n\n\nK Mariánské studánce se váže pověst o hraběnce, která měla slabý zrak a kolem šla se svým sluhou. Unavená si sedla ke studánce, aby se její vodou osvěžila. Otřela si vodou ze studánky obličej i oči. Při zpáteční cestě se jí zázračně vrátil zrak. Na znamení díků na místě nechala postavit kapli.\n\n"}
{"id": "1384729", "url": "https://cs.wikipedia.org/wiki?curid=1384729", "title": "Conservatoire national supérieur d'art dramatique", "text": "Conservatoire national supérieur d'art dramatique\n\nConservatoire national supérieur d'art dramatique (tj. \"Národní konzervatoř dramatického umění\") je vysoká škola v Paříži a jedna ze třinácti divadelních škol ve Francii. Sídlí na Rue du Conservatoire v 9. obvodu v paláci Hôtel des Menus-Plaisirs, který je chráněn jako historická památka.\n\nKonzervatoř byla původně součástí Konzervatoře hudby a přednesu založené v roce 1784 pod názvem \"École royale de chant et de déclamation\" (Královská škole zpěvu a přednesu). Recitace byla zpočátku brána jako součást hudebního vzdělávání. Dekretem z 3. března 1806 byla stanovena skutečná výuka dramatického umění. Přesto byl přednes dál jen okrajovou oblastí ve výuce na konzervatoři. Studenti herectví vystupovali společně se svými hudebními kolegy během slavnostních vystoupení nebo veřejných cvičení, které se odehrávaly příležitostně během Restaurace a mnohem častěji od roku 1841.\n\nV roce 1946 byla konzervatoř rozdělena na dvě části – hudební a dramatické oddělení. Hudební část se přesunula do Rue de Madrid a stala se z ní Conservatoire national supérieur de musique et de danse de Paris. Dramatické oddělení zůstalo v původních prostorách konzervatoře a posléze se změnilo na \"Conservatoire national d'art dramatique\" a v roce 1968 na \"Conservatoire national supérieur d'art dramatique\". Aktuální statut konzervatoře byl přijat vyhláškou č. 2011-557 z 20. května 2011.\n\nDivadlo konzervatoře je umístěno v původním hudebním sále, kde se po restaurování již nemohou konat koncerty. Sál byl postaven v roce 1811 architektem Françoisem-Josephem Delanoyem na místě divadla Menus-Plaisirs z roku 1763. V divadle občas vystupuje soubor Théâtre de la Ville.\n\nVěhlas konzervatoře má za následek, že z přihlášených uchazečů v průměru uspějí dvě až tři procenta. Ze zhruba 1300 kandidátů je každoročně vybráno 30 studentů.\nKaždý kandidát si připraví čtyři představení. Porota z nich vybere jedno až tři a výstup nesmí přesáhnout 10 minut. Poroty jsou pětičlenné, tvořené profesorů konzervatoře a profesionály z divadla a dalších uměleckých formací.\nKandidáti musí přednést dvě ze čtyř scén, které si připravili, a jen jedna z nich může být monolog. Výstup nepřesahuje tři minuty. Po skončení první scény porota vede s kandidátem rozhovor, jehož trvání nepřesahuje deset minut. Každá porota druhého kola se skládá nejméně z 10 členů.\nKandidáti ve třetím kole musí představit jednu scénu buď z původních čtyř, které si připravili, nebo scénu novou dle vlastního výběru. Následuje pohovor, při kterém porota posuzuje osobnost a motivaci kandidáta. Zkouška nesmí překročit 20 minut. Porota třetího kola je totožná s druhým kolem.\n\nCNSAD poskytuje specializovanou výuku dramatického umění. Výuka zahrnuje teoretické znalosti a praktické dovednosti nezbytné pro výkon hereckého povolání. Délka studia je tři roky. Každý ročník má asi 30 studentů (obvykle 15 chlapců, 15 dívek) a několik zahraničních účastníků. V roce 2001 byla zahájena výuka režie.\n\nVýuka kombinuje dva typy vzdělávání: třídu a ateliér. Třída pokračuje v tradici v podstatě individuální výuky mezi učitelem a žákem. V ateliérech se studentům představují různé herní praktiky a výuka je především kolektivní.\n\nPrvní ročník se věnuje získávání a posílení základů herecké profese. Předměty jsou základní umělecké disciplíny: tělo, hlas, přednes, představivost apod.\n\nDruhý rok na něj navazuje v podobném duchu. Střídají se týdenní třídy věnované určitému předmětu, které prohlubují odbornou praxi. Kurzy 2. ročníku končí veřejnými představeními v červnu.\n\nTřetí ročník se věnuje především samotné umělecké tvorbě. Studenti pracují s pozvanými umělci a pracují v podmínkách profesionální produkce. Některé z těchto ateliérů se konají v partnerských divadlech i mimo Paříž. To umožňuje studentům seznámit se se všemi složkami divadla (administrativou, technikou, vztahem k veřejnosti apod.). Rok se vyznačuje krátkými kurzy, které studentům umožňují seznámit se s různými aktivitami souvisejícími s jejich budoucí profesí jako je dabing, rozhlasové nahrávky... Poslední ročník končí dvěma představeními inscenovanými studenty.\n\nOd roku 1971 funguje \"Jeune théâtre national\" (Národní divadlo mládeže), které podporuje začínající mladé umělce z různých francouzských uměleckých škol, mj. též z konzervatoře. Poskytuje jim prostor pro setkání s režiséry nebo k uvedení vlastních projektů. Divadlo je dotováno Ministerstvem kultury. Absolventi konzervatoře, mají navíc nárok na tříletou podporu JTN. Během tohoto období jsou náklady na jejich mzdu u divadel, které je angažují, částečně hrazeny státem.\n\n"}
{"id": "1384752", "url": "https://cs.wikipedia.org/wiki?curid=1384752", "title": "Obléhání Paříže (1358)", "text": "Obléhání Paříže (1358)\n\nObléhání Paříže uskutečnil v roce 1358 dauphin Karel V. během stoleté války. Jeho snahou bylo získat zpět Paříž ovládanou Karlem II. Navarrským a Étiennem Marcelem. Obléhání skončilo vstupem Karla V. do města.\n\nPo porážce u Poitiers a zajetí krále Jana Dobrého přijel dauphin Karel do Paříže, aby svolal generální stavy. Ty měly hlasovat o vojenské podpoře a vysvobození zajatého krále. Generální stavy přislíbily díky pařížskému prévôtovi Étiennu Marcelovi finanční prostředky na vydržování 30 000 mužů. Za to požadovali soudní proces s královskými poradci, propuštění Karla Špatného a vytvoření poradního sboru 36 členů, který měl pomáhat dauphinovi při jeho vládnutí. Tyto požadavky dauphin přijal, protože se zdálo, že Angličané budou brzy před hradbami Paříže. \n\nObranou města byl pověřen Étienne Marcel. Na severu byly rozšířeny městské hradby Filipa II. Augusta. Od Arsenalu vedly hradby ve směru kanálu Saint-Martin k Rue Saint-Antoine, následovaly zhruba současné velké bulváry a končily nedaleko Louvru na břehu Seiny. Na jižní straně byly opraveny zničené zdi, opevněny brány a před hradbami byly vykopány hluboké příkopy, do kterých byla ze Seiny svedena voda. Hradby byly všude zdvojeny parapety a cimbuřím, lemované 750 strážními věžemi, balistami a dalšími zbraněmi. Uvnitř města byly nataženy velké řetězy doplněné kameny, trámy a sudy, které měly případně bránit nepříteli postupu městem.\n\nZatímco Étienne Marcel nechal opevňovat město proti Angličanům, pařížské měšťanstvo začalo být nespokojeno s dauphinem. Navíc navarrský král Karel 9. listopadu 1357 uprchl ze svého vězení v Arleux a mezi Pařížany měl podporu. 30. listopadu promluvil Karel II. k Pařížanům v Pré-aux-Clercs. Pod tlakem popularity byl dauphin Karel nucen se smířit s navarským králem Karlem.\n\nNa počátku ledna 1358 dauphin Karel povolal do Paříže 2000 mužů pod záminkou ochrany města před hordami, které pustošily a drancovaly zemi. Pařížané viděli v těchto přípravách nepřátelský záměr a zradu. Ozbrojili se a začali stavět barikády. Étienne Marcel prosazoval reformu vlády založenou na principech kolektivního rozhodování. Nicméně nenašel podporu ani u ostatních měst, která žárlila na pozici hlavního města, ani u šlechty, která začala otevřený boj s měšťanstvem. Mezitím dauphin s podporou otce Jana zrušil všechny vynucené ústupky a rozhodl se k odporu.\n\nNa druhou stranu nová Londýnská smlouva, která přiznala třetinu francouzského území Anglii, uvrhla Francii do občanské války. 22. února 1358 shromáždil Étienne Marcel u kostela sv. Eligia 3000 mužů a po signálu kostelních zvonů zaútočil na královský palác. Marcel v čele povstání zajme dauphina. Dva jeho poradci, Robert Clermont, maršál Normandie a Jean de Conflans, maršál Champagne, byli zmasakrováni a jejich těla vhozena na dvůr za potlesku davu. Dauphin se poté poddal pod ochranu Marcela. Ale Marcelův triumf byl krátkodobý. Dauphinovi se podařilo uniknout, shromáždil armádu a oznámil svůj úmysl pomstít se Pařížanům, kteří pak vyzvali navarrského krále k pomoci. V dubnu se město začalo připravovat na bitvu.\n\nKarel Špatný přijel do Paříže 14. června a byl jmenován velitelem. Ale místo toho, aby bojoval proti dauphinovi, začal s ním vyjednávat, zatímco se jeho žoldnéři dopouštěli různých excesů. Podráždění Pařížané žoldnéře napadli a několik jich zabili. Když se pokusili o výpravu do Bois de Boulogne, kde byli usazeni lupiči, pařížští vojáci utrpěli krvavou porážku. Navarrský král byl nucen opustit Paříž a Étienne Marcel byl obviněn ze zrady. Ve městě proti němu vznikla opozice, která se obrátila na dauphina. Ten slíbil amnestii za podmínky, že Étienne Marcel bude zatčen. Tím začal ve městě rozkol. Poslední nadějí prévôta bylo doporučit Paříži navarrského krále. Ale měšťané podporující dauphina zabili Étienna Marcela a jeho 54 společníků, když se měl prévôt setkat u Porte Saint-Antoine s navarrským vojskem 31. července 1358.\n\nO tři dny později, 2. srpna, se dauphin vrátil do Paříže a nechal popravit velké množství příznivců Étienna Marcela a navarrského krále. Tím skončil první pokus o sestavení vlády ve Francii. Karel Špatný v odvetě vyplenil Saint-Denis a okolí Paříže. Navarští žoldnéři pak ustoupili do svých pozic v údolí Seiny, kde se usadili Angličané a ovládli oblast a říční dopravu. Společně se pokusili podlomit Paříž tím, že ovládli Melun, který kontroloval Seine proti proudu od hlavního města, Creil na Oise a La Ferté-sous-Jouarre na Marně. Pod kontrolou Angličanů a Navarrských bylo přes 60 míst v Île-de-France. Dauphin neměl prostředky k dobytí všech, ale oblehl Melun. Karel Navarrský se setkal s dauphinem v Pontoise 19. srpna, kde se dohodl, že se stáhne. Přesto jeho vojska neopustila všechny ovládané pevnosti a i nadále plenila zemi.\n"}
{"id": "1384753", "url": "https://cs.wikipedia.org/wiki?curid=1384753", "title": "Dandy", "text": "Dandy\n\nDandy byl v historii sebestředný muž, který upřednostňoval svůj fyzický vzhled, zahálčivý a poživačný způsob života v luxusním prostředí. \nDandy byl představitelem dandysmu. Tento životní styl vyznával především muž. Uctíval sebe samotného, módní odívání, galanterii, používal rafinovaný jazyk, vyznával hédonismus, fyzicky nenamáhavé záliby, především intelektuální nebo umělecké. Často byl také gourmet. Patřil do bohatších vrstev společnosti, především v Británii a ve Francii. Dandysmus se zrodil z romantismu koncem 18. století a trval do 1. světové války. \nOd životního a filozofického dandysmu se odvíjel také stejnojmenný literární směr, který rovněž vznikl v Anglii a brzy pronikl také do Francie, kde k jeho teoretikům patřili Barbey d´Aurevilly (studie \"Du dandysme\"), Honoré de Balzac a Charles Baudelaire, kteří upozorňovali na jeho spojitost s módou. K jeho vzniku přispěla průmyslová revoluce i změna estetických parametrů. Dandysmus je součástí dekadence, je to směr „úpadku\", marnosti, odmítání životní perspektivy, využívání tabuizovaných témat. V tomto směru může být dandym buď sám spisovatel nebo hrdina v díle.\n\nKolem roku 1900 se k dandysmu přidaly také emancipované dámy, posměšně nazývané \"dandisetky\".\nV době 21. století jsou dandyové přirovnáváni k metrosexuálům.\n\n\n"}
{"id": "1384756", "url": "https://cs.wikipedia.org/wiki?curid=1384756", "title": "Suverénní řád Maltézských rytířů", "text": "Suverénní řád Maltézských rytířů\n\nSuverénní řád Maltézských rytířů (celý úřední název je italsky \"Sovrano Militare Ordine Ospedaliero di San Giovanni di Gerusalemme di Rodi e di Malta\", latinsky \"Supremus Ordo Militaris Hospitalis Sancti Ioannis Hierosolymitani Rhodius et Melitensis\") zkráceně Maltézský řád, zkratka SŘMR (SMOM), má od roku 1879 sídlo v Římě v Paláci Malta. Řád se dnes mezinárodně dělí do velkopřevorství, převorství a podpřevorství. Jeho současná činnost má převážně charitativní charakter.\n\nPodle mezinárodního práva je Suverénní řád Maltézských rytířů svrchovaným nestátním subjektem bez vlastního území. Znalci mezinárodního práva ovšem na takový výklad postavení řádu nemají zcela jednoznačný názor. Řád vlastní dvě malá exteritoriální území, mimo jeho sídla v Římě je to ještě pevnost St. Angelo na Maltě, vydává vlastní mince a poštovní známky a má vlastní značku aut. Udržuje také plné diplomatické styky s 94 státy světa včetně České republiky. Jeho velvyslanectví se nachází ve Velkopřevorském paláci na Malé Straně (Lázeňská ulice) v Praze. V dalších šesti státech je řád zastoupen a má status pozorovatele v OSN atd.\n\nHlavní sídlo současného suverénního řádu se nachází v Itálii na adresse \"Palazzo Malta\", Via dei Condotti 68, Řím. Po odstoupení posledního velmistra řádu Matthewa Festinga dne 28. ledna 2017 kvůli sporu s papežem Františkem byla tato pozice definitivně obsazena až 2. května 2018, kdy byl dosavadní prozatimní správce řádu, Giacomo dalla Torre del Tempio di Sanguinetto (nar. 1944), byl zvolen řádným velmistrem.\n\n"}
{"id": "1384759", "url": "https://cs.wikipedia.org/wiki?curid=1384759", "title": "Akito Macušima", "text": "Akito Macušima\n\nAkito Macušima (: 松島 暁人, anglický přepis: Akito Matsushima; * 18. května 1982 Tokio) je bývalý reprezentant ve sportovním lezení, mistr Asie v boulderingu.\n\n\n"}
{"id": "1384769", "url": "https://cs.wikipedia.org/wiki?curid=1384769", "title": "Kansuský koridor", "text": "Kansuský koridor\n\nKansuský koridor (), zvaný rovněž koridor Che-si (), je tradiční území v Čínské lidové republice odpovídající v rámci moderních správních hranic zhruba západní a střední části provincie Kan-su. Z historického hlediska šlo o součást severní trasy hedvábné stezky, kde koridor tvořil součást přirozené cesty z východní a střední Číny do Tarimské pánve, respektive obecněji do střední Asie.\n\nRozloha Kansuského koridoru je přibližně 215 000 čtverečních kilometrů a jedná se o pruh přes sto kilometrů široký a přes tisíc kilometrů dlouhý. Začíná na severozápadním břehu Žluté řeky na úrovni města Lan-čou a vede až k průsmyku Nefritové brány na hranicích mezi Kan-su a Sin-ťiangem. Na jihu jej vymezuje pohoří Čchi-lien-šan a na severu poušť Gobi.\n\nHlavním obchodním střediskem pro Kansuský koridor byl původně Si-ning ležící dnes hned za hranicí Kan-su v Čching-chaji. Další významná a historická města v Kansuském koridoru zhruba od západu k východu jsou Tun-chuang, Ťia-jü-kuan, Ťiou-čchüan, Čang-jie, Ťin-čchang, Wu-wej a na jeho konci Lan-čou. \n"}
{"id": "1384774", "url": "https://cs.wikipedia.org/wiki?curid=1384774", "title": "Letiště Brusel-Charleroi", "text": "Letiště Brusel-Charleroi\n\nLetiště Charleroi Brusel-Jih (, ) (IATA: CRL, ICAO: EBCI) je druhé největší belgické letiště podle počtu cestujících (k roku 2017). Leží asi 7 km severně od Charleroi, 45 km jižně od Bruselu a v nadmořské výšce 187 m n. m.\n\nSvůj vznik datuje do roku 1919 jako letecká škola. Letiště používali dva letečtí výrobci: SONACA (pův. Avions Fairey) od roku 1931 a SABCA od roku 1954. V roce 1970 vznikla první pravidelná linka Lutych – Charleroi – Londýn letecké společnosti Sabena. Od roku 1997 letiště využívá letecká společnost Ryanair, což vedlo k rychlému nárůstu počtu cestujících.\n\n"}
{"id": "1384777", "url": "https://cs.wikipedia.org/wiki?curid=1384777", "title": "Mistrovství Československa jednotlivců na klasické ploché dráze 1979", "text": "Mistrovství Československa jednotlivců na klasické ploché dráze 1979\n\nMistrovství Československa jednotlivců na klasické ploché dráze 1979 bylo tvořeno 6 závody.\n\n\n"}
{"id": "1384778", "url": "https://cs.wikipedia.org/wiki?curid=1384778", "title": "Mei Kotake", "text": "Mei Kotake\n\nMei Kotake (: 小武 芽生; * 18. května 1997 Sapporo) je japonská reprezentantka ve sportovním lezení, akademická mistryně světa a juniorská vicemistryně Asie v lezení na obtížnost. V roce 2017 získala na mistrovství Asie v Teheránu bronz.\n\n\n"}
{"id": "1384787", "url": "https://cs.wikipedia.org/wiki?curid=1384787", "title": "Jindřich Dominik", "text": "Jindřich Dominik\n\nJindřich Dominik (* 3. srpna 1954) je bývalý československý motocyklový závodník, reprezentant v ploché dráze. \n\nV Mistrovství Československa jednotlivců startoval v letech 1972-1988, nejlépe skončil v roce 1986 na 7. místě. V Mistrovství Československa na dlouhé ploché dráze skončil v roce 1983 na 4. místě. V Mistrovství Československa dvojic skončil (s Janem Hádkem) v roce 1978 na 1. místě a v roce 1979 na 2. místě. V letech 1973-1983 pravidelně startoval v kvalifikačních závodech mistrovství světa jednotlivců, nejlépe skončil v roce 1982 na 11. místě v kontinentálním finále. Závodil za ČSAD Plzeň. V roce 1975 při Zlaté přilbě v Pardubicích vyhrál 1. ročník juniorské Zlaté stuhy.\n\n"}
{"id": "1384795", "url": "https://cs.wikipedia.org/wiki?curid=1384795", "title": "841 (číslo)", "text": "841 (číslo)\n\nOsmset čtyřicet jedna je přirozené číslo, které následuje po čísle osmset čtyřicet a předchází číslu osmset čtyřicet dva. Římskými číslicemi se zapisuje DCCCXLI.\n\n841 je:\n\n\n\n"}
{"id": "1384797", "url": "https://cs.wikipedia.org/wiki?curid=1384797", "title": "Enantiomerní přebytek", "text": "Enantiomerní přebytek\n\nEnantiomerní přebytek (zkráceně ee, z anglického enantiomeric excess) je veličina udávající čistotu chirálních látek; vyjadřuje převahu jednoho enantiomeru ve vzorku nad druhým enantiomerem. Racemická směs má ee roven nule, zatímco ee čistého enantiomeru je 100 %. Vzorek obsahující 70 % jednoho a 30 % druhého enantiomeru má ee 40 % (70 % – 40 %).\n\nEnantiomerní přebytek je definován jako absolutní hodnota rozdílu molárních zlomků jednotlivých enantiomerů:\n\nkde\n\nV praxi se obvykle vyjadřuje v procentech (poté se označuje jako procentuální enantiomerní přebytek:\n\nformula_3\n\nU směsi diastereomerů se obdobně definuje diastereomerní přebytek a procentuální diastetreomerní přebytek.\n\nEnantiomerní a diastereomerní přebytek se využívá jako jeden z ukazatelů úspěšnosti asymetrické syntézy.\n\nJako příklad lze uvést vzorek obsahující 70 % R-izomeru a 30 % L-izomeru. Tento vzorek má enantiomerní přebytek 40 %; lze na něj též pohlížet jako na směs 40 % R-izomeru a 60 % racemické směsi (která k celkovému složení přispívá 30 % R-izomeru a 30 % S-izomeru).\n\nPokud má směs enantiomerní přebytek formula_4, pak je možné molární zlomek převažujícího izomeru, zde R-izomeru, spočítat jako formula_5 a molární zlomek druhého izomeru, zde S-izomeru jako formula_6.\n"}
{"id": "1384798", "url": "https://cs.wikipedia.org/wiki?curid=1384798", "title": "Simon Sinek", "text": "Simon Sinek\n\nSimon O. Sinek (* 9. října 1973) je britsko-americký autor, motivační řečník a marketingový konzultant. Je autorem světových bestsellerů: „Začněte s PROČ“ (Start With Why), „Lídři jedí poslední“ (Leaders Eat Last) a „Objevte své PROČ“ (Find Your Why). \n\nSinek zformuloval a popularizoval koncept „zlatého kruhu“, v jehož středu stojí „proč\" - vnitřní smysl existence nebo práce jednotlivce. Koncept představil například v TED Talks. Vzděláním je etnograf, a tak ho nepřestávají fascinovat lidé a organizace. Spolupracuje se společností Ernst&Young, jíž pomáhá měnit firemní kulturu, nebo s renomovanou RAND Corporation. Spolupracuje nebo spolupracoval i s dalšími firmami a organizacemi, mezi nimi figurují například Microsoft, Disney, Mars, KPMG, Pfizer nebo americká armáda. \n\nČesky vydává jeho knihy nakladatelství Jan Melvil Publishing. \n\nSinek se narodil ve Wimbledonu v Anglii. Dětství prožil v Johannesburgu, v Londýně a v Hongkongu, později se přestěhoval do USA. Vystudoval Northern Valley Regional High School v Demarestu, kterou ukončil v roce 1991. Studoval právo na Londýnské univerzitě a získal bakalářský titul v kulturní antropologii na Brandeis University.\n\nSinek začal svoji kariéru v New Yorku v reklamních agenturách Euro RSCG a Ogilvy&Mather. Později založil svoji vlastní společnost Sinek Partners. Jeho výstup „How Great Leaders Inspire Action“ je třetím nejpopulárnějším na Ted Talks. Přednáší na světových událostech, jako je například The UN Global Compact Leaders Summit.\n\nV roce 2009 vydal knihu „Start with Why: How Great Leaders Inspire Everyone to Take Action“, která česky vyšla pod názvem „Začněte s PROČ: Jak vůdčí osobnosti inspirují k činům“ (Jan Melvil Publishing, 2013). Kniha se objevila na seznamu bestsellerů New York Times. Zatím poslední Sinkova kniha „Find Your Why: A Practical Guide for Discovering Purpose for You and Your Team“ byla publikována v září 2017. Česky vyšla v roce 2018 jako „Objevte své PROČ: Jak najít smysl pro sebe i pro svůj tým“. \n\nV knize „Začněte s PROČ“ Sinek představil tzv. „zlatý kruh“. Při studiu vůdčích osobností a organizací zjistil, že všichni uvažovali a komunikovali stejným způsobem. Vždy začínali s otázkou „proč“, až poté řešili „jak“ a „co“ zrealizovat. Podle Sinka umí každá organizace vysvětlit, „co“ dělá, některé umějí vysvětlit i, „jak“ to dělají, ale jen málokteré umějí říci, „proč“ to dělají. Za „proč“ se nepovažuje zisk ani peníze. Osobnosti a firmy, které znají své „proč\", inspirují. Lidé je následují proto, že chtějí, nejsou manipulováni. Zaměstnance jejich práce těší a vidí v ní smysl. Koncept zlatého kruhu se navíc osvědčuje i v B2B marketingu. Zvlášť pokud se marketéři či obchodní zástupci dané společnosti snaží vyhovět principům tzv. account-based marketingu.\n\n"}
{"id": "1384809", "url": "https://cs.wikipedia.org/wiki?curid=1384809", "title": "Júdži", "text": "Júdži\n\nJúdži je japonské mužské křestní jméno.\n\n"}
{"id": "1384810", "url": "https://cs.wikipedia.org/wiki?curid=1384810", "title": "Přístav Veselí nad Moravou", "text": "Přístav Veselí nad Moravou\n\nPřístav Veselí nad Moravou je veřejný říční přístav na Baťově kanálu na říčním kilometru 17,6. Leží na katastrálním území obce Veselí nad Moravou, ve vzdálenosti 500 m západně od středu obce, cca 500 metrů pod plavební komorou Veselí nad Moravou.\n\nPřístav vznikl v 90. letech v rámci turistického rozvoje plavební cesty Baťův kanál a je součástí areálu, ve kterém se nachází také restaurace, penzion, kemp a půjčovna lodí.\n\nSoučasná kapacita přístavu je 30 lodí. ŘVC ČR plánuje v letech 2019-2020 výraznou rekonstrukci přístavu s investicí přes 40 mil. Kč. Po dokončení bude k dispozici 35 stání pro plavidla, možnost čerpání pohonných hmot a další služby\n\nV přístavu se nachází servis lodních motorů všech značek a značkový servis lodních motorů Honda a je zde místo pro spouštění malých plavidel na vodu.\n\n\n"}
{"id": "1384813", "url": "https://cs.wikipedia.org/wiki?curid=1384813", "title": "Donja Banda", "text": "Donja Banda\n\nDonja Banda je vesnice v opčině Orebić v Chorvatsku, v Dubrovnicko-neretvanské župě. V roce 2001 měla 170 obyvatel a 72 domů. Je tvořena sedmi místními částmi - osadami.\n\nJe situována v centrální části vnitrozemí poloostrova Pelješac při hlavní silnici D 414 od Stonu směrem na Orebić.\n\n\nObyvatelé se zabývají zemědělstvím a pěstování vína odrůdy Plavac mali, která produkuje nejkvalitnější vína chráněného zeměpisného původu Dingač, Postup a Plavac. V obci působí zemědělské družstvo Postup.\n\n"}
{"id": "1384814", "url": "https://cs.wikipedia.org/wiki?curid=1384814", "title": "Erling Kagge", "text": "Erling Kagge\n\nErling Kagge (* 15. ledna 1963 Oslo) je norský dobrodruh, právník, nakladatel (Kagge Forlag) a spisovatel. Jako první bez jakékoli podpory a rádiového spojení přešel Antarktidu k Jižnímu pólu, o čemž informovaly přední světové deníky. Dostal se i na titulní stranu mezinárodní edice magazínu Time. Erling žije v Oslu, přednáší a propaguje „ticho ve věku hluku“.\n\nV roce 1990 Erling Kagge společně s Børge Ouslandem došli na Severní pól bez jakékoli podpory. Expedice začala na Ellesmerově ostrově. Cesta na Severní pól byla dlouhá 800 kilometrů. O tři roky později se Kagge vydal na Jižní pól, opět bez jakékoli podpory . V roce 1994 zdolal Mount Everest. Získal tak celosvětové prvenství v dobytí všech „tří pólů“ .\n\nKagge byl posluchačem Univerzity v Cambridge, kde studoval filozofii. V roce 1996 založil nakladatelství Kagge Forlag. Kagge je autorem několika knih o cestování, filozofii a sběratelství uměleckých předmětů. Jeho kniha „Radost z ticha: Proč zavřít dveře před hlukem světa“ vyšla v roce 2018 česky v nakladatelství Jan Melvil Publishing . \n\nKagge je propagátorem ticha v „ohlušujícím světě chytrých telefonů“ . Ticho ho provázelo na jeho expedicích a o tichu se díky své popularitě mohl bavit i s dalšími světovými osobnostmi, jako je například Elon Musk. Kagge říká, že ticho není jen absencí hluku, ale je zásadním prvkem hudebních děl, je zdrojem inspirace i součástí příběhů hrdinů. „Ticho pro mě není jen absence zvuku, je to také schopnost objevit každý den zázrak,“ napsal Kagge. \n"}
{"id": "1384833", "url": "https://cs.wikipedia.org/wiki?curid=1384833", "title": "Seznam urgelských biskupů", "text": "Seznam urgelských biskupů\n\nToto je seznam biskupů de urgelské diecéze se sídlem ve španělském (katalánském) městečku La Seu d'Urgell (španělsky Seo de Urgel). Od 11. století má, kromě správy svého církevního území, zároveň vlastní titul jednoho ze dvou spoluknížat Andorry. Druhým spoluknížetem je ze své funkce francouzský prezident.\n\n"}
{"id": "1384843", "url": "https://cs.wikipedia.org/wiki?curid=1384843", "title": "Stefan Johansson", "text": "Stefan Johansson\n\nStefan Nils Edwin Johansson (* 8. září 1956 Växjö) je švédský automobilový závodník a manažer, známý pod přezdívkou „Lill-Lövis“.\n\nV roce 1980 vyhrál British Formula Three Championship a debutoval ve Formuli 1 v týmu Shadow Racing Cars. Pak jezdil European Formula Two Championship a v letech 1983–1991 nastupoval v šampionátu F1 pravidelně: ve čtyřech velkých cenách skončil druhý a v osmi třetí, dohromady nasbíral 88 bodů a v roce 1986 skončil na pátém místě mistrovství světa jezdců F1. V letech 1992–1996 jezdil v americkém seriálu Champ Car, kde byl vyhlášen nováčkem roku, nevyhrál však ani jeden závod, na 500 mil Indianapolis obsadil v roce 1993 11. místo. Pak se zaměřil na závody sportovních prototypů, v roce 1997 vyhrál 12 hodin Sebringu i 24 hodin Le Mans, v roce 2003 byl v Le Mans třetí.\n\nProvozoval vlastní závodní stáj American Spirit Team Johansson a byl manažerem závodníků Scotta Dixona a Felixe Rosenqvista. Působí jako televizní komentátor stanice Viasat Motor, věnuje se také vinařství a návrhářství luxusních náramkových hodinek. Jeho přítel Mark Knopfler mu věnoval píseň „Speedway at Nazareth“. \n\n\n"}
{"id": "1384845", "url": "https://cs.wikipedia.org/wiki?curid=1384845", "title": "Mistrovství světa v ledním hokeji 2019 (Divize III)", "text": "Mistrovství světa v ledním hokeji 2019 (Divize III)\n\nIII. divize Mistrovství světa v ledním hokeji 2019 se hrálo v Abú Zabí ve Spojených arabských emirátech 31. března až 6. dubna a v Sofii v Bulharsku 22.-28. dubna 2019.\n\nV divizi III hraje 12 týmů. Ty jsou rozděleny do hlavní skupiny s šesti týmy a rovněž šestičlenné kvalifikační skupiny. První tým hlavní skupiny postoupí do skupiny B II. divize. Vítěz kvalifikační skupiny postoupí do hlavní skupiny III. divize.\n\nTurnaj se odehrál 22.-28. dubna v Sofii.\n\nTurnaj se odehraje 22.-28. dubna v Sofii.\n\nTurnaj se odehrál 31. března až 6. dubna v Abú Zabí.\n"}
{"id": "1384855", "url": "https://cs.wikipedia.org/wiki?curid=1384855", "title": "Cal Newport", "text": "Cal Newport\n\nCalvin Newport (* 23. června 1982) je americký akademik a spisovatel. Působí jako docent informatiky na Georgetown University. Je autorem řady publikací o vlivu technologií na svět práce a vzdělávání. Jeho knihy figurují na seznamu bestsellerů v žebříčcích Amazon.com. Knihy „Hluboká práce“ a „Tak dobří, že vás nepřehlédnou“ vyšly také v češtině v nakladatelství Jan Melvil Publishing. Newport píše blog \"Study Hacks\" zaměřený na kariérní úspěch. Na blogu a později ve svých knihách zpopularizoval termín „hluboká práce“ (deep work). Newport prosazuje „digitální minimalismus“.\n\nCalvin Newport absolvoval v roce 2004 Darthmouth College a v roce 2009 získal titul Ph.D. v oboru informatiky. Působí na Georgetown University jako akademik. Specializuje se na teorii distribuovaných systémů. Je autorem více než 60 odborných statí, které byly citovány více než tři a půl tisíckrát. \n\nHluboká práce je schopnost soustředit se na náročné úkoly, což může být ve světě komunikačních technologií náročné. Lidé pod vlivem e-mailů, sociálních sítí a komunikačních platforem ztratili schopnost soustředit se a hluboce se ponořit do práce. Schopnost hluboce pracovat přináší podle Newporta výhody téměř ve všech profesích. Ve své stejnojmenné knize přináší návody, jak se znovu do hluboké práce ponořit. Upozorňuje, že profesionálové, kteří to se svou kariérou myslí vážně, by měli omezit sociální sítě. Sám jde příkladem, protože nemá účet na sociálních sítích. \n\nNapříklad radí, aby si lidé zvolili „úřední hodiny“, kdy budou odpovídat na e-maily. „Mimo tyto hodiny neexistuje žádná e-mailová schránka, kterou je třeba kontrolovat, a vy se můžete ponořit do dlouhých bloků hluboké práce.“\n\n\n"}
{"id": "1384880", "url": "https://cs.wikipedia.org/wiki?curid=1384880", "title": "Východočeský krajský přebor 1972/73", "text": "Východočeský krajský přebor 1972/73\n\nV soubojích Východočeského krajského přeboru 1972/73 se utkalo 14 týmů dvoukolovým systémem podzim – jaro. Tento ročník skončil v červnu 1973.\n\nZdroj: \n\nPoznámky:\n\n"}
{"id": "1384888", "url": "https://cs.wikipedia.org/wiki?curid=1384888", "title": "Akciové parní mlýny", "text": "Akciové parní mlýny\n\nAkciové parní mlýny, v současnosti Classic 7 Business Park, jsou komplex budov nacházející se v Praze 7 – Holešovicích mezi ulicemi \"Jankovcova\", \"U Parního mlýna\", \"U Uranie\" a \"Na Maninách\". Původní industriální areál v letech 2006 až 2008 přestavěla kancelář CMC Architects na kancelářské prostory.\n\nV srpnu 1909 byla v reakci na dovoz levného obilí z uherské části podunajské monarchie na popud mlynáře Vávry z Čerčan založena \"Akciová společnost mlýnů v Praze\". Místo pro novostavbu mlýnů společnost zvolila s ohledem na nedaleký holešovický přístav. Budovu po technické stránce vyprojektovali holešovický architekt Josef Vaňha a Ing. Holub, architektonickou koncepci ve stylu moderny navrhl Bohumil Hypšman, žák Otto Wagnera na vídeňské akademii. Technologii pro mlýnici se skladištěm, mísírnou a čístírnou dodala firma \"Amme, Giesecke & Koenegen\" se sídlem v Braunschweigu, kotelnu s uhelným silem a strojovnu vybavila \"První českomoravská továrna na stroje\".\n\nMlýnice v půdorysu protáhlého lichoběžníku vyplnila dostupný pozemek. Vnitřní trojtraktovou konstrukci o šesti podlažích dělily dva příčné komunikační trakty se schodišti. Nad východním schodištěm byla postavena věž se stanovou střechou, ve které byl umístěn vodojem, určený pro zásobování hasičského zařízení. Stavbu nesou obvodové cihlové zdi, vnitřní konstrukci podpírají litinové sloupy a dřevěné trámy. Hypšman potáhl objem fasády lícovými cihlami s roštovým ornamentem mezi okny.\n\nVýchodně od mlýnice bylo vystavěno obilné silo, opět podle návrhu Josefa Vaňhy. Jeho konstrukce byla tentokrát už železobetonová a silo mělo oproti mlýnici jednodušší dělení fasád.\n\nV roce 1911 vyrostla na přikoupeném pozemku jižně od parních mlýnů budova moučného skladiště. Plány za pražskou pobočku společnosti \"Ed. Ast & Co.\" podepsal přímo Ing. Eduard Ast, jenž zde vytvořil železobetonový monolitický osmipodlažní čtyřtakt systému Hennebique. Skladiště tak bylo jednou z prvních staveb postavených v tomto konstrukčním systému v monarchii. \n\nPřilehlé administrativní budovy a hospodářské stavby byly rovněž Vaňhovým dílem, o fasádu se postaral Ing. Novotný. \n\nParní mlýn byl uveden do provozu v září 1910. Jeho denní kapacita čítala 160 tun umleté pšenice a 50 tun žita. Za první světové války přibylo zařízení na výrobu krup s kapacitou 10 tun ječmene za 24 hodin. Řediteli Maxi Hofmanovi se ve třicátých letech podařilo získat stálá odbytiště a novou síť prodejců, a tak konjunktura společnosti trvala až do druhé světové války.\n\nNa základě dekretu prezidenta republiky (č. 101/1945 Sb., o znárodnění některých podniků průmyslu potravinářského) a vyhlášky ministra výživy (č. 26/1946, o znárodnění podniků průmyslu potravinářského) přešla v roce 1946 akciová společnost pod národní podnik \"Středočeské mlýny\", ve kterém bylo sloučeno 31 velkých mlýnů z celé republiky. V roce 1957 jej přebral národní podnik \"Pražské pekárny a mlýny\". Roku 1960 proběhla elektrifikace a generální rekonstrukce strojního zařízení, obilní silo bylo stavebně propojeno s mlýnicí. Když byl tedy v roce 1965 opět zahájen provoz, výroba vykazovala dvojnásobnou kapacitu.\n\nV devadesátých letech byla technologie demontována a mlýny tak ztratily svůj původní účel. Obilní silo, administrativní budova a hospodářské stavby byly strženy, protože se pro ně nenašlo nové funkční využití. V roce 1991 si komplex pronajala firma \"Ahema\", v roce 1998 budovy koupila \"Balabenka s.r.o.\"\n\nV roce 1999 byla vypracována studie na rekonverzi průmyslových budov na kancelářské prostory. Stavebníci (společnosti \"Classic 7\" a \"AFI Europe\") zadali zakázku ateliéru CMC Architects architektů Davida Chisholma a Víta Másla, kteří přestavěli i budovy holešovického pivovaru. V roce 2003 byl komplex vyhlášen kulturní památkou. Historické budovy parních mlýnů a moučného skladiště byly při rekonverzi probíhající v letech 2006 až 2008 zachovány. Z budovy mlýnů nově vystupují prosklené hmoty arkýřů, na východě k nim architekti přistavěli skleněnou novostavbu a s budovou moučného skladu mlýnici propojili pětipodlažním proskleným křídlem, tzv. krčkem. Moučný sklad dostal navíc ustoupenou první podlažní nástavbu na střeše. V parteru budov získali architekti kancelářské prostory s obchody, restauracemi a kavárnami o celkové výměře 25 000 metrů čtverečních. Uprostřed budov vznikl veřejný prostor se zelení, lavičkami a vodní plochou. Rekonstrukce získala v roce 2009 ocenění Stavba roku.\n\nBudova bývalé mlýnice a moučného skladu je největší budovou z celého areálu a v současnosti se dělí na tři křídla. \n\n\n"}
{"id": "1384892", "url": "https://cs.wikipedia.org/wiki?curid=1384892", "title": "Dominik Stroukal", "text": "Dominik Stroukal\n\nDominik Stroukal (* 18. června 1987) je český ekonom, expert na kryptoměny, bývalý ředitel Liberálního institutu a bývalý ředitel českého a slovenského Ludwig von Mises institutu. V současné době vyučuje na vysoké škole CEVRO institut, vyučuje ekonomii na několika středních školách a je hlavním ekonomem finanční skupiny Roklen. Od října 2018 má také vlastní pořad Kdo to platí na internetové televizi MALL.TV.\n\nDominik Stroukal vystudoval Národohospodářskou fakultu VŠE, kde získal titul Ing. a Fakultu sociálních věd Univerzity Karlovy, kde se věnoval mediálním studiím a získal zde titul Mgr. V roce 2017 dokončil doktorské studium na VŠE a získal titul Ph.D. Od roku 2017 do roku 2018 pracoval jako ředitel Liberálního institutu, prvního českého liberálního think tanku. Na začátku roku 2018 odešel do společnosti Roklen. Několik let také vedl Ludwig von Mises institut, který byl založen na památku ekonoma Rakouské ekonomické školy, Ludwiga von Misese. V současnosti Stroukal pracuje jako hlavní ekonom finanční skupiny Roklen.\n\nDominik Stroukal napsal spolu s Janem Skalickým první českou knihu o Bitcoinu a dalších kryptoměnách. \"Bitcoin: Peníze budoucnosti\" vyšla poprvé v roce 2015. Její druhé vydání vyšlo v roce 2018 v nakladelství Grada. \n\nJe ředitelem společnosti Bitcoin Consulting a zakladetelem společnosti Bit Agency. \n\n"}
{"id": "1384893", "url": "https://cs.wikipedia.org/wiki?curid=1384893", "title": "Valdosaurus", "text": "Valdosaurus\n\nValdosaurus (\"ještěr z vrstev Wealden Group\") byl rod iguanodontního dinosaura z čeledi Dryosauridae, žijícího v období spodní křídy (věk barrem, asi před 130 až 125 miliony let) na území dnešní Velké Británie (ostrov Isle of Wight).\n\nFosilie tohoto dinosaura objevil reverend a amatérský sběratel fosilií William Darwin Fox již v polovině 19. století, roku 1868 je pak označil za zkameněliny iguanodona. roku 1869 pak byly označeny za fosilie patřící jedinci rodu \"Hypsilophodon\". Teprve v roce 1975 je paleontolog Peter Galton označil za pozůstatky nového druhu rodu \"Dryosaurus\" - \"D. canaliculatus\". O dva roky později pak usoudil, že se jedná i o nový rod a přejmenoval tento druh na \"Valdosaurus canaliculatus\".\n\nV roce 1982 popsali z Nigeru paleontologové Galton a Philippe Taquet nový druh \"Valdosaurus nigeriensis\", ten byl ale roku 2009 přejmenován samotným Galtonem jako \"Elrhazosaurus\". Ještě dříve stanovil William Blows omylem nový druh \"Valdosaurus dextrapoda\", šlo však o omyl a nyní je tento taxon klasifikován jako \"nomen nudum\".\n\nTento dinosaurus dosahoval podle odhadu paleontologa Thomase R. Holtze, Jr. délky zhruba 3 metry. Podle badatele Gregoryho S. Paula byl však podstatně menší, dosahoval délky jen asi 1,2 metru a hmotnosti 10 kilogramů.\n\n\n"}
{"id": "1384895", "url": "https://cs.wikipedia.org/wiki?curid=1384895", "title": "Zsuzsa Polgárová", "text": "Zsuzsa Polgárová\n\nZsuzsa Polgárová (, , * 19. dubna 1969, Budapešť, Maďarsko) je maďarská šachistka, mistryně světa v šachu z let 1996 až 1999.\n\nV roce 1982 získala titul WIM a v roce 1984 rovnou mužský titul IM. V roce 1991 získala i titul GM. V roce 2004 ji byl udělen titul FIDE Senior trenér a v roce 2015 titul FIDE Arbiter.\n\nVyhrála Mistrovství světa v šachu žen v roce 1996 a přerušila tak panování Sie Ťün. Titul v roce 1999, kdy se jí v březnu narodil syn Tom, neobhajovala a přišla o něj, protože se s FIDE nedohodla na podmínkách zápasu.\n\nNa čtyřech šachových olympiádách žen získala celkem 43,5 bodů z 56 partií, když ani jednou neprohrála.\n\n"}
{"id": "1384903", "url": "https://cs.wikipedia.org/wiki?curid=1384903", "title": "Lorri", "text": "Lorri\n\nLorri ( Լոռի) je jedna z deseti provincií (\"marzer\"), na které se od roku 1995 dělí republika Arménie. Má rozlohu 3799 km² a žije v ní okolo 230 000 obyvatel, hlavním městem je Vanadzor (do roku 1993 Kirovakan). Tato správní jednotka leží v severní části země a sousedí s Gruzií a provinciemi Širak, Aragac, Kotajk a Tavuš. Tvoří ji sedm měst a padesát obcí, většinu obyvatel tvoří Arméni, žijí zde také ruští molokáni, Jezídové a pontští Řekové.\n\nOblast se původně nazývala \"Tašír\", ve středověku zde existovalo Lorrijské království, nazvané podle pevnosti Lorri Berd. Památkou na období rozvoje je množství klášterů, z nichž Haghpat a Sanahin jsou chráněny jako světové dědictví. Král David IV. tento kraj připojil ke Gruzii, od roku 1555 zde vládli Safíovci a roku 1801 se Lorri stalo součástí Gruzínské gubernie carského Ruska. Po první světové válce bylo Lorri sporným územím mezi nezávislou Arménií a Gruzií a v letech 1921 až 1991 patřilo k Sovětskému svazu. V prosinci 1988 byl region zasažen ničivým zemětřesením, jehož epicentrum se nacházelo poblíž Spitaku.\n\nLori je převážně hornatá země, nejvyšším vrcholem je Ačkasar (3196 m n. m.). Nacházejí se zde rozsáhlé lesy, díky mnoha pastvinám je oblast proslulá svými mléčnými výrobky. Podél řek Debed a Dzoraget se nachází úrodná nížina, kde se pěstují obiloviny, brambory a dýně. Hlavním nerostným bohatstvím je měď a zinek. Vanadzor je centrem textilního a chemického průmyslu, významnými městy jsou i Alaverdi s metalurgickým kombinátem, Tašir s velkou sýrárnou a turistický resort Stěpanavan s letištěm a arboretem, vesnice Dsegh přitahuje turisty jako rodiště básníka Hovhannese Tumanjana.\n\n"}
{"id": "1384906", "url": "https://cs.wikipedia.org/wiki?curid=1384906", "title": "Needtobreathe", "text": "Needtobreathe\n\nNeedtobreathe, stylizováno jako NEEDTOBREATHE, je americká country-rocková křesťanská kapela. \n\nMezi jejich alba patří například nejnovější album z roku 2016 „HARD LOVE“.\n\nWilliam Stanley Rinehart a Nathaniel Bryant Rinehart, byli zakladatelé skupiny a zároveň bratři, kteří spolu začali hrát poté, co se přestěhovali do oblasti jménem Seneca. Už protože jejich otec byl pastor, vyrůstali bratři v kostele. Začínali hrát nejprve před diváky zároveň návštěvníky kavárny na univerzitě Furman.\n\nWilliam Stanley Rinehart III, neboli „Bear“ je přední zpěvák a hraje na kytaru, piano, harmoniku a varhany. Nathaniel Bryant Rinehart, nebo-li „Bo“ je přední kytarista, hraje na banjo, mandolínu a zpívá. Seth M. Bolt hraje na basovou kytaru, mandolínu, bubny a další. Josh Lovelace hraje na klavír Hammondovy varhany, a zpívá (hraje na klavír).\n\n"}
{"id": "1384908", "url": "https://cs.wikipedia.org/wiki?curid=1384908", "title": "Hawker Hector", "text": "Hawker Hector\n\nHawker Hector byl britský dvouplošný letoun pro spolupráci s armádou a spojovací službu, který vznikl koncem 30. let 20. století. Na počátku druhé světové války sloužil v \"Royal Air Force\", v jehož řadách krátce zasáhl do bojů v průběhu bitvy o Francii. Několik kusů bylo později prodáno Irsku. Typ byl pojmenován podle mýtického trojského prince Hektóra.\n\nHector byl zamýšlen jako náhrada stroje pro spolupráci s armádou Hawker Audax, který by překlenul období než do služby vstoupí vítěz konkursu podle specifikací A.39/34. Jednalo se o posledního vzniklého příslušníka rodiny strojů Hawker Hart. Návrh a výroba prototypu proběhla u firmy Hawker, ale sériové stroje byly vyráběny společností Westland v somersetském Yeovilu. Protože motory Rolls-Royce Kestrel byly potřeba pro program výroby letounů Hawker Hind, bylo nutno vybrat alternativní pohonnou jednotku, jíž se stal motor s válci do H Napier Dagger. Prototyp poprvé vzlétl 14. února 1936, pilotován George Bulmanem.\n\nKromě prototypu vzniklo 178 sériových letadel, z nichž 13 bylo v letech 1941–1942 dodáno Irsku.\n\nPočínaje únorem 1937 začaly Hectory přicházet do výzbroje celkem sedmi perutí RAF pro spolupráci s armádou, ale již od července 1938 začaly být u pravidelných jednotek nahrazovány letouny Westland Lysander. Hectory pak byly předány útvarům \"Auxiliary Air Force\".\n\nV květnu 1940 procházela 613. peruť přezbrojením na Lysandery na základně RAF Hawkinge, odkud začala podnikat lety na podporu spojeneckých vojsk odříznutých v Calais. Dne 26. května spolu s Lysandery podniklo střemhlavý nálet na německé pozice okolo města i šest Hectorů, a následujícího dne byly dva Hectory sestřeleny při pokusu o shoz zásob pozemním vojskům, aniž by bylo známo, že tamní posádka již mezitím kapitulovala. V roce 1940 RAF Hectory přeřadilo k pomocným úlohám při vleku cvičných terčů a výcvikových kluzáků General Aircraft Hotspur.\n\nV období po evakuaci z Dunkerku získal několik exemplářů typu také Irský letecký sbor. Většina z nich byla ve špatném stavu. Britské ministerstvo války\nje Irsku prodalo na jeho žádost o vojenská letadla, za situace kdy ozbrojené síly Irska nebyly připraveny na vedení rozsáhlých bojových operací, a v oblasti dodávek vojenského materiálu byly téměř zcela závislé na Spojeném království. Zajištění obrany Irska bylo i v britském zájmu, ale v době probíhající bitvy o Británii Hectory představovaly ten nejlepší typ, který mohl být irské vládě odprodán. V Irsku byl letoun značně neoblíben u příslušníků pozemní obsluhy, vzhledem ke složitosti a nespolehlivosti motorů Dagger, které měly dvacet čtyři válců ve velmi kompaktní konfiguraci, která komplikovala přístup k nim.\n\n\nV polovině 90. let byly v obci Dundrum na okraji Dublinu objeveny trosky nejméně jednoho irského Hectoru, spolu s pozůstatky dalších letounů Hawker, a je plánována jeho restaurace. Na úbočí Red Pike v anglické Jezerní oblasti se nacházejí trosky Hectoru sériového čísla \"K8096\", který tam havaroval 8. září 1941, přičemž jeho pilot zahynul.\n\n\nÚdaje podle \"Hawker Aircraft since 1920\"\n\n\n\n"}
{"id": "1384915", "url": "https://cs.wikipedia.org/wiki?curid=1384915", "title": "Puji Lestari", "text": "Puji Lestari\n\nPuji Lestari (* 15. června 1990 Jakarta) je reprezentantka Indonésie ve sportovním lezení, mistryně Asie v lezení na rychlost.\n\n\n"}
{"id": "1384916", "url": "https://cs.wikipedia.org/wiki?curid=1384916", "title": "Third Day", "text": "Third Day\n\nThird Day je křesťanská rocková kapela založená v Mariettě během 90. let 20. století v Georgii. Kapela byla založena zpěvákem Mac Powell, kytaristou Markem Lee a bývalým členem Billym Wilkinsem. Nyní s nimi hraje i bubeník David Carr. Jméno kapely je odkazem na biblické vysvětlení Ježíšova vzkříšení z mrtvých třetího dne po jeho ukřižování. Jejich fanoušci jsou známí jako \"Gomers\" pro píseň na jejich druhém albu o Gomerovi.\n\nSkupinu založili Mac Powell a Mark Lee v Mariettě v Georginii. Mac Powell hraje na akustickou kytaru a tamburínu a Mark Lee která hraje na elektrickou kytaru a zpívá. Vydali 13 alb a jsou známí po celém světě.\n\n\n\n\n"}
{"id": "1384919", "url": "https://cs.wikipedia.org/wiki?curid=1384919", "title": "Svinský potok (přítok Stěnavy)", "text": "Svinský potok (přítok Stěnavy)\n\nSvinský potok patří mezi významnější levostranné přítoky řeky Stěnavy v okrese Náchod v Královéhradeckém kraji. Délka toku činí 5,42 km. Plocha povodí je 12,68 km². Svinský potok bývá v některých případech též označován jako Benešovský potok. \n\nSvinský potok pramení v Javořích horách na severovýchodním úpatí Bobřího vrchu (740 m n. m.), jihovýchodně od Janoviček, části obce Heřmánkovice, v nadmořské výšce 592 m, poblíž cyklistické trasy č. 4002 a žluté turistické stezky. Potok zprvu teče na západ, poté na začátku Janoviček, přibírá zprava krátký bezejmenný přítok a stáčí se vlevo jižním směrem do údolí při silnici č. 303, přičemž obtéká vrchol Růžek (635 m n. m.). V zalesněné části přibírá zleva další dva bezejmenné přítoky, dále pak v otevřené krajině napájí Černý rybník, poté opět zleva se do něho vlévá další bezejmenný přítok. V Olivětíně, části Broumova, se nad pivovarem od Svinského potoka odpojuje náhon, který naplňuje Pivovarský rybník. Svinský potok protéká intravilánem katastrálního území Benešov a krátce před vtokem do řeky Stěnavy protéká rovněž intravilánem katastrálního území Broumov. V nadmořské výšce 380 m ústí do řeky Stěnavy. Spád potoka na délce 5,42 km je 212 m.\n\nSprávcem Svinského potoka je státní podnik Lesy České republiky.\n"}
{"id": "1384927", "url": "https://cs.wikipedia.org/wiki?curid=1384927", "title": "Zpupná Lhota", "text": "Zpupná Lhota\n\nZpupná Lhota ( ) je osada, součást obce Chotěbuz v okrese Karviná. Nachází se na levém břehu řeky Olše. Ve středověku byla známá jako \"Burgersdorf\" (též \"Bürgerdorf\"). V roce 1416 naležela Těšínu, poté v roce 1490 Koňákovu. V roce 1619 ji držel ve vlastnictví Kašpar Rudzký z Rudz.\n\nV roce 1914 zde byla parní cihelna J. Schwarze. R. V roce 1930 měla 96 domů a 775 obyvatel, polovina z nich byla luterského vyznání. Od roku 1952 na pozemcích hospodařil Školní statek Český Těšín. Byl zde chov prasat, odchov jalovic.\n\nObecní úřad obce Chotěbuz je umístěn na katastru Zpupné Lhoty. Katastr má 250 hektarů. Pozemkové knihy jsou vedeny od roku 1793.\n\nV osadě se nachází katolická kaple a evangelická kaple s navazujícími hřbitovy.\n"}
{"id": "1384931", "url": "https://cs.wikipedia.org/wiki?curid=1384931", "title": "Cyklon (horská dráha)", "text": "Cyklon (horská dráha)\n\nCyklon je název horské dráhy, která se mezi roky 1974 až 2018 nacházela v zábavním parku pražského výstaviště v Holešovicích. Byla jedinou stálou ocelovou horskou dráhou nacházející se na území České republiky. Měla výšku 13 metrů, maximální rychlost 46 km/h, délku 440 metrů, maximální přetížení 2,5 G a najednou dokázala pojmout 8 lidí. Jedna jízda trvala přibližně dvě minuty.\n\nHorskou dráhu vyrobila roku 1963 italská firma S.D.C.. Byl to její model označovaný Galaxi. Do Prahy dráhu převezla po deseti letech od jejího vyrobení.\n\nNa jaře 2018 majitel areálu výstaviště (hlavní město Praha) vypověděl provozovateli této atrakce spolu s přilehlým ruským kolem smlouvu. Dráha tak zde skončila po 44 letech provozu, poslední jízda se uskutečnila 21. května 2018. Další umístění pro horskou dráhu se zatím (2018) nenašlo.\n\n"}
{"id": "1384935", "url": "https://cs.wikipedia.org/wiki?curid=1384935", "title": "Buková hora (638 m)", "text": "Buková hora (638 m)\n\nBuková hora (německy \"Buchberg\") je hora v sousedství Mirošovských stěn v Broumovské vrchovině. Nachází se asi 3 kilometry jihovýchodně od obce Zdoňov v katastrálním území Horní Teplice. Přes vrchol vede žlutá turistická stezka ze Zdoňova do Vernéřovic. V noci ze 30. června na 1. července 1945 zde byly při „divokém odsunu“ zavražděny dvacet tři osoby. Dne 15. září 2002 byl na místě tragédie vztyčen kříž smíření. Ten se stal několikrát terčem vandalských útoků.\n\nBuková hora představuje východní závěr Chvalečského hřbetu, odděleného Bohdašínským a Pěkovským sedlem od kuesty Broumovských stěn. Hřbet je tvořen glaukonitickými svrchněkřídovými mořskými pískovci korycanských vrstev cenomanského stáří (na rozdíl od turonských pískovců Broumovských stěn; tyto horniny náležejí do hejšovinské litofaciální oblasti české křídové pánve). Chvalečský hřbet, ostře se stáčející před Bukovou horou k jihovýchodu, tvoří západní vnější kuestu Sudetského mezihoří, která u Golińska nabývá výrazné podoby Mirošovských stěn. Je znám také jako Závora (správně jméno pouze jeho západní části, rovnoběžné s pásmem Jestřebích hor), resp. jako Janovické a Zdoňovské kuesty.\n\nPo skončení druhé světové války přišel 24. června 1945 do Teplic nad Metují štábní kapitán Václav Svoboda jako velitel 9. roty 4. pěšího pluku československé armády. Spolu s předsedou místní správní komise Miroslavem Rýdlem a předsedou vyšetřující komise při MSK Václavem Jarošem, současně velitelem stanice SNB v Teplicích nad Metují připravil seznam občanů německé národnosti, kteří měli být přednostně odsunuti. Miroslav Rýdl byl v letech 1933 – 1938 učitelem v teplické české škole.\n\nRáno 28. června 1945 bylo určeno 58 osob, které si směly vzít pouze majetek o hmotnosti 25 kilogramů. Práce schopní byli posláni na nucené práce, osoby „práce neschopné“ (staří lidé a matky s dětmi – celkem 24 osob) byly dne 28. června 1945 odvedeny na Bukovou horu a odsud odeslány na území Polska. Pohraničníci provizorní polské vlády skupinu vrátili zpět do Teplic. Zde byl ale již jejich majetek rozdělen mezi nové majitele a navrátilci se stali velmi nepohodlnými svědky. Proto byli tito lidé umístěni do místního vězení a v noci z 30. června na 1. červenec 1945 znovu odvedeni stejnou cestou na Bukovou horu, kde byli někteří zastřeleni, jiní ubiti. Jejich majetek byl částečně rozdělen mezi vojáky a částečně spálen. Oběti byly pohřbeny do připravených hromadných hrobů. Mezi zavražděnými byla i jedna žena české národnosti, Marie Wichtreiová (rozená Teimerová, 1911–1945), která ve třicátých letech měla vztah s Miroslavem Rýdlem, ale v roce 1937 se provdala za střelmistra lomu z Dolního Adršpachu Franze Wichtreie. Její zavraždění bylo ospravedlňováno záměnou se stejnojmennou členkou NSDAP. Jedinou osobou, která zavraždění unikla, byla její čtyřletá dcera Irena, kterou tajně předešlý večer odnesl z teplického vězení její dědeček.\n\nVyšetřování zločinu začalo v červenci 1947. Oběti vraždy byly exhumovány a pohřbeny na hřbitově ve Vysoké Srbské. Po únoru 1948 bylo ale vyšetřování zločinu přerušeno a viníci nebyli nikdy obviněni ani potrestáni. Dostupná svědectví napovídají, že hromadná vražda byla motivována především majetkovými a osobními pohnutkami.\n\nŠtábní kapitán Václav Svoboda byl pro další násilné excesy již v červenci 1945 ze své funkce odvolán.\n\nDne 15. září 2002 byl na místě tragédie vztyčen kříž smíření, který symbolizuje smíření mezi českými a německými občany. Autorem plastiky je sochař a kameník Petr Honzátko. Kříž je věnován nejen třiadvaceti zavražděným, ale všem obětem národnostní nenávisti na Broumovsku. Na stavbu přispělo město Teplice nad Metují částkou 40 000 Kč. Další finanční prostředky poskytli němečtí pamětníci a krajané. Vysvěcení se zúčastnili například Petr Pithart a Bernd Posselt. Podél cesty ze Zdoňova bylo také umístěno 23 neopracovaných kamenů, jeden za každého zavražděného.\n\nV těsném sousedství byl zároveň odhalen pomník, jehož instalaci inicioval Spolek vojenské historie T – S 20 Pláň.\n\nDne 5. listopadu 2002 byla televizí Nova v pořadu Na vlastní oči odvysílána reportáž, která zkresleně informovala o události a vyvolala řadu negativních reakcí.\n\nIniciátoři vztyčení kříže (například tehdejší starostka Teplic nad Metují Hana Vítová nebo Jan Piňos, předseda občanského sdružení TUŽ SE BROUMOVSKO a ředitel správy CHKO Broumovsko) byli vystaveni osobním útokům.\n\nKříž se stal terčem několika vandalských útoků.\n\nNa vrcholu hory je umístěn bod základního bodového pole České republiky – trigonometrický bod číslo 16 \"Buk\" (triangulační list 0910).\n\n"}
{"id": "1384939", "url": "https://cs.wikipedia.org/wiki?curid=1384939", "title": "Giuseppe Conte", "text": "Giuseppe Conte\n\nGiuseppe Conte (* 8. srpna 1964, Volturara Appula) je italský právník, advokát a politik. Dne 21. května 2018 byl předsedou Rady ministrů Itálie navržen na italského předsedu vlády, návrh byl předán prezidentovi Itálie Sergiovi Mattarellovi. Dne 23. května 2018 byl pozván do Kvirinálského paláce, aby získal od prezidenta Sergia Mattarelly mandát k vytvoření nového kabinetu. V tradičním prohlášení po jeho jmenování prohlásil, že bude „obhájcem práv italského lidu“. Poté, co prezident republiky odmítl jmenovat do jeho vlády na post ministra financí Paola Savonu, rezignoval. Posléze se přesto stal – jako nestraník – předsedou vlády koalice mezi Hnutím pěti hvězd vedeném Luigim Di Maio a stranou Lega (dříve \"Lega Nord\") vedenou Matteem Salvinim.\n\nPo roztržce mezi Hnutím pěti hvězd a Legou, která se prohloubila od července 2019, ohlásil Conte dne 20. srpna 2019 v italském Senátu svou rezignaci na post předsedy vlády a ostře kritizoval ministra Salviniho, který podle něj tuto vládní krizi vyvolal.\n\nPo rozpadu koalice byl Conte pověřen sestavením nové vlády a došlo k dohodě mezi Hnutím pěti hvězd a Demokratickou stranou. Tyto dvě strany sestavily novou vládu a Conte se opět stal premiérem.\n\n"}
{"id": "1384940", "url": "https://cs.wikipedia.org/wiki?curid=1384940", "title": "Tramvajová smyčka Dvorce", "text": "Tramvajová smyčka Dvorce\n\nDvorce jsou tramvajová smyčka v Praze, ve čtvrti Podolí. Nachází se v lokalitě Dvorce, podle které byla pojmenována. V roce 2018 byla bez pravidelného tramvajového provozu, její využití je hlavně během výluk, nebo mimořádných situací.\n\nAsi 150 metrů severně od smyčky na tramvajové trati Palackého náměstí – Sídliště Modřany se vyskytuje též stejnojmenná tramvajová zastávka.\n\nStejně jako smyčka Podolská vodárna byla i tato smyčka vystavěna v rámci překládání tramvajové trati z Podolské ulice na nově vznikající Podolské nábřeží, ovšem již pro pravidelné ukončování vlaků. Dokončena byla 21. května 1952, ale jen pro vlaky jedoucí z centra. Obratiště tehdy mělo tvar poloviční kapky. O vjezdy ze směru Nádraží Braník byla smyčka doplněna až 29. května 1968. Od té doby její tvar připomíná kružnici s vjezdovou a výjezdovou kolejí opačných směrů, než které kružnice tvoří.\n\nSmyčka leží v Podolí, mezi ulicemi Modřanská a Podolská, v sousedství autobusových zastávek a nácestné tramvajové zastávky Dvorce.\n\nSmyčka je umístěna jako mezilehlá mezi zastávkami Dvorce a Přístaviště s možností vjezdu a výjezdu oblouky z obou stran. Vjezdová kolej ze směru Dvorce (z centra) překříží protisměrnou kolej a pokračuje opisováním tvaru kružnice. Vjezdová kolej ze směru Přístaviště (do centra) odbočí z hlavní tratě vpravo a následně se spojí s druhou. Kolej ve smyčce nadále opisuje tvar kružnice asi 60 metrů. Poté se koleje opět rozdělí. Pravá výjezdová kolej ve směru Dvorce (do centra) vede rovně až k napojení na hlavní trať. Za rozdělovací výhybkou se na této trati nachází občasná nástupní zastávka s 36 m dlouhým nástupištěm z vyřazených BKV panelů. V prostoru zastávky se vyskytuje též jedna ze dvou pražských prohlížecích jam mimo areály vozoven. Levá výjezdová kolej opět opisuje tvar kružnice, překříží kolej hlavní trati a připojí se ke koleji ve směru Přístaviště (z centra).\n\nKoleje ve smyčce jsou žlábkové na příčných pražcích pražcích. Výhybky na hlavní trati mají otevřený svršek. Částí oblouků překračující pozemní komunikaci jsou kryty žulovou dlažbou, svršek ve smyčce samotné je pokryt vyžilým asfaltem.\n\nSmyčka byla v roce 2018 bez pravidelného provozu. Je využívána při výlukách a mimořádných situacích.\n\nJelikož se v prostoru smyčky nachází prohlížecí jáma, může být využita k lehké údržbě tramvají při uzavření Vyšehradského tunelu a následném zavedení náhradní tramvajové dopravy v úseku Podolská vodárna – Sídliště Modřany, kdy jsou odstaveny tramvaje ve smyčce Nádraží Braník.\n\n"}
{"id": "1384949", "url": "https://cs.wikipedia.org/wiki?curid=1384949", "title": "Paulina Skavová", "text": "Paulina Skavová\n\nPaulina Skavová (* 8. listopadu 1976, Trutnov) je česká sochařka, scénografka a konceptuální výtvarnice.\nPaulina Skavová absolvovala gymnázium v Trutnově (1991–1995) a dva roky na Střední průmyslové škole kamenické a sochařské v Hořicích (1995–1997). Při přijímacích zkouškách na Akademii výtvarných umění v Praze si ji vybral do svého ateliéru profesor Karel Nepraš, u kterého studovala až do jeho smrti (2002). V roce 2001 obdržela ateliérovou cenu AVU a roku 2002 Cenu Jany Rybářové, Fondazione Europea Margherita, Itálie. Roku 1999 absolvovala studijní pobyt programu Erasmus v Helsinkách, roku 2002 stipendium v Egon Schiele Art Centrum v Českém Krumlově. Studia dokončila v ateliéru intermediální tvorby Milana Knížáka roku 2003. \n\nRoku 2003 získala státní švýcarské stipendium a absolvovala postgraduální studia na Hochschule für Gestaltung und Kunst Luzern (2003–2004). V letech 2004–2005 byla asistentkou v grafické škole prof. Vladimíra Kokolii na AVU. Rok 2008 strávila na studijním pobytu v Acapulcu v Mexiku.\n\nDíky nadstandardním jazykovým schopnostem si sochařka na studium vydělávala průvodcovstvím ve špitále v Kuksu a měla možnost zblízka prostudovat slavnou sbírku barokních soch Matyáše Bernarda Brauna, jejich scéničnost, teatrálnost, výraz, důraz na detaily a popisnost. Kromě toho zde důvěrně poznala barokní lékárnu a v knihovně prostudovala staré recepty i písemnosti spojené s Řádem sv. Huberta.\n\nOd roku 2010 je kurátorkou výstav ve Společenském centru UFFO v Trutnově. Žije a pracuje v Novosedlech u Písku a na odlévání soch do bronzu spolupracuje již od roku 1998 s uměleckou slévárnou v Horní Kalné. Společná práce s Jiřím Sozanským ji přivedla k boxu, kterým se inspirovala při tvorbě boxerek nebo portrétu boxera Mika Tysona. Volný čas tráví také jízdou na koni a příležitostnou sportovní střelbou, které se profesně věnuje její manžel Petr Zvolánek.\n\nNěkterá raná díla, vytvořená během studia na Akademii, měla silný existenciální podtext (\"Ptáče\", 1998, \"Oko\", 1999, \"Archa úmluvy\", 2000, \"Lampa\", 2002), ale Paulina Skavová si osvojila i osobitý ironizující nadhled a nelaskavý humor svého profesora a vytvořila instalaci \"Pomník na hoře Blaník\" (2002), pojatou jako perzifláž národního mýtu, nebo instalaci \"Přepadení banky\" (2002), jako trenažér pro bankovní lupiče. Po ukončení studia svébytným způsobem rozvíjí tradici figurálního sochařství. Díky volné atmosféře v ateliéru Karla Nepraše se její práce pohybují na hranici mezi sochou a konceptem a je pro ně typická hravost i důslednost. Neuznává úzkou definici sochy, objektu a instalace. Seriózní modelaci ve své volné tvorbě oživuje vtipem a nadsázkou. Mezi její oblíbené sochařky patří Alina Szapocznikow, Méret Oppenheim nebo Sarah Lucas. Spolupracovala při realizaci soch jiných sochařů (\"Bojovník\", Jiří Sozanský, 2008, \"jezdecká socha T.G. Masaryka\", Petr Novák, 2009)\n\nPortrétní tvorba Skavové zahrnuje pamětní desky (Radovan Lukavský, 2013, generál Josef Mašín, 2016, biskup Stanislav Krátký, 2016) i volně stojící sochy (Antonín Rückl, 2010, busta doktora Šťastného, 2011, socha Franka Sidebottoma, 2013). Bustu boxera Mika Tysona (2012) pojala jako osobnost s jiskrou a nadhledem, jistou si svou převahou, tak trochu jako džina z Aladinovy lampy. Figury vytvořené jako zakázky pro soukromé sběratele zahrnují portréty (Offenburg, 2004, \"Porcelánové portréty dětí\", rodina De Louwerte, \"Portréty dětí\", Madelaina a Gian Elia, vinařství rodiny Rohner - Erni, Švýcarsko, 2005), klasické ženské akty (\"Koupelnová\", 2013, \"Sedící\", 2014) i stylizované sochy určené do exteriéru (\"Melancholia\", 2013).\nJejí figury zvířat nejsou pouhými kopiemi živých předloh. \"Jelen\" (2016) má v sobě vznešenost a sílu symbolu zasvěceného bohyni lovu Artemis, je zosobněním slunce i zjevením sv. Huberta a sv. Eustacha. Socha psa \"Tysona\" (2007) vyjadřuje zarputilou povahu bojového plemene, \"Bavorský barvář\" (2011) bystrost a inteligenci loveckého psa. Skavová je autorkou pomníku legendárního vytrvalého plemene plnokrevných koní Achal Teke pro Moskvu i sochy kobyly \"Farba\" (2014). Odlehčeným odkazem k řecké mytologii je její ženská parafráze bájného zvířete (\"Kentaurka\", 2014). \nSochařský cit pro klasická díla prokázala např. při obnově některých pomníků. Podle dochované dokumentace znovu vytvořila sochu orlice, odcizenou z pomníku 6. praporu polních myslivců, kteří padli v bitvě u Náchoda roku 1866, ve Václavicích (2016), sochy permoníků pro kašnu v Trutnově (2015) nebo sousoší Emila Schwantnera \"Tanec smrti\" (2017) pro pomník 1. světové války v trutnovském parku, který byl zničen za nacistické okupace. Prokázala originalitu i serióznost při zpracování sakrálního tématu, když získala zakázku na sochu Ukřižovaného Krista, na které pracovala po tři roky. Bronzová socha Krista nahradila původní starý kříž v sousedství kostela v Bohdanči. \n\nAutorská díla Skavové jsou vizuálně silná, emotivně nabitá, mnohdy provokativní, ironicky zabarvená, prodchnutá kontrastujícími a nejednoznačně interpretovatelnými obsahy. Zvýrazněná ženská krása a sexapeal v kombinaci s mocí a brutalitou míchá zvláštní koktejl, který chutná zároveň nádherně a zrůdně. Dokáže vytvořit ironickou autostylizaci (\"Paulina a Tyson\", 2011), odkazující na emancipované ženské filmové hrdinky (\"Pistolnice\" 2008), odpudivé ženské typy (\"Tlusťoška\", 2011) i klasická sochařská díla (\"Diana\", 2010, \"Venuše\", 2011). \n\nČasto jsou její témata genderová i vyzývavě erotizovaná - např. cyklus polopostav žen ozdobených antilopími rohy a aranžovaných jako trofeje (\"Kozlice\", 2012, \"Kozlice\", 2013, \"Antilopa Oryx\", 2013, \"Antilopa Hartebeest\", 2013, \"Muflonka\", 2013), nebo skupina klečící \"Sněhurky a sedmi trpaslíků\" (2012). Předlohou trpaslíka a také \"Vilímka Ostrovského\" je konkrétní Míla z Kladna. Sněhurka, pojatá jako houpací kůň, je eroticky laděným objektem, ale zároveň reakcí na genderově nekorektní tvorbu britského pop-artisty Allena Jonese, jenž z ženského objektu nadělal různé druhy utilitárního nábytku, stůl, židli nebo skříň.\nKolekce \"Underwear\", inspirovaná dílem Méret Oppenheim je hravě erotické ženské spodní prádlo ušité z peří, kožíšků a částí křídel. \n\nSkavová měla vždy blízko k performancím, tanečnímu divadlu a filmu. Už na Akademii organizovala performance \"AVUbelly\", \"mažoretky\" a \"Neprašův plymate kalendář\" (absolventská výstava \"Lesbická škola Karla Nepraše\", 2002). Od roku 2005 je důležitou aktérkou performančního uskupení \"Kolouchův sen\" (Michaela Huffstetter, Hana Poislová, a hobbystická skupina modelek a modelů), pro akce a představení vytvářela rovněž masky a kostýmy. \"Kolouchův sen\" vystoupil s představením \"Ženské zbraně\" v divadle Alfred ve dvoře (2007, 2009), nebo \"Malý mořský vlk\" na lodi bratří Formanů (2010). S filmem začala spolupracovat od roku 2005 a vytvořila pro něj řadu soch, kde uplatnila svou bohatou fantazii. Takový je např. Grifin (2014), mytická zvířecí bytost s tělem, ocasem a zadními nohami lva, hlavou a křídly orla. \n\nTaké její realizace soch do veřejného prostoru jsou neortodoxní a novátorské. Socha \"Draka\" (2003), který je symbolem města Trutnova a má své pietní místo, vychází z lidové pověsti a zpodobuje již usmrceného tvora ležícího na zádech. Pro trutnovské slavnosti navrhla sochařka \"Dračí bránu\" (2009) s rozměrnou sochou draka vyřezanou z polystyrenového bloku, patinovanou jako bronz. Pro trutnovskou firmu Autostyl vytvořila tři geometricky stylizované sochy draků, nesoucí na těle jako symbol autoservisu reliéf z montážních klíčů. Socha Rýbrcoula (Krakonoše) na trutnovském kruhovém objezdu odkazuje k prvnímu vyobrazení pohanského boha hor na Helwigově mapě Slezska z roku 1561, a nemá nic společného s Krakonošem z novodobých dětských pohádek. \n\n\n\n\n\n"}
{"id": "1384951", "url": "https://cs.wikipedia.org/wiki?curid=1384951", "title": "Broumov (rozcestník)", "text": "Broumov (rozcestník)\n\nBroumov může znamenat:\n\n\n"}
{"id": "1384956", "url": "https://cs.wikipedia.org/wiki?curid=1384956", "title": "Zelaya (Buenos Aires)", "text": "Zelaya (Buenos Aires)\n\nZelaya je sídlo v Argentině. Nachází se v okrese Partido del Pilar v provincii Buenos Aires, na západním okraji metropolitní oblasti a aglomerace Gran Buenos Aires, západně od vlastního Buenos Aires. V roce 2010 zde žilo 3278 obyvatel.\n\nV roce 1630 se poblíž Zelayi, na území sousední Villy Rosy, odehrál údajný zázrak. Vůz přepravoval do Santiaga del Estero obraz Panny Marie. Po zastávce v Zelayi se volové, kteří vůz táhli, odmítli pohnout z místa. Pokračovat dál chtěli až po vyložení obrazu, což si lidé vyložili jako zázrak. Na místě vznikla malá kaple, obraz Panny Marie byl v roce 1671 přemístěn do nedalekého Lujánu, který se následně stal jedním z nejvýznamnějších poutních míst Argentiny, neboť Panna Marie Lujánská začala být uctívána jako patronka země. Na rozhraní Zelayi a Villy Rosy se nachází prostá kaple, vedle ní nový kostel a nedaleko také malé oratorium. Samotná ves začala vznikat až v 19. století, kdy v oblasti byly roztroušené zemědělské statky. Rozmach výstavby pak nastal po otevření železniční tratě se stanicí v roce 1892. Začátkem 21. století začala na území Zelayi vyrůstat satelitní městečka.\n"}
{"id": "1384964", "url": "https://cs.wikipedia.org/wiki?curid=1384964", "title": "Tramvaje Graz série 59–73 (Brno)", "text": "Tramvaje Graz série 59–73 (Brno)\n\nTramvaje Graz série 59–73 jsou typ dvounápravové obousměrné tramvaje, vyrobené v roce 1920 podnikem Grazer Waggon- & Maschinen-Fabriks-Aktiengesellschaft vorm. Joh. Weitzer ve Štýrském Hradci pro Společnost brněnských elektrických pouličních drah. Jednalo se o poslední brněnské tramvaje ze Štýrského Hradce.\n\nZákladní konstrukce skříně vycházela z dříve dodaných tramvají série 50–55 ze Štýrského Hradce, některé prvky ale vycházely z tramvají řady CMg z vagónky Studénka. Vozová skříň byla tvořena ocelovým roštem a dřevěnou kostrou. Ze série 50–55 vycházel půdorys skříně, který byl však zúžen na 2,3 m, a konstrukce střechy (dřevěné palubky pokryté plátnem). Z řady CMg naopak byla využita velká boční okna, peřejkové obložení spodní poloviny skříně a uspořádání sedadel, které bylo na jedné straně podélné a na druhé příčné. Vstup na uzavřené plošiny byl zajištěn posuvnými dveřmi, které byly vpředu na pravé straně ve směru jízdy dvojdílné a vzadu jednodílné. Prostor pro cestující byl od plošin oddělen přepážkami s posuvnými dveřmi. Odběr proudu byl zajištěn pomocí tyčového sběrače s kladkou. Skříň spočívala na dvounápravovém nýtovaném podvozku z ocelových plechů a válcovaných profilů. Odpružení zajišťovaly listové pružiny, nápravy byly uchyceny pomocí kluzných ložisek. Elektrickou část dodala firma AEG, její součástí byly osvědčené kontroléry B6-30 s jedenácti jízdními stupni (šest pro zapojení motorů do série a pět pro paralelní zapojení motorů) a šesti stupni elektrodynamické brzdy. O samotnou regulaci výkonu se staraly na střeše umístěné litinové odporníky. Pohon vozů zajišťovaly dva motory typu DU 158 o výkonu 40,5 kW.\n\nBěhem svého provozu byly vozy upravovány. Tyčový sběrač byl ve 30. letech 20. století vyměněn za lyru, která však trpěla odskoky, takže byla po druhé světové válce nahrazena lehkým pantografem. Dvojité posuvné dveře na plošinách byly v průběhu 30. let nahrazeny čtyřkřídlými skládacími, na stupačkách přibyl v té době také jeden schod pro snadnější nástup a příčná sedadla byla v salonu pro cestující nahrazena podélnými lavicemi.\n\nV roce 1920 bylo vyrobeno celkem 15 vozů tohoto typu.\n\nObjednávka na nové vozy ze štýrskohradecké vagónky byla ze strany Společnosti brněnských elektrických pouličních drah učiněna již v roce 1916, avšak vzhledem k událostem první světové války proběhla jejich výroba až roku 1920. První čtyři vozy byly v Brně zařazeny do provozu v říjnu 1920, zbylých 11 potom v únoru a květnu 1921. Po roce 1929 byly vozy této série přesunuty do vozovny Husovice, odkud obsluhovaly především linky 2, 5 a 8. V roce 1950 došlo k hromadnému přečíslování brněnských tramvají, vozy č. 59–73 získaly nová čísla 19–33. Jejich vyřazování z osobní dopravy proběhlo v letech 1963–1965, devět z nich bylo poté převedeno mezi služební vozy. Většina z nich byla definitivně vyřazena v letech 1967 a 1968, jako poslední byl v roce 1969 odstaven služební vůz č. 816.\n\nV roce 1968 byl během příprav na oslavy 100. výročí brněnské městské hromadné dopravy, které se měly konat v roce 1969, vybrán služební vůz č. 812 (odstaven 1968) jako zástupce své série. V průběhu let 1968 a 1969 byl v Ústředních dílnách Dopravního podniku města Brna renovován do stavu po rekonstrukci v roce 1937 (lyrový sběrač, podélné sedačky, dva stupínky, čtyřdílné dveře) a bylo mu navráceno původní číslo 72. V roce 1971 byl, společně s ostatními do té doby renovovanými tramvajemi, předán Technickému muzeu v Brně, které jej zařadilo do své vznikající sbírky vozidel MHD.\n\n"}
{"id": "1384965", "url": "https://cs.wikipedia.org/wiki?curid=1384965", "title": "JetBrains", "text": "JetBrains\n\nJetBrains s.r.o. (dříve IntelliJ Software s.r.o.) je společnost vyvíjející software pro programátory a projektové manažery.\n\nV roce 2017 měla společnost kolem 700 zaměstnanců na šesti pobočkách v Praze, Petrohradu, Moskvě, Mnichově, Bostonu a Novosibirsku.\n\nSpolečnost nabízí širokou rodinu vývojových prostředí pro programovací jazyky Java, Ruby, Python, PHP, SQL, Objective-C, C++, C#, Go a JavaScript.\n\nV roce 2011 společnost představila nový programovací jazyk Kotlin, jenž běží nad Java Virtual Machine (JVM).\n\n\n\n\n\n\n\n"}
{"id": "1384969", "url": "https://cs.wikipedia.org/wiki?curid=1384969", "title": "Sigrid (zpěvačka)", "text": "Sigrid (zpěvačka)\n\nSigrid Solbakk Raabe (* 5. září 1996), vystupující pod jménem Sigrid, je norská zpěvačka a skladatelka. V roce 2017 dosáhla mezinárodního úspěchu se singlem „Don't Kill my Vibe“, v lednu 2018 pak získala ocenění BBC Music Sound of 2018. Její první album vyšlo v roce 2019.\n\nSigrid se narodila v Ålesundu v Norsku. Její bratr Tellef je také hudebník a mají ještě sestru jménem Johan. Během jejího dětství ji inspirovali Joni Mitchell, Adele a Neil Young. Když jí bylo 17, se starší sestrou založily kapelu „Sala Says Mhyp“, název kapely odkazoval na její mrtvou kočku jménem \"Sala\".\n\nSigrid začala svou kariéru v roce 2013 vydáním debutového singlu „Sun“. Píseň byla vnímána jako její národní průlom v Norsku. Následující rok podepsala smlouvu u Petroleum Records a hrála na festivalech, vystoupila například na Øyafestivalen.\n\nV roce 2016 podepsala smlouvu s Island Records, a v roce 2017 zde vydala singl „Don't Kill my Vibe“. Píseň měla úspěch v Norsku, Austrálii i Spojeném království. Sigrid následně vystoupila na Park Stage v Glastonbury. Deník The Guardian poté dokonce naznačil, že by mohla být v příštích letech hlavní hvězdou festivalu. Podílela se také na sountracku k \"\", právě se svým hitem \"Don't Kill my Vibe\". ve fiktivním jazyce simlištině. V srpnu 2017 vystoupila na festivalu v Readingu. V témže roce také přispěla na soundtrack k filmu Liga spravedlnosti s coverem klasiky „Everybody Knows“ od Leonarda Cohena z roku 1988. V roce 2018 vyhrála v anketě Sound of... britské BBC. V únoru 2018 získala ocenění Objev roku na Spellemannprisen 2017. Její první plnohodnotné album „Sucker Punch“ vyšlo 8. března 2019 u Island Records.\n\nSigrid žije v Bergenu.\n\n"}
{"id": "1384977", "url": "https://cs.wikipedia.org/wiki?curid=1384977", "title": "Karin Hänelová", "text": "Karin Hänelová\n\nKarin Hänelová ( * 28. května 1957) je bývalá německá atletka, halová mistryně Evropy ve skoku do dálky.\n\nNa začátku osmdesátých let patřila k evropské dálkařské špičce. V roce 1981 s stala halovou mistryní Evropy v této disciplíně v osobním rekordu 677 cm. O rok později se stala halovou vicemistryní Evropy.\n\n"}
{"id": "1384978", "url": "https://cs.wikipedia.org/wiki?curid=1384978", "title": "Pilar (Buenos Aires)", "text": "Pilar (Buenos Aires)\n\nPilar je město v Argentině. Je sídlem okresu Partido del Pilar v provincii Buenos Aires. Nachází se na západním okraji metropolitní oblasti a aglomerace Gran Buenos Aires, západně od vlastního Buenos Aires. V roce 2010 zde žilo 81 120 obyvatel.\n\nObec Pilar byla založena v roce 1755. Roku 1820 zde byla uzavřena Pilarská smlouva, která ukončila válku, v níž bojovaly provincie Entre Ríos a Santa Fe proti provincii Buenos Aires. Tento dokument rovněž položil základy argentinskému federalismu. V roce 1864 se město Pilar stalo sídlem nově zřízeného stejnojmenného okresu. Roku 1886 sem byla dovedena železniční trať a o 10 let později dosáhl počet obyvatel města 10 000. Pilar je centrem argentinského póla (sídlí zde národní asociace), populární je rovněž golf. Koncem 20. století začala v okolí města výstavba uzavřených rezidenčních areálů.\n\n"}
{"id": "1384980", "url": "https://cs.wikipedia.org/wiki?curid=1384980", "title": "Kosmos-1", "text": "Kosmos-1\n\nKosmos-1 (Index GRAU: 65S3, také známý jako Cosmos-1) byla sovětská raketa odvozená od rakety R-14, která byla použita na oběžné dráze v roce 1964 a 1965. Sloužil jako prozatímní nosná raketa, která byla rychle nahrazena raketou Kosmos-3. Celkem bylo vypuštěno osm nosných raket a všechny starty raket Kosmos byly provedeny z rampy 41/15 z kosmodromu Bajkonur.\n\nPočáteční vývoj byl registrován v říjnu roku 1961. K prvnímu letu došlo dne 18. srpna 1964. Na oběžnou dráhu vynesl tři satelity Strela. Strela-1 byla na sedmi letech nosné rakety Kosmos. Osmý, poslední let nesl jeden satelit Strela-2. S výjimkou druhého byly všechny lety úspěšné.\n\n"}
{"id": "1384986", "url": "https://cs.wikipedia.org/wiki?curid=1384986", "title": "X-Ray Engine", "text": "X-Ray Engine\n\nX-Ray Engine je herní engine, který vytvořil ukrajinský vývojářský tým GSC Game World pro hru . První ukázka enginu proběhla v roce 2001. Zpočátku byl orientován na DirectX 8, přičmež byl mnohokrát upravován, aby odpovídal herním požadavkům. Následně byla vypracována také podpora rozhraní DirectX 9 a s vydáním hry také DirectX 10. Po uvolnění patche 1.5.07 pro S.T.A.L.K.E.R.: Clear Sky se ve hře se objevila podpora pro DirectX 10.1. Ve hře se obejivla podpora pro DirectX 11. Pro S.T.A.L.K.E.R. 2 byla naplánována verze X-Ray Engine 2.0.\n"}
{"id": "1384988", "url": "https://cs.wikipedia.org/wiki?curid=1384988", "title": "Krušnohorský tunel", "text": "Krušnohorský tunel\n\nKrušnohorský tunel nebo také Podkrušnohorský úpatní tunel je plánovaný železniční tunel s parametry vysokorychlostní trati, který se bude nacházet na novém železniční spojení Drážďany - Praha.\n\n\n\n\n\n\nNa trati by se mělo jezdit rychlostí 250 - 350 km/h a vytížení trati by se mělo pohybovat kolem 4 000 - 9 000 osob za den. Cesta z Prahy do Ústí nad Labem by se měla pohybovat kolem 35 minut po nové trati.\n\nTunel má být projektován podle kategorie M230 podle Deutsche Bahn, ta umožňuje maximální rychlost nákladních vlaků 120 km/h a maximální rychlost osobních vlaků na 230 km/h.\n"}
{"id": "1384990", "url": "https://cs.wikipedia.org/wiki?curid=1384990", "title": "Hlavní strana/návrh květen 2018", "text": "Hlavní strana/návrh květen 2018\n"}
{"id": "1384993", "url": "https://cs.wikipedia.org/wiki?curid=1384993", "title": "Cissé", "text": "Cissé\n\nCissé může být:\n\n\n"}
{"id": "1384999", "url": "https://cs.wikipedia.org/wiki?curid=1384999", "title": "Seznam českých katolických kněží a řeholníků perzekvovaných komunistickým režimem", "text": "Seznam českých katolických kněží a řeholníků perzekvovaných komunistickým režimem\n\nKatoličtí kněží a řeholníci patří k významným skupinám, které byly perzekvovany komunistickou diktaturou. K nim samozřejmě patří početná skupina bohoslovců, laiků a nelze přehlédnout perzekuci ostatních církví. Dosavadní iniciativy věnující se perzekuci církve se věnují jen některým obdobím popř. některým skupinám a pozornost je většinou upřena na nejznámější osobnosti a procesy. Díky Ústavu pro studium totalitních režimů je také solidní přehled souzených řeholníků a procesů se skupinami zachycených v Kartotéce 48. \n\nPrvním velkým procesem byl v roce 1950 proces Machalka a spol. Ke konci roku 1950 komunistický režim ještě zinscenoval proces Zela Stanislav a spol (27. 11. - 2. 12. 1950, Jan Boukal, první tajemník arcibiskupa Josefa Berana, ředitel vatikánské Katolické akce Antonín Mandl, kanovníci Jaroslav Kulač a Otakar Švec, Josef Čihák). V roce 1951 následoval proces \"Moštěk a spol\" (19.-21. 1951, odsouzen kancléř pražské konzistoře Rudolf Dörner a sekretář pastoračního ústředí Alois Rozehnal) a \"Pácha a spol.\" (31. ledna 1951, odsouzen sekretář arcibiskupa Berana Václav Pácha). V srpnu 1951 následoval proces s členy Katolické akce (KA) „Valena a spol.“. V červnu 1952 další proces \"Mádr a spol\", který se konal v Brně. 25. června 1953 Krajský soud v Ostravě vynesl rozsudek nad jedenáctičlennou skupinou Bradna a spol., Antonín Bradna byl odsouzen na 15 roků, Karel Pilík na 12 roků a Bohumil Kolář na 10 roků těžkého žaláře. V stejném roce byla ještě odsouzeni kněží pomáhající biskupu Hlouchovi Antonín Jarolímek, V. Říha, A.Malý, J.Šidlo, Rudolf Janča (Krajský soud Č.Budějovice 19.9.1953) V březnu 1954 byli odsouzeni spolupracovníci tajného biskupa Otčenáška Josef Blahník na 9 roků a Josef Krištof na 8 roků vězení krajským soudem v Pardubicích. \n\nJe ale mnoho kněží, zejména diecézních, na které se málo pamatuje nebo se o nich neví. Někdy to mohlo být pár let bez státního souhlasu. Např. v r.1957 byli zatčeni spolupracovníci biskupa Hloucha, kteří mu zajišťovali komunikaci s diecézany v době internace (P. František Kocáb, P. Josef Hejl, P. Josef Mošnička, P. Melka, P.Ungr, P.Brůžek, P.Josef Kníže).\nPo drsných padesátých letech přišlo vlna perzekuce v šedesátých, kdy byli postiženy hlavně řeholní komunity. Sedmdesátá a osmdesátá léta byla ve znamení rafinovanější perzekuce v podobě hlídání a sledování hlavně hierarchie, řádů a nelegální církve. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\nV-296 Hofman Josef, Krajský soud v Liberci 23.2.1954\n\n\n\n\n\n\nV-2165 Ostrava, UNZEITIG Antonín a spol, Krajský soud v Olomouci 3-5.11.1953\n\n\n\n\n\n\n\n\n"}
{"id": "1385000", "url": "https://cs.wikipedia.org/wiki?curid=1385000", "title": "Hlavní strana/návrh květen 2018/Nejnovější aktuality", "text": "Hlavní strana/návrh květen 2018/Nejnovější aktuality\n"}
{"id": "1385001", "url": "https://cs.wikipedia.org/wiki?curid=1385001", "title": "Crane", "text": "Crane\n\nCrane je anglosaské příjmení s následujícími nositeli:\n\n\n"}
{"id": "1385002", "url": "https://cs.wikipedia.org/wiki?curid=1385002", "title": "Hlavní strana/návrh květen 2018/Přehled kategorií", "text": "Hlavní strana/návrh květen 2018/Přehled kategorií\n\n •  •  •  •  •  •  • <br> •  •  •  •  •  • <br> •  •  •  •  • "}
{"id": "1385003", "url": "https://cs.wikipedia.org/wiki?curid=1385003", "title": "Radějovka", "text": "Radějovka\n\nRadějovka je říčka v okrese Hodonín, levostranný přítok řeky Moravy. V poslední části toku v délce cca 2 km vede říčkou státní hranice se Slovenskem. Délka toku činí 16,6 km. Na říčním kilometru 5,318 do Radějovky zaúsťuje závlahový a plavební Baťův kanál, který výrazně navyšuje její průtok a díky kterému je říčka až po jez Sudoměřice v říčním kilometru 0,837 splavná pro malá plavidla. V přípravě je splavnění až po ústí do Moravy po vybudování plavební komory Rohatec u jezu Sudoměřice.\n\nRadějovka pramení na Vojšických loukách za západním úbočí kopce Kobyla v nadmořské výšce cca 460 m n. m. Nejprve teče severozápadním směrem, po cca 3,5 km protéká rybníkem Kejda a stáčí se západně. Po dalších 1,5 km se do něj zleva vlévá potok Járkovec. Následuje vodní nádrž Lučina, sloužící jako přírodní koupaliště. Pod hrází se poté zleva připojuje potok Vrbecká a směr toku se stáčí více na jihozápad. Po připojení několika bezejmenných přítoků se říčka stáčí opět na severozápad a protéká obcí Radějov. Po dalších čtyřech kilometrech se říčka stáčí opět na západ a směřuje k Petrovu, kde ji kříží železniční trať č. 343 a silnice I. třídy č. 55. Pod Petrovem pak na říčním kilometru 5,318 do říčky zprava zaúsťuje závlahový a plavební Baťův kanál a Radějovka se stává součástí plavební cesty. Po cca 2 km ji opět kříží silnice č. 55 a železniční trať, před kterou se nachází přístaviště Sudoměřice – výklopník. Na říčním kilometru 2,0 zleva zúsťuje Sudoměřický potok, kterým prochází hranice se Slovenskem a Radějovka se stává řekou hraniční. Na říčním kilometru 0,837 zadržuje vodu jez Sudoměřice, nad kterým je slovenský přístav Skalica. Pod jezem již není koryto splavné, je ale plánováno rozšíření jezu o plavební komoru, prohloubení toku a prodloužení splavnosti až po ústí do řeky Moravy.\n\n\nPrůměrný průtok Radějovky u ústí činí 0,2 m³/s.\n\n\n"}
{"id": "1385004", "url": "https://cs.wikipedia.org/wiki?curid=1385004", "title": "Hlavní strana/návrh květen 2018/Přehled wikiportálů", "text": "Hlavní strana/návrh květen 2018/Přehled wikiportálů\n\n •  • a technika •  • a společnost • a umění •  • "}
{"id": "1385005", "url": "https://cs.wikipedia.org/wiki?curid=1385005", "title": "Hlavní strana/návrh květen 2018/Redakce", "text": "Hlavní strana/návrh květen 2018/Redakce\n\n\n •  •  •  • "}
{"id": "1385006", "url": "https://cs.wikipedia.org/wiki?curid=1385006", "title": "Státní znak Šalomounových ostrovů", "text": "Státní znak Šalomounových ostrovů\n\nStátní znak Šalomounových ostrovů je tvořen žlutým štítem, rozděleným zeleným ondřejským křížem na čtyři pole. V levém i pravém poli je v přirozených barvách mořská želva. Přes kříž je položen hnědý, melanéský štít na dvou zkřížených harpunách a luku se dvěma šípy. V modré hlavě štítu je zlatý orel na větvi mezi dvěma černými, letícími fregatkami. Štítonoši jsou zelený aligátor (z pohledu seshora) a modro-stříbrný žralok (z pohledu zespoda). Nad štítem je přilba s modro-stříbrnými přikrývadly a točenicí, v klenotu je průřez domorodého člunu a zlato-oranžové, stylizované slunce. Pod štítem je stylizovaná, černá silueta dvouhlavé fregatky, pod ní červeně podšitá stuha s černým mottem \"TO LEAD IS TO SERVE\" v angličtině ().\n\nJednotlivé figury symbolizují původní distrikty Šalomounových ostrovů:\nŠtítonoši symbolizují mořskou a místní faunu.\n\nV roce 1893 byl vyhlášen nad britskou (jihovýchodní) částí Šalomounových ostrovů (severozápad ovládalo Německo) vyhlášen protektorát a na nově zavedené vlajce, kterou tvořila modrá britská služební vlajka (státní námořní vlajka), byl ve vlající části vlajkový emblém () Šalomounových ostrovů. Emblém v bílém kruhu tvořila zlatá anglická královská koruna s červeným sametem. Kolem koruny byl černý opis: \"BRITISH SOLOMON ISLANDS\".\n\n10. března 1947 byl ostrovům udělen nový znak (emblém). Jednalo se o červený štít se stříbrnou želvou. V černé hlavě štítu bylo osm stříbrných hrotů špičkou vzhůru. Pod štítem byl stejný černý nápis z předchozí verze emblému, nyní ale ve dvou řádcích.\n\n24. září 1956 byl spolu s vlajkou udělen Šalomounovým ostrovům nový znak. V hlavě štítu byl v červeném poli zlatý anglický lev, dolní část štítu byla modře a bíle čtvrcena. V prvním, modrém poli byl sedící orel; ve druhém, bílém mořská želva; ve třetím, bílém luk, melanéský taneční štít a oštěpy; ve čtvrtém, modrém pak dvě letící fregatky (není obrázek).\n\nOstrovy získaly v roce 1967 částečnou a v roce 1976 plnou samosprávu. K vyhlášení nezávislosti došlo 7. července 1978. Ke stejnému dni byl Šalomounovým ostrovům udělen státní znak. Země je od té doby konstituční monarchií v rámci Commonwealthu v čele s britským panovníkem, zastupovaným generálním guvernérem.\n\n"}
{"id": "1385007", "url": "https://cs.wikipedia.org/wiki?curid=1385007", "title": "Xylota", "text": "Xylota\n\nXylota je rod pestřenek vzhledem podobná příbuzným rodům \"Chalcosyrphus\" a \"Brachypalpoides\". Většinou napodobují pilatkovité nebo hrabalkovité, např. pestřenka plachá \"Xylota segnis\" barvou zadečku nejspíš mimetizuje pilatku \"Macrophya annulata\" a hrabalku \"Priocnemis perturbator.\" Larvy jsou saprofytické, žijí v tlejícím dřevě, dospělce zastihneme převážně v lesích, lesních lemech, často mohou být vidět na listech. Na rozdíl od ostatních pestřenek, dospělci mnoha druhů zřídka navštěvují květy, preferují sběr pylu a medovice z povrchu listů. Popsáno je přes 100 druhů z nichž 12 může být nalezeno v Evropě. V České republice bylo zaznamenáno 10 druhů.\n"}
{"id": "1385012", "url": "https://cs.wikipedia.org/wiki?curid=1385012", "title": "Route du Rhum", "text": "Route du Rhum\n\nRoute du Rhum je závod plachetnic s jednočlennou posádkou, který se jezdí od roku 1978 jednou za čtyři roky na přelomu října a listopadu. Trasa závodu křižuje Atlantský oceán a měří okolo 6500 kilometrů. Vyplouvá se ze Saint-Malo v Bretani, cílem je Pointe-à-Pitre na ostrově Guadeloupe v Malých Antilách. Závodí se v pěti kategoriích podle velikosti a typu lodí. Traťový rekord vytvořil v roce 2014 Francouz Loïck Peyron, který závod absolvoval za 7 dní, 15 hodin, 8 minut a 32 sekund.\n\n\n"}
{"id": "1385013", "url": "https://cs.wikipedia.org/wiki?curid=1385013", "title": "Květnovská lípa", "text": "Květnovská lípa\n\nKvětnovská lípa je památný strom, solitérní lípa velkolistá (\"Tilia platyphyllos\") v Sokolovské pánvi. Strom roste v nadmořské výšce 460 m u břehu nepojmenovaného potoka v severní části Květnové, místní části města Ostrov v okrese Karlovy Vary.\nObvod nízkého kmene měří 498 cm. Kmen stromu se dělí na pět, původně šest, silných kosterních větví. Aby se zabránilo rozlomení, byly čtyři kosterní větve vzájemně stažené pevnou bezpečnostní vazbou. Koruna vejcovitého tvaru sahá do výšky 24 m (měření 2014). Stáří stromu bylo v roce 2005 odhadováno na 200 let.\n\nLípa je chráněna od roku 2005 jako esteticky zajímavý strom s významný vzrůstem.\n\n"}
{"id": "1385014", "url": "https://cs.wikipedia.org/wiki?curid=1385014", "title": "Pekelská lípa II.", "text": "Pekelská lípa II.\n\nPekelská lípa II. je památný strom, solitérní lípa velkolistá (\"Tilia platyphyllos\") v Doupovských horách. Strom roste v nadmořské výšce 495 m ve svahu nad levým břehem Pekelského potoka na soukromém pozemku u stodoly na severním okraji osady Peklo, části obce Stráž nad Ohří v okrese Karlovy Vary.\nObvod nízkého kmene měří 481 cm. Kmen stromu má v celé délce mrazovou trhlinu. Mohutná rozložitá a symetrická koruna s bohatým chocholem kosterních větví sahá do výšky 27 m (měření 2014). Stáří stromu bylo v roce 2008 odhadováno na 200 let.\n\nLípa je chráněna od roku 1986 jako esteticky zajímavý strom významný stářím a vzrůstem.\n\n"}
{"id": "1385015", "url": "https://cs.wikipedia.org/wiki?curid=1385015", "title": "Lípa v Osvinově", "text": "Lípa v Osvinově\n\nLípa v Osvinově je památný strom, solitérní lípa velkolistá (\"Tilia platyphyllos\") v Krušných horách. Strom roste v nadmořské výšce 560 m ve svahu nad strouhou před statkem v Osvinově, části obce Stráž nad Ohří v okrese Karlovy Vary.\nObvod nízkého pohárovitého kmene měří 502 cm. Kmen stromu je dutý a do dutiny, prostupující kmenem i bázemi kosterních větví, lze nahlédnout nápadným otvorem v patě stromu. Mohutná a hustá koruna sahá do výšky 20 m (měření 2014). Stáří stromu bylo v roce 1984 odhadováno na 300 let.\n\nLípa je chráněna od roku 1986 jako esteticky zajímavý strom s významným vzrůstem.\n\n"}
{"id": "1385016", "url": "https://cs.wikipedia.org/wiki?curid=1385016", "title": "Anežská lípa", "text": "Anežská lípa\n\nAnežská lípa je památný strom, solitérní lípa malolistá (\"Tilia cordata\") v Krušných horách. Strom s výraznými kořenovými náběhy roste v nadmořské výšce 610 m v zahradě u domu čp. 32 při severozápadním okraji obce Krásný Les v okrese Karlovy Vary.\nObvod kmene měří 395 cm, mohutná koruna sahá do výšky 25 m (měření 2016). Stáří stromu bylo v roce 2016 odhadováno na 185 let.\n\nLípa je chráněna od roku 2016 jako historicky důležitý strom s vysokou estetickou hodnotou.\n\n"}
{"id": "1385017", "url": "https://cs.wikipedia.org/wiki?curid=1385017", "title": "Volucella", "text": "Volucella\n\nVolucella patří mezi největší pestřenky. Jsou silně migrující a samci jsou často teritoriální. Dospělci se živí nektarem květů a často jsou vidět při slunění na listech. Larvy většiny druhů žijí v hnízdech čmeláků a společenských včel, kde se živí detritem a jsou predátoři larev.\n"}
{"id": "1385018", "url": "https://cs.wikipedia.org/wiki?curid=1385018", "title": "Veľké Solisko", "text": "Veľké Solisko\n\nVeľké Solisko je nejvyšší vrchol Soliskového hřebene ve Vysokých Tatrách a fakticky první významnější samostatný štít v něm od Bystrého sedla. Vlastní vrchol tvoří dvoumetrový skalní blok v podobě hřibu. Srázy štítu spadají do Mlynické doliny a Furkotské doliny.\n\nPůvodně se tak jmenovalo jedno místo na úpatí štítu, kde pastýři ukládali sůl pro ovce nebo krávy. Kartografové pravděpodobně neznajíce místní reálie pojmenovali nejprve celý jihovýchodní hřeben Furkotského štítu (\"Solisko, Solnisko, hřeben Soliska, Soliskový hřeben, Graň Soliska, Soliskograt, Szoliszkógerinc\") a potom s přívlastky i vyvýšeniny a deprese hřebene. Donedávna se název Veľkého Soliska vztahoval i na Prostredné Solisko, které bylo pokládáno za jeho vedlejší vrchol.\n\nPrvní na vrcholu byl Karol Englisch a vůdce Pavol Spitzkopf 19. července 1903. Vystoupili z Furkotské doliny. Tehdy Englisch pojmenoval Veľké Solisko podle neznámé osoby Anniným štítem: \"Annaspitze, Annacsúcs, Annaturm, Annatorony\". V zimě dne 12. ledna 1912 na vrcholu byli první Julius Andreas Hefty a Lajos Rokfalusy.\n\nNa vrchol nevede turistický chodník. Výstup je možný jen s horským vůdcem.\n\n"}
{"id": "1385031", "url": "https://cs.wikipedia.org/wiki?curid=1385031", "title": "Mistrovství Československa jednotlivců na klasické ploché dráze 1980", "text": "Mistrovství Československa jednotlivců na klasické ploché dráze 1980\n\nMistrovství Československa jednotlivců na klasické ploché dráze 1980 bylo tvořeno 6 závody.\n\n\n"}
{"id": "1385033", "url": "https://cs.wikipedia.org/wiki?curid=1385033", "title": "Emil Sova", "text": "Emil Sova\n\nEmil Sova (30. října 1954, Mladá Boleslav - 5. července 1999) byl československý motocyklový závodník, reprezentant v ploché dráze. \n\nV Mistrovství Československa jednotlivců startoval v letech 1974-1985, nejlépe skončil v roce 1983 na 8. místě. V Mistrovství Československa na dlouhé ploché dráze skončil nejlépe v roce 1979 na 3. místě. V Mistrovství Československa dvojic skončil v roce 1979 na 4. místě. V letech 1976-1984 pravidelně startoval v kvalifikačních závodech mistrovství světa jednotlivců, nejlépe skončil v roce 1982 na 6. místě v kontinentálním finále a byl prvním náhradníkem ve světovém finále. V mistrovství světa na dlouhé ploché dráze skončil nejlépe na 8. místě v roce 1986. V britské profesionální lize startoval v letech 1979 a 1980 za tým Belle Vue Aces. V roce 1979 skončil pátý ve Zlaté přilbě. V začátcích kariéry startoval i na ledové ploché dráze.\n\n"}
{"id": "1385034", "url": "https://cs.wikipedia.org/wiki?curid=1385034", "title": "Rozhledna Růženka", "text": "Rozhledna Růženka\n\nRozhledna Růženka stojí na Pastevním vrchu v obci Růžová v okrese Děčín v Ústeckém kraji. Vyhlídková věž neobvyklého tvaru byla slavnostně zpřístupněna veřejnosti 21. dubna 2018.\n\nPastevní vrch (402 m n. m.), v minulosti zvaný \"Hutberg\", se nachází při východním okraji obce Růžová, zhruba 2 km vzdušnou čarou od národní přírodní rezervace Růžovský vrch a od hranic Národního parku České Švýcarsko. \n\nPůvodně na Pastevním vrchu stával větrný mlýn, který však vyhořel již v roce 1868. Na kopci s kruhovým výhledem bývala restaurace \"Hubertusbaude\", jejíž základy jsou zde patrné dodnes. Restaurace s vyhlídkovou terasou zanikla po požáru 6. února 1932. Na vrcholu stál též dřevěný kříž. Místo něj zde v roce 1809 nechal Johann Christoph Schubert z Růžové (\"Rosendorfu\") postavit kříž kamenný, k němuž se dvakrát ročně konala prosebná procesí. Tento kříž byl renovován v roce 2005.\n\nPastevní vrch v minulosti sloužil též jako vojenská pozorovatelna. Naposledy v letech 1945 - 1948 byla na něm umístěna vojenská strážní jednotka, vybavená radarem.\n\nV druhé dekádě 21. století prezentovala obec Růžová záměr vybudovat na Pastevním vrchu místo stávajícího dřevěného vyhlídkového posedu kamennou rozhlednu. Pro tento účel byl vybrán jeden z architektonických návrhů libereckého studia Mjölk. \n\nObec Růžová na podporu výstavby rozhledny vyhlásila veřejnou sbírku, na jejíž konto se sešla z příspěvků občanů, místních firem i některých okolních obcí částka zhruba 300 000 Kč. Stavba rozhledny byla zahájena v roce 2017, slavnostní otevření vyhlídkové věže se uskutečnilo 21. dubna 2018. Celkové náklady na výstavbu dosáhly částky 2,5 miliónu korun, na zdech v interiéru stavby byla zveřejněna jména všech, kteří přispěli na její realizaci. \n\nBetonová rozhledna netypického vzhledu je sice jen 6 metrů vysoká, navzdory subtilním rozměrům je z ní však vynikající kruhový rozhled. Na severu je vidět celé panorama saských stolových hor, tyčících se nad údolím Labe (Velký a Malý Zschirnstein, Pfaffenstein, Lilienstein, Zirkelstein, Schrammsteine) a pískovcové skalní stěny v oblasti Pravčické brány. Dále ve směru hodinových ručiček pak můžeme pozorovat východněji položené partie Českého Švýcarska a Lužických hor s Jedlovou a Studencem, Růžovský vrch a část Ralské pahorkatiny a Českého středohoří s Vlhoštěm a Milešovkou. Toto kruhové panorama na jihozápadě uzavírá Děčínský Sněžník.\n"}
{"id": "1385040", "url": "https://cs.wikipedia.org/wiki?curid=1385040", "title": "Sigrid", "text": "Sigrid\n\nSigrid (také Siegrid) je ženské jméno, rozšířené především v Severní Evropě.\n\nJméno pochází ze staroseverského Sigríðr = Sigrfríðr; kde Sigr znamená \"vítězství\" a fríðr \"pěkný\", \"krásný\".\n\n\n"}
{"id": "1385043", "url": "https://cs.wikipedia.org/wiki?curid=1385043", "title": "Mistrovství světa v ledním hokeji 2019 (Divize II)", "text": "Mistrovství světa v ledním hokeji 2019 (Divize II)\n\nII. divize Mistrovství světa v ledním hokeji 2019 se hrálo v Bělehradu v Srbsku 8. až 14. dubna a v Ciudad de México v Mexiku 21.-28. dubna 2019.\n\nV divizi II hraje 12 týmů. Ty jsou rozděleny do skupiny A s šesti týmy a rovněž šestičlenné skupiny B. První tým skupiny A postoupí do skupiny B I. divize, poslední sestoupí do skupiny B II. divize. Vítěz skupiny B postoupí do skupiny A II. divize, poslední z této skupiny sestoupí do III. divize.\n\nTurnaj se odehrál 8.-14. dubna v Bělehradu.\n\nTurnaj se odehrál 21. až 28. dubna v Ciudad de México.\n"}
{"id": "1385048", "url": "https://cs.wikipedia.org/wiki?curid=1385048", "title": "Svatobořické děti", "text": "Svatobořické děti\n\nSvatobořické děti jsou přímí potomci rodičů popravených za heydrichiády. Jejich poslední vězení bylo ve Svatobořicích u Kyjova v internačním táboře Svatobořice.\n\nDěti rodičů postupně zatčených německou státní policií za svůj podíl na útoku na Reinharda Heydricha a pomoc parašutistům z operačních skupin ANTHROPOID, SILVER A, OUT DISTANCE a INTRANSITIVE byly od srpna do listopadu 1942 přiváženy do kojeneckého oddělení Sociálního ústavu hlavního města Prahy v Krči a zámečku Jenerálka v šáreckém údolí u Nebušic.\n\nV zámečku na Jenerálce bylo postupně internováno 46 dětí ve věkovém rozpětí od dvou do šestnácti let. Zde žily pod přísným dohledem a netušily, zda se ještě někdy sejdou se svými rodiči a jaký je jejich osud. O ty nejmenší se staraly starší děti. Každá starší dívka dostala na starost jedno menší dítě.\n\nDne 14. 4. 1944 byly tyto děti transportovány do internačního tábora ve Svatobořicích u Kyjova na Hodonínsku. V tomto táboře byli internováni rodinní příslušníci a příbuzní osob, které odešly bojovat proti nacistům do zahraničí. Děti byly umístěny v mužském táboře v tzv. Kinderheimu v baráku č. 25.\n\nVe čtvrtek 12. 4. 1945 byly „Svatobořické děti“ evakuovány do Kyjova, odtud byly 16. 4. 1945 deportovány do „pracovně-výchovného“ tábora v Plané nad Lužnicí. Z obavy, aby je Němci na poslední chvíli nepovraždili, ukryli je místní lidé v hostinci v 6 km vzdáleném Turovci. Po pár dnech se vrátily zpět do Plané nad Lužnicí, kde se dočkaly konce války.\n\nSpeciálním vagonem přijely dne 12. 5. 1945 na Wilsonovo nádraží v Praze. Teprve teď se postupně začaly dozvídat, že jejich rodiče byli v rámci hromadných poprav zavražděni v Mauthausenu ve dnech 24. 10. 1942 a 26. 1. 1943.\n\nInternační tábor - Oficiální stránky obce Svatobořice-Mistřín\nČvančara Jaroslav: Děti nepřátel Říše. Asociace nositelů legionářských tradic, Ústav pro studium totalitních režimů, 2013.\n"}
{"id": "1385049", "url": "https://cs.wikipedia.org/wiki?curid=1385049", "title": "Ladislav Bernatský", "text": "Ladislav Bernatský\n\nLadislav Bernatský (31. května 1904 Moravská Loděnice – 8. ledna 1982 Olomouc) byl český básník, novinář a v letech 1949–1950 předseda JNV v Olomouci.\n\nNarodil se do rolnické rodiny, v roce 1923 maturoval na české reálce v Olomouci a roku 1928 absolvoval Filozofickou fakultu Masarykovy univerzity v Brně. Poté pracoval jako učitel a redaktor firemních novin v Baťových závodech ve Zlíně. Psal i do agrárního \"Venkova\" nebo \"Selských listů\" a byl členem Moravského kola spisovatelů v Brně. Na konci 30. let se Ladislav Bernatský vrátil do rodné obce, kde se kromě provozování vlastního hospodářství věnoval překladům z francouzštiny a vydal dvě sbírky básní: \"Mimo rodnou zem\" (1939) a \"Věčná květenství\" (1941), ve kterých se vyznal z lásky k rodnému kraji.\n\nBěhem německé okupace navázal kontakty s představiteli komunistického odboje a po válce vstoupil do KSČ. Brzy dosáhl významných funkcí, hned v roce 1946 se stal předsedou olomouckého okresního národního výboru a o dva roky později také předsedou krajského akčního výboru Národní fronty. Když byl v roce 1949 sloučen okres Olomouc-venkov s městem, stal se předsedou sloučeného jednotného národního výboru a tím i hlavním představitelem Olomouce. Již o rok později ale na něj dopadly probíhající stranické čistky a byl odvolán ze všech funkcí. Pracoval poté v Majetíně jako účetní v místním JZD a v roce 1961 byl jmenován předsedou JZD Velký Týnec, z něhož vytvořil prosperující závod. Ke stranické politice ani k poezii se však již nevrátil.\n"}
{"id": "1385050", "url": "https://cs.wikipedia.org/wiki?curid=1385050", "title": "Mistrovství světa v ledním hokeji 2019 (Divize I)", "text": "Mistrovství světa v ledním hokeji 2019 (Divize I)\n\nI. divize Mistrovství světa v ledním hokeji 2019 se hrálo v Astaně v Kazachstánu 29. dubna až 5. května a v  Tallinnu v Estonsku 28. dubna až 4. května 2019.\n\nV divizi I hraje 12 týmů. Ty jsou rozděleny do skupiny A s šesti týmy a rovněž šestičlenné skupiny B. První dva týmy skupiny A postoupí do elitní skupiny mistrovství světa, poslední sestoupí do skupiny B I. divize. Vítěz skupiny B postoupí do skupiny A I. divize, poslední z této skupiny sestoupí do skupiny A II. divize.\n\nTurnaj se odehrál 29. dubna až 5. května v Astaně.\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40 % hrací doby za svůj tým.\n\nTurnaj se odehrál 28. dubna až 4. května v Tallinnu.\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40% hrací doby za svůj tým.\n\n"}
{"id": "1385052", "url": "https://cs.wikipedia.org/wiki?curid=1385052", "title": "Seznam kostelů v Andoře", "text": "Seznam kostelů v Andoře\n\nToto je seznam kostelů v Andorrském knížectví, které spadá pod správu urgelského biskupství tarragonské církevní provincie ve Španělsku.\n\n"}
{"id": "1385054", "url": "https://cs.wikipedia.org/wiki?curid=1385054", "title": "842 (číslo)", "text": "842 (číslo)\n\nOsmset čtyřicet dva je přirozené číslo, které následuje po čísle osmset čtyřicet jedna a předchází číslu osmset čtyřicet tři. Římskými číslicemi se zapisuje DCCCXLII.\n\n\n\n"}
{"id": "1385055", "url": "https://cs.wikipedia.org/wiki?curid=1385055", "title": "843 (číslo)", "text": "843 (číslo)\n\nOsmset čtyřicet tři je přirozené číslo, které následuje po čísle osmset čtyřicet dva a předchází číslu osmset čtyřicet čtyři. Římskými číslicemi se zapisuje DCCCXLIII.\n\n\n\n"}
{"id": "1385060", "url": "https://cs.wikipedia.org/wiki?curid=1385060", "title": "844 (číslo)", "text": "844 (číslo)\n\nOsmset čtyřicet čtyři je přirozené číslo, které následuje po čísle osmset čtyřicet tři a předchází číslu osmset čtyřicet pět. Římskými číslicemi se zapisuje DCCCXLIV.\n\n\n\n"}
{"id": "1385061", "url": "https://cs.wikipedia.org/wiki?curid=1385061", "title": "845 (číslo)", "text": "845 (číslo)\n\nOsmset čtyřicet pět je přirozené číslo, které následuje po čísle osmset čtyřicet čtyři a předchází číslu osmset čtyřicet šest. Římskými číslicemi se zapisuje DCCCXLV.\n\n\n\n"}
{"id": "1385062", "url": "https://cs.wikipedia.org/wiki?curid=1385062", "title": "Katedrála Prozřetelnosti Boží (Kišiněv)", "text": "Katedrála Prozřetelnosti Boží (Kišiněv)\n\nKatedrála Prozřetelnosti Boží () v Kišiněvě je sídelním kostelem biskupa kišiněvské diecéze římskokatolické církve.\n\nKostel byl vystavěn v klasicistním stylu v letech 1840–1843 na místě starší kaple stejného zasvěcení. Roku 1964 byl církvi odebrán, vrácen byl roku 1989. Od zřízení kišiněvské diecéze roku 2001 plní funkci katedrály.\n"}
{"id": "1385064", "url": "https://cs.wikipedia.org/wiki?curid=1385064", "title": "846 (číslo)", "text": "846 (číslo)\n\nOsmset čtyřicet šest je přirozené číslo, které následuje po čísle osmset čtyřicet pět a předchází číslu osmset čtyřicet sedm. Římskými číslicemi se zapisuje DCCCXLVI.\n\n\n\n\n"}
{"id": "1385069", "url": "https://cs.wikipedia.org/wiki?curid=1385069", "title": "847 (číslo)", "text": "847 (číslo)\n\nOsmset čtyřicet sedm je přirozené číslo, které následuje po čísle osmset čtyřicet šest a předchází číslu osmset čtyřicet osm. Římskými číslicemi se zapisuje DCCCXLVII.\n\n\n\n"}
{"id": "1385081", "url": "https://cs.wikipedia.org/wiki?curid=1385081", "title": "Pivovar Prior", "text": "Pivovar Prior\n\nPivovar Prior byl založen v roce 1893 pod původním názvem Plzeňský společenský pivovar, s.r.o., jako v pořadí třetí společenský pivovar v Plzni. Jeho podílníky se stali vlastníci domů nebo stavebních parcel v Plzni. Na stavbu pivovaru bylo využito místo usedlosti Beranovka, kterou zakoupili v roce 1893 Leo Popper a Gustav Levit za 94 000 zlatých. Jako zdroj vody sloužilo 3 km vzdálené prameniště Dobrá Voda (nyní lokalita U Čertova mlýna na levém břehu Berounky, jižně od Sence). Práce na úpravě terénu byly zadány plzeňské firmě Müller a Kapsa a realizovány do konce roku 1894. Stavbu většiny budov provedl v letech 1894–1896 stavitel Rudolf Štech. Na svoji dobu byl pivovar postaven velmi moderně, podle nejnovějších poznatků v pivovarském průmyslu, doplněn  nejmodernějším zařízením s důrazem na zdravotní nezávadnost. Všechny prostory byly vybaveny elektrickým osvětlením. Areál pivovaru tvořila sladovna, varna, strojovna, sklepy, bednárna a administrativní budova. Pivovar byl napojen vlečkou na Plzeňsko-březenskou dráhu. Ministerstvo obchodu povolilo na trati zřídit zastávku Plzeň - Společenský pivovar. 8. ledna 1896 bylo zahájeno sladování a 7. května 1896 vaření piva. Ke slavnostnímu výstavu piva 1. září 1896 pozvala správní rada cca 1 000 hostů. V prvním roce provozu bylo uvařeno 100 000 hektolitrů, ve čtvrtém roce již 150 000 hektolitrů piva. Pivo získávalo velkou oblibu a na zahraničních výstavách také nejvyšší ceny. Ve štítu a pečeti měl pivovar povoleno používat císařského orla.\n\nVýroba postupně stoupala až do let 1913 a 1914, ve kterých dosáhl nejvyšší úrovně i export.  Velkým zásahem do výroby byla 1. světová válka, po které se už export nepodařilo obnovit. O převzetí Prioru rozhodl Měšťanský pivovar, který skoupil většinu podílů a zastavil výrobu piva k 31. března 1925. Kromě sladovny bylo ostatní zařízení, pozemky a další budovy rozprodány. Sladovna byla v provozu až do roku 1993, kdy byl její provoz ukončen. Dokumenty, materiály i publikace o Plzeňském společenském pivovaru jsou uloženy v Archivu Plzeňského Prazdroje.\n\n"}
{"id": "1385086", "url": "https://cs.wikipedia.org/wiki?curid=1385086", "title": "848 (číslo)", "text": "848 (číslo)\n\nOsmset čtyřicet osm je přirozené číslo, které následuje po čísle osmset čtyřicet sedm a předchází číslu osmset čtyřicet devět. Římskými číslicemi se zapisuje DCCCXLVIII.\n\n\n\n"}
{"id": "1385087", "url": "https://cs.wikipedia.org/wiki?curid=1385087", "title": "849 (číslo)", "text": "849 (číslo)\n\nOsmset čtyřicet devět je přirozené číslo, které následuje po čísle osmset čtyřicet osm a předchází číslu osmset padesát. Římskými číslicemi se zapisuje DCCCXLIX.\n\n\n\n"}
{"id": "1385088", "url": "https://cs.wikipedia.org/wiki?curid=1385088", "title": "Kostel Prozřetelnosti Boží (Vratislav)", "text": "Kostel Prozřetelnosti Boží (Vratislav)\n\nKostel Prozřetelnosti Boží (), též Dvorní kostel () ve Vratislavi je pozdně barokní luterský kostel, nacházející se na jihozápadním okraji starého města. \n\nKostel byl vystavěn v letech 1747–1750 podle plánu Jana Boumana a Friedricha Arnolda ve stylu pozdního baroka, resp. fridericiánského rokoka. Roku 1830 získal přídomek „dvorní“, neboť se nachází v sousedství vratislavské rezidence pruských králů. Do druhé světové války se jednalo o reformovaný (kalvínský) kostel v rámci staropruské unie; po válce ho převzala Evangelicko-augsburská církev v Polské republice. V současnosti plní funkci sídelního kostela biskupa Vratislavské diecéze této církve.\n\nKostel je asi 30 m dlouhý a 17,5 m široký. Je orientován severojižním směrem. Má obdélníkový půdorys, avšak interiér je zbudován ve tvaru oválu. V kostele jsou dvě empory a oltářní kazatelna. Vybavení kostela má krémově bílou barvu a je zdobeno ornamenty zlaté barvy. Varhany pocházejí z 20. let 20. století; mají 50 rejstříků, 3 manuály a pedál.\n\n"}
{"id": "1385089", "url": "https://cs.wikipedia.org/wiki?curid=1385089", "title": "850 (číslo)", "text": "850 (číslo)\n\nOsmset padesát je přirozené číslo, které následuje po čísle osmset čtyřicet devět a předchází číslu osmset padesát jedna. Římskými číslicemi se zapisuje DCCCL.\n\n\n\n"}
{"id": "1385090", "url": "https://cs.wikipedia.org/wiki?curid=1385090", "title": "851 (číslo)", "text": "851 (číslo)\n\nOsmset padesát jedna je přirozené číslo, které následuje po čísle osmset padesát a předchází číslu osmset padesát dva. Římskými číslicemi se zapisuje DCCCLI.\n\n\n\n"}
{"id": "1385098", "url": "https://cs.wikipedia.org/wiki?curid=1385098", "title": "852 (číslo)", "text": "852 (číslo)\n\nOsmset padesát dva je přirozené číslo, které následuje po čísle osmset padesát kedna a předchází číslu osmset padesát tři. Římskými číslicemi se zapisuje DCCCLII.\n\n\n\n"}
{"id": "1385099", "url": "https://cs.wikipedia.org/wiki?curid=1385099", "title": "Baytown", "text": "Baytown\n\nBaytown je město v americkém státě Texas v metropolitní oblasti Houston-Sugar Land-Baytown. Nachází se převážně v Harris County s malou částí v Chambers County podél silnic State Highway 146 a Interstate 10. Rozloha je 94,6 km² a v roce 2000 zde žilo 66 430 obyvatel, v roce 2010 71 802. Je to čtvrté největší město v této metropolitní oblasti. V roce 2018 je populace města Baytown odhadována na 85 000 obyvatel.\n\nÚzemí města Baytown začalo být osidlováno začátkem roku 1822.\n\n\n"}
{"id": "1385100", "url": "https://cs.wikipedia.org/wiki?curid=1385100", "title": "854 (číslo)", "text": "854 (číslo)\n\nOsmset padesát čtyři je přirozené číslo, které následuje po čísle osmset padesát tři a předchází číslu osmset padesát pět. Římskými číslicemi se zapisuje DCCCLIV.\n\n\n\n"}
{"id": "1385103", "url": "https://cs.wikipedia.org/wiki?curid=1385103", "title": "Mayfair", "text": "Mayfair\n\nMayfair je oblast v londýnském West Endu. Nachází se ve Westminster mezi Oxford Street, Regent Street, Piccadilly a Park Lane. Na západě hraničí s Hyde Parkem. Jde o velmi bohatou čtvrť, jednu z nejdražších v Londýně. Nachází se zde kostel sv. Jiří, který leží na Hanoverském náměstí. V oblasti je rovněž řada hotelů, včetně The Dorchester a Ritz. Také se zde nachází řada muzeí či galerií. Přímo ve čtvrti se nenachází žádná zastávka metra, jsou však na jejích okrajích.\n"}
{"id": "1385105", "url": "https://cs.wikipedia.org/wiki?curid=1385105", "title": "Volkstheater", "text": "Volkstheater\n\nVolkstheater (doslovný překlad „\"Lidové divadlo\"“) je vídeňské divadlo, po němž byla také pojmenována stanice metra. Má 832 míst a je druhým největším divadlem v Rakousku. Je řízeno jako společnost s ručením omezeným.\n\nDivadlo bylo postaveno v roce 1889 na žádost vídeňských občanů, mezi nimiž byli dramatik Ludwig Anzengruber a výrobce nábytku Franz Thonet, aby nabídlo populární hry jako protiváhu Hofburgtheater. Projektantem historizující budovy ve čtvrti Neubau byli Ferdinand Fellner a Hermann Helmer.\n\nOd roku 2005 provozuje Volkstheater ve čtvrti Margareten experimentální scénu nazvanou \"Volkstheater Hundsturm\".\n\nVolkstheater získal sedmnáctkrát Nestroyovu cenu.\n\n"}
{"id": "1385106", "url": "https://cs.wikipedia.org/wiki?curid=1385106", "title": "Interview (časopis)", "text": "Interview (časopis)\n\nInterview byl americký časopis, který v roce 1969 založil výtvarník Andy Warhol spolu s novinářem Johnem Wilcockem. Obsahoval rozhovory mezi různými veřejnými osobnostmi – celebritami, umělci, hudebníky a dalšími. Například hudebník Thom Yorke vedl rozhovor s hercem Benedictem Cumberbatchem a herec Willem Dafoe s hudebníkem Johnem Calem. V letech 1989 až 2008 byla editorkou časopisu novinářka Ingrid Sischy. Počínaje rokem 2008 jej editovali Fabien Baron a Glenn O'Brien. V roce 2018 bylo oznámeno ukončení vydávání časopisu v tištěné podobě. Již v únoru toho roku byla redakce vyhozena ze svých kanceláří v SoHo.\n"}
{"id": "1385107", "url": "https://cs.wikipedia.org/wiki?curid=1385107", "title": "Židovský hřbitov v Krnově", "text": "Židovský hřbitov v Krnově\n\nŽidovský hřbitov v Krnově se nachází v ulici V Osadě. Byl založen roku 1872 a roku 1902 na něm byla postavena obřadní síň. Do dnešní doby se dochovalo asi 150 náhrobků, obřadní síň byla zničena nacisty.\n\n\n"}
{"id": "1385112", "url": "https://cs.wikipedia.org/wiki?curid=1385112", "title": "Statistiky českých hráčů v NHL", "text": "Statistiky českých hráčů v NHL\n\n\n\n"}
{"id": "1385113", "url": "https://cs.wikipedia.org/wiki?curid=1385113", "title": "Walter Princ", "text": "Walter Princ\n\nWalter Princ byl osobní automobil továrny Walter, českého výrobce osobních automobilů. Byl představen koncem roku 1932 a jednalo se licenční šestiválec, odvozený z italského typu Fiat 522C (C = Corto = krátký podvozek) s výkonem 37 kW (50 k). „Akciová společnost Walter, továrna na automobily a letecké motory“ tak představila jeden z posledních automobilů vyráběných v Jinonicích. Spolu s ním byl představen i jeho silnější bratr Walter Lord (Fiat 522L, L= Lungo = dlouhý podvozek) a v roce 1934 sportovní Walter Standard S.\n\nTovárna Walter jej charakterizovala jako „úsporný a levný šestiválec středního obsahu 2,5 litru, avšak s výkonem, s přepychovou výbavou a vzhledem jako u nejdražších vozů. Měl dokonalé, technicky propracované a moderně vyřešené chassis s pružným a spolehlivým motorem o výkonnosti 50 koňských sil“. Výhodou bývala označována skutečnost, že při ekonomicky výhodné spotřebě kolem 13 l/100 km má poměrně vysoký výkon a přepychovou výbavu značně převyšující standard této objemové třídy, kterou se řadí k úrovni nejdražších automobilů. Ve výrobě byl v letech 1933-1937.\n\nItalský Fiat 522 byl vyráběn v letech 1931 až 1933. Model 522 byl nabízen ve třech různých provedení karoserie a bylo jich vyrobeno téměř 6000. U jinonické varianty Walter Princ se jednalo spíše o desítky kusů. \n\nMotor Prince byl spojujícím článkem mezi litrovými Juniory, jeden a půl litrovým typem Bijou a více než třílitrovými modely Super 6 a Regent. Zážehový, kapalinou chlazený řadový šestiválec (R6), rozvod SV, objem 2492 cm³, vrtání 72,0 mm, zdvih 102,0 mm, dva ventily/válec, bez přeplňování. Podával výkon 50 k/36,8 kW při 3300 ot/min. Přívod benzínu ke karburátoru Solex 30 VAFD (se \"samostarterem a spořičem paliva\") byl řešen membránovým čerpadlem z nádrže o objemu 51 litrů umístěné v zádi vozu. Spotřeba se pohybovala kolem 13-14 l benzinu na 100 km. \n\nMazání motoru bylo jako obvykle tlakové, oběžné. Vodní chlazení s podporou větráku a nuceným oběhem přes vodní čerpadlo a chladič. Zapalování bylo dynamoakumulátorové o napětí 12 V. Motor byl vybaven tlumičem vibrací a byl spojen se čtyřstupňovou převodovkou se synchronizací třetího a čtvrtého stupně, pohon zadních kol snad není třeba zdůrazňovat.\n\nDeklarovaný objem válců 2492 cm³ byl těsně pod tehdejší daňovou hranicí 2,5 l. Fiat přitom u téhož motoru udával zdvih 103 mm a tudíž objem 2516 cm³.\n\nWalter Princ měl ortodoxní, solidní rám s přidanou, centrální výztuhou ve tvaru X zamezující kroucení a tuhé nápravy odpružené podélnými listovými pery doplněnými kapalinovými tlumiči. Řízení pomocí šnekového převodu s levostranným řízením, i když se v Československu jezdilo ještě vlevo. Vůz měl kapalinové ovládání bubnových brzd pro všechna kola se samostatnými okruhy pro přední a zadní nápravu, které doplňovala ruční mechanická brzda působící na zadní kola. \n\nMenší Princ (oproti Walter Lord) měl rozvor 2775 mm, rozchod kol vpředu 1410/1450 mm vzadu a pneumatiky 5,25x18 pro „lehčí“ karoserie a 6,00x18 pro „těžší“. Podvozek vykazoval hmotnost 950 kg a s kompletním vybavením 1330 kg (limuzína). Princ s pětimístnou čtyřdveřovou karoserií se šesti bočními okny byl dlouhý 4230 mm, široký 1750 mm a vysoký 1640 mm. Dosahoval rychlosti 105-110 km/h. Motor měl tichý chod, vůz se snadno ovládal, jen jízdní vlastnosti nebyly právě nejlepší. \n\nProvedení karoserie odpovídalo waltrováckým zvyklostem luxusu s bohatou výpravou celého vozu, byť se jednalo pouze o vůz střední kategorie. Limuzína měla mezistěnu mezi řidičem a cestujícími.\n\nWalter Princ se během výroby (1933-1936) dočkal řady inovací karosérie. Každým rokem byla na tradičním pražském autosalonu (1934-5) a nebo jen tak v průběhu roku představena nová či upravená verze. Nejprve se změny promítly do tvaru splývavé zádě, později k šikmo vpřed skloněné masce chladiče. Takto postupně přešel Princ od „hranaté“ karoserie k líbivým aerodynamickým profilům z let pozdějších. Od roku 1935 byla limuzína nabízena se shrnovací střechou Webasto. Udávalo se, že limuzína s otevírací střechou má proti kabrioletu mnohé výhody, i když otevřený kabriolet je sice otevřeným vozem v plném smyslu, ale u otevřené limuzíny tomu tak není. Má však plné světlo a výhled nahoru, což se potřebuje hlavně při jízdách do hor. \nPrinc se dočkal – mimo továrních provedení – i řady karosářských provedení specializovanými firmami, oblibu majetné klientely si získaly zejména kabriolety stavěné firmami Sodomka ve Vysokém Mýtě a Theodor Petera a synové z Vrchlabí. I na těchto speciálních karoseriích se potvrzuje fakt, že se továrna Walter při výrobě těchto licenčních automobilů striktně nedržela italské dokumentace. Od roku 1935, kdy Itálie napadla Habeš (dnešní Etiopie) a oficiální československá místa požadovala zastavení odlivu peněz do agresorské země, to bylo s dovozem dílů velmi obtížné a o exportu leteckých motorů ani nemluvě.\n\nV roce 1934 byla limuzína prodávána za 65 000 Kč a kabriolet za 69 000 Kč. To byly ceny srovnatelné třeba se šestiválci Praga Alfa a Škoda Superb. Pro sezónu 1935 byl v provedení roadster nabízen za 49 000 Kč, uzavřený vůz Princ za 52 000 Kč (pětimístná limuzína) a čtyřmístný kabriolet s patentním skládáním nepromokavé střechy stál 59 000 Kč. Avšak ani tato úprava cen nevedla ke zvýšení výroby, zůstala velmi omezená, zřejmě jen na desítky kusů. V létě 1936, kdy byla zveřejněna poslední propagační reklama v Magazínu Auto (v čísle z 15. června), byla výroba ukončena. V roce 1936 (16.-25. října) se navíc továrna Walter poprvé v historii nezúčastnila pražského Autosalónu. V roce 1937 se již pouze doprodávaly dříve vyrobené vozy. Takto v \"tichosti\" končí celá automobilová výroba firmy Walter.\n\nS nasazováním tohoto typu do sportovních akcí se příliš nepočítalo. Proto překvapila zpráva z května 1935, že vítěz závodu 1000 mil československých z roku 1934 Jindřich Knapp podal přihlášku pro letošní závod. Jeho původní Standard S z roku 1934 byl totiž přestavěn na aerodynamický roadster \"Autosalon 1935\" a nebyl proto k dispozici. Knapp si z \"nabídky\" jinonických automobilů připravil jiný vůz. Měl jet na šestiválcovém Walter Princ 2492 cm³ s Karlem Vojířem jako spolujezdcem. Sportovně upravený Walter Princ byl vítěznému vozu z roku 1934 i trochu podoben - oběma shodnými nápravami a rozvorem podvozku 2775 mm oproti 2880 mm ve Standardu S. V I. ročníku 1000 mil zvítězil Knapp na Walter Junioru S v kategorii do 1100 cm³ a měl druhý nejlepší čas dne. Ve II. ročníku 1000 mil zvítězil Knapp na zmíněném Walter Standard S v absolutním pořadí a měl také nejlepší čas v kategorii přes 2000 cm³. Pro III. ročník byl uveden ve startovní listině v kategorii nad 2000 cm³ se startovním číslem 2. Spolu s nimi se měla objevit ve startovním poli na Walter Junior SS i posádka Hodáč—Kuhne v kategorii do 1100 cm³ (st. č. 41), která v roce 1934 obsadila v této kategorii 2. místo a 6. místo absolutně (spolujezdcem v roce 1934 byl František Zima). Z neznámých důvodů se však ani jedna posádka na továrních Waltrech 15. června 1935 na startu závodz neobjevila, ale lze předpokládat, že rozhodnutí padlo na ředitelství společnosti Walter. Hodáče toto chování vedení firmy tak rozlítilo, že od tohoto okamžiku startoval pouze na vozech Aero.\n\nMotor a převodovka:\n\nKaroserie a podvozek:\n\n\n\n"}
{"id": "1385114", "url": "https://cs.wikipedia.org/wiki?curid=1385114", "title": "Evangelický kostel (Kišiněv)", "text": "Evangelický kostel (Kišiněv)\n\nEvangelický kostel v Kišiněvě byl evangelicko-luterským kostelem, který stál v Kišiněvě na dnešním bulváru Štěpána Velikého (\"Bulevardul Ștefan cel Mare\") od 30. let 19. století do roku 1960, kdy byl zbořen.\n"}
