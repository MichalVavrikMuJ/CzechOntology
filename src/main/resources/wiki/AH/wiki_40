{"id": "1248562", "url": "https://cs.wikipedia.org/wiki?curid=1248562", "title": "Wikikonference", "text": "Wikikonference\n\nWikikonference je výroční česká konference o Wikipedii a souvisejících projektech hnutí Wikimedia, organizovaná spolkem Wikimedia Česká republika. Účastníky konference jsou zejména přispěvatelé dotyčných projektů, ale akce je otevřená i účastníkům z řad veřejnosti a přednáší na ní i externí hosté; každoročně se účastní přibližně stovka osob. Cílem setkání je sdílení zkušeností, zhodnocení uplynulého roku, ale i prezentování projektů a vizí. Wikikonference se koná na přelomu listopadu a prosince, vždy v některém českém městě – již ji hostily Praha, Brno, Olomouc a Pardubice.\n\nV programu Wikikonference vystupují řečníci z řad wikipedistů z Česka i zahraničí. K tématům souvisejícím s posláním konference hovoří i významní hosté, z nichž někteří sami zároveň do Wikipedie přispívají. V programu Wikikonference tak již vystoupili např. informatik Marek Blahuš, astronom Jiří Dušek, publicista Tomáš Feřtek, encyklopedista Jan Halada, televizní komentátor Miroslav Langer, zakladatel české Wikipedie Miroslav Malovec, aktivista Tomáš Mozga, právník Matěj Myška, architekt Jan Sapák, filozof Jan Sokol, sociolog Jan Spousta, europoslanec Pavel Svoboda či analytik Josef Šlerka.\n\n\n"}
{"id": "1248566", "url": "https://cs.wikipedia.org/wiki?curid=1248566", "title": "Prometheus, Symphonia Ignis Divinus", "text": "Prometheus, Symphonia Ignis Divinus\n\nPrometheus, Symphonia Ignis Divinus je druhé studiové album italské cinematic/powermetalové hudební skupiny Luca Turilli's Rhapsody. Vyšlo 19. června 2015 u vydavatelství Nuclear Blast. V roce 2016 bylo znovu smícháno ve formátu Dolby Atmos a vyšlo 9. prosince v setu \"Prometheus - The Dolby Atmos Experience + Cinematic and Live\". Jedná se o historicky první hudební album, které bylo vydáno v tomto formátu.\n\n\n\n"}
{"id": "1248567", "url": "https://cs.wikipedia.org/wiki?curid=1248567", "title": "Ilka Štuhecová", "text": "Ilka Štuhecová\n\nIlka Štuhecová (* 28. října 1990 Slovinský Hradec, Slovinsko) je slovinská reprezentantka v alpském lyžování, specializující se především na sjezd a Super–G.\n\nJejím největším úspěchem jsou dvě zlaté medaile ve sjezdech na mistrovství světa. Na MS 2017 vyhrála sjezd ve Svatém Mořici a pro svou zemi obhájila dva roky starý sjezdařský titul Tiny Mazeové . Jako druhá sjezdařka v historii pak titul na MS 2019 sama obhájila na sjezdovce v Aare .\n\nŠtuhecová má tři zlaté medaile z juniorského mistrovství světa 2007 a 2008, které dokázala získat ve třech různých disciplínách. Na své první stupně vítězů mezi dospělými vystoupala 2. prosince 2016, když zvítězila v závodě světového poháru ve sjezdu, v kanadském Lake Louise.\n"}
{"id": "1248570", "url": "https://cs.wikipedia.org/wiki?curid=1248570", "title": "Giovanni Agostino Perotti", "text": "Giovanni Agostino Perotti\n\nGiovanni Agostino Perotti (12. dubna 1769 Vercelli – 6. června 1855 Benátky) byl italský klavírista a hudební skladatel.\n\nHudební základy získal od svého staršího bratra Domenica. Zároveň studoval i literaturu a hodlal se stát lékařem. Vzhledem ke složité politické situaci v době jeho dospívání se však nakonec rozhodl pro hudbu. Studoval v Bologni u Stanislava Matteiho a stal se členem Filharmonické akademie (Accademia Filarmonica di Bologna). Absolvoval 5. května 1791.\n\nV roce 1795 působil ve Vídni jako cembalista a klavírista. V roce 1798 navštívil Londýn. Do Itálie se vrátil v roce 1801, usadil se v Benátkách a stal se členem prestižního hudebního sdružení \"Cappella Marciana\". Dne 13. září 1807 se oženil s Dianou Spadovou, která mu porodila sedm dětí. V roce 1811 se stal v Capelle Marciana ředitelem. Toto postavení si udržel až do své smrti v roce 1855. Získal si vynikající pověst a stal se členem benátské Akademie věd literatury a umění (\"Ateneo Veneto di Scienze, Lettere ed Arti\") a celé řady dalších kulturního institucí.\n\nPerotti byl převážně skladatelem chrámové hudby. Zkomponoval jedinou operu, komickou jednoaktovku, \"La contadina nobile\", která měla premiéru v Pise v roce 1795.\n\n\n\n\n"}
{"id": "1248571", "url": "https://cs.wikipedia.org/wiki?curid=1248571", "title": "Březen – měsíc čtenářů", "text": "Březen – měsíc čtenářů\n\nBřezen – měsíc čtenářů je celostátní akce podporující a propagující četbu, pořádaná každoročně v měsíci březnu. Vznikla v roce 2009 a jejím organizátorem je Svaz knihovníků a informačních pracovníků České republiky (SKIP). Každý rok se k této akci svými aktivitami hlásí více než 400 veřejných knihoven z celé České republiky.\n\nBřezen – měsíc čtenářů navazuje na Březen – měsíc knihy (akce druhé poloviny 20. století) a Březen – měsíc internetu (akce posledních let) – vždy s významnou účastí knihoven.\n\n\nTento průzkum by se měl obracet k lidem, kteří buď nečtou (a zjistit proč), nebo k lidem, kteří čtou, ale nechodí do knihovny (a zjisti proč). Šetření může mít formu dotazníku, řízeného rozhovoru, besedy apod. Při hlubším průzkumu mohou být výsledky zajímavé jak pro knihovny, tak partnery. Průzkum může přinést  informace o tom, co čtenářům/neuživatelům v knihovně chybí, o procentu nečtenářů v populaci, event. o možnostech toto procento měnit.\n\nZavádění nových služeb a výhod pro uživatele (registrované i neregistrované), nové a netradiční typy akcí, setkání se čtenáři, kteří do knihoven (zatím) nechodí.\n\nDěti čtou seniorům a naopak, zdraví nemocným a naopak, probíhají soutěže v rychlém čtení, kritické čtení, čtení v cizích jazycích, nonstop čtení, čtení na netradičních místech a v netradiční hodinu.\n\nKaždý rok se v rámci Března – měsíce čtenářů koná mnoho pravidelných akcí.\n\n\n"}
{"id": "1248577", "url": "https://cs.wikipedia.org/wiki?curid=1248577", "title": "Jack Reacher: Nevracej se", "text": "Jack Reacher: Nevracej se\n\nJack Reacher: Nevracej se (v anglickém originále Jack Reacher: Never go back) je americký akční thrillerový film z roku 2016. Režie se ujal Edward Zwick, který spolupracoval na scénáři s Richardem Wenkem a Marshallem Herskovitzem. Je to sequel filmu \"\" z roku 2012. Ve snímku hrají Tom Cruise, Cobie Smulders, Patrick Heusinger, Aldis Hodge, Danika Yarosh a Holt McCallany.\n\nNatáčení bylo zahájeno 20. října v New Orleans, kde měl film premiéru 16. října 2016. Do kin byl oficiálně uveden 21. října 2016, v České republice o den předem. Obdržel mix recenzí od kritiků. Vydělal přes 146 milionů dolarů.\n\n9. prosince 2013 společnosti Paramount Pictures a Skydance Productions potvrdily, že pracují na sequelu filmu \"\". V květnu 2014 bylo oznámeno, že Tom Cruise se vrátí do role Jacka Reachera. V květnu 2015 bylo potvrzeno, že Edward Zwick film zrežíruje a bude spolupracovat na scénáři s Herskovizem a Wenkem. Zwick a Cruise spolu spolupracovali na filmu \"Poslední samuraj.\" V srpnu 2015 se k obsazení připojila Cobie Smulders, poté během září Danika Yarosh, Aldis Hodge, Patrick Heusinger a během října Holt McCallany a v listopadu Robert Catrini. V lednu 2016 byl Robert Knepper obsazen do role ředitele soukromé vojenské firmy. Natáčení bylo zahájeno 20. října 2015 v New Orleans v Louisaně. V lednu 2016 se natáčelo v St. Francisville.\n\nFilm vydělal 57,5 milionů dolarů v Severní Americe a 89,4 milionů dolarů v ostatních oblastech, celkově tak vydělal 146,9 milionů dolarů po celém světě. Rozpočet filmu činil 60 milionů dolarů. V Severní Americe a Kanadě byl oficiálně uveden 21. října 2016, společně s filmy \"Boo! A Madea Halloween\" a \"\". Výdělek byl projektován 20 milionů ze 3 780 kin za první víkend. Za první promítací den vydělal 1,3 milionů dolarů (z 1850 kin). Za první víkend docílil druhé nejvyšší návštěvnosti, kdy vydělal 23 milionů dolarů. Na první místě se umístil film \"Boo! A Madea Halloween\", který utržil 27,6 milionů dolarů. Druhý víkend film vydělal 9,6 milionů dolarů a získal třetí nejvyšší návštěvnost, kdy se propadl díky nováčkovi, filmu \"Inferno\".\n\nMimo Severní Ameriku byl film uveden do kin ve 42 zemí. Ve Velké Británii a Irsku film získal 3,3 miliony dolarů, ve Francii 2,8 milionů dolarů, v Austrálii 2 miliony dolarů, v Rusku 2 miliony dolarů, v Indonésii 1,9 milionů dolarů, v Taiwanu 1,6 milionů dolarů a ve Spojených arabských emirátech 1,3 milionů dolarů.\n\nFilm získal převážně negativní recenze od kritiků. Na recenzní stránce Rotten Tomatoes získal ze 184 započtených recenzí 38 procent s průměrným ratingem 5,2 bodů z deseti. Na serveru Metacritic snímek získal z 43 recenzí 47 bodů ze sta. Na Česko-Slovenské filmové databázi snímek získal 65%.\n"}
{"id": "1248580", "url": "https://cs.wikipedia.org/wiki?curid=1248580", "title": "Santo Subito", "text": "Santo Subito\n\nSanto Subito - kantobiografie Jana Pavla II. je dvoudiskové album od Piotra Rubika. Bylo vydáno 2. října 2009 vydavatelstvím EMI Music Poland. Hudbu zkonponoval Piotr Rubik a o slova se postaral Jacek Cygan.\n\nVystupují v něm sólisté Anna Józefina Lubieniecka, Marta Moszczyńska, Zofia Nowakowska, Grzegorz Wilk, Michał Gasz a Michał Bogdanowicz. Od roku 2010 zastupuje Annu Józefinu Lubieneckou Ewa Prus. V roli vypravěče je Jakub Wieczorek. Účinkuje zde též Vratislavský akademický chór pod vedením Alana Urbanka a Polský rozhlasový orchestr. Autorem motivu na obalu CD je umělec Andrzej Pągowski.\n\nPropagačními díly alba jsou „Nie wstydź się mówić, że kochasz” a „Miłość cierpliwa jest, lecz i niecierpliwa”.\n\nPředpremiéra se uskutečnila 4. května 2009 v bazilice sv. Vincenta à Paula v Bydhošti. Premiéra se pak odehrála o den později 5. května 2009 v kongresovém sále ve Varšavě.\n\n27. května 2014 se konal koncert na náměstí ve Vratislavi na počest kanonizace Jana Pavla II..\n\nAlbum Santo Subito dosáhlo koncem listopadu 2009 na 8. místo v prodeji v Polsku. Též zde získalo platinové ocenění.\n"}
{"id": "1248581", "url": "https://cs.wikipedia.org/wiki?curid=1248581", "title": "Šafrán jarní", "text": "Šafrán jarní\n\nŠafrán jarní, též šafrán bělokvětý či krokus jarní (\"Crocus vernus\") je vytrvalá bylina z rodu šafrán (\"Crocus\"), která je původní v Alpách, v Pyrenejích a na Balkáně. Jeho kultivary se, stejně jako kultivary šafránu žlutého (\"Crocus flavus\"), používají jako okrasné rostliny. Šafrány žluté jsou větší než ostatní pěstované druhy šafránu, např. šafrán zlatý (\"Crocus chrysanthus\"). Šafrán bělokvětý je podle stupně ohrožení řazen mezi kriticky ohrožené druhy, do kategorie C1.\n\nTato jarní cibulovina, která se nejlépe vyjímá ve skupinových koloniích, dorůstá výšky 10 až 15 cm. Má zelené, bíle pruhované listy, z nichž ční trychtýřovitý květ bílé nebo fialové barvy. Krokusy začínají každoročně kvést téměř ve stejnou dobu. Množí se pomocí dceřiných cibulek.\n\n"}
{"id": "1248588", "url": "https://cs.wikipedia.org/wiki?curid=1248588", "title": "Ramil Safarov", "text": "Ramil Safarov\n\nRamil Safarov ( \"Ramil Sahib oğlu Səfərov\", * 25. srpna 1977 Džebrail) je ázerbájdžánský důstojník, který v únoru 2004 zavraždil svého arménského kolegu Gurgena Margarjana.\n\nNarodil se v Džebrailu, odkud jeho rodina v době války o Náhorní Karabach uprchla do Baku, jeho rodné město obsadili Arméni a připojili k Náhorně-karabašské republice. Vstoupil do ázerbájdžánské armády, studoval na istanbulské akademii Kara Harp Okulu a získal hodnost poručíka.\n\nZačátkem roku 2004 byl vyslán na školení pro důstojníky členských zemí programu Partnerství pro mír, které hostila Národní univerzita obrany Mikuláše Zrinského v Budapešti. V noci z 18. na 19. února vstoupil na ubytovně do pokoje arménského účastníka kursu Margarjana a zasadil mu šestnáct ran sekyrou, kterými téměř oddělil jeho tělo od hlavy. Pak se vydal zabít dalšího arménského vojáka Hajka Makučjana, ale dveře jeho pokoje byly zamčené. Safarov se pokusil rozbít dveře sekyrou, ale probudil tím ostatní spící vojáky, kteří ho odzbrojili a přivolali policii.\n\nSafarov byl postaven před soud, kde svůj čin vysvětlil nenávistí k Arménům, kteří okupovali jeho rodiště. V dubnu 2006 byl vynesen rozsudek: Safarov byl za vraždu a pokus o vraždu odsouzen k doživotnímu odnětí svobody s tím, že o propuštění může požádat až po uplynutí třiceti let. Rozhodnutí soudu vyvolalo v Ázerbájdžánu rozsáhlé protesty a ombudsmanka Elmira Sulejmanovová požádala o vydání Safarova do vlasti. V roce 2012 se maďarská vláda rozhodla na základě Štrasburské konvence z roku 1983 o výměně vězněných osob žádosti vyhovět a předat Safarova k odpykání zbytku trestu do Ázerbájdžánu. Poté, co 31. srpna 2012 přiletěl Safarov do Baku, byl přivítán jako národní hrdina, prezident Ilham Alijev ho omilostnil, povýšil ho na majora, přidělil mu státní byt a vyplatil vysoké finanční odškodné za dobu strávenou ve vězení. Tento krok vyvolal ve světě četné demonstrace, postup ázerbájdžánských úřadů odsoudilo Ministerstvo zahraničí Spojených států amerických, Rusko, Evropská unie i generální tajemník OSN Pan Ki-mun. Arménie přerušila diplomatické styky s Maďarskem, maďarská opozice kritizovala premiéra Viktora Orbána, že ho k vydání Safarova motivovala vidina lepších vztahů s Ázerbájdžánem, který je významným vývozcem ropy. \n\n"}
{"id": "1248589", "url": "https://cs.wikipedia.org/wiki?curid=1248589", "title": "Farní sbor Českobratrské církve evangelické v Křinci - Bošíně", "text": "Farní sbor Českobratrské církve evangelické v Křinci - Bošíně\n\nFarní sbor Českobratrské církve evangelické v Bošíně je sborem Českobratrské církve evangelické v Bošíně.\n\nSbor spadá pod Poděbradský seniorát.\n\nSbor není obsazen, administruje f. Kateřina Roskovcová. Kurátorem sboru je Petr Mazur.\n\n\n"}
{"id": "1248590", "url": "https://cs.wikipedia.org/wiki?curid=1248590", "title": "Sebevztažné emoce", "text": "Sebevztažné emoce\n\nSebevztažné emoce (též ego-vztažné), jako vina, stud, ostych a pýcha, jsou emoce související s naším sebepojetím, a s uvědomováním si toho, jak na nás reagují druzí. \n\nV průběhu druhého roku života, když děti začínají chápat, že jsou entitami odlišnými od jiných lidí a začíná se u nich rozvíjet vědomí já a vlastní sebepojetí, začínají se objevovat i nové emoce. Mezi tyto emoce patří:\n\nSebevztažné emoce jsou sociálně užitečné. Posilují sociální chování a umožňují nápravu sociálních omylů.\n\nMají pět charakteristických rysů, které je odlišují od ostatních emocí:\n\n\n"}
{"id": "1248591", "url": "https://cs.wikipedia.org/wiki?curid=1248591", "title": "Ashington AFC", "text": "Ashington AFC\n\nAshington AFC (celým názvem: Ashington Association Football Club) je anglický fotbalový klub, který sídlí ve městě Ashington v nemetropolitním hrabství Northumberland. Založen byl v roce 1883. V roce 1921 se stal zakládajícím členem Football League Third Division North. Z profesionální Football League byl vyloučen hlasováním v roce 1929, nahrazen byl týmem York City FC. Od sezóny 2004/05 působí v Northern Football League Division One (9. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Woodhorn Lane s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1248593", "url": "https://cs.wikipedia.org/wiki?curid=1248593", "title": "Thomas Stangl", "text": "Thomas Stangl\n\nThomas Stangl (* 4. ledna 1966, Vídeň) je rakouský spisovatel.\n\nPo maturitě vystudoval v letech 1984–1991 filozofii a hispanistiku na univerzitě ve Vídni. Započal i doktorské studium, které však nedokončil. Svou literární kariéru započal Stangl kratšími příspěvky v řadě literárních časopisů, mezi nimiž nechyběly \"Wespennest\", \"Kolik\" či štýrskohradecký časopis \"manuskripte\". V roce 2004 uveřejnil svoji románovou prvotinu \"Der einzige Ort\", za níž obdržel několik ocenění.\n\nStangl v literárním provozu platí spíše za zdrženlivého autora, který sice přijímá pozvání na autorská čtení, jinak se ale drží spíše v ústraní a nechává za sebe promlouvat své texty.\n\nK prosinci roku 2016 byly jeho knihy již dvakrát (2009 – tzv. širší nominace za román \"Was kommt,\" 2013 – tzv. širší nominace za politický román \"Regeln des Tanzes\") nominovány na Německou knižní cenu.\n\n\n\n"}
{"id": "1248594", "url": "https://cs.wikipedia.org/wiki?curid=1248594", "title": "Arena Lublin", "text": "Arena Lublin\n\nArena Lublin je fotbalový stadion v polském městě Lublin. Má celkovou kapacitu 15 500 míst. Stavba byla zahájena 21. prosince 2012 na místě bývalého cukrovaru, dokončena v červnu 2014.\n\nV červnu 2016 vybral Polský fotbalový svaz stadion za dějiště Mistrovství Evropy ve fotbale hráčů do 21 let 2017 (pro potřeby šampionátu bylo vybráno celkem 6 stadionů v 6 městech).\n\nNa stadionu se mohou konat mimo sportovních zápasů i např. hudební koncerty, festivaly a různé kulturní akce.\n"}
{"id": "1248596", "url": "https://cs.wikipedia.org/wiki?curid=1248596", "title": "Rebel MC", "text": "Rebel MC\n\nMichael Alec Anthony West (* 27. srpna 1964, Islington, Londýn, Anglie), známý jako Rebel MC, je anglický jungle producent a DJ. Také používal jména Conquering Lion, Congo Natty, Blackstar, Tribe Of Issachar, X Project a Ras Project.\n\nPočátkem 80. let West založil skupinu Double Trouble s dnes již zesnulými Michaelem Mensonem, Karlem Brownem a Leighem Guestem. Společně vydali v roce 1989 singl \"Just Keep Rockin'\" jako Double Trouble and Rebel MC. Singl byl UK Top 20 hitem a následující singl \"Street Tuff\" (1989) měl největší úspěch, přičemž dosáhl 3. místa v žebříčku UK Singles Chart.\n\n\n"}
{"id": "1248600", "url": "https://cs.wikipedia.org/wiki?curid=1248600", "title": "Barbara Frischmuthová", "text": "Barbara Frischmuthová\n\nBarbara Frischmuthová (nepřechýleně Barbara Frischmuth; * 5. července 1941, Altaussee, Štýrsko) je rakouská spisovatelka a překladatelka.\n\nNěco psát, či vyprávět bylo jejím přáním již odmalička, stejně jako býti zvěrolékařkou, nakonec avšak byla touha věnovat se literatuře silnější. Vyrůstala s matkou, neboť její otec padl za časů druhé světové války v Rusku. Po maturitě vystudovala angličtinu, turečtinu a také maďarštinu na univerzitě v Grazu. Její první literární prvotinou, vydanou v roce 1968, byl román \"Die Klosterschule.\" \n\nJe autorkou více než 50 knih. Vedle psaní prózy (románů a povídek), divadelních a rozhlasových her, scénářů se věnuje také překládání z maďarštiny. Jejím prvním překladem z maďarštiny bylo dílo rumunské spisovatelky židovského původu Any Novac, vydané roku 1967 v nakladatelství Suhrkamp Verlag.\n\nMá jednoho syna Floriana Anastasia Grüna (* 1973). \n\n\n\n\n"}
{"id": "1248601", "url": "https://cs.wikipedia.org/wiki?curid=1248601", "title": "Durham City AFC", "text": "Durham City AFC\n\nDurham City AFC (celým názvem: Durham City Association Football Club) je anglický fotbalový klub, který sídlí ve městě Durham ve stejnojmenném nemetropolitním hrabství. Založen byl v roce 1918 pod názvem Durham City FC. V roce 1921 se stal zakládajícím členem Football League Third Division North. Z profesionální Football League byl vyloučen hlasováním v roce 1928, nahrazen byl týmem Carlisle United FC. Od sezóny 2016/17 působí v Northern Football League Division Two (9. nejvyšší soutěž).\n\nSvé domácí zápasy odehrává na stadionu Welfare Ground (patřící Brandonu United FC).\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1248603", "url": "https://cs.wikipedia.org/wiki?curid=1248603", "title": "Cícero Moraes", "text": "Cícero Moraes\n\nCícero Moraes je brazilský 3D designér. Jeho nejznámější práce v oboru je obličejová rekonstrukce Svatého Antonína Paduánského, dále náčelníka předincké civilizace - Pána ze Sipánu, stejně jako sedmi dalších svatých a dvou katolických blahoslavených.\n\nV oblasti veterinární péče digitálně navrhl a vymodeloval (jako první na světě) náhradu pro želvu, papouška, husu a aracari, následně vytištěné technologií 3D tisku.\n\nV České republice designér Moraes pracoval na rekonstrukci podoby \"upíra\" z Čelákovic. Lebka byla naskenována firmou Geo-cz. Tím se spoluautorsky podílel na výstavě \"Byli v Čelákovicích upíři?\". Výstava probíhala od konce roku 2016 do března 2017 v Městském muzeu v Čelákovicích. Práce měla široký mezinárodní dopad, byla publikována v novinách The Sun ve Velké Británii i v mnoha dalších světových médiích.\n\nMoraes pracoval nově v r. 2018 na rekonstrukci podoby obličeje Svaté Zdislavy z Lemberka. Práce také byla provedena s organizací Geo-cz a Diecézí Litoměřice. Tvář světice byla slavnostně odhalena v 26. května 2018. Ve stejném roce a ve spolupráci se stejným týmem přestavěl tvář Judita z Durynska.\n"}
{"id": "1248604", "url": "https://cs.wikipedia.org/wiki?curid=1248604", "title": "Piaristická kolej a gymnázium (Praha)", "text": "Piaristická kolej a gymnázium (Praha)\n\nPiaristická kolej a gymnázium ( \"Collegium clericorum regularium scholarum piarum\") byly instituce zřízené Řádem zbožných škol u kostela sv. Kříže v Praze na novoměstské straně dnešní ulice Na příkopě s vedlejším vstupem z Panské ulice.\n\nPiaristé přišli do Prahy v roce 1752 a založili českou provincii řádu. Starší moravské a české konventy spadaly původně pod německou provincii. Piaristé nejdříve sídlili dočasně v Celetné ulici, pak získali objekty Na příkopě. Rektorem školy byl zakladatel moderního českého dějepisectví Gelasius Dobner, který pod správu řádu získal gymnázium roku 1777 zrušeného řádu jezuitů. V první polovině 19. století došlo k dalšímu institucionálnímu i stavebnímu rozvoji piaristických škol, ale ještě do poloviny století byly školy převedeny pod státní správu, gymnázium definitivně předáno do světské správy 1875. V té době v piaristickém areálu působilo více škol včetně tělocvičny prvního českého učitele tělocviku Jana Malypetra, kde byl také roku 1862 založen Sokol. Dalšími školami byla první česká reálka a první učitelský ústav Karla Slavoje Amerlinga.\n\nRokoková budova koleje za kostelem v Panské ulici byla postavena v letech 1760–1765. V budově jsou zachovány původní interiéry knihovny, refektáře a kaple s nástěnnými malbami od Josefa Hagera. Oltářní obraz v kapli namaloval Felix Ivo Leicher. Budova gymnázia přiléhající ke kostelu Na příkopě byla postavena mezi lety 1810 a 1820 podle plánů Josefa Zobela. Piaristické budovy dnes využívají školy: VOŠ a SPŠ elektrotechnická Františka Křížíka, v přízemí jsou luxusní obchody.\n\nGymnázium i přidružené školy byly významnými vzdělávacími institucemi, a proto k jejich učitelům i absolventům patřila řada předních českých osobností, například:\n\n"}
{"id": "1248605", "url": "https://cs.wikipedia.org/wiki?curid=1248605", "title": "Teorie reziduí a derivací", "text": "Teorie reziduí a derivací\n\nTeorie reziduí a derivací je sociologická teorie, kterou zpracoval italský sociolog, filozof a ekonom Vilfredo Pareto. Snaží se v ní vysvětlit motivy lidského jednání a říká, že jsou univerzální (nejsou závislé na kultuře, etnicitě, národnosti atd.) Člověk se podle této teorie rozhoduje buď logicky (je-li svým úsudkem schopen porozumět situaci, v níž se nachází), nebo mimologicky (své vnímání reality si upravuje tak, aby takto upravenému obrazu skutečnosti rozuměl). Logickému jednání se podle Pareta věnuje ekonomie, zatímco smyslem sociologie je zabývat se mimologickým jednáním. Podle Pareta lidé většinou jednají mimologicky a racionalizaci mimologického jednání nazývá derivací. Skutečný motiv takového jednání je označován jako reziduum (toto slovo mělo původně i význam „usazenina“, což má vyjadřovat, že takový motiv „vždy zbyde“ po oproštění od všech racionálních důvodů.)\n\nAčkoli se Pareto zabýval sociologií již od počátku 20. století, popsal rezidua a derivace až v jedné ze svých posledních knih, Traktátu o obecné sociologii, který napsal v roce 1916. Tedy ve stejném díle jako svou slavnější Teorii elit. Zde se teorií reziduí a derivací také pokoušel vysvětlit dějiny novověké západní Evropy, a to jako konflikt dvou nejdůležitějších reziduí: snaze zlepšit současný stav věcí a touze po stabilitě.\n\nRuský spisovatel Vladimir Sorokin, který se tímto pojmem také zabýval, dospěl k následujícímu tvrzení: \"„Lidské jednání značně závisí na charakteru jakýchsi pohnutek (motivů), které člověka k výslednému chování přimějí.“\"\n\nTyto pohnutky nazývá Vilfredo Pareto rezidua. Popisuje je jako určitý mezičlánek mezi přirozenými instinkty a následným jednáním, tudíž jsou hlavním prvkem při ovlivňování lidského chování. Pojmy reziduum a instinkt neznamenají totéž, ale mají mezi sebou velmi úzkou spojitost.\n\n\"„Rezidua jsou manifestací instinktů a pocitů, stejně jako stoupání rtuti v teploměru je manifestací zvýšení teploty.“\"\n\nRezidua tvoří součást mimologického chování, která je neměnná (naproti tomu derivace je proměnlivá). Není možné je vědecky vysvětlit. Lze je ovšem pozorovat, neboť jsou vnějším projevem instinktů. Jejich pozorování je jediný možný způsob, jak lze o zmíněných instinktech získat nějaké informace.\n\nPareto rozdělil rezidua do šesti skupin:\n\nDerivace jsou spojené s rezidui, snaží se vysvětlit jednání pod vlivem reziduí (tzn.: derivace jsou důsledkem reziduí). Vilfredo Pareto vychází z toho, že lidské chování je neobvyklé a iracionální, neboť lidskému chování vyhovuje (rezidua). Ovšem reálné chování jednotlivce se snaží racionalizovat předchozí iracionalitu (derivace). Vrcholem derivací jsou různé ideologie a náboženské představy.\n\nDerivace nemají logické vysvětlení, jsou vytvořeny emocemi a city. Pomocí derivací se snažíme ospravedlnit podněty našeho jednání nebo myšlení. Derivace slouží k vysvětlování ideologií.\n\nPareto rozdělil derivace do 4 skupin:\n\n1. Kategorická tvrzení – ovlivnění individuálním citovým vnímání, přijímání jako pravdivé (absolutní), bez možnosti oponovat\n\n2. Výroky podepřené autoritou – výroky opřené o nějakou autoritu (osoba, stát, ideologie), racionalita výroku se opírá pouze o sílu této autority, bez ohledu na rozum \n\n3. Výroky podepřené obecnými principy – odvolávající na obecný zájem, shodující se s obecnými principy (např. práva, morálky, náboženství)\n\n4. Slovní důkazy – prostřednictvím metafor či nejasných, nejednoznačných klamavých vyjádření, nemají logický charakter, nacházejí se často v politických projevech (především populistických)\n"}
{"id": "1248607", "url": "https://cs.wikipedia.org/wiki?curid=1248607", "title": "Valentina Litujevová", "text": "Valentina Litujevová\n\nValentina Litujevová rozená Bogdanovová (11. prosince 1930 Leningrad - 23. července 2008) byla sovětská atletka, mistryně Evropy ve skoku dalekém na Mistrovství Evropy v atletice v roce 1950 v Bruselu.\n\nDo světové špičky dálkařek se dostala v roce 1949 výkonem 576 cm. O rok později zvítězila v této disciplíně na mistrovství Evropy v Bruselu výkonem 582 cm. Na olympiádě v Helsinkách v roce 1952 skončila v soutěži dálkařek jedenáctá. Svoji druhou medaili z evropského šampionátu (tentokrát stříbrnou) vybojovala ve Stockholmu v roce 1958. Z této sezóny pochází také její osobní rekord 610 cm.\n\n"}
{"id": "1248609", "url": "https://cs.wikipedia.org/wiki?curid=1248609", "title": "Knihovny.cz", "text": "Knihovny.cz\n\nKnihovny.cz je portál, který poskytuje jednotný přístup ke službám knihoven v České republice. Umožňuje vyhledávat z jednoho místa ve všech jejich katalozích, objednávat, rezervovat dokumenty a řadu dalších služeb, a to na jediné společné přihlášení. Jedná se o unikátní knihovní službu, která má za cíl zpřístupnit čtenářům z celé republiky knihovní fondy na jenom místě. Portál vznikl jako dílčí výstup projektu pod původním názvem Centrální portál knihoven. Jedná se o dlouhodobý společný projekt knihoven v ČR, který vychází z Koncepce rozvoje knihoven na léta 2011–2015 a je důležitou součástí nové koncepce pro léta 2017–2020. \n\nPortál Knihovny.cz představuje nový způsob propojení služeb jednotlivých zúčastněných knihoven. Jeho hlavní tezí je: „\"vytvořit silný centrální portál poskytující kvalitní, pohotové služby, které umožní klientům získat požadovaný dokument v tradiční tištěné nebo digitální formě či informaci kdykoli, odkudkoli a kdekoli.\"“\n\nCílem tedy je vytvořit jednotný komfortní přístup k fondům a službám českých knihoven. Katalogy knihoven a jednotlivé informační zdroje je možné prohledávat v uživatelsky přívětivém rozhraní. Pro zpřístupnění některých služeb je nutné provést pouze jedno ověření identity. Uživatel díky portálu získává přístup k požadovaným dokumentům přímo z domova a to buď zdarma, nebo za poplatek. Služby zúčastněných knihoven jsou díky portálu dostupné i pro hendikepované, nebo pro obyvatele menších obcí.\n\nPortál Knihovny.cz lze charakterizovat jako tzv. discovery systém. Představuje generačního nástupce dnes fungující Jednotné informační brány, díky které lze z jednotného uživatelského rozhraní prohledávat informační zdroje tuzemského a zahraničního charakteru a Souborného katalogu ČR.\nJe zprovozněn na open sourcovém systému VuFind. Pro indexaci a vyhledávání je využíván systém SOLR, ten je také volně dostupný, stejně jako systém Piwik, který zpracovává statistiky návštěvnosti.\n\nPodnět pro vybudování portálu vznikl v roce 2010 na výjezdním zasedání Ústřední knihovnické rady a přizvaných expertů. Na zasedání byla zdůrazněna nutnost podpory centrálních služeb jako jedné z priorit Koncepce rozvoje knihoven na léta 2011–2015. V té byl projekt Knihovny.cz v roce 2011 zakotven jako Cíl 6: \"Vytvořit jednotné rozhraní systému knihoven s cílem zprostředkování všech nabízených služeb z každé knihovny\".\n\nPo schválení Koncepce rozvoje knihoven došlo ke zprovoznění informačního portálu Knihovny.cz. Rovněž byl vytvořen první projektový záměr, na jehož základě mělo dojít k oslovení potenciálních dodavatelů technologického řešení. Původních prací se zhostila menší skupina ředitelů zainteresovaných knihoven a přizvaných expertů.\n\nV roce 2013 došlo k profesionalizaci a formálnímu ukotvení projektu. Byly jmenovány jednotlivé pracovní skupiny (např. pracovní skupina pro informační zdroje, pro centrální portál, pro sdílení identit a online platby atd.) Ve stejném roce byl rovněž proveden průzkum očekávání knihoven a jejich uživatelů.\n\nNa základě nárůstu teoretických a praktických zkušeností jednotlivých pracovních skupin došlo k rozhodnutí o tom, že žádné z „hotových řešení“ dodavatelů nemůže plně pokrýt požadovaný rámec. Z tohoto důvodu byla v roce 2014 pověřena Moravská zemská knihovna (MZK) vyvinutím portálu vlastními silami.\n\nRok následující přinesl již funkční jádro portálu a zprovoznění tzv. beta verze. Probíhá postupné začleňování knihoven. Ve spolupráci s dodavateli knihovních systémů se pracuje na sladění jednotlivých komunikačních rozhraní. Nejdříve se pracovalo na odladění rozdílů v rámci jedné knihovny a teprve následně byly přidávány knihovny využívající stejný knihovní systém. Z důvodu časové náročnosti a nedostatečného počtu již zapojených knihoven bylo spuštění ostré verze portálu odloženo na rok 2016.\n\nZpřístupnění plné verze veřejnosti bylo uskutečněno 26. 10. 2016. Portál je dostupný na internetové adrese www.knihovny.cz. Do roku 2020 by měl projekt fungovat již v plné míře a měl by představovat primární vstup do systému většiny českých knihoven.\n\nBudoucnost portálu směřuje k jednotnému přístupu ke službám českých a moravských knihoven. V současné době (2018) je v systému zapojeno celkem 24 knihoven a další se na zapojení chystají: \n\nKromě těchto knihoven jsou do portálu začleněny i další informační zdroje (Souborný katalog České republiky, souborná databáze výběrově zpracovaných článků z českých periodik – ANL, Manusriptorium, Bibliographia medica Čechoslovaca atd.)\n\nU všech zapojených knihoven portál uživateli umožňuje:\n\nU některých knihoven může uživatel navíc využít následující funkce:\n\nPortál navíc umožňuje:\n\nV budoucnu by se nabídka služeb měla navíc rozšířit o:\n\n\nZákladní funkce (vyhledávání, generace citací) jsou přístupné všem uživatelům bez nutnosti přihlášení se do portálu. Uživatelé se mohou přihlásit pomocí svých dalších účtů (například přes Facebook, Google, mojeID), s tímto přihlášením získávají možnost úpravy uživatelského nastavení a vkládat komentáře k jednotlivým publikacím. Teprve přihlášení přes účet knihovny, která je v projektu zapojená, uživatelům umožňuje spravovat své čtenářské konto.\n\nPortál je zpřístupněn ve dvou jazykových verzích, konkrétně v češtině a angličtině. Hlavní stránka www.knihovny.cz je přednostně nastavena na záložku „katalog,“ ve které je pomocí základního vyhledávacího řádku možno vyhledávat ve více než 12 milionech záznamů dokumentů.\n\nV základním vyhledávání je přidružena funkce našeptávače, díky kterému systém generuje různé možnosti dotazu, na základě již napsané části textu. Tyto varianty jsou rovnou také rozdělovány do skupin dle formálního hlediska (např. výraz je: název, autor, téma). \n\nVyužít lze také tzv. „pokročilé vyhledávání.“ V něm lze nadefinovat složitější dotazy. Lze například určit, jestli zadaný výraz má představovat název knihy nebo edice, autora, téma publikace, rok vydání, místo vydání atd. Vyhledávat lze také pomocí využití jedinečných identifikátorů ISBN, ISSN a ISMN.\n\nZadaný dotaz lze ještě blížeji specifikovat pomocí faset. Ty se po zobrazení výsledku dotazu nacházejí v levé části obrazovky. Upřesnit hledání lze s pomocí označení: instituce, typu dokumentu, typu výpůjčky, tématu, místa publikace, oboru, vydavatele, autora, jazyka, časového rozmezí vydání, žánru a země vydání.\nU konkrétně zobrazeného záznamu publikace je kromě běžných údajů z bibliografického popisu, které známe z klasických knihovních katalogů, uvedena možnost výběru mezi institucemi, které danou publikaci mají ve svém fondu. Díky jednoduché volbě mezi institucemi lze snadno a rychle zjistit, pod jakou signaturou je kniha v daném fondu uložena, zda je k dispozici k vypůjčení, případně jestli ji lze zapůjčit prezenčně nebo absenčně apod. \n\nV záložce „katalog“ jsou kromě vyhledávacího řádku přítomny tři ucelené bloky. Ty generují zejména čtenářská doporučení (nejčtenější knihy v roce 2015, oblíbení autoři, a dostupné e-knihy ke stažení).\n\nK podobnému účelu, tedy k doporučování, nebo případnému prohledávání bez konkrétního dotazu, je určena záložka „inspirace.“ V té jsou knihy rozděleny do 5 bloků: znáte z kina a televize, audioknihy, Magnesia Litera, Nobelova cena za literaturu, čtení pro děti. \n\nV této sekci webu je také umístěn přehled všech tematických oborů. Výběrem konkrétního zaměření je uživatel přesměrován na výsledky vyhledávání s daným věcným rozlišením.\n\nTřetí základní záložka se nazývá „knihovny.“ V té jsou integrovány data z Centrálního adresáře knihoven a informačních institucí v ČR (báze ADR). Nalézt knihovnu lze podle města, ve kterém se nachází nebo podle jejího názvu. Do budoucna se plánuje vybudování fasetového vyhledávání. Díky tomu bude možno instituce prohledávat podle zaměření, kraje, či dalších parametrů.\n"}
{"id": "1248610", "url": "https://cs.wikipedia.org/wiki?curid=1248610", "title": "Halové mistrovství České republiky v atletice 1995", "text": "Halové mistrovství České republiky v atletice 1995\n\nHalové mistrovství ČR v atletice 1995 se uskutečnilo ve dnech 25. února – 26. února 1995 v Praze. \n"}
{"id": "1248611", "url": "https://cs.wikipedia.org/wiki?curid=1248611", "title": "Torremolinos", "text": "Torremolinos\n\nTorremolinos je město na pobřeží Středozemního moře ve španělském autonomním společenství Andalusie, 15 km jihozápadně od Málagy. Žije v něm 67 492 obyvatel (rok 2015) a je významným turistickým centrem oblasti Costa del Sol. Město se skládá ze tří částí: El Bajondillo, El Calvario a La Carihuela.\n\nMísto bylo podle archeologických nálezů osídleno již v neolitu, po většinu své historie však bylo jen malou rybářskou vesnicí. Název Torremolinos se poprvé objevuje na mapě z roku 1748, pochází ze španělských slov \"torre\" (věž) a \"molinos\" (mlýny) a odkazuje k opevněné věži postavené Maury ve 13. století a množství větrných mlýnů v oblasti. Rozvoj Torremolinos nastal v padesátých letech 20. století, kdy sem začaly díky množství pláží a celoročně příjemnému podnebí jezdit celebrity jako Frank Sinatra nebo Ava Gardnerová. Věhlas místa vedl k rozvoji masové turistiky, v Torremolinos začaly vznikat hotely a zábavní podniky. Město má přes dvacet tisíc hotelových lůžek, které za rok 2011 poskytly turistům 4,2 milionu noclehů. Na dovolenou sem jezdí převážně Britové, řada z nich zde zůstává natrvalo; více než čtvrtinu obyvatel Torremolinos tvoří cizinci. Ve městě vyrostlo množství výškových budov, jako jsou Las Tres Torres, nachází se zde sportovní areál, akvapark, nákupní střediska a botanická zahrada.\n\n"}
{"id": "1248612", "url": "https://cs.wikipedia.org/wiki?curid=1248612", "title": "Jean Desforgesová", "text": "Jean Desforgesová\n\nJean Desforgesová (4. července 1930 – 25. března 2008) byla britská atletka, mistryně Evropy ve skoku dalekém z roku 1954.\nVěnovala se hned několika atletickým disciplínám – běhu na 80 metrů překážek, skoku dalekém a pětiboji. V těchto disciplínách byla několikanásobnou mistryní Velké Británie.\n\n"}
{"id": "1248616", "url": "https://cs.wikipedia.org/wiki?curid=1248616", "title": "Toronto Argonauts", "text": "Toronto Argonauts\n\nToronto Argonauts je profesionální tým kanadského fotbalu, hrající domácí ligu Canadian Football League. Klub byl založen v roce 1873 v kanadském Torontu a byl to první profesionální sportovní tým v Severní Americe. Tehdy však tým působil jako klub již neexistujícího kanadského ragby. Dnes tým Argonauts hraje nejvyšší kanadskou soutěž CFL a domácí zápasy odehrává na stadióně BMO Field.\n"}
{"id": "1248617", "url": "https://cs.wikipedia.org/wiki?curid=1248617", "title": "Fluorid amonný", "text": "Fluorid amonný\n\nFluorid amonný je anorganická sloučenina, amonná sůl kyseliny fluorovodíkové. Krystalizuje v malých hranolovitých krystalech ostře slané chuti a je dobře rozpustný ve vodě.\n\nFluorid amonný vytváří wurtzitovou strukturu, která je velmi podobná krystalické struktuře ledu, fluorid amonný je jediná sloučenina, která může tvořit smíšené krystaly s vodou.\n\nProchází-li plynný fluorovodík touto solí, fluorid amonný jej absorbuje za vzniku hydrogenfluoridu amonného:<br>\nNHF + HF → NHHF\n\nNHF při zahřátí sublimuje, což je běžná vlastnost amonných solí. Při sublimaci se rozkládá na amoniak a fluorovodík, které se mohou opět zrekombinovat na fluorid amonný, takže reakce je vratná:<br>\n[NH]F ⇌ NH + HF\n\nFluorid amonný je možné použít na leptání skla, kde se však častěji používá hydrogenfluorid. Schopnost leptat sklo mají fluorovodík i všechny rozpustné fluoridy, z tohoto důvodů se nesmí uchovávat ve skleněných nádobách a nesmí se s nimi pracovat ve skleněných zkumavkách.\n\nTato látka se také používá k moření dřeva, jako prostředek proti molům, při barvení textilií a jako antiseptikum v pivovarech.\n"}
{"id": "1248621", "url": "https://cs.wikipedia.org/wiki?curid=1248621", "title": "Kolporter Arena", "text": "Kolporter Arena\n\nKolporter Arena (dříve \"Stadion Miejski\" – městský stadion) je víceúčelový stadion v polském městě Kielce využívaný zejména pro fotbalové zápasy místního klubu Korona Kielce. Má celkovou kapacitu 15 500 míst. Stavba byla zahájena 22. listopadu 2004 a slavnostně otevřena 1. dubna 2006.\nNa stadionu odehrála několik utkání i polská fotbalová reprezentace.\n\nV červnu 2016 vybral Polský fotbalový svaz stadion za dějiště Mistrovství Evropy ve fotbale hráčů do 21 let 2017 (pro potřeby šampionátu bylo vybráno celkem 6 stadionů v 6 městech).\n"}
{"id": "1248625", "url": "https://cs.wikipedia.org/wiki?curid=1248625", "title": "22. ročník udílení Critics' Choice Movie Awards", "text": "22. ročník udílení Critics' Choice Movie Awards\n\n22. ročník udílení cen Critics' Choice Movie Awards se konal 11. prosince 2016 na letišti v Santa Monice v Kalifornii. Ceremoniál moderoval herec T. J. Miller. Poprvé v historii se předávání konalo namísto ledna v prosinci.\n\nNominace byly oznámeny 1. prosince 2016.\n"}
{"id": "1248628", "url": "https://cs.wikipedia.org/wiki?curid=1248628", "title": "Luisa Marie Adelaida Bourbonská", "text": "Luisa Marie Adelaida Bourbonská\n\nLuisa Marie Adelaida Bourbonská (13. března 1753 – 23. června 1821) byla dcerou Louise Jeana, vévody z Penthièvre, a Marie Terezy Felicitas d'Este. Po smrti svého bratra, Louise Alexandra, knížete z Lamballe, se stala nejbohatší dědičkou předrevoluční Francie. Byla manželkou Ludvíka Filipa II. Orleánského, matkou posledního krále Francie Ludvíka Filipa, švagrovou kněžny de Lamballe a poslední členkou rodiny Bourbon.\n\nMarie Adelaida se narodila 13. března 1753 v Hôtelu de Toulouse, rodinném sídle v Paříži od roku 1712, které její dědeček, Ludvík Alexandr z Toulouse koupil od Louise Phélypeauxa de La Vrillière. Její matka zemřela následující rok při porodu. Zpočátku byla nazývána \"Mademoiselle d'Ivoy\" a jako mladá dívka až do svého sňatku \"Mademoiselle de Penthièvre\". Titul \"Mademoiselle de Penthièvre\" měla předtím její sestra Marie Luisa (1751–1753), která zemřela šest měsíců po narození Marie Adelaidy.\n\nPo narození byla svěřena do péče \"Madame de Sourcy\" a, jak bylo zvykem pro mnoho šlechtických dívek, byla později vychovávána v klášteře de Montmartre, kde zůstala dvanáct let. Jako dítě byla nabádána, aby se aktivně podílela na dobročinnosti, kterou byl její otec znám jako \"princ chudých\". Jeho dobročinná pověst ho udělala oblíbeným po celé Francii a následně ho zachránila během revoluce.\n\nPo smrti svého bratra, knížete de Lamballe, se stala nejbohatší dědičkou a nevyhledávanější partií Francie.\n\nJejí sňatek s Ludvíkem Filipem Josefem Orleánským, vévodou ze Chartres, synem oréanského vévody, byl plánován již dříve. Zatímco vévoda z Penthièvre v něm viděl příležitost provdat svou dceru za prvního prince královské krve, Orléanští nechtěli spojení s nelegitimní větví královské rodiny. Ačkoli byla Marie Adelaida do svého oréanského bratrance velmi zamilovaná, Ludvík XV. varoval vévodu z Penthièvre proti tomuto svazku, protože mladý vévoda ze Chartres měl pověst zhýralce. Ludvík XV. měl také strach, že by orléanští mohli mít s bohatstvím rodu Penthièvre větší vliv.\n\n\"Mademoiselle de Penthièvre\" byla svou tetou Marií Fortunatou d'Este 7. prosince 1768 představena králi v ceremonii zvané \"de nubilité\". Byla přivítána Ludvíkem XV., Dauphinem a dalšími členy královské rodiny. V ten den byla Charlesem Antoinem de La Roche-Aymon pokřtěna a přijala jména \"Louise Marie Adélaïde\".\n\nJejí svatba s vévodou ze Chartres se konala ve Versailles 5. dubna 1769, obřadu se zúčastnili všichni princové královské krve. Manželská smlouva byla podepsána všemi členy královské rodiny. Poté Ludvík XV. hostil svatební večeři, která zahrnovala celou královskou rodinu. \"Mlle de Penthièvre\" přinesla už tak bohatým Orléansům věno ve výši šesti milionů livrů, roční příjem 240 000 livrů a očekávání mnohem více peněz po otcově smrti.\n\nBěhem prvních několika měsíců po svatbě si pár projevoval vzájemnou náklonnost a byli si oddaní, vévoda se však vrátil ke zhýralému životu, který vedl před svatbou.\n\nV létě 1772, několik měsíců poté, co jeho manželka porodila mrtvou dceru, začal se Filip tajně stýkat s její dvorní dámou, Stéphanie Félicité Ducrest de St-Albin, hraběnkou de Genlis, neteří morganatické manželky Filipova otce Madame de Montesson. Zpočátku vášnivá milostná aféra během několika měsíců ochladla a na jaře 1773 byl vztah prohlášený za \"mrtvý\". Poté, co milostná aféra skončila, zůstala Stéphanie Félicité ve službách Marie Adelaidy v Palais Royal jako důvěrná přítelkyně Marie Adelaidy i Filipa. Oba ocenili její inteligenci a v červenci 1779 se stala vychovatelkou jejich dvojčat narozených v roce 1777.\n\nV roce 1782 bylo malému Ludvíku Filipovi devět let a potřeboval disciplínu. Nicméně vévoda ze Chartres měl za to, že není nikdo způsobilejší, \"komu by mohl odevzdat své syny\", než Mme de Genlis. A tak se stala guvernantkou dětí vévody a vévodkyně ze Chartres. Učitelka a žáci opustili Palais Royal a odešli žít do domu postaveného speciálně pro ně na pozemku Couvent des Dames de Bellechasse v Paříži. Mme de Genlis byla vynikající učitelka, ale stejně jako jejího bývalého milence, i z ní dělaly její liberální názory nepřítelkyni královny Marie Antoinetty.\n\nMarie Adelaida začala vznášet námitky proti vzdělávání jejích dětí bývalou dvorní dámou. Vztah mezi oběma ženami se stal neúnosným, když se 2. listopadu 1790, měsíc po svých sedmnáctých narozeninách, Ludvík Filip připojil k revolučnímu jakobínskému klubu. Vztah Marie Adelaidy s manželem také nebyl dobrý, komunikovali spolu jen prostřednictvím dopisů. V pamětech Baronna d'Oberkircha, je Marie Adelaida popisována jakoː\n\nPo smrti jejího tchána Ludvíka Filipa I. Orleánského v listopadu 1785, se její manžel stal orléanským vévodou prvním princem královské krve. Jakožto jeho manželka získala titul Jasnost, titul, na který její vlastní nemanželská větev Bourbonů neměla právo.\n\n5. dubna 1791 Marie Adelaida opustila svého manžela a odešla ke svému otci do \"château de Bizy\" s výhledem na Vernon, Eure v Normandii. V září 1792, poté, co se přidal na stranu Revoluce, byl orléanský vévoda zvolen k Národnímu konventu pod jménem \"Philippe Égalité\". Jeho souhlas s radikální skupinou Hora byl od počátku podezřelý Girondistům, kteří chtěli všechny Bourbony vyhnat z Francie. Osud rodiny Orléans byl zpečetěn, když nejstarší syn Marie Adelaidy, vévoda ze Chartres, \"Général Égalité\" v Severní armádě vedené Charlesem François Dumouriezem, zažádal v březnu 1793 u Rakušanů o politický azyl. 6. dubna byli všichni Orléanci, kteří zůstali ve Francii, zatčeni. Po jejich zatčení v Paříži byli Filip Égalité a jeho syn, comte de Beaujolais, uvězněni v žaláři de l'Abbaye v Paříži.\n\nPozději byli oba převezeni do věznice Fort Saint-Jean v Marseille. Den předtím, než byli jeho bratr a otec ve Francii zatčeni, spěchal vévoda ze Chartres do Tournai, nedaleko francouzských hranic, kde žila jeho sestra Adelaida a Mme de Genlis. Vévoda ze Chartres je doprovodil do bezpečí do Švýcarska.\n\nMarii Adelaidě bylo kvůli jejímu špatnému zdravotnímu stavu dovoleno zůstat prozatím ve Francii, pod dohledem v château de Bizy, kde její otec o měsíc dříve zemřel. Její dědictví však bylo zkonfiskováno revoluční vládou. Navzdory tomu, že hlasoval pro popravu svého bratrance Ludvíka XVI. a i když odsoudil synovo zběhnutí, byl Filip Égalité 6. listopadu 1793 popraven gilotinou.\n\nPo popravě svého manžela byla Marie Adelaida, nyní známá jako \"Veuve Égalité\" (vdova Égalité), uvězněna v Lucemburském paláci, který byl během revoluce přeměněn na vězení. Tam se seznámila s mužem, který se měl stát \"láskou jejího života\", bývalým členem Národího konventu, Jacquesem-Marie Rouzetem, který byl uvězněn při pádu \"Girondistů\". Krátce před popravou Robespierra byla v červenci 1794 ke konci Hrůzovlády převedena do \"Pension Belhomme\", bývalého ústavu pro duševně choré, který byl za revoluce přeměněn na \"vězení pro bohaté\".\n\nPo Rouzetovi, který se stal po svém osvobození členem Rady pěti set, následovalo v roce 1796 její propuštění, dva její synové byli stále uvězněni v Marseille, dva zůstali pohromadě a žili v Paříži až do roku 1797, kdy vyhláška vyhostila zbývající členy rodiny Bourbonů z Francie. Marie Adelaida byla vypovězena do Španělska, stejně jako její švagrová, Bathilde Oréanská, poslední kněžna de Condé. Rouzet je doprvázel na španělské hranice a poté se mu podařilo tajně se k nim připojit v Barceloně, kde se stal jejím kancléřem a ona pro něj získala titul hraběte \"de Folmont\".\n\nMarie Adelaida své dva mladší syny už nikdy nespatřila, Montpensier a Beaujolais zemřeli v exilu ještě před Restaurací Bourbonů v roce 1814. Ona, Rouzet a orléanští exulanti ve Španělsku se do Francie vrátili v roce 1814 za první restaurace Bourbonů. Po právních bitvách, které trvaly až do její smrti, jí byla převážná část majetku nakonec vrácena. Zemřela na svém zámku Ivry-sur-Seine 23. června 1821 na karcinom prsu. Rouzet zemřel 25. října 1820. Pohřbena byla v královské kapli v Dreux.\n\n\n"}
{"id": "1248629", "url": "https://cs.wikipedia.org/wiki?curid=1248629", "title": "Šuang-jü", "text": "Šuang-jü\n\nŠuang-jü (, doslova „Dvojí ostrov“) byl přístav na ostrově Liou-cheng (六橫島) v souostroví Čou-šan u pobřeží východočínské provincie Če-ťiang. V 16. století přístav sloužil jako středisko nelegálního obchodu mezi mingskou Čínou a Japonskem, zeměmi jihovýchodní Asie, Portugalci. \n\nMingské úřady zahraniční obchod ve 20. letech 16. století zakázaly v rámci politiky zakázaného moře, pašeráci a piráti \"wo-kchou\" se proto od poloviny 20. let 16. století scházeli v Šuang-jü. Roku 1548 mingská armáda zorganizovaná Ču Wanem, náčelníkem pobřežní obrany Če-ťiangu a Fu-ťienu, Šuang-jü dobyla, město srovnala se zemí a přístav zavalila kamením, čímž ho učinila nepoužitelným.\n"}
{"id": "1248632", "url": "https://cs.wikipedia.org/wiki?curid=1248632", "title": "Alexandra Marininová", "text": "Alexandra Marininová\n\nAlexandra Marininová (rusky \"Александра Маринина,\" vlastním jménem Marina Anatoljevna Alexejeva, rusky \"Марина Анатольевна Алексеева;\" * 16. června 1957, Lvov, Ukrajinská SSR) je ruská autorka detektivních povídek.\n\nV roce 1979 ukončila studium na právnické fakultě Lomonosovovy univerzity v Moskvě.\n\n\n\n"}
{"id": "1248637", "url": "https://cs.wikipedia.org/wiki?curid=1248637", "title": "Gertrude Ederleová", "text": "Gertrude Ederleová\n\nGertrude Caroline Ederleová (23. října 1905 New York – 30. listopadu 2003 Wyckoff) byla americká plavkyně, která jako první žena překonala Lamanšský průliv.\n\nPocházela z rodiny německých přistěhovalců, její otec provozoval řeznictví na Manhattanu. V šestnácti letech vstoupila do klubu Women's Swimming Association, kde ji trénoval Louis Handley. Během závodní kariéry překonala devět světových rekordů, startovala na olympijských hrách 1924, kde získala bronzové medaile v individuálních závodech na 100 metrů a 400 metrů volným způsobem a byla členkou vítězné štafety na 4×100 m.\n\nV roce 1925 uplavala 22 mil z Battery Parku na Sandy Hook za rekordních sedm hodin a jedenáct minut. V srpnu téhož roku se neúspěšně pokusila přeplavat Lamanšský průliv, zdařil se až druhý pokus 6. srpna 1926, kdy odstartovala z mysu Gris Nez na francouzské straně a dostala se na anglické pobřeží u vesnice Kingsdown. Byla první ženou, která zdolala Kanál, a vytvořila přitom rekordní čas 14 hodin a 39 minut. Tento úspěch jí vynesl přezdívku \"Queen of the Waves\" (Královna vln) a přijetí u prezidenta Calvina Coolidge. Díky své popularitě vystupovala profesionálně v plaveckých exhibicích a hrála v němém filmu \"Swim Girl, Swim\". Později působila jako učitelka plavání ve škole pro nedoslýchavé (sama byla sluchově postižená po prodělaných spalničkách), žila neprovdána a dožila se 98 let.\n\n"}
{"id": "1248638", "url": "https://cs.wikipedia.org/wiki?curid=1248638", "title": "Halové mistrovství České republiky v atletice 1996", "text": "Halové mistrovství České republiky v atletice 1996\n\nHalové mistrovství ČR v atletice 1996 se uskutečnilo ve dnech 24. února – 25. února 1996 v Praze.\n\n"}
{"id": "1248639", "url": "https://cs.wikipedia.org/wiki?curid=1248639", "title": "Rudolf Stelšovský, výroba automobilů", "text": "Rudolf Stelšovský, výroba automobilů\n\nRudolf Stelšovský, výroba automobilů byla československá firma vyrábějící automobily.\n\nV roce 1899 v Příbrami vznikla strojírna s slévárna Rudolfa Stelšovského. Původně vyráběla hospodářské stroje, od roku 1900 železniční drezíny. V roce 1922 začal Rudolf Stelšovský vyrábět automobily pod značkou Stelka. Jejich konstruktérem byl Jan Švejda. V roce 1924 byla jejich výroba pro malý zájem zákazníků, jehož příčinou byla nespolehlivost vozů, ukončena. Nástupcem firmy se nejprve stala „Příbramská strojírna a slévárna, akc. spol., dříve Stelšovský v Příbrami“, a poté Příbramská strojírna a slévárna, která pak vozy jiné konstrukce vyráběla pod značkou „ASPA“ (zkratka Akciová společnost příbramské automobilky).\n\nV roce 1922 byl vůz značky Stelka nejlevnějším automobilem na československém trhu.. \n\nZákladní konstrukce automobilu byla přejata z železničních drezín. Vozy byly osazeny vzduchem chlazeným čtyřtaktním dvouválcovým motorem o objemu 1145 cm³ a rozvodem SV. Automobil měl tři rychlosti vpřed a zpátečku, řazení pákou bylo konstruováno vně karoserie. Výkon motoru přenášel na zadní nápravu řetěz. Šlo o malý vůz, šasi mělo hmotnost 300 kg. Karoserie poskytovala místo pro čtyři cestující. Cena nového vozu byla 29 000 korun Československých. V roce 1923 byl vůz na pražské XV. mezinárodní automobilové výstavě nejlevnějším nabízeným automobilem.\n\nVyráběna byla i dvoumístná užitková verze vozu Stelka s dřevěnou ložnou plochou. \n\nVůz firmy se jako jediný „lidový vůz“ účastnil závodu Zbraslav - Jíloviště.\n\n\n"}
{"id": "1248643", "url": "https://cs.wikipedia.org/wiki?curid=1248643", "title": "Římskokatolická farnost Městečko Trnávka", "text": "Římskokatolická farnost Městečko Trnávka\n\nŘímskokatolická farnost Městečko Trnávka je jedno z územních společenství římských katolíků v děkanátu Svitavy s farním kostelem svatého Jakuba Většího.\n\nKostel v obci se poprvé připomíná v roce 1406, vznikl však dříve, zřejmě již ve 13. století. Současný farní kostel byl postaven v roce 1752 na místě původního chrámu. V průběhu let byl kostel několikrát opravován, naposledy v letech 1973 a 1974.\nPřehled duchovních správců je znám od roku 1854. Nejdéle zde dosud působil (36 let) v polovině 20. století. děkan Jan Tomšů.\n\nSoučasným administrátorem excurrendo je od září 2012 R. D. Mgr. Václav Dolák.\n\nV roce 2016 se farnost podílela na opravách morového sloupu v sousedství kostela.\n\n"}
{"id": "1248646", "url": "https://cs.wikipedia.org/wiki?curid=1248646", "title": "Ingrid Nollová", "text": "Ingrid Nollová\n\nIngrid Nollová (nepřechýleně Ingrid Noll; * 29. září 1935, Šanghaj, Čína) je jedna z nejúspěšnějších německých autorek detektivních románů.\n\nNarodila se do rodiny lékaře roku 1935 v čínské Šanghaji, posléze vyrůstala v Nankingu, do Německa se vrátila s rodinou až v roce 1949. Po studiu na dívčím gymnáziu v Bad Godesbergu studovala germanistiku a dějiny umění na univerzitě v Bonnu, avšak studium z důvodu svatby přerušila.\n\nJak její babička, tak i její maminka přesáhly věk dožití 100 let. \n\n\n\n\n"}
{"id": "1248647", "url": "https://cs.wikipedia.org/wiki?curid=1248647", "title": "Marián Bednárik", "text": "Marián Bednárik\n\nMarián Bednárik (* 9. července 1945) je bývalý slovenský fotbalový záložník.\n\nV československé lize hrál za Lokomotívu Košice, gól nevstřelil.\n\n\n"}
{"id": "1248648", "url": "https://cs.wikipedia.org/wiki?curid=1248648", "title": "Seznam vrcholů ve Všerubské vrchovině", "text": "Seznam vrcholů ve Všerubské vrchovině\n\nSeznam vrcholů ve Všerubské vrchovině obsahuje pojmenované všerubské vrcholy s nadmořskou výškou nad 600 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 600 m a prominencí alespoň 5 m. Celkem jich je 19, z toho 4 s výškou nad 700 m a 7 s výškou nad 650 m. Nejvyšší horou je Kameňák s nadmořskou výškou 751 m, který se nachází v geomorfologickém okrsku Havranická vrchovina.\n\nSeznam vrcholů podle prominence obsahuje všechny všerubské vrcholy s prominencí (relativní výškou) nad 100 m bez ohledu na nadmořskou výšku. Celkem jsou 4. Nejprominentnějším vrcholem je Jezvinec (161 m) v geomorfologickém okrsku Havranická vrchovina. Nejvyšší Kameňák má prominenci pouze 95 m.\n\n"}
{"id": "1248649", "url": "https://cs.wikipedia.org/wiki?curid=1248649", "title": "21. ročník udílení Critics' Choice Movie Awards", "text": "21. ročník udílení Critics' Choice Movie Awards\n\n21. ročník udílení Critics' Choice Movie Awards se konal 17. ledna 2016 na letišti v Santa Monice v Kalifornii. Ceremoniál moderoval T. J. Miller.\n\nNominace byly oznámeny 14. prosince 2015. Tučně označeni jsou vítězové.\n"}
{"id": "1248651", "url": "https://cs.wikipedia.org/wiki?curid=1248651", "title": "Leo Brodík", "text": "Leo Brodík\n\nLeo Brodík (15. června 1935 – 30. listopadu 1982), uváděný i jako Leo Brodik, byl slovenský fotbalový útočník. Je pohřben v Košicích.\n\nV československé lize nastoupil za Lokomotívu Košice ve 3 zápasech, aniž by skóroval.\n\n\n"}
{"id": "1248653", "url": "https://cs.wikipedia.org/wiki?curid=1248653", "title": "Volby 2017", "text": "Volby 2017\n\nV roce 2017 proběhly následující volby:\n\n\n"}
{"id": "1248656", "url": "https://cs.wikipedia.org/wiki?curid=1248656", "title": "Halové mistrovství Československa v atletice", "text": "Halové mistrovství Československa v atletice\n\n\nDráha\nHala\n"}
{"id": "1248657", "url": "https://cs.wikipedia.org/wiki?curid=1248657", "title": "Peter Flache (herec)", "text": "Peter Flache (herec)\n\nPeter Flache (* 1969) je německý kabaretiér, herec a spisovatel.\n\nVyučil se tesařem a v této profesi pracoval až do roku 1994, kdy se začal věnovat kabaretu a divadlu. Později se účastnil malých uměleckých festivalů. Od roku 1996 působí na volné noze. Od té doby měl několik sólových divadelních vystoupení, zejména v divadle \"Radeberger Biertheater\", kde také několik her inscenoval. \n\nDne 9. října 2009 byla uvedena premiéra hry \"Backe an Bord\", která je již osmou herní sérií v divadle v Radeberger Kaiserhofu. Na jevišti vystoupil, kromě vystoupení v Biertheater, společně s Olafem Böhme, Rainerem Königem, Alfem Mahlem, Frankem Liebmannem, Kiesel Köhlerem a Stefanem Uhligem. Kromě svých vystoupení také píše. Spolupracoval s režisérem Holgerem Böhmem.\n\nVe svých sólových programech ukazuje více svou kabaretierskou stránku, zatímco představení v Radeberger Biertheater mají výrazný komediální charakter.\n\n\n\n\n\n\n\n"}
{"id": "1248659", "url": "https://cs.wikipedia.org/wiki?curid=1248659", "title": "Jiří Kačer", "text": "Jiří Kačer\n\nJiří Kačer (* 9. dubna 1952, Praha) je český sochař a restaurátor.\n\nJiří Kačer v letech 1967–1969 navštěvoval školu Uměleckých řemesel v Praze, obor štukatér. Ve druhé polovině 60. let tak měl příležitost poznat českou výtvarnou modernu a seznámit se s tvůrci Nové figurace. Poté studoval na Střední průmyslové škole kamenické a sochařské v Hořicích (1970–1974) u prof. R. Šrajbra. V Hořicích se setkával se sochami z předchozích sochařských sympozií instalovanými na vrchu Gothard a získal tu znalost práce s kamenem i základy postupů potřebných k restaurování soch, které využil i během studia na pražské Akademii.\n\nRoku 1975 byl přijat na Akademii výtvarných umění v Praze do sochařského ateliéru Jiřího Bradáčka. Poměry na AVU v polovině 70. let těžce poznamenala normalizace a po dvou letech studia sochařství (K. Kolumek, J. Bradáček) Jiří Kačer raději přestoupil na obor restaurování kamenných plastik k prof. Antonínu Nyklovi. Zatuchlé poměry ve škole poskytovaly málo podnětů pro svobodnou tvorbu a pro studenty byl důležitý vzájemný kontakt mimo školu a celá neoficiální výtvarná scéna, návštěvy ateliérů a privátních výstav. Studia ukončil roku 1981 a v letech 1990–1994 působil na Akademii výtvarných umění jako odborný asistent.\n\nOd roku 1981 do roku 1987 organizoval letní sochařská setkání v opukovém lomu v Přední Kopanině, po roce 1992 je pravidelným účastníkem sochařských sympozií doma i v zahraničí. Jiří Kačer žije a pracuje v Praze a v Hostivici.\n\n\nJako student kamenické školy v Hořicích spolupracoval Jiří Kačer na sochách Jana Hendrycha. V hořické škole se také udržovala silná wagnerovské tradice v zacházení s přírodním tvarem kamene.\nNa AVU se zprvu zabýval figurací a hledal inspiraci v dílech představitelů moderního evropského sochařství (Manzú, Marini, Greco) ale též na neoficiálních výstavách dřívějších absolventů Akademie a VŠUP. Jeho první práce ovlivnil Manzú a na přechodnou dobu rovněž představitel pop-artu George Segal (Marcela, 1980–81). Od sádrových odlitků (\"Záda\", 1982, \"Otisk\", 1982) se po ukončení studia vrací k práci v kameni a organizuje sochařská setkání v Přední Kopanině. Jeho reliéfní „otisky“ v kameni (\"Záda\", 1983, opuka) jsou zprvu ještě figurální (\"Pieta\", 1985, pískovec), ale brzy se stávají abstraktními stopami přítomnosti člověka (\"Otisk\", opuka, 1985, pískovec, 1997). Kačerovy sochy respektují přírodní tvar a někdy ho jen zvýrazňují geometrickými liniemi (\"Fragment\", syenit, 1998). Většinou nepřekračují rozměry lidské postavy, ale kameny vztyčené jako stély mají monumentalitu kamenného bloku (\"Fragment\", žula, v. 460 cm, 2004, Hetzmannsdorf, \"Obelisk\", pískovec, v. 500 cm, 2008, Kuks). Od roku 1985 nazývá většinu svých děl Fragmenty.\n\nFragmenty jsou v Kačerově díle nositelem více významů. Jednak označují kus kamene jako menší část horniny, který si člověk vzal aby ho opracoval. Obvykle je ponechána v přírodním tvaru ta část, kde byl kámen odlomen (\"Fragment\", slivenecký vápenec, 2003). Samotný opracovaný kámen, je téměř vždy něčím, co nemá začátek ani konec, je střední částí dokonalého abstraktního tvaru, který lze extrapolovat oběma směry (\"Fragment\", žula, 2001, slivenecký mramor, 2006).\n\nFragment je zpracován tak, aby jeho přírodní tvar splýval v měkkých křivkách zdůrazněných podélnými liniemi (\"Fragment\", vápenec, 2011). Někdy sochař vytváří iluzi dmutí nebo rozpínání hmoty a pomocí příčných pasů (\"Fragment\", slivenecký vápenec, 2001), někdy rozmístěných v pravidelných intervalech (\"Fragment\", serpentin, 1999, pískovec, 2001, 2006) její tvar svírá a omezuje. Reliéfní rastr povrchu připomíná přírodní organické struktury (\"Fragment\", pískovec, 1995, serpentin, 2001) nebo jako pravidelný geometrický řád navozuje přísnost architektury (\"Fragment (lavice)\", slivenecký vápenec, 2006).\n\nCharakteristickým prvkem sochařovy tvorby je pečlivé zpracování povrchu, které respektuje přírodní barvu a strukturu kamene a zesiluje jejich působení. Kačer se nesnaží „osvobozovat sochu ukrytou uvnitř kamene“ (pokud za takový postup nelze považovat jeho \"Jádra\", 2007), ale při sochařském zpracování vychází vstříc druhu materiálu i jeho tvaru, lámavosti nebo kresbě (\"Triptych\", žula, mramor, 1993). Díky pravidelné účasti na sochařských sympoziích má možnost pracovat s různými druhy kamene a svá díla vytváří s respektem k materiálu tak, aby nenápadně vyzdvihl jeho specifické kvality. Proto někdy ponechává stopy nástroje aby vynikla hrubá struktura (\"Fragment\", žula, 2006), jindy povrch leští pro zvýraznění kresby v kameni (\"Bloky\", žula, 2006).\n\nZaujetí strukturami povrchu je u Kačera zřejmé i z velkoplošných frotáží, které vystavil roku 2012 v Nové síni v Praze nebo na jeho smaltech (2009).\n\n\n\n\n\n\n\n\n"}
{"id": "1248660", "url": "https://cs.wikipedia.org/wiki?curid=1248660", "title": "Pravdivé záznamy", "text": "Pravdivé záznamy\n\nPravdivé záznamy () je typ čínských oficiálních kronik, které se vždy soustřeďují na vládu jednoho čínského císaře. Jsou v nich v chronologickém pořádku vysoce formalizovaným slohem uvedena významná císařská rozhodnutí ze všech oblastí vlády, přírodní katastrofy, společenské poměry, dění v císařském rodu. Obvykle sloužily jako podklad pro sestavení oficiálních dějin té které dynastie.\n\nZachovaly se záznamy císařů dynastie Ming, Ming š’-lu (za období 1368–1644), a záznamy čchingských císařů, Čching š’-lu, (pro léta 1644–1908). Starší záznamy přetrvaly jen ojediněle. Nejstarší zachované jsou záznamy císaře Wu-tiho (vládl 502–549) z dynastie Liang. Z tchangského období se zachovaly pravdivé záznamy císaře Šun-cunga (vládl 805). Ze sungské éry existuje pouze fragment záznamů císaře Tchaj-cunga (vládl 976–997).\n"}
{"id": "1248661", "url": "https://cs.wikipedia.org/wiki?curid=1248661", "title": "20. ročník udílení Critics' Choice Movie Awards", "text": "20. ročník udílení Critics' Choice Movie Awards\n\n20. ročník udílení Critics' Choice Movie Awards se konal 15. ledna 2015 v Hollywood Palladium v Kalifornii. Ceremoniál moderoval Michael Strahan. Nejvíce nominací získal film \"Birdman\" (13), ve vítězství proměnil 7.\n\nNominace byly oznámeny 15. prosince 2014. Tučně označeni jsou vítězové\n"}
{"id": "1248663", "url": "https://cs.wikipedia.org/wiki?curid=1248663", "title": "Pavel Staněk (skladatel a dirigent)", "text": "Pavel Staněk (skladatel a dirigent)\n\nPavel Staněk (* 3. června 1927) je český dirigent a hudební skladatel.\n\nPavel Staněk se narodil 3. června 1927 v Praze v rodině poštovního úředníka a učitelky. Když mu bylo deset let, přišel při dopravní nehodě o otce, jenž ho učil hrát na housle. To na čas jeho cestu k hudbě přerušilo. Vyrůstal s matkou a mladší sestrou a v závěrečné fázi Protektorátu byl totálně nasazen. Po roce 1945 absolvoval reálné gymnázium a posléze pražskou konzervatoř, obor kontrabas. Protože jako absolvent gymnázia nemusel navštěvovat obecně vzdělávací předměty, nastoupil už jako konzervatorista v roce 1950 do Československého souboru písní a tanců. Po absolvování konzervatoře dostal v roce 1951 zde nabídku stát se sbormistrem a to ukončilo jeho kariéru basisty. V roce 1954 působil v rámci vojenské služby jako dirigent Uměleckého souboru Ministerstva vnitra, odkud byl po roce převelen k Hudbě hradní stráže. Zavedl v ní saxofonovou sekci, začal využívat koncertní zpěváky, do repertoáru se dostaly i operetní a operní árie a orchestr se stal jednou z nejlepších vojenských hudeb v Československu. Z politických důvodů byl propuštěn v roce 1961. Následně získal v konkursu místo dirigenta v tehdy hudebním Divadle na Fidlovačce a paralelně se stal sbormistrem pěveckého sboru ČKD Praha. \n\nPředělem v jeho životě byl rok 1963, kdy se stal šéfem obnoveného Ostravského rozhlasového orchestru (ORO), kde se mu podařilo v krátké době sestavit z nejlepších místních hudebníků mimořádně kvalitní těleso. Obvyklý repertoár rozhlasových orchestrů populární hudby rozšířil o náročnější a složitější formy, využívající nově prvky elektronické hudby, například ve skladbách \"Snění sličné zahradnice\", \"Ostrov kormoránů\" atd. \n\nPsal rovněž divadelní a televizní hudbu (muzikál \"Ženich pro kočku\" pro Tylovo divadlo v Plzni, hudbu k inscenaci \"Smutek sluší Elektře\" v ostravském divadle či pro televizní seriál \"Dispečer a děvčátko z kolonie\") Většinu svých skladeb napsal v době svého působení v rozhlase. Cca 150 z nich vyšlo po roce 1990 v osmi zahraničních nakladatelstvích, především v Rundel Musikverlag, SRN. \n\nNejvýznamnější tvůrčí období nastalo po odchodu do důchodu v roce 1990. Staněk se začal intenzivně věnovat náročným skladbám jednak komorním (\"Tři věty pro violu a klavír\", \"Dechový kvintet\"), pro velké dechové orchestry (\"Kolumbus – velká cesta 1492\", \"Adagio a presto con fuoco pro velký dechový orchestr\", \"Česká taneční suita\"). Jeho díla byla zařazována jako povinné skladby v mezinárodních soutěžích, kam byl zván do porot. Věnoval se také sborové tvorbě (\"Dobrá voda\"), v části jeho tvorby se promítal vliv moravské lidové hudby (\"Moravská suita\", \"Moravské imprese pro dechové orchestry\", \"Moravské teskno I. a II. pro ženský sbor a capella\"). \n\nS postupující ztrátou zraku v posledních letech se věnoval menším formám, sborové tvorbě a úpravám lidových písní. Před celkovým oslepnutím dokončil dvě mše, \"Missu lyricu\" (s komorní dechovou harmonií) a \"Missu simplicis a capella\". V současné době píše úpravy lidových písní pro sbor ad drobné skladby pro klavírní školu. Profilová CD tvorby pro dechové orchestry nahrály Holandský královský orchestr v Haagu (\"The Music of Pavel Staněk\") a Ústřední hudba české armády (vydal Clarton 1994, 1995). V Pantonu vyšlo LP \"Snění sličné zahradnice\".\n\n"}
{"id": "1248664", "url": "https://cs.wikipedia.org/wiki?curid=1248664", "title": "Raquel J. Palacio", "text": "Raquel J. Palacio\n\nR. J. Palacio je pseudonym americké spisovatelky Raquel Jaramillo, známé především díky svému prvnímu románu s názvem (Ne)obyčejný kluk.\n\nR. J. Palacio žije v New York City se svým manželem. Je matkou dvou dětí. Vlastní dva psy. Přes více jak dvacet let působila jako ředitelka redakce a grafička. Zatímco pracovala na knihách ostatních lidí, čekala, až nastane ten pravý okamžik napsat knihu vlastní.  \n\nAugust Pullman je desetiletý chlapec, který trpí vzácnou genetickou vadou. Pro většinu lidí je první pohled na něj děsivý. Jak se tento „zázrak“ dokáže vyrovnat s nástupem do školy, kde se na něj upínají stovky pohledů?\n\nKniha (Ne)obyčejný kluk vznikla náhodou. Zatímco pracovala na knihách ostatních lidí, čekala, až nastane ten pravý okamžik napsat knihu vlastní. Když autorka se svým synem čekala v řadě na zmrzlinu, uviděla výjimečnou dívku. Tehdy si R. J. Palacio uvědomila, že takový okamžik právě nastal. Román (Ne)obyčejný kluk získal mnoho ocenění, například cenu Mark Twain Award v roce 2015. \n\nDo slovenštiny byla v roce 2013 přeložena kniha Obyčajná tvár. \n\nTato kniha se v roce 2017 dočká filmové adaptace. V hlavních rolí se objeví Julia Roberts a Owen Wilson jako Augustovi rodiče. Hlavní postavu ztvární devítiletý Jacob Tremblay.\n\n"}
{"id": "1248666", "url": "https://cs.wikipedia.org/wiki?curid=1248666", "title": "Jan Karel Hromádko", "text": "Jan Karel Hromádko\n\nJan Karel Hromádko (1735 Prostějov – 9. července 1805 Mikulov) byl moravský stavitel a zeměměřič, působící ve službách Ditrichštejnů. Je autorem řady kostelů, vybudovaných koncem 18. století na moravském ditrichštejnském panství.\n\nJan Karel Hromádko se narodil roku 1735 v Prostějově. V roce 1763 byl přijat do služeb Ditrichštejnů jako inženýr. Stal se nástupcem Františka Antonína Grimma, působícího na stejné pozici. Jeho pracovní náplní byl návrh a realizace stavebních projektů na ditrichštejnském panství, dále kontrola stavu a zajišťování oprav vrchnostenských staveb. Od roku 1770 působil také jako zemský zeměměřič pod vedením Jana Antonína Křoupala. Zemřel roku 1805 v Mikulově.\nJeho bratrem byl novoměstský stavební mistr František Hromádko, autor několika kostelů na novoměstském panství.\n\nHlavní Hromádkovou pracovní náplní bylo zhotovování katastrálních map a stavebních situací. Z jeho činnosti jako architekta jsou nejvýznamnější projekty „typizovaných“ halových kostelů, realizované během obnovy farní sítě na ditrichštejnském panství koncem 18. století. Stylově vycházejí z projektů jeho předchůdce Františka Antonína Grimma. \n\n"}
{"id": "1248672", "url": "https://cs.wikipedia.org/wiki?curid=1248672", "title": "Hromádko", "text": "Hromádko\n\nPříjmení Hromádko nosí více různých osobností:\n\n\n"}
{"id": "1248673", "url": "https://cs.wikipedia.org/wiki?curid=1248673", "title": "Carol (film)", "text": "Carol (film)\n\nCarol  je britsko-americký romantický a dramatický film z roku 2015. Režie se ujal Todd Haynes a scénáře Phyllis Nagy. Snímek se inspiroval romantickou novelou \"Cena soli\" (později vydávaná jako \"Carol\") od Patricie Highsmithové. Ve filmu hrají Cate Blanchettová, Rooney Mara, Sarah Paulsonová, Jake Lacy a Kyle Chandler. Film se odehrává v New Yorku na začátku roku 1950, vypráví příběh zakázané aférky mezi zažínající fotografkou a starší ženou, která prochází těžkým rozvodem.\n\nSnímek soutěžil o Zlatou palmu na Filmovém festivalu v Cannes. Získal šest nominací na Oskara, pět nominací na Zlatý glóbus a devět nominací na cenu BAFTA. Několika publikacemi byl snímek zařazen mezi nejlepší filmy roku 2015, objevil se v přes 130 top deseti žebříčků.\n\nPremiéru měl na Filmovém festivalu v Cannes 17. května 2015, do kin byl oficiálně uveden limitovaně 20. listopadu 2015 a poté do více kin 15. ledna 2016. V České republice měl film premiéru 21. dubna 2016.\n\nCarol měl světovou premiéru na Filmovém festivalu v Cannes v roce 2015. V Severní Americe debutoval na Filmovém festivalu v Telluride a promítal se také na Newyorském filmovém festivalu a to 9. října 2015. 14. října 2015 měl premiéru na Londonském filmovém festivalu BFI. Původně měl mít film premiéru ve Spojených státech 18. prosince, datum byl přesunut na 20. listopadu, ten den se promítal pouze ve čtyřech promítacích sálech, 11. prosince se již vysílal v 16 sálech a 25. prosince ve 180 kinech. V lednu 2016 se promítal v 520 kinech.\n\nNa Filmovém festivalu v Cannes snímek obdržel 10 minutový potlesk ve stoje. Kritikové vychvalovali režii, vystoupení Blanchettové a Mary, kameru, kostýmy a hudbu. Na recenzní stránce Rotten Tomatoes získal z 247 započtených recenzí 94 procent s průměrným ratingem 8,6 bodů z deseti. Na serveru Metacritic snímek získal z 44 recenzí 95 bodů ze sta. Na Česko-Slovenské filmové databázi snímek získal 63%.\n\nFilm vydělal 12,7 milionů dolarů v Severní Americe a 27,6 milionů dolarů v ostatních oblastech, celkově tak vydělal 40,3 milionů dolarů po celém světě. Rozpočet filmu činil 11,8 milionů dolarů. Ve Spojeném království film za první víkend získal 812 tisíc dolarů. 20. listopadu se film ve Spojených státech promítal ve čtyřech kinech, ve dvou v New Yorku a ve dvou v Los Angeles. Projektován byl výdělek 50 tisíc za každé kino. Film za svůj první víkend získal 253 510 dolarů a stal se tak nejvýdělečnějším filmem pro režiséra Haynese. Za druhý víkend vydělal 203 076 dolarů. Třetí víkend vydělal 147 241 dolarů.\n\nMimo Severní Ameriku byl film uveden do kin ve 42 zemí. Ve Velké Británii a Irsku film získal 3,3 miliony dolarů, ve Francii 2,8 milionů dolarů, v Austrálii 2 miliony dolarů, v Rusku 2 miliony dolarů, v Indonésii 1,9 milionů dolarů, v Taiwanu 1,6 milionů dolarů a ve Spojených arabských emirátech 1,3 milionů dolarů.\n\nSnímek získal přes 250 nominací a přes 70 ocenění a vyznamenání. Na Filmovém festivalu v Cannes získal cenu Queer Palm, ocenění v oblasti kinematografie s gay, lesbickou, bisexuální a transgender tematikou. Získal šest nominací na Oskara, pět nominací na Zlatý glóbus a devět nominací na cenu BAFTA.\n"}
{"id": "1248675", "url": "https://cs.wikipedia.org/wiki?curid=1248675", "title": "Alia Tempora", "text": "Alia Tempora\n\nAlia Tempora je česká symfonicmetalová skupina založená v roce 2011 v Brně. O rok později začala skupina živě vystupovat a v roce 2015 vydala své debutové album „Digital Cube“, na kterém spolupracovala s Timo Somersem, kytaristou skupiny Delain. Zpěvačka Markéta Morávková je dcerou Miloše Morávka, kytaristy skupin Progres 2 a Futurum.\n\nSkupina byla založena v roce 2011 a od června 2012 aktivně působí na hudební scéně. V listopadu 2013 vyšel první singl „Frozen“ a o rok později následoval druhý singl „Leave You Behind“, ke kterému vyšel i videoklip. V listopadu 2015 vyšlo debutové album „Digital Cube“, které vzniklo za podpory crowdfundingové kampaně a podpory města Brna. Obal desky ztvárnil Gustavo Sazes, který navrhoval obaly skupinám jako jsou Amaranthe nebo Arch Enemy. Při nahrávání poté Alia Tempora spolupracovala Timo Somersem, kytaristou skupiny Delain. Vydání alba předcházelo zveřejnění videoklipu ke třetímu singlu „Mockingjay“. Tato píseň vznikla na motivy filmu Hunger Games.\n\n\n\n"}
{"id": "1248677", "url": "https://cs.wikipedia.org/wiki?curid=1248677", "title": "Huawei Ascend P7", "text": "Huawei Ascend P7\n\nHuawei Ascend P7 je smartphone společnosti Huawei. Byl představen v roce 2014 v Paříži, navazoval na předchozí model Huawei Ascend P6.\n\nPodle recenzí byl nejlevnějším smartphonem ve své kategorii, jeho prodej skončil v polovině roku 2016 na ceně kolem 6 500 Kč.\n\nHuawei Ascend P7 má IPS displej s úhlopříčkou 5 palců, který je chráněn Gorilla Glass třetí generace. Přímo na displeji jsou ovládací tlačítka, pod displejem žádná nejsou. Umí se automaticky přizpůsobit slunečnímu světlu. Je chlazený termálním gelem. Tělo je provedeno ze skla a kovu. Je dostupný v černé, bílé nebo růžové barvě.\n\nZadní fotoaparát smartphonu má 13 MPx a funkci HDR, automatické ostření, optickou stabilizaci, panorama, či ovládání zvukem. Lze s ním fotit už za 1,2 sekundy ze zamčené obrazovky.Také je možno fotit s předinstalovanými filtry a natáčet videa ve FullHD.\nPřední fotoaparát má 8 MPx a je určen k focení širokoúhlých selfie nebo jako zrcadlo. Lze opět využívat filtry.\n\nZ pohledu konektivity má telefon vstupy pro 3,5mm jack na sluchátka a microUSB na nabíjení telefonu nebo pro propojení s počítačem. Mobil je vybaven Wi-Fi, Bluetooth 3.0 a NFC. Lze pořídit i verzi se dvěma sloty na SIM kartu.\n\nMobil používá operační systém Androidu 4.4.2 KitKat. Je možné si stáhnout aktualizaci 5.1 Lollipop na oficiálních stránkách Huawei. Huawei nadstavba EMUI verze 2.0 lze aktualizovat hned po spuštění telefonu. Další aktualizace již nevyjdou.\n\nTelefon má několik předinstalovaných aplikací, jako kalkulačka, nahrávač zvuku, či aplikace na přehrávání médií. Mobil ale nabízí i možnost sledovat a upravovat složky systému a to i bez použití počítače. Je zde možnost změnit vzhled ikon předinstalovaných aplikací.\n\n"}
{"id": "1248678", "url": "https://cs.wikipedia.org/wiki?curid=1248678", "title": "Halové mistrovství České republiky v atletice 1997", "text": "Halové mistrovství České republiky v atletice 1997\n\nHalové mistrovství ČR v atletice 1997 se uskutečnilo ve dnech 22. února – 23. února 1997 v Praze.\n\n"}
{"id": "1248680", "url": "https://cs.wikipedia.org/wiki?curid=1248680", "title": "Sicario: Nájemný vrah", "text": "Sicario: Nájemný vrah\n\nSicario: Nájemný vrah (v anglickém originále Sicario) je americké thrillerové filmové drama z roku 2016. Režie se ujal Denis Villeneuve a scénáře Taylor Sheridan. Hlavní role hrají Emily Blunt, Benicio del Toro a Josh Brolin. Snímek bojoval o Zlatou palmu na Filmovém festivalu v Cannes, kde měl světovou premiéru 19. května 2015. V USA se film začal oficiálně promítat 18. září 2015. V České republice měl premiéru 29. října 2015. Získal tři nominaci na Oscara a tři BAFTA nominace.\n\nV prosinci 2013 bylo oznámeno, že Denis Villeneuve bude režírovat dramatický film \"Sicario\". Společnosti Black Label Media a Thunder Road Pictures film zafinancovaly a produkovaly. Emily Blunt se k filmu připojila v dubnu roku 2014, krátce nato následovala připojení Benicia del Tora. V květnu se připojili Jon Bernthal a Josh Brolin, také kameraman Roger Deakins byl k projektu přibrán. V srpnu 2014 se k projektu připojil hudebník Jóhann Jóhannsson. Natáčení začalo 30. června 2014 v Albuquerque v Novém Mexiku.\n\nFilm vydělal 46,9 milionů dolarů v Severní Americe a 37,9 milionů dolarů v ostatních oblastech, celkově tak vydělal 84,8 milionů dolarů po celém světě. Rozpočet filmu činil 30 milionů dolarů. Za první promítací den vydělal 4,3 milionů a stal se třetím nejnavštěvovanějším filmem, po filmech \"Marťan\" a \"Hotel Transylvánie 2\". Za první víkend vydělal 12,1 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 231 započtených recenzí 94 procent s průměrným ratingem 8 bodů z deseti. Na serveru Metacritic snímek získal z 48 recenzí 82 bodů ze sta. Na Česko-Slovenské filmové databázi snímek získal 77%.\n"}
{"id": "1248683", "url": "https://cs.wikipedia.org/wiki?curid=1248683", "title": "Zóna osídlení", "text": "Zóna osídlení\n\nZóna/linie osídlení (\"Черта оседлости\") bylo ohraničené území v Ruském impériu mezi lety 1791–1917, za jehož hranicemi nesměla většina Židů a Romů mít trvalé bydliště. Ruské právní akty z 19. století obvykle používaly termín „Žid“, jenž původně označoval osoby, které byly členy židovského společenství. V právnické literatuře z počátku 20. století se běžně používal také termín „osoba židovského vyznání“. Výjimku ze zákazu trvalého bydliště mimo tuto Zónu osídlení mělo několik kategorií židovského obyvatelstva, do kterých v různých dobách spadali například obchodníci tzv. první gildy, osoby s vysokoškolským vzděláním, vysloužilí vojáci, řemeslníci registrovaní v řemeslnických dílnách, Karaimové, a také tzv. horští, gruzínští a bucharští Židé. Územní rozloha Zóny osídlení činila kolem roku 1905 1 224 008 km².\n\nÚzemí Zóny osídlení bylo původně vymezeno výnosem carevny Kateřiny II., který byl vydán roku 1791. Zde se o této zóně psalo jako o teritoriu Ruska, kde se Židé mohli volně usazovat a obchodovat. Zóna vznikla po druhém dělení Polska, kdy byla jeho východní území včetně tamního židovského obyvatelstva připojena k Ruskému impériu. V zóně vznikly osady podobné městům, kterým se přezdívalo \"štetly\". Ty se nacházely především ve značné části Kongresového Polska, na Litvě, v současném Bělorusku či v Besarábii. Dále se rozprostíraly i na územích, která v současnosti jsou součástí Ukrajiny nebo také v Latgalsku, které bylo tehdy součástí Vitebské gubernie a dnes spadá pod Lotyšsko.\n\nFakticky byl počátek Zóny židovského osídlení stanoven výnosem carevny Kateřiny II. z 23. prosince 1791. Kateřina II. se tímto snažila definovat oblast, ve které budou Židé žít. Tato oblast byla přísně vymezena a její území se táhlo od Pobaltí, přes Bělorusko, Ukrajinu, Polsko až k Černému moři. Výnos Židům zároveň v zásadě zakazoval zabývat se obchodem, a to zejména v Moskvě, což se hodilo tamějším obchodníkům, kteří se báli konkurence. Židé se měli uchýlit spíše k provozování drobných řemesel či vedení krčem prodávajících alkohol. Jeden z předních právníků, Genrich (Henrich) Sliosberg, který byl židovského původu a zabýval se židovskou otázkou, poznamenal, že výnos Kateřiny II. z roku 1791 byl pouze důkazem toho, „že nepokládali za nezbytné, dělat nějaké výjimky pro Židy: omezení práva na svobodu pohybu a volby místa pobytu se vztahovalo víceméně na všechny, do jisté míry i na šlechtice“.\n\nBěhem třetího dělení Polska byly k Zóně osídlení přidány i Vilenská a Grodenská gubernie. Důvodem byl velký počet Židů, kteří žili na těchto územích.\nV zásadě konečná právní úprava Zóny osídlení byla provedena roku 1804, kdy byl vydán „Výnos o uspořádání Židů“. Tento výnos obsahoval výčet gubernií a území, kde se mohli Židé beztrestně usazovat a obchodovat. Ke stávajícím guberniím přiděleným Židům se přidala ještě Astrachaňská a Kavkazská gubernie (do roku 1835). „Výnosy“ všem Židům neúprosně přikazovaly, aby se zapsali do jednoho z „cechů“ (gild): zemědělskému, průmyslovému a řemeslnickému nebo obchodnímu. Tato právní úprava z roku 1804 byla z části založena na „Vyjádření“ ministra spravedlnosti a generálního prokurátora v letech 1802-1803 (a významného ruského básníka) Gavrily Romanoviče Děržavina o příčinách potravinového deficitu v Bělorusku, a do značné míry také na polských návrzích zákona z 18. století.\n\nDo Zóny osídlení spadaly speciálně vytvořené štetly v následujících guberniích:\n\n\n\n\nMimo jiné bylo do Zóny osídlení zahrnuto i všech deset gubernií Polského království. V různých dobách pak byly ze zóny vyloučena města Kyjev (Židé měli povoleno žít pouze v některých částech města), Nikolajev, Jalta a Sevastopol.\n\nNa konci 19. století žilo v Ruském impériu 5 milionů Židů. Pouze asi 200 000 z nich mělo právo žít ve městech mimo Zónu osídlení. Dokonce i dočasné vycestování ze zóny bylo pro Židy značně komplikované. V souladu s výnosem o Zóně osídlení se Židům povolovalo bydlet pouze ve speciálně vytvořených štetlech. Výsledkem těchto omezení, a také omezení v oblasti výběru povolání, byla obrovská bída uvnitř zóny. Americký historik Walter Laqueur poznamenal, že na začátku 80. let 19. století žila většina Židů v Ruském impériu ve větší bídě než nejchudší ruští rolníci a dělníci. Velká část z nich by byla odsouzena k pomalému vyhladovění, kdyby tehdy nevznikla možnost masové emigrace do Spojených států a některých dalších zemí jako byla Argentina.\n\nLepší životní podmínky měli pouze obchodníci první gildy (ale až po 10letém pobývání v gildě v rámci Zóny osídlení), osoby s vysokoškolským vzděláním, střední lékařský personál, řemeslníci zapsaní v nějaké řemeslnické dílně a Židé nižších vojenských hodností, kteří se dostali do služby díky rekrutskému náboru.\n\nJe důležité poznamenat, že pro postoupení do první gildy bylo nutné splnit dvě podmínky. Židé museli „získat“ (spíše být schopni si zaplatit) průmyslové potvrzení určitého stupně (na začátku 20. století stálo 500 rublů ročně) a příslušný doklad pro členy gildy (ten stál tehdy 75 rublů ročně). Nic dalšího však nebylo zapotřebí; Židé nemuseli ani být reálně zaměstnáni v jakékoli průmyslové nebo komerční oblasti, ani nepotřebovali souhlas pro vstup do gildy od ní samotné. Tímto způsobem, tedy vstupem do obchodní oblasti první gildy, bylo fakticky možno obejít nařízení o trvalém bydlišti týkající se Židů. Pro mnoho Židů byl tento krok ale příliš nákladný a tak si jej většina z nich prakticky nemohla dovolit.\n\nAni další způsoby, jak se dostat ze Zóny osídlení, nebyly jednoduché. Komplikace totiž doprovázely i pokusy o získání vzdělání či připsání se k řemeslnické organizaci. Na vysokých školách fungovala v 80. letech 19. století procentuální norma (tzv. \"numerus clausus\"), která určovala maximální počet židovských studentů (3 % v hlavních městech, 5 % v ostatních městech a 10 % v Zóně osídlení). Co se týče řemeslnických organizací v Zóně osídlení, ty byly v 80. letech 19. století všechny rozpuštěny, kromě v Oděse. \n\nZ určitého hlediska by se dalo na Zónu osídlení nahlížet jako na politiku integrace náboženských a etnických uzavřených obcí do ruské společnosti, a to zejména ve druhé polovině 19. století. Jako příklad takové integrace lze uvést přechod mnohých Židů ke křesťanství. Mnozí Židé se snažili začlenit a upouštěli tedy od svých zásad a náboženských tradic judaismu. Snažili se vytvořit si svou novou moderní identitu, která by Rusům nepřekážela. Na druhou stranu se tato politika zákazů a četných omezení projevila v radikalizaci některých Židů, kteří v jejím důsledku vytvářeli revoluční resp. anarchistické organizace. Mnozí kulturní činitelé tuto politiku kritizovali. Spisovatel David Lvovič Manevič (psal pod pseudonymem David Benare) tvrdě kritizoval Zónu osídlení ve svém díle z roku 1907 s názvem „Pasynki žizni“ a Židy nazval „nevlastními syny Ruska“.\n\nFakticky přestala Zóna osídlení existovat už v roce 1915. V důsledku mimořádných okolností této fáze první světové války se jeden z vedoucích představitelů carského ministerstva vnitra rozhodl, že Židům povolí žít v městských obydlích mimo ohraničené území zóny. Výjimky však nadále platilypro tehdejší hlavní město Petrohrad (Sankt Petersburg) a další velká a důležitá města jako byla Moskva a území, která byla spravována ministry imperátorského dvora nebo patřila armádě (tzn. palácová předměstí Petrohradu a celé frontové pásmo). Zrušení Zóny osídlení však neznamenalo, že se zmírnila i politika vůči Židům. Zmiňovaný krok ministerstva vnitra totiž vůbec nebyl zamýšlen jako projevení solidarity se Židy. Jakmile vstoupilo Rusko do války, vláda si začala uvědomovat, že velká část zóny je na území, kde vznikla válečná fronta. Bylo tedy třeba přemístit Židy z této oblasti, neboť jejich procentní podíl v Zóně osídlení byl vysoký. Na ministerstvu vnitra totiž kvůli dosavadní diskriminaci Židů vznikly pochyby o jejich loajalitě vůči carskému režimu. Kolem 500 000 Židů bylo – většinou dobrovolně – přemístěno do jiných, od fronty vzdálenějších, gubernií, nejvíce však do Jekatěrinoslavské, Chersonské a Podolské.\n\nZóna pro židovské osídlení byla definitivně zrušena výnosem ruské prozatímní vlády po Únorové revoluci roku 1917. Toto rozhodnutí je považováno za zásadní zlom v postavení Židů v Rusku.\n"}
{"id": "1248685", "url": "https://cs.wikipedia.org/wiki?curid=1248685", "title": "Dolby Atmos", "text": "Dolby Atmos\n\nDolby Atmos je označení pro technologii prostorového zvuku, kterou v roce 2012 představila americká firma Dolby Laboratories. Poprvé byla použita ve filmu \"Rebelka\". Na rozdíl od svých předchůdců Dolby Digital nepoužívá Dolby Atmos předem definované zvukové kanály, ale je pouze jeden datový proud, který následně rozdělí až dekodér podle konkrétní konfigurace a prostoru. První hudební album ve formátu Dolby Atmos, deska Prometheus, Symphonia Ignis Divinus od skupiny Luca Turilli's Rhapsody, vyšlo 9. prosince 2016.\n\nDolby Atmos se rendruje po 64 kanálech, tedy základní DA má 64 kanálů, druhý stupeň je teprve 128.\n\nKanály se dělí na pozadí (Beds) a objekty (Objects).\n"}
{"id": "1248686", "url": "https://cs.wikipedia.org/wiki?curid=1248686", "title": "Jednotný správní doklad", "text": "Jednotný správní doklad\n\nJednotný správní doklad (zkratka JSD) je doklad sloužící k celní deklarací zboží ze zemí mimo EU za účelem jeho propuštění do celního režimu. V rámci obchodu se třetími zeměmi se používá od roku 1988.\n\nJednotný celní doklad má jednotnou formu pro všechny členské státy EU. Obsahuje 54 kolonek a je vytištěn na propisovací papír se zeleno-bílým podkladem. Vzhled jednotného celního dokladu je předepsán vyhláškou č. 341/2016 dodatek C1, Hlava I, oddíl A.\n\n\nZa účelem celní deklarace dováženého zboží může příjemce zvolit jeden následujících způsobů:\n\n\nPokyny k vyplnění jednotného správního dokladu jsou upravovány vyhláškou 341/2016\n\n"}
{"id": "1248690", "url": "https://cs.wikipedia.org/wiki?curid=1248690", "title": "Cebek Čančinov", "text": "Cebek Čančinov\n\nCebek Čančinov (rusky Цебек Чанчинов, ukrajinsky Цебек Чанчінов, maďarsky Csancsinov Cebek; 25. prosince 1916 Elista – 17. října 1984 Košice) byl československý fotbalový útočník a trenér kalmyckého původu. Po pádu carství v Rusku odešli jeho rodiče přes Turecko a Bulharsko do Francie, Cebek však zůstal v Praze, kde začal navštěvovat ruskou školu a hrát fotbal. Po válce žil v Sobrancích, zemřel na leukemii v košické fakultní nemocnici L. Pasteura.\n\nV československé lize hrál před válkou za Viktoriu Žižkov a po válce za Jednotu Košice, celkem vstřelil 4 branky. Za války hrál v Maďarsku druhou nejvyšší soutěž.\n\nPo skončení hráčské kariéry se stal trenérem.\n\n\n"}
{"id": "1248691", "url": "https://cs.wikipedia.org/wiki?curid=1248691", "title": "Volby prezidenta Francie 2017", "text": "Volby prezidenta Francie 2017\n\nVolby prezidenta Francie v roce 2017 (francouzsky \"L'élection présidentielle française de 2017\") se konaly přibližně po pěti letech od voleb v roce 2012 a nový prezident se volil opět na pětileté funkční období, tedy na léta 2017–2022. První kolo voleb se konalo 23. dubna 2017, druhé kolo voleb proběhlo 7. května 2017. Z prvního kola postoupili Emmanuel Macron a Marine Le Penová. Vítězem druhého kola se ziskem 66,10 % hlasů stal Macron, čímž se stal francouzským prezidentem. Ze 47 milionů registrovaných voličů se k druhému 25,38 % nedostavilo, rekordních 11,5 procent odevzdaných hlasů bylo buď prázdných, nebo poškozených. Volby byly doprovázeny fake news.\n\nTyto prezidentské volby jsou také prvními volbami, ve kterých v otevřených primárkách byli zvoleni kandidáti ze středolevice i ze středopravice. Prezidentské volby byly následovány legislativními volbami, kde byli voleni členové Národního shromáždění 11. a 18. června.\n\nVládnoucí prezident François Hollande, zvolený v roce 2012 jako kandidát Socialistické strany, ohlásil na začátku prosince 2016 rozhodnutí v dalších volbách nekandidovat. Socialistická strana vybrala jako svého kandidáta bývalého ministra školství Benoîta Hamona. Pravicoví Republikáni zvolili za svého kandidáta Françoise Fillona, který v druhém kole primárek koncem listopadu 2016 porazil Alaina Juppého a stal se favoritem volby, ale dostihl jej skandál ohledně jeho manželky fiktivně placené jako jeho poradkyně. Dobré šance na zvolení byly přisuzovány i pravicové Marine Le Penové kandidující za Národní frontu. Za černého koně voleb začal být označován mladý středolevicový Emmanuel Macron, kandidát nového hnutí En Marche! Posledním ze čtveřice kandidátů, kteří měli podle průzkumů reálnou šanci na postup do druhého kola, byl krajně levicový Jean-Luc Mélenchon. Předvolební odhady se potvrdily v prvním kole voleb, kdy tato čtveřice se ziskem kolem 20 a více procent hlasů výrazně uspěli před ostatními kandidáty.\n\nDo druhého kola postoupil Emmanuel Macron a Marine Le Penová. Je to poprvé v historii páté republiky, kdy nepostoupil kandidát tradiční levicové nebo pravicové strany, také jejich společný podíl voličských hlasů (okolo 26 %) byl historicky nejnižší.\n"}
{"id": "1248692", "url": "https://cs.wikipedia.org/wiki?curid=1248692", "title": "Marie Tereza Felicitas d'Este", "text": "Marie Tereza Felicitas d'Este\n\nMarie Tereza Felicitas d'Este (6. října 1726 – 30. dubna 1754) byla princeznou z Modeny a sňatkem vévodkyní z Penthièvre. Byla také tchyní Filipa Égalité a babičkou budoucího krále Francouzů Ludvíka Filipa.\n\nMarie Tereza se narodila v Emilia-Romagna v Modeně jako dcera modenského vévody Františka III. d'Este a jeho manželky, francouzské princezny Šarloty Aglaé Orleánské. Byla první dcera v rodině, její matka se však nakonec vrátila žít do Francie.\n\nLouis Jean Marie de Penthièvre byl bratrancem matky Marie Terezy. Matka Šarloty Aglaé byla sestrou vévodova otce, Ludvíka Alexandra z Toulouse. Podle některých současníků bylo manželství Marie Terezy a vévody z Penthièvre šťastné. Měli spolu několik dětíː\n\n"}
{"id": "1248693", "url": "https://cs.wikipedia.org/wiki?curid=1248693", "title": "Max Wenke", "text": "Max Wenke\n\nMax Wenke, plným křestním jménem Maxmilián, (9. září 1926 Klatovy – 6. února 2017) byl český básník, lékař, výtvarník a spisovatel.\n\nNavštěvoval gymnázium ve svém rodném městě. Po jeho dokončení pokračoval ve studiích na Lékařské fakultě Univerzity Karlovy v Praze, na které získal akademický titul doktora medicíny. Posléze získal též vědecký titul doktora věd. Věnoval se farmakologii, pro niž sepsal spolu se Sixtem Hyniem a Miroslavem Mrázem též učebnici.\n\nWenke byl členem České lékařské komory (ČLK). Žilv rodných Klatovech, kde psal básně, ale také překládal či maloval obrazy.\n\nPříklady Wenkeho děl:\n"}
{"id": "1248695", "url": "https://cs.wikipedia.org/wiki?curid=1248695", "title": "Šarlota Brunšvicko-Lüneburská", "text": "Šarlota Brunšvicko-Lüneburská\n\nŠarlota Brunšvicko-Lüneburská (\"Charlotte Felicity;\" 8. března 1671 - 29. září 1710) byla německá šlechtična. Narodila se do hannoverské dynastie a později se provdala do rodu Este. Sňatkem se stala modenskou vévodkyní. Zemřela při porodu.\n\nNarodila se ve Schloss Herrenhausen v Hannoveru jako nejstarší přeživší dcera Jana Fridricha Brunšvicko-Lüneburského a Benedikty Jindřišky Falcko-Simmernské.\n\nŠarlota měla dvě mladší sestryː Henriettu a Amálii Vilemínu, která se sňatkem s Josefem I. Habsburským stala císařovnou.\n\nŠarlota se 11. února 1696 v Modeně provdala za Rinalda d'Este. Rinaldo byl nejmladším dítětem modenského vévody Františka I. a jeho třetí manželky Lukrécie Barberini. Rinaldo se měl stát v roce 1685 kardinálem, opustil však církev a stal se následníkem svého synovce, modenského vévody Františka II. Rinaldo chtěl podpořit vztahy mezi Modenou s Brunšvickem, kde vládla Hannoverská dynastie. Svatba v Modeně byla navzdory finančním problémům oslavována skvěle. Umělec Marcantonio Franceschini byl na počest sňatku pověřen malbou místnosti, \"Salone d'onore\" ve vévodském paláci.\n\nŠarlota v roce 1702 prchla se zbytkem modenské rodiny z Modeny do Bologny, aby se vyhnula francouzským vojskům v Itálii, která zde byla z důvodu Války o španělské dědictví.\n\nJejí manžel byl o šestnáct let starší než ona, přesto spolu měli sedm dětí. Po její smrti se nejstarší syn František, dědic vévodství v roce 1721 oženil se Šarlotou Aglaé Orleánskou, dcerou Filipa II. Orleánského, regenta za nezletilého Ludvíka XV. Šarlotina dcera Enrichetta se poprvé provdala v roce 1727 za parmského vévodu Antonia Farnese a podruhé za Leopolda Hesensko-Darmstadtského.\n\nŠarlota zemřela ve vévodském paláci v Modeně v září 1710 při porodu dcery. Dítě zemřelo také. Byla pohřbena v kostele San Vincenzo v Modeně.\n\n\n"}
{"id": "1248696", "url": "https://cs.wikipedia.org/wiki?curid=1248696", "title": "O'Gala", "text": "O'Gala\n\nO'Gala je česká anketa, při níž je vyhlašován nejlepší orientační běžec uplynulé sezóny. Poprvé byl nejlepší orientační běžec vyhlášen v roce 2009. Osobnosti orientačního běhu za uplynulou sezonu se vyhlašují v kategoriích nejlepší orientační běžec, junior a dorostenec, nejlepší biker (MTBO) a nejlepší lyžař (LOB). Nejvyšší počet získaných titulů (5) drží lyžařka Hana Hančíková, následovaná bikerem Jiřím Hradilem (4 ceny). Orientační běžci Jan Procházka, Vojtěch Král a Tereza Janošíková získali tři ceny. Anketa je také zapojena podkladovým materiálem do ankety o nejlepšího sportovce ČR - Sportovce roku.\n\n"}
{"id": "1248701", "url": "https://cs.wikipedia.org/wiki?curid=1248701", "title": "Klíman", "text": "Klíman\n\nKlíman (\"Ardisia\") je rod rostlin z čeledi prvosenkovité. Jsou to keře a stromy s jednoduchými střídavými listy často nahloučenými na koncích větví. Květy jsou většinou bílé nebo růžové, pětičetné, často poněkud připomínající květy lilku. Plodem je peckovice. Rod zahrnuje asi 250 až 500 druhů a je rozšířen v tropech téměř celého světa. Několik druhů přesahuje i do mírného pásu.\n\nKlímany obsahují řadu účinných látek (zejména saponiny a benzochinony) a jsou používány zejména v asijské medicíně. Některé druhy jsou pěstovány jako okrasné dřeviny, např. klíman vroubkovaný. Druh \"Ardisia elliptica\" pochází z asijských mangrovů a stal se v některých tropických zemích invazním druhem.\n\nKlímay jsou stromy, keře, řidčeji polokeře nebo byliny. Madagaskarský druh \"Ardisia capuronii\" dorůstá výšky až 25 metrů. Listy jsou střídavé, řapíkaté, bez palistů, často nahloučené na koncích větví. Čepel listů je celokrajná nebo na okraji vroubkovaná či pilovitá, na ploše obvykle tečkovaná nebo čárkovaná. Květy jsou oboupohlavné, většinou pětičetné, uspořádané v úžlabních nebo koncových latách, vrcholících, chocholících či hroznech. Kalich je zvonkovitý až miskovitý, kališní lístky jsou volné nebo jen na bázi krátce srostlé. Koruna je většinou bílá nebo růžová, zvonkovitá až kolovitá, s laloky na bázi srostlými a překrývajícími se většinou doprava. Korunní lístky se v průběhu vývoje květu často prohýbají dozadu. Kalich i koruna bývají tečkované nebo čárkované. Tyčinky mají velmi krátké nitky a jsou přirostlé ve spodní části nebo v polovině korunní trubky. Semeník je vejcovitý až téměř kulovitý a obsahuje 3 až mnoho vajíček v jediné komůrce. Čnělka je je dlouhá a tenká, zakončená drobnou bliznou. Báze čnělky je vytrvalá. Plodem je jednosemenná peckovice. Plody jsou někdy podélně žebrované.<ref name=\"fl-cost-18/3\"></ref>\n\nRod klíman zahrnuje asi 250 až 500 druhů. Je rozšířen v tropech téměř celého světa s výjimkou africké pevniny. Rod má dvě centra druhové diverzity, jedno je v tropické Americe v oblasti Kostariky, Panamy a přilehlé části Kolumbie, druhé v jihovýchodní Asii. Několik druhů přesahuje i do mírného pásu, např. v Japonsku.\n\nKlímany jsou zvláště hojné v podrostu tropických deštných lesů.\n\nKvěty klímanů nevytvářejí nektar a jsou opylovány drobnými včelami, sbírajícími pyl. Jsou přizpůsobeny specializovanému způsobu opylování, známému jako \"buzz-pollination\", při němž včela rychlými vibracemi vytřásá pyl z prašníků.\nPlody poskytují potravu četným druhům ptáků v podrostu tropických lesů.\n\n\"Ardisia\" je rozsáhlý rod s velkým areálem rozšíření, který nebyl dosud souhrnně zpracován z celosvětového hlediska. Tato skutečnost se zobrazuje i ve velkých rozdílech v počtu udávaných druhů u jednotlivých autorů. Rod byl v minulosti podobně jako řada dalších dřevnatých rodů prvosenkovitých řazen do čeledi \"Myrsinaceae\".\n\nV klímanech jsou obsaženy ardisiachinony, specifické látky na bázi dimerických benzochinonů. Tyto látky inhibují enzymatickou aktivitu 5-lipoxygenázy, což se projevuje protizánětlivým účinkem.\nKořeny klímanu vroubkovaného obsahují saponiny, sapogeniny, prosaponiny, depsipeptidy, triterpeny a další účinné složky.\n\nKlíman vroubkovaný (\"Ardisia crenata\") je pěstován jako okrasná rostlina s pohledným, sytě zeleným olistěním a nápadnými červenými bobulemi. V podmínkách střední Evropy jej lze pěstovat jako kbelíkovou rostlinu.\nPlody jsou jedlé, sladké chuti. Mladé listy se používají do salátu. Podobné je i využití druhu \"A. elliptica\".\nDužnina plodů celé řady dalších druhů je rovněž jedlá. Drobné ovoce místního významu poskytují druhy \"A. mangillo\", \"A. longistaminea\" a \"A. revoluta\".\n\nAsijský druh \"Ardisia elliptica\", rostoucí původně v mangrovových porostech, je pěstován jako okrasná dřevina a zdomácněl v Karibiku, na Floridě, Havaji, Samoa i jiných částech tropů. V současnosti je považován za invazní druh a byl zařazen mezi 100 nejobtížnějších invazních rostlin světa. V subtropických oblastech (např. na Floridě) může být invazní rostlinou i klíman vroubkovaný. Řidčeji se v tropech pěstují jako okrasné dřeviny i jiné druhy, např. \"A. escallonioides\", \"A. nigrescens\" nebo \"A. revoluta\".\n\nKlímany obsahují řadu účinných látek a četné druhy jsou využívány zejména v Asii v medicíně a bylinném léčení. Kořeny klímanu vroubkovaného jsou používány v čínské medicíně při léčení bolestí zubů a kloubů, zánětu mandlí, infekcí dýchacích cest, poruch menstruace a šoku. Široké využití v asijské domorodé medicíně má rozšířený druh \"A. elliptica\".\nDruh \"A. villosa\" je v čínské medicíně používán při ošetřování pohmožděnina revmatických a neuralgických bolestech. V Malajsii slouží odvar z listů k léčení edému, kořeny se používají ke snížení horečky a při kašli.\n\n"}
{"id": "1248713", "url": "https://cs.wikipedia.org/wiki?curid=1248713", "title": "Hvězdoslava", "text": "Hvězdoslava\n\nHvězdoslava je ženské rodné jméno slovanského původu. Ženská podoba k mužské variantě Hvězdoslav. Lze jej vykložit jako „\"slavící hvězdy\"“ či „\"proslavuje hvězdy\"“. Česká obdoba latinského jména Stella. Jmeniny slaví 30. října (dle staršího kalendáře). Známé dle slovenského spisovatele Pavla Országha.\n\n\n\nMiloslava Knappová uvádí, že mezi domácké podoby jména patří Hvězda, Hvězdinka, Slávka, Slava, .\n"}
{"id": "1248714", "url": "https://cs.wikipedia.org/wiki?curid=1248714", "title": "Halové mistrovství České republiky v atletice 1998", "text": "Halové mistrovství České republiky v atletice 1998\n\nHalové mistrovství ČR v atletice 1998 se uskutečnilo ve dnech 14. února – 15. února 1998 v Praze.\n\n"}
{"id": "1248717", "url": "https://cs.wikipedia.org/wiki?curid=1248717", "title": "Shy FX", "text": "Shy FX\n\nAndre Williams (* 1976, Londýn, Anglie), známý pod uměleckým jménem Shy FX, je anglický DJ a hudební producent z Londýna. Specializuje se na drum and bass a jungle.\n\nJeho debutovou nahrávkou byla \"Jungle Love\" vydaná v roce 1992 vydavatelstvím Permission to Dance. Brzy poté podepsal smlouvu s vydavatelstvím S.O.U.R. a v roce 1994 vydal svou průlomovou ragga jungle skladbu \"Original Nuttah\" ve spolupráci s MC UK Apache.\n\nBěhem své kariéry spolupracoval s anglickým drum and bassovým producentem T Power pod názvem Ebony Dubsters nebo jako Shy FX & T Power. Jejich společná skladba \"Shake Ur Body\" ve spolupráci s Di, dosáhla 7. místo v žebříčku UK Singles Chart.\n\nShy FX také produkoval třetí singl zpěvačky Yasmin, \"Light Up (The World)\", na kterém spolupracovala Ms. Dynamite. Singl dosáhl 50. místa v UK Singles Chart.\n\nSingl \"Gold Dust\" od DJe Freshe byl znovu vydán, přičemž Shy FX Re-Edit byl vydán jako singl dne 2. prosince 2012.\n\nV roce 2013 vydal singl \"Soon Come\" ve spolupráci s Liamem Baileyem. Singl dosáhl 55. místa v žebříčku UK Singles Chart. v roce 2013 Shy FX také vydal singl \"Cloud 9\", ve spolupráci s Ms. Dynamite.\n"}
{"id": "1248718", "url": "https://cs.wikipedia.org/wiki?curid=1248718", "title": "Světový pohár v judu 2016", "text": "Světový pohár v judu 2016\n\nSvětový pohár (SP) v judu za rok 2016 tvořily turnaje Grand Slam/Prix, kontinentální turnaje světového poháru a turnaj mistrů. Body za umístění z těchto turnajů se primárně počítají do olympijské kvalifikace a dále hrají významnou, ne však zásadní roli při nasazování judistů do pavouku turnajů.\n\nÚroveň turnajů v roce 2016 ovlivnil konec olympijské kvalifikace začátkem června. Body z turnajů v následujících měsících se nezapočítávaly do olympijské kvalifikace v roce 2020 a exotické destinace jako australský či mauricijský světový pohár musely být dokonce pro slabou účast zrušeny.\n\nSérii štědře dotovaných turnajů Grand Slam a Grand Prix pořádá Mezinárodní judistická federace. Je tvořena prestižními turnaji Tokijským Grand Slamem (Kano Cup) a Pařížským Grand Slamem (Pařížský turnaj). V závorce jsou uvedeny tradiční názvy turnajů, termíny Grand Prix a Grand Slam byly zavedeny po roce 2008. Ostatní turnaje GS a GP jsou zasazeny do zemí se zápasnickou tradicí a které mohou zaručit slušnou diváckou návštěvnost. Výjimkou je exotický Grand Slam v Abú Dhabí jehož zařazení je dáno štědrostí místních šejků.\n\nSérie turnajů světového poháru pořádané Evropskou judistickou unií (EJU). Především zimní turnaje evropské kontinentální tour mají dlouhou tradici.\n\nSérie turnajů světového poháru pořádané Pan-americkou judistickou konfederací (PJC). Turnaje americké kontinentální tour nemají dlouhou tradici a slouží primárně k propagaci juda a sbírání bodů do olympijské kvalifikace.\n\nSérie turnajů světového poháru pořádané Africkou judistickou uní (AJU). Turnaje africké kontinentální tour nemají dlouhou tradici a slouží primárně k propagaci juda a sbírání bodů do olympijské kvalifikace.\n\nSérie turnajů světového poháru pořádané Asijskou judistickou unií (JUA). Turnaje asijské kontinentální tour nemají dlouhou tradici a slouží primárně k propagaci juda a sbírání bodů do olympijské kvalifikace.\n\nSérie turnajů světového poháru pořádané Oceánskou judistickou unií (OJU). Turnaje oceánské kontinentální tour nemají dlouhou tradici a slouží primárně k propagaci juda a sbírání bodů do olympijské kvalifikace.\n\nVýsledky českých reprezentantů v judu 2016\n"}
{"id": "1248719", "url": "https://cs.wikipedia.org/wiki?curid=1248719", "title": "Chrámový institut", "text": "Chrámový institut\n\nChrámový institut ( \"Mechon ha-Mikdaš\") je náboženská organizace v Izraeli, která zaměřuje své dlouhodobé snahy na založení třetího Jeruzalémského chrámu na Chrámové hoře v místech, kde v současné době stojí islámská svatyně Skalní dóm, a o znovuzavedení systému přinášení obětí. Svého cíle se snaží dosáhnout studiem stavební konstrukce chrámu, chrámových rituálů a vytvářením chrámových rituálních předmětů, liturgických rouch a stavebních plánů, tak aby byly připraveny k použití, v případě, že okolnosti umožní rekonstrukci chrámu.\n\nVe Starém Městě v Jeruzalémě provozuje institut muzeum, které založil a vedl rabín Jisra'el Ari'el. Současným generálním ředitelem je Dovid Shvartz a mezinárodní oddělení vede rabín Chaim Richman. Institut podporuje newyorský miliardář Henry Swieca a také izraelská vláda.\n\n"}
{"id": "1248720", "url": "https://cs.wikipedia.org/wiki?curid=1248720", "title": "Boží květ", "text": "Boží květ\n\nBoží květ (\"Dodecatheon\") či božskokvět je rod rostlin z čeledi prvosenkovité. V současné taxonomii byly všechny druhy tohoto rodu vřazeny do rodu \"Primula\". Boží květy jsou vytrvalé byliny s přízemní růžicí listů a květy v okolíkovitém květenství. Korunní lístky jsou silně nazpět ohnuté podobně jako u bramboříku a květy jsou přizpůsobené specializovanému způsobu opylování včelami. Do rodu bylo řazeno 17 druhů rozšířených téměř výhradně v Severní Americe.\n\nBoží květy se pěstují jako skalničky a zahradní trvalky.\n\nBoží květy jsou vytrvalé byliny se vzpřímeným jednoduchým stvolem. Listy jsou celokrajné, zubaté nebo vroubkované, uspořádané v přízemní růžici. Řapík bývá křídlatý. Květy jsou uspořádané v chudých až mnohokvětých okolících, někdy pouze jednotlivé. Kalich je trubkovitý, obvykle zelený, zakončený 4 nebo 5 laloky většinou delšími než trubka. Koruna je bílá, růžová, fialová nebo purpurová se žlutavou nebo bělavou bází a často s purpurovým nebo červeným kroužkem. Na bázi koruny je vyvinuta krátká korunní trubka. Korunní lístky jsou silně nazpět ohnuté, na vrcholu většinou špičaté. Tyčinky jsou volné nebo srostlé v trubičku. Plodem je tobolka pukající chlopněmi nebo víčkem. Semena jsou tmavě hnědá až černá.\n\nRod \"Dodecatheon\" zahrnuje 17 druhů. Je rozšířen v Severní Americe od arktických oblastí Kanady a Aljašky po severozápadní Mexiko. Arktický druh \"D. frigidum\" zasahuje i na ruský Dálný východ. Převážná většina druhů roste v západní polovině Severní Ameriky s výjimkou \"D. meadia\", který má rozsáhlý areál ve východních oblastech. Do arktických oblastí zasahují druhy \"D. frigidum\" a \"D. jeffreyi\".\n\nKvěty jsou přizpůsobeny specializovanému způsobu opylování včelami, známému jako \"buzz-pollination\". Včela při něm velmi rychlými vibracemi vytřásá pyl z prašníků. Podobný způsob opylování mají i některé jiné rostliny, např. lilky, klikva či některé melastomovité.\n\nNa listech božího květu zahradního se živí housenky severoamerických modrásků \"Agriades glandon\" a \"A. cassiope\".\n\nRod \"Dodecatheon\" není v současné taxonomii uznáván a byl vřazen do rodu \"Primula\". Výsledky molekulárních studií ukázaly, že je blízce příbuzný s prvosenkami z podrodu \"Auriculastrum\", jako je \"P. palinuri\", \"P. cusickiana\" nebo \"P. cuneifolia\". Osobitý tvar květů u rodu \"Dodecatheon\" souvisí se specializovaným způsobem opylování.\n\n\nBoží květy se pěstují jako zahradní trvalky a skalničky. Jedním z nejokrasnějších a nejčastěji pěstovaných druhů je boží květ zahradní (\"Dodecatheon meadia\"), vyznačující se vysokými květenstvími a nápadnými květy. Byly vyšlechtěny i bělokvěté kultivary. \"Dodecatheon hendersonii\" 'Sooke' je trpasličí kultivar. Rostliny vyžadují dobře propustnou, humózní půdu. Na jaře potřebují zálivku, po zbytek roku sušší podmínky. Zatahují v půli léta.\n\n"}
{"id": "1248722", "url": "https://cs.wikipedia.org/wiki?curid=1248722", "title": "Luigi Marescalchi", "text": "Luigi Marescalchi\n\nLuigi Marescalchi (1. února 1745 Bologna – 1812 Marseille) byl italský hudební skladatel a vydavatel.\n\nHudbu studoval ve svém rodném městě u Padre Martiniho. Svou první operu uvedl v Madridu v roce 1765. Okolo roku 1770 začal v Benátkách vydávat hudebniny. V roce 1773 přijal jako společníka houslistu a skladatele Carla Canobbia (1741–1822). Toto podnikání dočasně opustil v roce 1775 a věnoval se skladatelské činnosti. Kromě instrumentální a komorní hudby zkomponoval několik dalších oper.\n\nV roce 1785 přišel do Neapole a od neapolského krále Ferdinanda IV. získal pro sebe a svého bratra Francesca licenci na tisk hudebnin. Vydavatelství pracovalo až do roku 1799 a za tu dobu vydalo více než 100 titulů. Svou činností si znepřátelil opisovače not a ti byli patrně příčinou toho, že při nepokojích v roce 1799 byl jeho dům a tiskárna zničeny a Marescalchi zatčen, uvězněn a poslán do vyhnanství. Přestěhoval se do Marseille, kde v roce 1812 zemřel. \n\n\nKromě oper a baletů komponoval i instrumentální díla: symfonie, tria, dueta, menuety a jiné dobové tance. Sestavil rovněž klavírní školu Scale semplici e doppie per piano-forte in tutti i tuoni maggiori e minori (Neapol, 1799).\n\n"}
{"id": "1248728", "url": "https://cs.wikipedia.org/wiki?curid=1248728", "title": "Farní sbor Českobratrské církve evangelické v Libiši", "text": "Farní sbor Českobratrské církve evangelické v Libiši\n\nFarní sbor Českobratrské církve evangelické v Libiši je sborem Českobratrské církve evangelické v Libiši. Sbor spadá pod Poděbradský seniorát.\n\nFarářem sboru je Miroslav Pfann, kurátorkou sboru Barbora Blechová.\n\n\n"}
{"id": "1248732", "url": "https://cs.wikipedia.org/wiki?curid=1248732", "title": "Maja Haderlapová", "text": "Maja Haderlapová\n\nMaja Haderlapová (nepřechýleně Maja Haderlap, * 8. března 1961, Bad Eisenkappel (Železna Kapla-Bela), Korutany) je rakouská spisovatelka slovinského původu. Je autorkou velice úspěšné knihy \"Anděl zapomnění\". Za úryvek z této knihy obdržela v roce 2011 Cenu Ingeborg Bachmannové. \n\nJejím prvním mateřským jazykem je slovinština, němčině jako jazyku druhému se naučila teprve ve škole. Po ukončení studia divadelní vědy a germanistiky na Vídeňské univerzitě pracovala jako univerzitní pedagožka. V letech 1992–2007 pracovala jako dramaturgyně v Klagenfurtu.\n\n\n\n\n\n\n"}
{"id": "1248735", "url": "https://cs.wikipedia.org/wiki?curid=1248735", "title": "19. ročník udílení Critics' Choice Movie Awards", "text": "19. ročník udílení Critics' Choice Movie Awards\n\n19. ročník udílení Critics' Choice Movie Awards se konal 16. ledna 2014 na letišti v Santa Monice v Kalifornii. Ceremoniál moderovala Aisha Tyler.\n\nNominace byly oznámeny 16. prosince 2013. Tučně jsou zvýrazněni vítězové.\n"}
{"id": "1248736", "url": "https://cs.wikipedia.org/wiki?curid=1248736", "title": "Halové mistrovství České republiky v atletice 1999", "text": "Halové mistrovství České republiky v atletice 1999\n\nHalové mistrovství ČR v atletice 1999 se uskutečnilo ve dnech 20. února – 21. února 1999 v Praze.\n\n"}
{"id": "1248740", "url": "https://cs.wikipedia.org/wiki?curid=1248740", "title": "Nom de Guerre Cabal", "text": "Nom de Guerre Cabal\n\nNom de Guerre Cabal je sólové studiové album hudebníka Omara Rodrígueze-Lópeze. Vydáno bylo dne 2. prosince 2016 společností Ipecac Recordings. Stejně jako předchozí deska nazvaná \"Zapopan\", obsahuje i tato nahrávka nové mixy starších písní, tentokrát z desky \"¿Sólo Extraño?\" (2013).\n\nAutorem všech skladeb je Omar Rodríguez-López.\n"}
{"id": "1248744", "url": "https://cs.wikipedia.org/wiki?curid=1248744", "title": "Josefovské louky", "text": "Josefovské louky\n\nOrnitologický park Josefovské louky nebo Ptačí park Josefovské louky je soukromá nevládní „rezervace“ zaměřená na ochranu ptáků na loukách v nivě Metuje u Josefova v okrese Náchod. Autorem myšlenky je amatérský ornitolog Miloslav Hromádko, projekt zaštítila Česká společnost ornitologická. V roce 2008 začala s výkupem pozemků, na který získává peníze z darů a dotací. Na začátku roku 2018 je vykoupeno 42 ha pozemků.\n\nNa území bylo zaznamenáno 154 druhů ptáků, např. lžičák pestrý, jespák bojovný, vodouš tmavý, bekasina otavní, čírka modrá, zahnízdil tu ledňáček říční či vodouš rudonohý. Žije tu přes 200 druhů brouků, ohrožené vážky a další hmyz (např. modrásek bahenní), velké množství obojživelníků včetně čolků, ropuchy zelené či kuňky ohnivé. Na jaře 2015 zde vznikla první ornitologická pozorovatelna, financoval ji Královéhradecký kraj. V lednu 2018 byli do části rezervace vypuštěni divocí koně, díky kterým v rezervaci vyvedli mláďata zmínění vodouši rudonozí. V lednu 2020 mají ke koním v rezervaci přibýt i dvě jalovičky pratura z vojenského prostoru Milovice.\n\nV roce 2019 bylo vytvoření ptačího parku oceněno Cenou sympatie Adapterra Awards, kterou vyhlásila Nadace Partnerství.\n\n"}
{"id": "1248750", "url": "https://cs.wikipedia.org/wiki?curid=1248750", "title": "Peter Mráz (1985)", "text": "Peter Mráz (1985)\n\nPeter Mráz (* 4. května 1985 Nové Zámky) je slovenský fotbalový obránce, od roku 2012 hráč českého klubu FC MAS Táborsko.\n\nV létě roku 2009 přestoupil z FC Zenit Čáslav do SK Kladno.\n\n"}
{"id": "1248751", "url": "https://cs.wikipedia.org/wiki?curid=1248751", "title": "Historická lingvistika", "text": "Historická lingvistika\n\nHistorická lingvistika (neplést s historií lingvistiky) neboli diachronní lingvistika je jazykovědný obor zabývající se vývojem jednotlivých jazyků v celé délce jejich vývoje.\n\nJejími hlavními úkoly jsou:\n\nPočátky tohoto zkoumání sahají do 18. století, kdy se obor odštěpil z tehdejší filologie.\n"}
{"id": "1248752", "url": "https://cs.wikipedia.org/wiki?curid=1248752", "title": "Vina (emoce)", "text": "Vina (emoce)\n\nVina je kognitivní nebo emoční zkušenost, která se objevuje, pokud si člověk uvědomuje nebo se alespoň domnívá — oprávněně či nikoli — že učinil prohřešek vůči vlastním standardům chování nebo vůči morálním standardům a nese odpovědnost za toto porušení. Vina má blízký vztah k výčitkám svědomí.\n\nV psychologickém výzkumu může být vina měřena dotazníky jako je například IGQ-67 nebo TOSCA-3.\n\n"}
{"id": "1248754", "url": "https://cs.wikipedia.org/wiki?curid=1248754", "title": "Komparativní lingvistika", "text": "Komparativní lingvistika\n\nKomparativní lingvistika je jazykovědný obor, studující příbuznost jazyků srovnáváním jednotlivých jazykových úrovní (např. lexika, části gramatiky atd.). Vytváří teorie jazykové klasifikace a třídí jazyky do jazykových rodin. Snaží se o rekonstrukci společného prajazyka.\n"}
{"id": "1248763", "url": "https://cs.wikipedia.org/wiki?curid=1248763", "title": "Susann Pásztorová", "text": "Susann Pásztorová\n\nSusann Pásztorová (nepřechýleně Susann Pásztor; * 1957) je německá spisovatelka. \n\nJe dcerou maďarského otce a německé matky. Studovala umění a pedagogiku. Posléze pracovala jako ilustrátorka, či překladatelka. Susann Pásztorová žije v Berlíně.\n\nV českém překladu se objevila na českém trhu v roce 2013 její románová prvotina, a to \"Báječný lhář\" (orig. 'Ein fabelhafter Lügner: Roman', 2010) v překladu Lenky Šedové. \n\n"}
{"id": "1248764", "url": "https://cs.wikipedia.org/wiki?curid=1248764", "title": "Výsledky českých reprezentantů v judu 2016", "text": "Výsledky českých reprezentantů v judu 2016\n\nTento článek uvádí výsledky českých reprezentantů v judu na mezinárodních podnicích za rok 2016.\n\npozn: seznam reprezentantů Český svaz juda veřejně nepublikuje, tabulka je sestavena podle výsledků ve světovém a evropském poháru v roce 2016, úroveň \"A\" lze chápat jako užší výběr seniorské reprezentace, úroveň \"B\" jako širší výběr seniorské reprezentace, úroveň \"C\" je reprezentační zálohu\n\nReprezentační trenér seniorů a seniorek:\nReprezentační trenéři juniorů a juniorek:\nReprezentační trenéři dorostenců a dorostenek:\n\n\"výsledky z olympijských her\"\n\n\"výsledky z mistrovství Evropy\"\n\n"}
{"id": "1248767", "url": "https://cs.wikipedia.org/wiki?curid=1248767", "title": "Preskriptivní lingvistika", "text": "Preskriptivní lingvistika\n\nPreskriptivní lingvistika (nebo také normativní lingvistika) se týká ustanovení norem spisovného jazyka, tedy tzv. kodifikace, a to jak mluveného (ortoepie), tak psaného (ortografie) jazyka. V případě jazyka českého je regulátorem Ústav pro jazyk český AV ČR, který vydává jazykové příručky jako jsou např. Pravidla českého pravopisu. Tyto normy mají charakter doporučení, jejich porušení není trestně postižitelné.\n"}
{"id": "1248769", "url": "https://cs.wikipedia.org/wiki?curid=1248769", "title": "George Villiers, 4. hrabě z Clarendonu", "text": "George Villiers, 4. hrabě z Clarendonu\n\nGeorge William Frederick Villiers, 4. hrabě z Clarendonu (\"George William Frederick Villiers, 4 Earl of\" \"Clarendon, 4 Baron Hyde of Hindon\") (12. ledna 1800, Londýn – 27. června 1870, Londýn) byl britský diplomat a státník ze starobylého šlechtického rodu Villiersů. Patřil k výrazným osobnostem Liberální strany 19. století, osvědčil se především jako diplomat a celkem třikrát byl britským ministrem zahraničí, ještě předtím zastával funkci místokrále v Irsku.\n\nPocházel z významného šlechtického rodu Villiersů, jeho otec George Villiers (1759-1827) byl dlouholetým členem Dolní sněmovny a vrchním intendantem námořnictva. Vystudoval v Cambridge a po absolvování univerzity působil jako atašé v Petrohradě (1820–1823). V letech 1823–1833 byl komisařem celního úřadu, v roce 1831 byl mimořádným vyslancem ve Francii. V letech 1833–1839 byl vyslancem v Madridu, kde měl důležitou úlohu v době španělské občanské války. Mezitím po strýci zdědil titul hraběte z Clarendonu a vstoupil do Sněmovny lordů (1838), kde jako aktivní řečník obhajoval vládní politiku.\n\nPo návratu ze Španělska zaujal místo ve vládě, nejprve jako lord strážce tajné pečeti a lord kancléř vévodství lancasterského (1840–1841), v dalším liberálním kabinetu byl ministrem obchodu (prezidentem úřadu pro obchod; 1846–1847). V letech 1847–1852 byl místokrálem v Irsku. Proti irským emancipačním snahám vystupoval velmi přísně a i v Anglii byl kritizován, naopak královna Viktorie jeho činnost ocenila osobním projevem v parlamentu a v roce 1849 obdržel Podvazkový řád.\n\nVe vládních funkcích se od čtyřicátých let aktivně zabýval diplomatickou situací v Evropě a kvůli neochotě opustit kontinent odmítl opakované nabídky na post generálního guvernéra v Kanadě a Indii. Své zkušenosti plně zúročil ve funkci ministra zahraničí, kterou zastával celkem třikrát (1853–1858, 1865–1866 a 1868–1870). Projevil značné diplomatické nadání a pomáhal udržovat velmocenské postavení Británie, v roce 1856 se zúčastnil kongresu v Paříži, který ukončil krymskou válku. Zde dosáhl úspěchu mimo jiné díky přátelství s francouzskou císařovnou Evženií, s níž se znal již z doby svého působení ve Španělsku. Naopak přílišné sympatie k francouzské císařské rodině mu později uškodily a v roce 1859 se do vlády nedostal. V letech 1861–1864 byl předsedou vládní komise pro školství, ministrem se stal znovu až v roce 1864 jako lord kancléř vévodství lancasterského, ministrem zahraničí byl opět v letech 1865-1866 a 1868-1870. V této době uspěl v jednáních se Spojenými státy, naopak se mu nepodařilo prosadit britské zájmy proti Rusku ve střední Asii\n\nZemřel v budově ministerstva zahraničí v Londýně 27. června 1870 ve věku 70 let.\n\nByl ženatý s Catherine Grimston (1810-1874), dcerou 1. hraběte z Verulamu. Z jejich manželství pocházelo osm dětí, z nichž dvě zemřely v dětském věku. Dcery se provdaly za významné osobnosti politiky (16. hrabě z Derby, 1. hrabě z Lathomu). Dědicem hraběcího titulu byl Edward Hyde Villiers, 5. hrabě z Clarendonu (1846-1914), mladší syn Sir Francis Villiers (1852-1925) působil v diplomacii a byl vyslancem v Lisabonu a Bruselu.\n\nHlavním rodovým sídlem hrabat z Clarendonu byl zámek \"The Grove\" v Hertfordshire. V době 4. hraběte z Clarendonu byla hlavní budova zámku rozšířena o třetí patro a byly zde soustředěny cenné sbírky starých mistrů.\n\n Hrabata z Clarendonu\n\nOttův slovník naučný, díl V.; Praha, 1892 (reprint 1997) ISBN 80-7185-102-7\n"}
{"id": "1248770", "url": "https://cs.wikipedia.org/wiki?curid=1248770", "title": "George Villiers, 2. vévoda z Buckinghamu", "text": "George Villiers, 2. vévoda z Buckinghamu\n\nGeorge Villiers, 2. vévoda z Buckinghamu (\"George Villiers, 2nd Duke of Buckingham, 2nd Earl of Coventry, 20th Lord De Ros, 2nd Baron Whaddon\") (30. ledna 1628, Londýn – 16. dubna 1687, Kirkby Moorside, Anglie) byl anglický státník a dvořan ze šlechtického rodu Villiersů. Svým původem byl předurčen ke kariéře u dvora, což mu znemožnilo období revoluce, po obnovení monarchie ale patřil k vlivným osobnostem vlády Karla II.\n\nNarodil se ve Westminsteru, jeho otcem byl vlivný favorit Jakuba I. 1. vévoda z Buckinghamu, který byl zavražděn v roce 1628, matka Katherine Manners, 19. baronka De Ros (†1649), pocházela z rodu hrabat z Rutlandu. Po otcově předčasné smrti byl od dětství protežovaným prominentem a byl vychován spolu s pozdějšími králi Karlem II. a Jakubem II.. Studoval v Cambridge a již ve čtrnácti letech dosáhl magisterského titulu. Za občanské války bojoval na straně Karla I. jako velitel jezdectva, po králově popravě byl jmenován rytířem Podvazkového řádu (1649) a členem Tajné rady (1650). Do exilu v Nizozemí následoval Karla II., později se ale královské rodině odcizil, když se ucházel o ruku princezny Marie Henrietty, kromě toho měl s Karlem II. také spor ohledně financí.\n\nV roce 1657 se vrátil do Anglie a tajně se oženil s Mary Fairfax (1638-1704), dcerou jednoho z vůdců anglické revoluce, generála Thomase Fairfaxe. Díky tomu se dostal zpět ke svým konfiskovaným statkům, krátce nato byl ale uvězněn a propuštěn až v roce 1659, připojil se ke svému tchánovi, jeho angažmá po Cromwellově smrti přivodilo opětovnou nepřízeň Karla II.\n\nV roce 1660 podpořil restauraci Stuartovců, i když při setkání v Doveru byl Karlem II. přijat chladně, bylo mu obnoveno členství v Tajné radě, stal se královským komořím a při korunovaci Karla II. v roce 1661 nesl korunovační klenoty. Získal také čestné funkce, ale jeho pozice byla oslabována intrikami četných nepřátel (hrabě z Clarendonu, hrabě ze Shaftesbury), v roce 1666 byl kvůli obvinění z účasti na protikrálovském spiknutí dočasně zbaven úřadů. Jeho prestiž poškodil také souboj v roce 1668, v němž zabil 11. hraběte ze Shrewsbury (hraběnka ze Shrewsbury byla údajně Buckinghamovou milenkou).\n\nVětšího vlivu dosáhl až na přelomu 60. a 70. let, kdy byl nejvyšším štolbou království (1667–1672), dále byl členem státní rady pro obchod, lordem admirality, v armádě dosáhl hodnosti generálporučíka a krátce byl vyslancem ve Francii. V letech 1670–1674 patřil k mocenskému uskupení „cabal“ a měl značný vliv na domácí i zahraniční politiku. Po roce 1674 jeho vliv sice poklesl, ale nadále se aktivně zúčastnil veřejného dění, do ústraní odešel až po smrti Karla II. (1685). Zemřel náhle následkem nachlazení na lovu v malém městečku Kirkby Moorside v hrabství York.\n\nVe své osobě spojoval eleganci barokního velmože a vybrané dvorské chování, ve druhé polovině 17. století udával prim v anglické módě. Jeho současníci uváděli, že nikdo se u dvora neuměl chovat s takovou grácií, mimo jiné perfektně ovládal jízdu na koni. Přestože s břitkým ostrovtipem glosoval dobové dění, díky své dobromyslnosti a velkorysosti byl ve společnosti oblíben. Jako státník byl čestným a oddaným stoupencem trůnu, pokud se uchýlil k intrikám, nečinil tak z vlastního přesvědčení, ale byl k tomu donucen okolnostmi a poměry u dvora.\n\nPovrchně se zabýval řadou oborů, například alchymií, prosadil se mimo jiné jako spisovatel, byl autorem několika divadelních her. V letech 1671-1674 zastával čestnou funkci kancléře univerzity v Cambridge. Patřil k nejbohatším pozemkovým vlastníkům v Anglii, většinu majetku zděděného po otci ztratil za občanské války, ale část získal v roce 1657 sňatkem s Mary Fairfax (\"Helmsley Castle\") v hrabství York, zbytek mu byl vrácen po restauraci Stuartovců. Jeho hlavním sídlem se stal zámek \"Cliveden House\" v hrabství Buckinghamshire, který nechal postavit v roce 1666.\n\n\n"}
{"id": "1248771", "url": "https://cs.wikipedia.org/wiki?curid=1248771", "title": "Villiersové", "text": "Villiersové\n\nVilliersové (anglicky \"Villiers family\") jsou starobylý anglický šlechtický rod připomínaný od středověku. Nejvýznamnější osobností byl George Villiers, 1. vévoda z Buckinghamu (1592–1628), známý i z románu Tři mušketýři. V 17.–20. století vzešla z rodu řada významných politiků a čtyři Villiersové získali nejvyšší anglické vyznamenání, Podvazkový řád. Dodnes značně rozvětvený rod žije především v liniích hrabat z Jersey (titul z roku 1697) a hrabat z Clarendonu (titul z roku 1776). V současnosti je nejznámější osobností rodu Theresa Villiersová (*1968), politička Konzervativní strany, bývalá britská ministryně dopravy a ministryně pro Severní Irsko.\n\nRod má původ ve Francii a nejstarším známým předkem byl Godefroi de Villiers (†1046). Jeho potomci přesídlili do Anglie po invazi Viléma Dobyvatele v roce 1066, ve 13. století získali sňatkem panství \"Brooksby\" v hrabství Leicestershire, které se stalo jejich majetkovou základnou na téměř 500 let. Jako úspěšní statkáři se Villiersové během 15. a 16. století začali prosazovat i v politice, mezi nejvýznamnější šlechtu pronikli v 17. století díky osobnosti 1. vévody z Buckinghamu. Vysoké šlechtické tituly získali i jeho nejbližší příbuzní, část rodu se dočasně usadila také v Irsku. Praneteř 1. vévody z Buckinghamu Barbara Villiersová (1640–1709) byla milenkou krále Karla II. a získala titul vévodkyně z Clevelandu (1670). Titul vévody z Clevelandu pak užívalo její nemanželské potomstvo ze vztahu s Karlem II. do roku 1774.\n\nNejslavnějším členem rodu Villiersů byl George Villiers (1592–1628), který svou pozici oblíbence krále Jakuba I. proměnil do postavení vlivného státníka a diplomata. U dvora se objevil v roce 1614 jako královský číšník, brzy se stal favoritem Jakuba I. a díky němu dosáhl brzy nejvyšších postů. Byl prvním ministrem a lordem nejvyšším admirálem, jeho rychlý vzestup ve šlechtické hierarchii byl završen titulem vévody z Buckinghamu (1623). Jeho jediný syn George Villiers, 2. vévoda z Buckinghamu (1628–1687), na jeho kariéru navázal, i když s krátkou přestávkou anglické občanské války a revoluce. Zemřel ale bez potomstva a jeho úmrtím titul vévody z Buckinghamu zanikl, později byl udělen dalším rodům.\n\nRodovou linii hrabat z Jersey založil Edward Villiers (1656–1711), prasynovec 1. vévody z Buckinghamu. Edwardova kariéra u dvora, v diplomacii a vzestup ve šlechtické hierarchii byly podmíněny tím, že jeho sestra Elizabeth Villiers (1657–1733) byla milenkou krále Viléma Oranžského. Poté, co se Vilém Oranžský stal anglickým králem (1688, zastával Edward Villiers vysoké hodnosti u dvora, byl nejvyšším štolbou královny Marie, lordem nejvyšším komořím, dále vyslancem v Nizozemí a ve Francii. Již v roce 1691 jako vikomt Villiers vstoupil do Sněmovny lordů a v roce 1697 byl povýšen na hraběte z Jersey.\n\nKariéra 1. hraběte z Jersey skončila se smrtí Viléma III. v roce 1702, v dalších generacích jeho potomci zastávali opět vysoké posty u dvora nebo nižší funkce ve státní správě. George Villiers, 5. hrabě z Jersey (1773–1859), byl lordem nejvyšším komořím a nejvyšším štolbou. Jeho manželkou byla Sarah Fane (1783–1867), dcera 10. hraběte z Westmorlandu a především univerzální dědička bankéře Roberta Childa (1739–1782), který předtím vydědil její matku. Na základě toho 5. hrabě z Jersey přijal v roce 1819 jméno \"Child-Villiers\".\n\nNa přelomu 19. a 20. století vynikl Victor Child Villiers, 7. hrabě z Jersey (1845–1915), který byl ve funkci generálního intendanta armády členem vlády (1889–1890), později guvenérem v Novém Jižním Walesu (1890–1893) a jako majoritní podílník bankovního domu Child podporoval rozvoj kolonií. Současným představitelem této rodové linie je William Child-Villiers, 10. hrabě z Jersey (*1976), který byl původně hercem a filmovým producentem, od roku 1999 s rodovými tituly zasedá ve Sněmovně lordů.\n\nLinie hrabat z Clarendonu se odštěpila od hlavní větve hrabat z Jersey v 18. století. Thomas Villiers (1709–1786) byl mladším bratrem 3. hraběte z Jersey a od mládí působil v diplomacii, byl vyslancem ve Varšavě, Drážďanech, Vídni a Berlíně, později byl v několika funkcích členem vlády. Na hraběte z Clarendonu byl povýšen v roce 1776, přičemž tento titul předtím užívala rodina Hyde, z nějž po ženské linii pocházela jeho manželka Charlotte Capell (1730–1790).\n\nNejvýznamnějším členem této rodové linie byl Thomasův vnuk George Villiers, 4. hrabě z Clarendonu (1800–1870), který svou kariéru zahájil jako diplomat, poté byl ministrem obchodu a místokrálem v Irsku, nejznámější je ale svým dlouholetým působením jako trojnásobný ministr zahraničí. Dalším významným zástupcem byl George Herbert Villiers, 6. hrabě z Clarendonu (1877–1953), který dlouhodobě zastával nejvyšší hodnosti u dvora a mimo jiné byl také generálním guvernérem v Jižní Africe (1931–1937). Současným reprezentantem této rodové linie je George Edward Villiers, 8. hrabě z Clarendonu (*1976).\n\nZ potomstva Edwarda Ernesta Villierse (1806–1843), mladšího bratra ministra zahraničí 4. hraběte z Clarendonu, pochází Theresa Villiersová (*1968), vlivná osobnost britské politiky počátku 21. století. Za Konzervativní stranu byla poslankyní Evropského parlamentu (1999–2005), později britskou ministryní dopravy (2010–2012) a ministryní pro Severní Irsko (2012–2016). Jejím vzdáleným příbuzným, taktéž z linie hrabat z Clarendonu, je Christopher Villiers (*1960), který se proslavil jako filmový a televizní herec, později i filmový producent.\n\nNejstarším majetkem Villiersů bylo panství Brooksby v hrabství Leicestershire, které získali sňatkem a na téměř 500 let z něj učinili rodové sídlo (1235–1721). Venkovský dům zde stál pravděpodobně již ve 13. století, současný zámek \"Brooksby Hall\" byl postaven koncem 16. století. I když byl později několikrát upravován, půdorys a základní rysy renesanční stavby zůstaly zachovány. Po smrti bezdětného Sira Williama Villierse (1645–1712) bylo panství prodáno, poté vystřídalo řadu dalších majitelů a dnes slouží jako škola.\n\nPočet rodových sídel značně narostl za 1. vévody z Buckinghamu, který dary od krále Jakuba I. i vlastními nákupy významně rozšířil rodový majetek. Jeho nejvýznamnějším sídlem byl bývalý královský palác \"Beaulieu Palace\" v Essexu, který koupil v roce 1622 za 30 000 liber. Jeho syn sice během revoluce o majetek přišel, ale po restauraci Stuartovců jej získal zpět. Zámek Beaulieu Palace prodal vévodovi z Albemarle a poté svou pozornost zaměřil na budování zámku \"Cliveden House\" v hrabství Buckinghamshire (1666). Zámek byl později několikrát přestavován a z původní podoby z éry 2. vévody z Buckinghamu zůstala dodnes jen arkádová terasa. Po jeho smrti zůstal zámek deset let opuštěn, až v roce 1696 jej koupil jeho vzdálený příbuzný hrabě z Orkney.\n\nV linii hrabat z Jersey byl významným rodovým sídlem rozlehlý zámek \"Osterley Park\" obklopený rozsáhlým parkem na západním předměstí Londýna. Zámek byl postaven v 16. století, zásadně byl přestavěn v letech 1761–1763 a Villiersové jej získali dědictvím po bankéřské rodině Childů koncem 18. století. V roce 1939 za 9. hraběte z Jersey byl zámek zpřístupněn veřejnosti, dnes je ve správě organizace National Trust.\n\nHlavním sídlem hrabat z Clarendonu byl zámek \"The Grove\" v hrabství Hertfordshire. Zdejší panství koupil v roce 1753 1. hrabě z Clarendonu za finance získané sňatkem a v letech 1754–1761 nechal přestavět původní zámek z počátku 18. století. Potomci jej prodali v roce 1923 a dnes slouží jako hotel. V hrabství Hertfordshire hrabata z Clarendonu dnes vlastní zámek \"Holywell House\".\n\n\n"}
{"id": "1248775", "url": "https://cs.wikipedia.org/wiki?curid=1248775", "title": "Římskokatolická farnost Štíty", "text": "Římskokatolická farnost Štíty\n\nŘímskokatolická farnost Štíty je územní společenství římských katolíků v děkanátu Zábřeh s farním kostelem Nanebevzetí Panny Marie.\n\nSoučasný kostela byl postaven roku 1755 po požáru města. Roku 1793 byla postavena nová budova fary. Roku 1889 postihl město největší požár v jeho historii. Oheň zničil mimo jiné faru a celý kostel. Z prostředků získaných sbírkami farníků byla roku 1891 zničená budova i s věží provizorně pokryta na dalších 21 let, definitivní podobu získal kostel roku 1912. Nejvýznamnější opravou prošel kostel v letech 1995–1997.\n\nAdministrátorem je od července 2016 R. D. Mgr. Jacek Piotr Brończyk. Ten byl s platností od 1. července 2018 jmenován farářem.\n\nOd března 2009 funguje farní knihovna. Každých čtrnáct dní v pátek se schází společenství Modlitby matek. Od šedesátých let 20. století existuje ve farnosti společenství živého růžence. Průběžně je vedena farní kronika.\nV říjnu 2017 uděloval v farnosti biskup Josef Hrdlička svátost biřmování.\nPro farnost, stejně jako další farnosti děkanátu Zábřeh, vychází každý týden Farní informace.\n\n"}
{"id": "1248779", "url": "https://cs.wikipedia.org/wiki?curid=1248779", "title": "Anton Babikov", "text": "Anton Babikov\n\nAnton Babikov, celým jménem Anton Igorevič Babikov ( , * 2. srpna 1991, Ufa, Sovětský svaz, dnes Rusko), je ruský biatlonista a mistr světa ze štafety na Mistrovství světa v biatlonu 2017 v rakouském Hochfilzenu.\n\nVe světovém poháru dokázal individuálně vyhrát jeden závod, když v sezóně 2016/17 ovládl stíhací závod ve švédském Östersundu.\n\nBabikov se dosavadně účastnil dvou Mistrovství světa v biatlonu a to v norském Oslu a v rakouském Hochfilzenu. Individuálně obsadil nejlépe 16. pozici v závodu s hromadným startem z Osla v roce 2016. V týmovém závodě dokázala s mužským týmem ve složení Alexej Volkov, Maxim Cvetkov a Anton Šipulin zvítězit na šampionátu v Hochfilzenu 2017.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\n"}
{"id": "1248780", "url": "https://cs.wikipedia.org/wiki?curid=1248780", "title": "Pavla Rychlá", "text": "Pavla Rychlá\n\nPavla Rychlá roz. Vojáčková (* 25. září 1964 Praha, Československo) je česká dabérka. \n\nPravidelně dabuje americkou herečku Courteney Cox. Má angažmá v divadle Na Fidlovačce. Hostovala v divadle Jiřího Wolkera a v divadle ABC. K jejím nejvýznamnějším divadelním rolím patří postava Emily v Našem městečku nebo Julie v Shakespearově Romeovi a Julii. Samotný William Shakespeare patří k jejím nejoblíbenějším dramatikům. \n\nJejím exmanželem je Petr Rychlý, s nímž má dva syny – Ondřeje a Matěje. Za Petra Rychlého byla provdána šestnáct let. Má mladšího bratra. Vystudovala Státní konzervatoř v Praze. \n\n\nFILMY\n\n\nSERIÁLY:\nDOKUMENTY\n"}
{"id": "1248782", "url": "https://cs.wikipedia.org/wiki?curid=1248782", "title": "Korutany (rozcestník)", "text": "Korutany (rozcestník)\n\nKorutany či Korutansko mohou být:\n"}
{"id": "1248785", "url": "https://cs.wikipedia.org/wiki?curid=1248785", "title": "Trigonias", "text": "Trigonias\n\nTrigonias je vyhynulý savec, jeden z nejstarších druhů nosorožců. Žil na přelomu eocénu a oligocénu ve vnitrozemí Severní Ameriky, byl býložravým obyvatelem lesostepí, pravděpodobně trávil část života i ve vodě. Dosahoval délky přes dva metry, v kohoutku byl vysoký přes jeden metr. Jeho váha se odhaduje mezi 300 a 600 kilogramy. Od recentních nosorožců se lišil tím, že neměl roh a že měl na předních končetinách pět prstů (jeden z nich byl však zakrnělý). Vědecký název dostal podle trojúhelníkovitého tvaru řezáků. Typovým druhem je \"Trigonias osborni\", který popsal roku 1900 Frederic A. Lucas.\n\n"}
{"id": "1248799", "url": "https://cs.wikipedia.org/wiki?curid=1248799", "title": "Phact", "text": "Phact\n\nPhact (\"alfa Columbae/α Col\") je nejjasnější hvězda v souhvězdí Holubice. Na základě měření sondy Hipparcos byla zjištěna vzdálenost kolem 262 světelných let.\n\nPhact je zřejmě samostatná hvězda, i když má optického průvodce ve vzdálenosti 13,5\". Jedná se o hvězdu hlavní posloupnosti spektrální třídy B<nowiki>9</nowiki> obklopenou plynným oblakem vytvářejícím emisní čáry díky rekombinaci vodíku. Jako mnoho podobných hvězd má velkou rychlost rotace.\n"}
{"id": "1248840", "url": "https://cs.wikipedia.org/wiki?curid=1248840", "title": "Oldřich Lasák", "text": "Oldřich Lasák\n\nOldřich Lasák (19. prosince 1884 Bělecký Mlýn, Zdětín – 27. listopadu 1968 Ostrava), byl český malíř, ilustrátor, grafik a prozaik.\n\nOldřich Lasák se narodil v Běleckém Mlýně nedaleko od obce Hluchov. Jeho otec byl mlynářem. Do obecné školy chodil v Hluchově. Krátce na to se rodina přestěhovala do Prostějova. Zde navštěvoval reálné gymnázium. Během studia se Oldřich Lasák pokoušel malovat první akvarely a záhy se rozhodl být malířem. V letech 1905–1911 studoval na Akademii výtvarných umění v Praze u prof. B. Roubalíka, V. Bukovace a speciální figurální malbu u prof. H. Schwaigra. Během studia podnikal studijní cesty do Itálie. Navštívil Benátky, Veronu, Padovu, Florencii a Řím. V roce 1912 pobýval na Valašku a roku 1913 se vrátil domů, do Prostějova. V době 1. světové války byl vojenským malířem. Působil v polském Krakově a prošel celou Haličí. V roce 1916 opravoval poškozené fresky v olomouckém vojenském kostele Panny Marie Sněžné. Následně prošel ještě italskou frontou. V roce 1918 se vrátil do Prostějova. V roce 1921 se seznámil s básníkem Jiřím Wolkerem, kterého později portrétoval. Oldřich Lasák byl důkladný figuralista, maloval krajiny, žánrové obrazy a zátiší. Z technik používal olej, akvarel, kresbu, litografii i lept. V roce 1926 malíř přesídlil do Ostravy. Byl členem \"\"Sdružení výtvarných umělců moravských\"\". Svá díla vystavoval v Hodoníně, Vídni, Brně, Prostějově, Olomouci a Moravské Ostravě. Vytvořil portréty několika významných osobností např. A.Mrštíka, J. Uprky, J. Wolkera, P. Bezruče a mnoha dalších. Oldřich Lasák se mimo to věnoval i literární tvorbě. Byl autorem satirické poezie v souboru \"Moravský kumšt v košili\" a své vzpomínky literárně ztvárnil v knize \"Z malířova zápisníku\". V roce 1968 malíř ve věku téměř 84 let zemřel.\n\n"}
{"id": "1248844", "url": "https://cs.wikipedia.org/wiki?curid=1248844", "title": "Katerina Clark", "text": "Katerina Clark\n\nKaterina Clark (* 1941) je americká slavistka australského původu. Působí na Yaleově univerzitě jako profesorka literární komparatistiky a jako profesorka slovanských jazyků a literatur. \nKaterina Clark vystudovala Melbourne University (B.A., 1963), Australian National University (M.A., 1966) a Yale University (Ph.D., 1971). Zabývá se především ruskou kulturou 20. a 30. let 20. století.\n\n"}
{"id": "1248845", "url": "https://cs.wikipedia.org/wiki?curid=1248845", "title": "Liberalizace poštovního trhu v České republice", "text": "Liberalizace poštovního trhu v České republice\n\nLiberalizace poštovního trhu v České republice je proces legislativních změn vedoucích ke svobodnému podnikání v oblastech, kde držela monopol Česká pošta. \n\nHistoricky měly státní pošty po celém světě monopol na své služby. V českých zemích (v Československu) byl původní výraz pro toto omezení \"poštovní regál\" nahrazen od roku 1946 výrazem \"poštovní výhrada\". S vývojem moderního hospodářství byla poštovní výhrada postupně omezována. Na jedné straně stál zájem otevřít trh soukromým subjektům a konkurenci, na straně druhé pak snahy o to, aby nedošlo ke ztrátě poštovních služeb v oblastech, které by nebyly pro soukromé firmy zajímavé (např. poskytování kvalitních služeb v řídce osídlených oblastech). \n\nV České republice postupovalo odstranění poštovního monopolu vydáním a následnými novelami Zákona o poštovních sužbách:\n\n\nK liberalizaci docházelo v České republice postupně a byla doprovázena třenicemi soukromých firem a státu. Původně měla část liberalizace listovních služeb do 50 g nastat dříve, ale byla odsunuta na rok 2013. Stejně tak jako se soukromí přepravci přizpůsobovali potřebám trhu a vstupovali do nových oblastí podnikání uvolněných státem, tak i Česká pošta reagovala na ztráty monopolu zaváděním nových služeb.\n\nLiberalizaci poštovního trhu umožnila novela poštovního zákona, která byla přijata v roce 2012. Tato novela poštovního zákona na jedné straně připravila Českou poštu o monopol, na druhé straně vytvořila v tomto sektoru konkurenční prostředí. Měla též donutit soukromé společnosti, aby přispívaly na služby provozované ve veřejném zájmu. Od roku 2013 měly firmy, rozvážející listovní zásilky do 50 g po Česku (včetně České pošty) hradit ztrátu České pošty do tzv. \"kompenzačního fondu\". Ta ji vypočítala z předpokladu, kolik by vydělala, kdyby nemusela poskytovat tzv. univerzální službu (základní služby terminologií Poštovního zákona). V roce 2014 tak její požadavek dosáhl jednu miliardu korun a v roce předchozím 400 milionů. Reálnými konkurenty České pošty v té době byly společnosti jako MediaServis nebo Česká distribuční, které mají zájem hlavně o zásilky firemní. \n\nNa problém zahrnutí balíkových přepravců do systému plateb do Kompenzačního fondu bylo upozorňováno již v roce 2012, kdy byla přijímána novela poštovního zákona.\n\nI když většinu plateb do Kompenzačního fondu by měla hradit samotná pošta, spor se rozhořel mezi státem (v tomto případě Českým telekomunikačním úřadem) a balíkovými přepravci, kteří podali žaloby na Český telekomunikační úřad, který se snažil firmy přimět k registraci a platbám do fondu. První žalobu podala společnost Geis a spor vyhrála s výsledkem, že není poštovní, ale zasilatelská firma. Následovaly další žaloby, např. od PPL druhé největší zasilatelské společnosti na trhu. Předmětem žalob firem je fakt, že pod poštovní zákon nespadají. Které firmy tam spadají nebo nespadají, není jasné ani z výkladu ČTÚ. Vzhledem ke tlaku, který vyvíjeli zahraniční majitelé českých zásilkových firem, začala Evropská komise v roce 2015 tuto věc zkoumat. Na podzim roku 2016 ustoupila i česká vláda. Ta tak učinila na základě tlaku Evropské komise, která zpochybnila implikaci poštovního zákona a upozornila na nejasnosti (např. kdo pod poštovní zákon spadá, jaký má podíl na trhu apod.). \n\n\n\n"}
{"id": "1248846", "url": "https://cs.wikipedia.org/wiki?curid=1248846", "title": "Miroslav Chrástka", "text": "Miroslav Chrástka\n\nMiroslav Chrástka (27. května 1965) je český hudebník, kytarista. Vystudoval střední průmyslovou školu elektrotechnickou v Plzni.\n\nJiž v deseti letech se začíná sám učit na kytaru. V patnácti zakládá svou první kapelu Exitus, současně také spolupracoval v tanečním orchestru Kontrast.\n\nPo studiích zakládá v roce 1983 skupinu Skelet. S ní vyhrává několik tehdejších hudebních soutěží. Rok 1987 přinesl spojení se skupinou Automat Band, a tak vzniká nové seskupení s názvem Triumf. S ní vydává i dva singly Žádnej Soucit a Věčnej Boj.V roce 1986 hostuje ve skupině Turbo. Revoluční rok 1989 přináší kapele velkou ránu, příchází rozpad.\n\nDo hudebního světa se vrací v roce 1992, kdy spoluzakládá skupinu Macbeth z Aše. Natočí s ní čtyři alba, která jsou prodávána i v zahraničí. V roce 1999 se Macbeth rozpadá a Mirek Chrástka přichází do nově vznikajícího uskupení 0609.\n\nV roce 2002 odchází z Ašského 0609 do své současné kapely Turbo, kde nahrazuje těžce nemocného kytaristu, zpěváka, frontmana, Richarda Kybice. S Turbem vydává historicky první DVD této skupiny, natáčí videoklipy a alba.\n"}
{"id": "1248847", "url": "https://cs.wikipedia.org/wiki?curid=1248847", "title": "Hoděvice", "text": "Hoděvice\n\nHoděvice jsou zaniklá vesnice, která ve středověku stávala v Krušných horách v nadmořské výšce 715–740 metrů severozápadně od Vysoké v okrese Chomutov.\n\nJedinou písemnou zmínkou o Hoděvicích je listina Chotěbora z Račic, ve které ji spolu s dalšímu vesnicemi tzv. Křimovského újezdu věnoval roku 1281 řádu německých rytířů z chomutovské komendy. Vesnice vznikla pravděpodobně po polovině třináctého století. Její zánik bývá kladen do souvislosti s husitskými válkami, ale keramické střepy nalezené na okolních polích pochází z třináctého až šestnáctého století. Zanikla však jistě před rokem 1560, protože urbář chomutovského panství z tohoto roku uvádí jen poplatky z hoděvických pozemků, které platili poddaní z okolních vesnic. Byly to Křimov, Nebovazy, Lideň, Vysoká a dvě vesnice, které s Hoděvicemi nesousedí – Domina a Strážky.\n\nVesnice stála na jihovýchodním úbočí vrchu, kterému se dříve říkalo (774 m). Jižně od ní se nachází podmáčené prameniště potoka , který je na mladších mapách vyznačen jako bezejmenný pravostranný přítok Hutné, kde se dochovaly kamenné řady jako pozůstatek snahy o zkultivování a odvodnění pozemků. Pravděpodobně však vznikly až po zániku vesnice v sedmnáctém nebo osmnáctém století.\n\nNedochovaly se žádné viditelné pozůstatky domů, ale podle uspořádání plužiny, které je známé z historických map a částečně se dochovalo i v terénu, měla vesnice charakter návesní vsi s domy seřazenými po stranách návsi. Na severovýchodě stálo zřejmě šest usedlostí a naproti nim čtyři až šest usedlostí.\n"}
{"id": "1248849", "url": "https://cs.wikipedia.org/wiki?curid=1248849", "title": "Andreas Wiedemann", "text": "Andreas Wiedemann\n\nAndreas Wiedemann (* 1970, Göttingen) je německý historik, působící v Česku.\n\nVystudoval moderní a východoněmecké dějiny na Univerzitě Heinricha Heina v Düsseldorfu. Disertaci o znovuosidlování českého pohraničí po odsunu obhájil v roce 2004 (školitelem byl Detlef Brandes). Od roku 2007 pracuje na Rakouském velvyslanectví v Praze.\n\n"}
{"id": "1248852", "url": "https://cs.wikipedia.org/wiki?curid=1248852", "title": "Tomáš Dvořák (historik)", "text": "Tomáš Dvořák (historik)\n\nTomáš Dvořák (* 4. května 1973, Ostrov) je český historik. \n\nTomáš Dvořák vystudoval historii a religionistiku na Filozofické fakultě Masarykovu univerzity v Brně. Poté zde studoval ještě doktorské studium historie se zaměřením na české dějiny (Ph.D., 2005).\n\nOd roku 2003 pracuje na Historickém ústavu Filozofické fakulty Masarykovy univerzity v Brně. Zabývá se především vnitřní nucenou migrací v Československu a ve střední Evropě po roce 1945.\n\n"}
{"id": "1248863", "url": "https://cs.wikipedia.org/wiki?curid=1248863", "title": "US Quevilly-Rouen", "text": "US Quevilly-Rouen\n\nUnion sportive Quevilly-Rouen Métropole nebo zkráceně USQRM je francouzský fotbalový klub, který vznikl 20. dubna 2015 sloučením US Quevilly a FC Rouen 1899. Domácí zápasy hraje na stadionu Stade Robert-Diochon v normandském městě Le Petit-Quevilly. V sezóně 2016/17 hraje Championnat National (třetí nejvyšší francouzskou soutěž). Klubové bravy jsou žlutá a červená. Klub navázal na historii US Quevilly, rezerva Rouenu hraje dál pod původním názvem v Division d'Honneur (šestá nejvyšší soutěž).\n\nFC Rouen byl založen roku 1899, byl známý pod přezdívkou \"Les Diables Rouges\" (Rudí ďáblové). V letech 1933 až 1995 měl klub profesionální status. Ve francouzské nejvyšší soutěži odehrál devatenáct sezón, poprvé 1936/37 a naposledy 1984/85. Nejlepším umístěním bylo čtvrté místo v letech 1937, 1938, 1961 a 1969, klub figuruje na 29. místě historické tabulky. V roce 1925 hrál Rouen finále poháru. Klub také vyhrál válečnou ligu v letech 1940 a 1945, Francouzská fotbalová federace však tuto soutěž neuznává jako oficiální. Ve francouzské reprezentaci se před válkou objevili hráči Rouenu Jean Nicolas a Roger Rio. Na mezinárodní scéně bylo největším úspěchem semifinále Rappanova poháru 1963/64, kde nestačili na hráče Slovnaftu Bratislava. Rouen hrál také Veletržní pohár 1969/1970, kde po vyřazení FC Twente a R. Charleroi SC vypadl s pozdějším vítězem Arsenalem.\n\nUS Quevilly (také US Quevillaise) vzniklo v roce 1902. Nikdy nehrálo nejvyšší soutěž (jen v letech 1971 až 1973 se na dvě sezóny objevilo v Ligue 2), čtyřikrát se stalo amatérským mistrem Francie: 1954, 1955, 1958 a 1967. Na malý venkovský klub dosáhlo překvapivých úspěchů v pohárové soutěži: v letech 1927 a 2012 hrálo finále, v letech 1968 a 2010 bylo semifinalistou. Juniorka Quevilly vyhrála v roce 1967 Coupe Gambardella. Michel Delafosse reprezentoval Francii na olympiádě 1968.\n\n"}
{"id": "1248865", "url": "https://cs.wikipedia.org/wiki?curid=1248865", "title": "Ksar", "text": "Ksar\n\nKsar nebo též Kasr (arabsky \"قصر\", berbersky \"ⵉⵖⵔⴻⵎ\") je pojmenování pro tradiční venkovské opevněné vesnice v regionu Maghrebu (především v Maroku, Alžírsku, Tunisku a Mauritánii), ale i Blízkého východu (Jordánsko, Sýrie). Opevnění poskytovalo ochranu obyvatelstvu před nájezdy nomádů či nepřátelských kmenů. Ksary vznikaly nejčastěji v blízkosti oáz či vodních toků při stezkách karavan křižujících Saharu. \n\nJednotlivé stavby v ksaru tvoří propojený systém obytných a skladovacích staveb. Můžou se zde nacházet i stavby veřejného sektoru - např. mešita či lázně. Nejčastějším stavebním materiálem jsou nepálené cihly adobe, případně kámen. Výraz „Ksar“ se může vztahovat i na centrální palác či citadelu, které se většinou nacházely na vyvýšeném místě.\n"}
{"id": "1248867", "url": "https://cs.wikipedia.org/wiki?curid=1248867", "title": "18. ročník udílení Critics' Choice Movie Awards", "text": "18. ročník udílení Critics' Choice Movie Awards\n\n18. ročník udílení Critics' Choice Movie Awards se konal 11. prosince 2013 na letišti v Santa Monice v Kalifornii. Ceremoniál moderoval Sam Rubin.\n\nNominace byly oznámeny 11. prosince 2012.\n"}
{"id": "1248872", "url": "https://cs.wikipedia.org/wiki?curid=1248872", "title": "David Uher", "text": "David Uher\n\nDavid Uher (* 29. června 1970, Frýdek-Místek) je český sinolog a vysokoškolský pedagog. \n\nV roce 1994 absolvoval sinologii na Filozofické fakultě Univerzity Karlovy v Praze diplomovou prací \"O čínských rytířích\". Od října téhož roku pracoval v Kabinetu Dálného východu při Katedře romanistiky Filozofické fakulty Univerzity Palackého v Olomouci. V letech 1998–2002 absolvoval postgraduální studium na Nankingské univerzitě v ČLR, obor čínská filologie se zaměřením na dějiny čínské lingvistiky, kde obhájil práci \"Výklad významu obrysových a rozbor struktury odvozených znaků: teorie, etymologie a kultura\". V roce 2002 se stal prvním vedoucím nově vzniklé Katedry asijských studií Filozofické fakulty Univerzity Palackého v Olomouci. Habilitoval se v oboru Lingvistika konkrétního jazyka Asie na Filozofické fakultě Univerzity Karlovy v Praze v roce 2016.\n\nJe žákem prof. PhDr. Oldřicha Švarného, CSc. (1920–2011), s nímž spolupracoval na \"Úvodu do studia hovorové čínštiny\" (UP 1997, 2. vyd. 2001) a \"Hovorové čínštině v příkladech\" I-IV (UP 1998). Byl členem autorského kolektivu, který pod vedením prof. PhDr. Jiřího Černého, CSc. zpracoval encyklopedii \"Kdo je kdo v dějinách české lingvistiky\" (Libri 2008). Ve své odborné práci se zaměřuje na čínskou grammatologii (\"Hanská grammatologie\", UP 2013) a fonologii (zejména prosodii) moderní čínštiny (\"Prozodická gramatika čínštiny\", UP 2014). Je spoluautorem \"Učebnice čínských znaků\" (UP 2005) a autorem \"Učebnice čínské konverzace\" (I. Leda 2007, II. Leda 2016). V letech 2007–2012 zastával také funkci prvního českého ředitele Konfuciovy akademie Univerzity Palackého v Olomouci.\n"}
{"id": "1248882", "url": "https://cs.wikipedia.org/wiki?curid=1248882", "title": "Ms. Dynamite", "text": "Ms. Dynamite\n\nNiomi Arleen McLean-Daley, známá jako Ms. Dynamite (* 26. duben 1981, Londýn, Spojené království) je britská hiphopová a R&B zpěvačka, rapperka, textařka a producentka. Je držitelkou ceny Mercury Prize, dvou cen BRIT Awards a tří cen MOBO Awards.\n\n\n"}
{"id": "1248889", "url": "https://cs.wikipedia.org/wiki?curid=1248889", "title": "Americká idyla (film)", "text": "Americká idyla (film)\n\nAmerická idyla (v anglickém originále American Pastoral) je americký dramatický film z roku 2016. Snímek se stal režisérským debutem Ewana McGregora, který se ve snímku také zahrál hlavní roli. Dále ve filmu hrají Jennifer Connelly, Dakota Fanningová, Peter Riegert, Rupert Evans, Uzo Aduba, Molly Parker a David Strathairn. Námětem byl Pulitzerem oceněný stejnojmenný román od Phillipa Rotha. Scénáře se ujal John Romano. Natáčení začalo 21. září 2015 v Pittsburghu.\n\nFilm měl premiéru na Filmovém festivalu v Torontu 9. září 2016 a do kin byl oficiálně uveden 28. října 2016. V České republice byl uveden 17. listopadu 2016.\n\nV roce 2003 společnost Lakeshore Enterainment začala vyrábět film s režisérem Phillipem Noycem nazvaný \"Pastoral\". Později odkoupila na film práva Paramount Pictures a v květnu 2012 byl Fisher Stevens najatý na místo Noyce. Společnost Sidney Kimmel Entertainement se k projektu připojila finančně a produkčně. Do hlavních rolí byli najati Jennifer Connelly a Paul Bettany a jejich dceru měla hrát Evan Rachel Woodová. Mandy Patinkin si měl ve filmu také zahrát. 23. června 2014 Ewan McGregor podepsal smlouvu na hlavní roli Seymoura Levova, bývalého středoškolského hvězdného atleta a úspěšného židovského businessmana. Phillip Noyce byl znovu najat jako režisér. Connelly podepsala smlouvu na roli Dawn Dwyer Levov, bývalé královny krásy a manželky Levova. 6. srpna se k filmu připojila Dakota Fanningová. 18. února 2015 bylo oznámeno, že McGregor bude film také režírovat a snímek se tak stane jeho debutovým režisérským počinem. Natáčení začalo 21. září 2015 ve městě Harmony v Pensylvánii. Natáčení pokračovala v místech okolo města Pittsburgh.\n\n28. dubna 2016 bylo oznámeno, že limitovaně se do kin snímek dostane 21. října 2016 a 28. října bude následovat rozšíření.\n\nNa recenzní stránce Rotten Tomatoes získal ze 71 započtených recenzí 21 procent s průměrným ratingem 4,8 bodů z deseti. Na serveru Metacritic snímek získal z 28 recenzí 44 bodů ze sta. Na Česko-Slovenské filmové databázi snímek získal 65%.\n"}
{"id": "1248894", "url": "https://cs.wikipedia.org/wiki?curid=1248894", "title": "Zeta potenciál", "text": "Zeta potenciál\n\nZeta potenciál je označení pro elektrokinetický potenciál v koloidních systémech, který působí na rozhraní mezi povrchovou vrstvou částice a okolní kapalinou. Znalost zeta potenciálu může být použita při přípravě požadovaných suspenzí kdy lze redukovat čas při přípravě zkušebních látek a může také sloužit k predikci dlouhodobé stability roztoků. Měření zeta potenciálu patří k nejjednodušším a nejpřímějším metodám k charakterizace povrchu nabitých koloidních soustav.\n\nZeta potenciál je elektrický náboj, který vzniká na povrchu částice, která přijde do kontaktu s vodným roztokem. Následkem toho vzniká elektrický náboj na povrchu jako důsledek lokálních volných elektronů v roztoku, které mají tendenci se přeskupovat do oblasti s nenulovým nábojem, která existuje v blízkosti rozhraní povrchu částice a roztokem. Uspořádání nábojů na rozhraní pevná látka - kapalina a nastolení rovnováhy mezi protiionty v kapalině se obvykle označuje jako elektrická dvojvrstva. To je kompaktní tenká vrstva iontů bezprostředně vedle povrchu nabité pevné částice. Ionty této vrstvy jsou nepohyblivé z důvodu silné elektrostatické přitažlivé síly. Ionty v roztoku mimo tuto vrstvu se volně pohybují. Zeta potenciál je elektrostatický potenciál na pomezí rozdělující kompaktní vrstvu a difuzní vrstvu.\n\nZeta potenciál závisí na elektrokinetickém potenciálu na rovině skluzu povrchu elektrické dvojvrstvy. Spolu s povrchovou vodivostí je zeta potenciál důležitým parametrem při studiu a modelování různých elektrokinetických jevů souvisejících s mikrofluidními systémy. Zeta potenciál na rozhraní pevné látky a kapaliny závisí také na řadě dalších faktorů jako jsou koncentrace iontů, jejich náboj, pH a teplota roztoku. Z tohoto důvodu má každé rozhraní svůj vlastní zeta potenciál. Měření zeta potenciálu je založeno na nepřímém měření, s použitím jednoho z následujících elektrochemických jevů: elektroosmotický tok, elektroforéza, nebo „streaming“ potenciál.\n\nZeta potenciál nemůže být měřen přímo, ale může být vypočítán s použitím teoretických modelů. Většinou jsou jako data použity k výpočtu elektrokinetické a elektroakustické jevy. Zeta potenciál disperze je měřen přiložením elektrického pole. Částice s nenulovým zeta potenciálem aplikováním elektrického pole putují k elektrodě o opačném náboji s rychlostí úměrnou velikosti zeta potenciálu.\n\nExistují dvě odlišné experimentální techniky používané k měření velikosti zeta potenciálu: mikroelektroforéza a elektroforéza. Mikroelektroforéza má výhodu získání obrazu pohybujících se částic a elektroforéza je založena na dynamickém rozptylu světla, který může být použit k charakterizaci velmi malých částic. Posun frekvence, nebo fázový posun dopadajícího laserového paprsku, který je způsoben pohybujícími se částicemi je měřen jako mobilita částic, která je převedena na zeta potenciál s použitím modelu Smoluchowskeho, nebo Huckelovy teorie. Obě tyto metody mohou vyžadovat ředění vzorku, které někdy může být důvodem ovlivnění vlastností a velikosti zeta potenciálu vzorku.\n\nTechnika měření zeta potenciálu je založena na nepřímém měření získaném během elektrokinetických experimentů. Obvykle se hodnota zeta potenciálu pohybuje v rozmezí mezi 0 – 200 mV a jsou možné kladné i záporné hodnoty v závislosti na převažujícím náboji částice.\n"}
{"id": "1248895", "url": "https://cs.wikipedia.org/wiki?curid=1248895", "title": "Spindelbach", "text": "Spindelbach\n\nSpindelbach je zaniklá vesnice, která ve středověku stávala v Krušných horách v katastrálním území města Výsluní v okrese Chomutov.\n\nPrvní písemná zmínka o Spindelbachu je z roku 1356, kdy vesnice patřila k hasištejnskému panství, a nachází se v listině pánů z Alamsdorfu. Roku 1367 udělil král Václav IV. v léno hrad Hasištejn a mimo jiné také polovinu Spindelbachu panu Bernhardovi ze Šumburka. Když si bratři Vilém a Aleš ze Šumburka v roce 1431 rozdělili perštejnské panství, získal polovinu vesnice Vilém. Později byli jejími majiteli Vilém z Illburka a Fictumové, kteří ji roku 1481 prodali Hasištejnským z Lobkovic. Zpráva o prodeji je poslední přímou zmínkou o vesnici. Později se jméno Spindelbach objevuje již jen jako pomístní název rybníka, luk a lesů.\n\nNa samotném okraji vesnice a v její blízkosti byly archeologicky doloženy tři zaniklé sklárny datované přibližně do poloviny třináctého století.\n\nVesnice se nacházela v severním výběžku katastrálního území města Výsluní. Stála v nadmořské výšce 800–880 metrů na jižně orientovaném svahu údolí bezejmenného potoka. Místo porůstá les. Její domy stály ve dvou řadách na obou březích potoka, který tvoří osu vesnice, v délce 1100 metrů a na ploše o velikosti 25 hektarů. Svým charakterem tedy patří mezi lesní lánové vsi. Terénní relikty dokládají existenci třiceti usedlostí. V plužině vsi se částečně dochovaly mezní pásy, které vymezovaly hranice jednotlivých usedlostí.\n\n"}
{"id": "1248896", "url": "https://cs.wikipedia.org/wiki?curid=1248896", "title": "Světový pohár v biatlonu 2016/2017 – Pokljuka", "text": "Světový pohár v biatlonu 2016/2017 – Pokljuka\n\n2. podnik Světového poháru v biatlonu v sezóně 2016/17 probíhal od 5. do 11. prosince 2016 ve slovinské Pokljuce. Na programu podniku byly závody ve sprintech, stíhací závody a štafety mužů a žen.\n\nOficiální program:\n\nZávod mužů probíhal za jasného počasí a slabého větru, a proto mnoho závodníků zastřílelo obě položky čistě. Z českých reprezentantů se to podařilo Michalu Krčmářovi, který dokázal zrychlovat svůj běh a nakonec dojel devátý. Michal Šlesingr běžel stejně rychle, ale při druhé střelbě nezasáhl jeden terč. Navíc střílel pomaleji a skončil o 16 míst za ním. Ondřej Moravec s jednou chybou při střelbě vleže dojel jako 31. Adam Václavík a Tomáš Krupčík dokončili na 50. a 51. místě – dělila je od sebe jen jedna desetina sekundy. Závod vyhrál podle očekávání Martin Fourcade. Po druhé střelbě sice o sekundu vedl Johannes Thingnes Bø, ale Fourcade dokázal v posledním kole výrazně zrychlit a zvítězil s náskokem téměř čtvrt minuty.\n\nVe sprintu žen se čeští trenéři rozhodli nasadit nejlepší závodnice až do druhé poloviny startovního pole – očekávali, že se snižující se teplotou by se mohla trať zrychlovat. Gabriela Koukalová zahájila závod rychlým během a čistou střelbou vleže. Vstoje však nezasáhla jeden terč, což trenér Vítek komentoval slovy „Byl to kalibr, bohužel nespadl. Před startem byla Gábina nervózní, ale zvládla to výborně.“ Koukalová dokončila závod na sedmém místě. Eva Puskarčíková střílela obě položky čistě a po druhé střelbě byla na průběžném pátém místě. V závěru však zpomalovala a dojela osmá, jen čtyři desetiny sekundy za Koukalovou. Veronika Vítková nezasáhla dva terče při první střelbě a skončila na 30. místě.\nZvítězila Laura Dahlmeierová, která rychlým během v posledním kole předstihla překvapení tohoto závodu – Francouzku Justine Braisazovou. Pro tu druhé místo znamenalo první medailové umístění v závodech světového poháru. Překvapila také za Slovensko závodící Anastasia Kuzminová, která se do světového poháru vrátila po mateřské přestávce. Bezchybnou a rychlou střelbou útočila na medailové pozice, v posledním kole ji však docházely síly a dokončila šestá.\n\nZ českých mužů startoval do stíhacího závodu nejdříve Michal Krčmář na devátém místě. Zpočátku střílel čistě a vylepšoval si svou pozici, při třetí střelbě však udělal dvě chyby a propadl se na 15. místo. Při poslední zastávce na střelnici však nechyboval a rychlou jízdou si dojel pro 10. konečné umístění. Jako čtrnáctý skončil Ondřej Moravec, který si tak přes dvě chyby na střelnici polepšil z 31. místa na startu. Michal Šlesingr dojel devatenáctý.\nVedoucí závodník světového poháru Martin Fourcade startoval s čtvrtminutovým náskokem a na střelnici nechyboval. Po druhé střelbě jej dostihl rychleji střílející Anton Šipulin, který s ním pak jel společně až do poslední střelby. Při ní udělal Šipulin jednu chybu, což umožnilo Fourcadovi s náskokem zvítězit.\n\nSprint žen znamenal životní úspěch pro Evu Puskarčíkovou. Po jedné chybě při první střelbě sice spadla na 16. místo, ale postupně se i díky další čisté střelbě zlepšovala. Na poslední střeleckou položku přijela sice s odstupem sedmá, ale všechny soupeřky před ní s výjimkou Laury Dahlmeierové chybovaly, a tak se Puskarčíková dostala mezi ně na čtvrtou pozici. Brzy předjela Susan Dunkleovou a Lisu Hauserovou a jela na druhé pozici. Ještě před prvním mezičasem se však před ní dostala lépe běžící Kaisa Mäkäräinenová, která si nakonec dojela pro druhé místo. Puskarčíková v cílové rovině odolala útoku Marie Dorinové Habertové a o jednu desetinu sekundy uhájila třetí místo – její první stupně vítězů v světovém poháru. „Je to najednou taková jízda, že to už ani nepobírám,“ vyjádřila svoje pocity po závodě. Veronika Vítková, které startovala jako třicátá, střílela první tři položky čistě, ale při poslední střelbě minula dva terče a nakonec skončila na 15. pozici. Nedařilo se Gabriele Koukalové, která udělala při druhé střelbě vstoje tři chyby a při položkách vstoje pak přidala vždy po jedné. V cíli udělala gesto, když přibrzdila, pustila před sebe Miriam Gössnerovou a dojela tak na 26. místě. Zvítězila Dahlmeierová, která se sice po druhé střelbě propadla na šesté místo, ale pak využila zaváhání soupeřek a do posledního kola vyjížděla s větším náskokem, který udržela.\n\nDo závodu mužů nastoupilo české družstvo v novém složení bez Jaroslava Soukupa. Štafetu rozběhl Michal Šlesingr, který musel použít celkem tři náhradní náboje a Tomáši Krupčíkovi předával na desátém místě se ztrátou 23 sekund. Ten zastřílel solidně jen se dvěma chybami, ale běžel pomaleji, takže svoji pozici jen udržoval. Ondřej Moravec od něj přebral štafetu na 11. místě se ztrátou 1:11. Vleže nezasáhl jeden terč, ale vstoje střílel rychle a čistě a postoupil na sedmé místo. V posledním kole ještě zrychlil a Michalu Krčmářovi předával jako šestý. Ten se po dvou čistých střelbách se dostal na šesté místo, v posledním kole předjel Itala Thomase Bormolina, dokázal ještě zvýšit náskok na Rakušana Simona Edera a dovezl českou štafetu na pátém místě. Zvítězili francouzští biatlonisté, kteří od třetiny závodu vedli. Martin Fourcade pak v posledním kole už jen udržoval dostatečný odstup a dojel s více než čtvrtminutovým náskokem před ruskými biatlonisty.\nČeská štafeta žen nastupovala sice v obvyklém složení, ale v novém pořadí s Gabrielou Koukalovou v závěrečném úseku. Eva Puskarčíková se krátce po startu závodu, který se jel za velmi slabého větru, dostala do čela. To udržela až do druhé střelby, kde udělal dvě chyby, ale podařilo se jí rychle odstřílet náhradní rány. Odjížděla sice se ztrátou 10 sekund na třetím místě, ale brzy své soupeřky předjela a předávala s několikasekundovým náskokem jako první. Lucie Charvátová však při první střelbě zasáhla jen tři terče a jela tak dvě trestná kola. Z nich odjížděla se ztrátou přes minutu na 12. místě. Při další střelbě musela dvakrát dobít a navíc na trati jela pomaleji – proto svoji pozici nezlepšila a Vítkové předávala na 11. místě v čase 1:42 za vedoucími Ukrajinkami. „Lucka bohužel vůbec nezvládla první položku, ty rány šly hodně vedle, zřejmě z toho byla celá rozklepaná“, komentoval to trenér žen Zdeněk Vítek. Jeho neteř Veronika Vítková pak předjela několik soupeřek a po čisté střelbě vleže se dostala na osmé místo. Pak udělala dvě chyby vleže a Gabriele Koukalové předávala jako šestá se ztrátou 1:21. Ta střílela čistě a běžela rychle (trať zajela rychleji než všechny soupeřky), brzy předjela švýcarskou a běloruskou štafetu, ale nedokázala už předjet čistě střílející a překvapivě rychle jedoucí málo známou Ukrajinku Anastasiju Merkušinovou. Ze ztráty, která na předávce činila přes minutu, ubrala čtyřicet sekund. Česká štafeta tak skončila na čtvrtém místě. Zajímavý byl boj o vítězství, když Laura Dahlmeierová a Marie Dorinová Habertová zastřílely poslední položku čistě a ve stejném čase vyjížděly do posledního okruhu. V jeho polovině však Dahlmeierová své soupeřce ujela a s přehledem tak dovezla německou štafetu do cíle jako první.\n\n"}
{"id": "1248898", "url": "https://cs.wikipedia.org/wiki?curid=1248898", "title": "Seznam kulturních památek v Komni", "text": "Seznam kulturních památek v Komni\n\n"}
{"id": "1248899", "url": "https://cs.wikipedia.org/wiki?curid=1248899", "title": "Kleinautowerke Fritz Hückel", "text": "Kleinautowerke Fritz Hückel\n\nKleinautowerke Fritz Hückel byla československá firma sídlící v Šenově u Nového Jičína, vyrábějící kromě jiného i automobily.\n\nFritz Hückel (1885–1973), syn továrníka Augusta Hückla (1838–1917), byl kloboučník, amatérský automobilový závodník, spoluzakladatel Moravsko-slezského automobilového klubu a spoluvlastníkem firmy J. Hückel’s Söhne (\"J. Hückel a synové\") v Novém Jičíně. Otto Kloss byl zámečník. V roce 1906 společně vyrobili vůz označený jménem \"Hückel\". Tento jediný exemplář poháněl vzduchem chlazený čtyřválcový motor a podobal se automobilu Laurin & Klement A. V letech 1913 a 1914 vedl Fritz Hückel firmu Austro-Cyclecar.\n\nV roce 1945 byly továrny firmy J. Hückel’s Söhne vyvlastněny a Fritz Hückel jako sudetský Němec musel Československo opustit. Zkoušel založit novou továrnu na klobouky v dolnobavorském Dingolfingu a hornobavorském Weilheimu. Fritz Hückel zemřel 12. ledna 1973 v Mnichově.\n\nFritz Hückel založil v roce 1921 nebo 1922 společnost Kleinautowerke Fritz Hückel a začal s malosériovou výrobou automobilů pod značkou \"Gnom\" a později \"Hückel\". V roce 1935 nebo 1936 byla výroba ukončena. \n\nMalé automobily Gnom byly podobné vozu vyráběnému továrnou Nesselsdorfer Wagenbau-Fabriks-Gesellschaft v Kopřivnici. Později se více podobaly modelu Opel 4 PS. V té době i některé díly vozu \"Opel 4/20 PS\" používaly. Ročně vznikl jeden až dva vozy.\n\nV roce 1935 byl představen typ \"Hückel Special\". Poháněl jej šestiválcový motor firmy Tatra. Vyroben byl jediný kus.\n\n\n"}
{"id": "1248901", "url": "https://cs.wikipedia.org/wiki?curid=1248901", "title": "Flamur Kastrati", "text": "Flamur Kastrati\n\nFlamur Kastrati (* 14. listopadu 1991, Kristiansand, Norsko) je norsko-kosovský fotbalový útočník, od roku 2016 hráč klubu Aalesunds FK. Na svém kontě má starty za norské mládežnické reprezentace, od roku 2014 je reprezentantem Kosova. \nS mužstvem Strømsgodset IF vyhrál v roce 2013 Tippeligaen.\n\n\nKastrati nastupoval za norské mládežnické reprezentace od kategorie U16.\n\nV A-mužstvu Kosova debutoval 5. 3. 2014 v přátelském zápase v Kosovské Mitrovici proti reprezentaci Haiti (remíza 0:0, tehdy ještě Kosovo nebylo členem FIFA).\n\n"}
{"id": "1248902", "url": "https://cs.wikipedia.org/wiki?curid=1248902", "title": "Seznam kulturních památek v Boršicích", "text": "Seznam kulturních památek v Boršicích\n\n"}
{"id": "1248903", "url": "https://cs.wikipedia.org/wiki?curid=1248903", "title": "Bibliographia Medica Čechoslovaca", "text": "Bibliographia Medica Čechoslovaca\n\nBibliographia medica Čechoslovaca (BMČ) je národní registrující bibliografie z oboru lékařství a zdravotnictví, vytvářena již od roku 1947. Jejími zakladateli a pořadateli byli knihovník Karel Růžička a docent psychiatrie MUDr. Svetozar Nevole.\n\nPrvní pokusy o vytvoření české národní lékařské bibliografie se objevují již na začátku 20. století. V letech 1900-1902 vycházela jako příloha Časopisu lékařů českých “Slovanská bibliografie lékařská”, jejímž pořadatelem byl MUDr. Jan Semerád. Cílem bylo podchytit všechny vědecké práce, které byly publikovány ve slovanských časopisech.\n\nV letech 1935-1939 vycházela “Bibliographia medica cechoslovaca”, jejímž pořadatelem a zároveň i vydavatelem byl prof. MUDr. Otakar Hněvkovský. Vzhledem k tomu, že bibliografie neměla žádné institucionální zázemí, její vydávání od začátku provázely technické a finanční problémy.\n\nVe 40. letech 20. století se objevují v odborném lékařském tisku kritické články, které poukazují na neexistující československou lékařskou bibliografii. Jedním z kritiků byl i docent psychiatrie MUDr. Svetozar Nevole, který se nakonec zasloužil o její vznik. Oproti dřívějším pokusům si uvědomoval, že pro vznik bibliografie je nutné institucionální zázemí a zabezpečení informačních zdrojů. Společně s vedoucím lékařské knihovny Karlem Růžičkou začali v roce 1946 připravovat podmínky pro její vytvoření. V roce 1947 se jim podařilo založit Zdravotnické dokumentační středisko (ZDS), mezi jehož činnosti patřilo i vytváření národní registrující lékařské bibliografie. Zajištění informačních zdrojů ZDS realizovalo prostřednictvím Ústřední lékařské knihovny, se kterou sídlilo ZDS v jedné budově v Lékařském domě v Praze.  V roce 1961 se obě instituce sloučily v Státní ústav pro zdravotnickou dokumentační a knihovnickou službu (dnešní Národní lékařská knihovna – NLK).\n\nPrvní vydání BMČ v knižní podobě bylo realizováno v roce 1949 a registrovalo literaturu vydanou v roce 1947. Zpracování BMČ se v tomto období stalo jedním z hlavních cílů ZDS. BMČ zachycuje odborné písemnictví vydané na území České republiky a práce českých autorů vydaných v zahraničí. Do roku 1996 zahrnovala i slovenskou produkci. Všechny záznamy BMČ od roku 1947 jsou uložené v databázi a přístupné prostřednictvím portálu Medvik (www.medvik.cz). V roce 2017 databáze BMČ obsahovala cca 900 000 záznamů. NLK postupně pracuje na doplnění i starších záznamů vydaných před rokem 1947.\n\nKromě záklaní řady BMČ vycházely ještě 2 doplňkové řady:\n\n\nBMČ vycházela až do roku 1999 v tištěné podobě, nejdříve formou ročenek, později formou měsíčních sešitů. Tištěné výstupy byly v roce 2016 digitalizovány a jsou volné dostupné v Digitální knihovně NLK.\n\nDatabáze BMČ obsahuje přibližně 900 000 bibliografických záznamů monografií a článků z oboru lékařství a zdravotnictví. Do BMČ jsou zařazovány:\n\n\nRoční přístustek je okolo 30 000 nových záznamů. V roce 2018 je do BMČ excerpováno 254 časopisů. Aktuální seznam excerpovaných časopisů je uveden v portálu Medvik, kolekce Excerpované tituly v BMČ. BMČ nemá žádné časové omezení, snahou je, aby veškerá produkce z oboru byla v BMČ podchycena. Články jsou v databázi zpracované od roku 1947, starší se postupně doplňují.\n\nBMČ je vytvářena v knihovnickém systému DaWinci/Medvik ve formátu Marc 21.\n\nDatabáze BMČ je volně dostupná v portálu Medvik na adrese www.medvik.cz/bmc a v Centrální portálu knihoven na adrese www.knihovny.cz\n\nVěcné téma je v záznamech BMČ zachyceno pomocí deskritorů českého překladu amerického tezauru Medical Subject Headings (MeSH).\n\n\n\n"}
{"id": "1248904", "url": "https://cs.wikipedia.org/wiki?curid=1248904", "title": "Seznam kulturních památek v Částkově (okres Uherské Hradiště)", "text": "Seznam kulturních památek v Částkově (okres Uherské Hradiště)\n\n"}
{"id": "1248905", "url": "https://cs.wikipedia.org/wiki?curid=1248905", "title": "Seznam kulturních památek v Nivnici", "text": "Seznam kulturních památek v Nivnici\n\n"}
{"id": "1248906", "url": "https://cs.wikipedia.org/wiki?curid=1248906", "title": "Sluneční kult ve starověkém Egyptě", "text": "Sluneční kult ve starověkém Egyptě\n\nSluneční kult ve starověkém Egyptě je spojen s uctíváním slunečních božstev, která jsou vnímána jako generativní síly, síly zrození a koloběhu.\n\nVzniká ve Staré říši, a to před dobou vlády faraona Necericheta ze 3. dynastie.\n\nZa vlády panovníka Radžedefa dochází ke standardizaci slunečního kultu a podoby kněžstva. Rovněž vznikají pyramidové komplexy rozestavěné podle vypozorované dráhy Slunce. Současně pozorujeme nárůst jmen se základem Re nebo Ra.\n\nZa vrcholnou fázi vývoje slunečního kultu ve Staré říši bývá považována 5. dynastie. Prvních 6 panovníků této dynastie si nechalo postavit sluneční chrámy. Od konce 5. dynastie však již budovány nejsou. Největším zdrojem informací o slunečním kultu jsou texty pyramid.\n\nSluneční kult boha Ra byl v pozdějších dobách spojen s dalšími teologiemi. Vznikali tak Nejvyšší bohové se jmény Osiris-Ra (jako v Knize Amduat), Chnum-Ra (jak je zaznamenáno v chrámu v Esně), Horus-Ra (tedy Re-Harachtej, jak je to zaznamenáno například na gízské stéle Tutmose IV. u tváře sfingy), Sobek-Ra (jako například v chrámu v Kom Ombo), a především Atum-Ra a Amon-Ra, který byl nejznámějším bohem Střední i Nové říše.\n\nSluneční kult byl znovu uchopen panovníkem 18.dynastie Amenhotepem IV., který se přejmenoval na Achnatona a zavedl náboženskou reformu, která měla za cíl učinit Nejvyšším bohem Atona (tedy sluneční disk). Tato reforma však byla odmítnuta většinou kněžstva i obyvatelstva a byla rychle převedena zpět do kultu boha Amona.\n\nSluneční kult je spojen se jmény Ra (Re), Amon, Aton, Atum (varianty těchto jmen). Specifikem egyptských božstev a i slunečních božstev je, že se jedná vlastně o kosmický princip a jednotliví bohové se prolínají, popř. jsou zaměnitelní.\n\nVycházející Slunce bylo reprezentováno bohem Chepre a jako takové zobrazováno jako skarabeus (neboli brouk hovnivál).\n\nSluneční bůh byl uctíván jako praotec bohů, duchovní Otec lidstva a prapočátek všeho živého, rodí se z něj faraon a vlastně všechno živé. Rovněž je božstvem vzkříšení k novému životu. Ke Slunci také po smrti stoupá duše člověka.\n\nSluneční bárka je byla symbolickým vozidlem Nejvyššího boha. V ní plul po obloze a v noci podsvětím.\n\nNa sluneční bárce boha Ra bývá často zobrazován bůh Thovt spolu s vidoucím okem boha Ra. Rovněž bohyně Maat je zobrazována na sluneční bárce.\n\n\n"}
{"id": "1248910", "url": "https://cs.wikipedia.org/wiki?curid=1248910", "title": "Mezinárodní den dobrovolníků", "text": "Mezinárodní den dobrovolníků\n\nMezinárodní den dobrovolníků je svátek připomínaný vždy 5. prosince. Slaví se od roku 1985, kdy jej vyhlásila Organizace spojených národů (OSN). Prvně se slavil až roku 1986. Svátek slouží k připomenutí důležitosti dobrovolnické práce pro společnost.\n"}
{"id": "1248911", "url": "https://cs.wikipedia.org/wiki?curid=1248911", "title": "Jiří Sobotka", "text": "Jiří Sobotka\n\nJméno a příjmení Jiří Sobotka má více nositelů:\n"}
{"id": "1248913", "url": "https://cs.wikipedia.org/wiki?curid=1248913", "title": "Frying Pan Lake", "text": "Frying Pan Lake\n\nFrying Pan Lake nebo také Waimangu Cauldron je termální pramen na Novém Zélandu. Má rozlohu 3,8 hektaru, průměrná hloubka činí šest metrů a maximální přes dvacet metrů a objem 200 000 m³, řadí se tak k největším geotermálním jezerům na světě.\n\nPramen se nachází v kráteru Echo, který náleží k chráněné oblasti údolí Waimangu nedaleko města Rotorua (region Bay of Plenty). Horké prameny zde vznikly v důsledku erupce sopky Mount Tarawera 10. června 1886, k poslednímu výbuchu došlo 22. února 1973. Voda dosahuje teploty 55-60 °C a má pH 3,8, díky unikajícímu oxidu uhličitému a sulfanu jezero neustále bublá a hladina je zahalena oblaky páry. Ve vodě žijí termofilní organismy, jako je \"Cyanidium caldarium\".\n"}
{"id": "1248917", "url": "https://cs.wikipedia.org/wiki?curid=1248917", "title": "Ten třetí je navíc", "text": "Ten třetí je navíc\n\nTen třetí je navíc (\"Third Man Out\") je kanadsko-americký hraný film z roku 2005, který režíroval Ron Oliver. Film byl natočen podle románu Richarda Stevensona o soukromém detektivovi Donaldu Stracheym.\n\nSoukromý detektiv Donald Strachey a jeho přítel Timmy Callahan, který pracuje jako asistent senátorky Dianne Glassmanové, se právě přestěhovali do Albany, kde renovují dům. Na Donalda se obrátí kontroverzní aktivista za práva gayů John Rutka s prosbou o ochranu. Právě byl přepaden ve svém domě a obává se o svůj život. Rutka zveřejňuje informace o známých osobnostech, které svou sexuální orientaci tají, čímž si nadělal mnoho nepřátel. Donald všek způsob jeho aktivismu odmítá a nechce případ převzít. Přesto se posléze nechá přesvědčit, ale začne zjišťovat, že mu Rutka a jeho přítel Eddie Santin zatajují důležité informace. Odmítne tedy další spolupráci. Krátce nato je však Rutka zavražděn a Donald se vydává pátrat po viníkovi. Stopy vedou do vysokých pater politiky a katolické církve, přesto se v případu vyskytne nečekaný zvrat, který donutí Donalda k zásadnímu rozhodnutí.\n"}
{"id": "1248918", "url": "https://cs.wikipedia.org/wiki?curid=1248918", "title": "Austro-Cyclecar", "text": "Austro-Cyclecar\n\nAustro-Cyclecar byla značka rakousko-uherských automobilů vyráběných v Novém Jičíně.\n\nAmatérský automobilový závodník a spolumajitel továrny na klobouky \"J. Hückel’s Söhne\" Fritz Hückel (1885–1973) založil v roce 1913 novou společnost v Novém Jičíně a začal s výrobou automobilů se značkou \"Austro-Cyclecar\". nebo jen \"Austro\". Generální zastoupení převzal Eduard Schlosser. V roce 1914 firma výrobu automobilů ukončila a Fritz Hückel založil po první světové válce společnost Kleinautowerke Fritz Hückel v Šenově u Nového Jičína.\n\nPrvní vyráběný typ \"5/7 PS\" byl cyclecar, malý automobil poháněný vidlicovým dvouválcem firmy NSU. Později byl používán vodou chlazený motor V2 značky Laurin & Klement. Převodovka byla čtyřrychlostní. Přenos výkonu motoru zajišťovaly řetězy, diferenciál chyběl. Zvláštností vozu bylo nezávislé zavěšení kol. Hmotnost vozu byla pouze 260 kg. Cena byla stanovena na 2800 korun.\n\nV roce 1914 uvedla firma na trh větší model se čtyřválcovým motorem o výkonu 14 koní. Výkon motoru přenášel na zadní nápravu s diferenciálem kardan. Pohotovostní hmotnost vozu byla 400 kg.\n\nVozy firmy se účastnily automobilových závodů. Eduard Schlosser dojel 7. září 1913 na druhém místě v závodě spolehlivosti, který pořádal \"Allgemeinen Motorfahrer-Verband\" (\"AMV\") na v okolí Semmeringu. První místo získal Saša Kolowrat na voze Austro-Daimler Sascha. Čtyřválcový model se 5. dubna 1914 účastnil závodu Zbraslav-Jíloviště.\n\n\n"}
{"id": "1248920", "url": "https://cs.wikipedia.org/wiki?curid=1248920", "title": "Austro", "text": "Austro\n\nAustro může být: \npředpona označující Rakousko\n\n\n\njako součást vědeckých neologismů, 'austro' znamená jih, jižní\n"}
{"id": "1248922", "url": "https://cs.wikipedia.org/wiki?curid=1248922", "title": "Hologram pro krále (film)", "text": "Hologram pro krále (film)\n\nHologram pro krále (v anglickém originále A Hologram for the King) je komediální drama z roku 2016. Režie, scénáře a hudby se ujal Tom Tykwer. Námětem byla stejnojmenná novela z roku 2012 od Daveho Eggerse. Hlavní role hrají Tom Hanks, Sidse Babett Knudsen, Tom Skerritt a Sarita Choudhury. Snímek se stal mezinárodní ko-produkcí mezi státy Německo, Maďarsko a Spojené státy americké.\n\nFilm měl premiéru na Filmovém festivalu v Tribece 20. dubna 2016 a do kin byl oficiálně uveden 22. dubna 2016. V České republice měl premiéru 17. listopadu 2016. I přes pozitivní recenze od kritiků se film finančně prodělal. Jeho rozpočet činil 30 milionů a vydělal 7,8 milionů dolarů. Pro Toma Hankse je to nejméně výdělečným filmem od \"Pokaždé se loučíme\" z roku 1986.\n\n12. června 2013 Tom Tykwer potvrdil, že pracuje na filmové adaptaci novely \"Hologram pro krále\" od Davea Eggerse. Tykwer film zrežíroval a napsal k němu scénář. Natáčení začalo 6. března 2014 v Maroku. Také se natáčelo v Egyptě a Německu. Natáčení skončilo v červnu 2014.\n\nNa recenzní stránce Rotten Tomatoes získal ze 126 započtených recenzí 71 procent s průměrným ratingem 6,2 bodů z deseti. Na serveru Metacritic snímek získal z 30 recenzí 59 bodů ze sta. Na Česko-Slovenské filmové databázi snímek získal 61%.\n\nSnímek vydělal 1,1 milionu dolarů za první promítací víkend a umístil se na 11. místě žebříčku nejnavštěvovanějších filmů. Po celém světě film vydělal 8,3 milionů dolarů, stal se tak nejméně výdělečným filmem pro Toma Hankse v hlavní roli od \"Pokaždé se loučíme\" z roku 1986.\n"}
{"id": "1248925", "url": "https://cs.wikipedia.org/wiki?curid=1248925", "title": "Patrick Edlinger", "text": "Patrick Edlinger\n\nPatrick Edlinger [výslovnost] (* 15. června 1960, Dax - 16. listopadu 2012 La Palud-sur-Verdon) byl francouzský sportovní lezec, francouzská legenda skalního lezení. Vítěz závodů Sportroccia a Rock Master v lezení na obtížnost. Šéfredaktor časopisu \"Roc'n Wall\".\n\n\n\n\n"}
{"id": "1248929", "url": "https://cs.wikipedia.org/wiki?curid=1248929", "title": "Tečný meteoroid", "text": "Tečný meteoroid\n\nTečný meteoroid (nebo tečný bolid) je těleso, které vstoupí do zemské atmosféry a znovu ji opustí. Pokud se ještě před odletem začne rozpadat, mohou některé fragmenty dopadnout na Zemi jako meteority. V takovém případě bývá k vidění celé procesí meteorů. Mezi nejslavnější tečné meteoroidy patří Velký denní bolid z roku 1972 a procesí meteorů z roku 1860.\n\nNeexistuje žádná jasná horní hranice atmosféry, ačkoliv například z hlediska ubývající hustoty vzduchu za ni bývá označována tzv. Kármánova hranice ve výšce 100 km. Z hlediska struktury atmosféry končí přibližně ve výšce 80 km mezosféra a začíná termosféra, která sahá asi do výše 450 km nad zemský povrch. Většina meteoroidů začíná být viditelná jako meteor ve výšce 85 až 120 km nad zemským povrchem, tedy ve spodní části termosféry a poblíž zmíněné Kármánovy hranice. Když tečný meteoroid prolétá zemskou atmosférou, ztrácí vlivem tření rychlost a zároveň je nataven a vypařuje se jeho svrchní vrstva, čímž zase dochází ke ztrátě hmotnosti. Po návratu do vesmírného prostoru se pak ocitá na pozměněné oběžné dráze kolem Slunce. Jeho povrch znovu ztuhne a podobá se pak povrchu, jaký známe z meteoritů.\n\nTečné meteoroidy bývají zachyceny vzácně, a vědecky popsáno dosud bylo jen několik z nich.\n\nNěkteré popsané tečné meteoroidy:\n\n\n"}
{"id": "1248932", "url": "https://cs.wikipedia.org/wiki?curid=1248932", "title": "Žebratka", "text": "Žebratka\n\nŽebratka (\"Hottonia\") je rod rostlin z čeledi prvosenkovité. Jsou to vodní byliny kořenící ve dně. Listy jsou ponořené, členěné v čárkovité úkrojky. Květy jsou pětičetné, v květenství složeném z přeslenů květů. Rod zahrnuje pouze 2 druhy a je rozšířen v Evropě, západní Asii a Severní Americe. Žebratka bahenní se vzácně vyskytuje i v České republice.\n\nŽebratky jsou jednoleté nebo vytrvalé vodní byliny. Lodyha je z velké části ponořená, přímá nebo vystoupavá. Žebratka nadmutá má lodyhu nápadně nafouklou. Listy jsou ponořené až plovoucí, střídavé, vstřícné nebo přeslenité, 1x až 2x zpeřeně členěné v nitkovité nebo čárkovité úkrojky, řapíkaté.\nKvětenství je několikapatrové, skládající se z několika přeslenů květů, interpretovaných jako přisedlé okolíky.\nKvěty jsou pětičetné, pravidelné. Kalich je zelený, s laloky delšími než kališní trubka. Koruna je bílá, žlutá nebo fialová, trubkovitá až nálevkovitá. Tyčinky mají krátké nitky a nevyčnívají z květů. Semeník je srostlý z 5 plodolistů a nese nitkovitou čnělku. Plodem je kulovitá tobolka pukající 5 chlopněmi a obsahující mnoho drobných semen.\n\nRod obsahuje pouze 2 druhy. Žebratka bahenní (\"Hottonia palustris\") roste téměř v celé Evropě od Francie a Skotska po východní Evropu a zasahuje i na západní Sibiř a Malé Asie. Žebratka nadmutá (\"H. inflata\") roste ve východní polovině Severní Ameriky od Texasu po Maine a také na kanadském Ostrově prince Edwarda.\n\nŽebratka bahenní se v České republice vzácně vyskytuje v nižších polohách. Tento druh je zařazen na seznamu chráněných rostlin České republiky v kategorii C3 (ohrožené druhy).\n\n\nOba druhy jsou občas pěstovány jako akvarijní rostliny nebo v paludáriích.\n\n"}
{"id": "1248934", "url": "https://cs.wikipedia.org/wiki?curid=1248934", "title": "Gwoździany", "text": "Gwoździany\n\nGwoździany (něm. \"Gwosdzian\") je vesnice v Polsku ve Slezském vojvodství, okres Lubliniec, gmina Pawonków.\n\nVesnice má rozlohu 1234 ha a prochází jí krajská silnice Lubliniec – Kłodsko. Vesnice má zemědělský charakter.\n\nPrvní písemná zmínka pochází z roku 1679.\n\nV roce 1761 byla založena sklářská huť, ve které bylo zaměstnáno 13 zaměstnanců.\n\nV roce 1830 byl ve vesnici vodní mlýn, pivovar, lihovar a výrobna potaše. V polovině 19. století byl majitelem hrabě von Loebbecke.\n\nV roce 1869 byl ve vesnici pivovar, vysoká pec, zkujňovací pec, vodní mlýn a škola. Gwoździany patřily k farnosti Dobrydzień.\n\nPo obsazení většiny Slezska Pruskem byly Gwoździany pod správou Německa (Pruska). Po první světové válce zůstaly příhraniční obcí v Německu, na základě plebiscitu v Horním Slezsku. Po druhé světové válce byly začleněny do Polska.\n\nV letech 1975–1998 vesnice byla pod správou vojvodství Čenstochovice.\n\nV roce 2011 ve vesnici žilo 723 obyvatel. V roce 2016 už 725 obyvatel.\n\n"}
{"id": "1248941", "url": "https://cs.wikipedia.org/wiki?curid=1248941", "title": "Háďátka", "text": "Háďátka\n\nHáďátka (\"Tylenchida\") jsou skupinou (řádem) z kmene hlístice. Často jsou parazité hospodářských rostlin.\n\nStejně tak jako ostatní hlístice nemají háďátka cévní a dýchací soustavu, jejich tělo kryje kutikula. Mají trávicí soustavu, která začíná ústním otvorem umístěným na jednom konci jejich protáhlého těla a prostupuje pseudocoelem.\n\nVytváří velké množství rezistentních vajíček a jsou pohlavně dimorfní.\n\nMezi zástupce významné pro člověka patří háďátko zhoubné, které je významným škůdcem cibule, nebo další významný kořenový parazit \"Pratylenchus penetrans.\"\n\nNadčeledi s podřazenými čeleděmi:\n\n"}
{"id": "1248947", "url": "https://cs.wikipedia.org/wiki?curid=1248947", "title": "Gesa Felicitas Krause", "text": "Gesa Felicitas Krause\n\nGesa Felicitas Krause (* 3. srpna 1992) je německá atletka, běžkyně, která se specializuje na hladké střední tratě a běh na 3000 metrů překážek. V současnosti je také držitelkou světového rekordu v běhu na méně vypisované trati 2000 metrů překážek časem 5:52,80 minut.\n\nV roce 2011 se stala juniorskou mistryní Evropy v běhu na 3000 metrů překážek. O rok později při svém startu na evropském šampionátu dospělých doběhla v této disciplíně čtvrtá. Na mistrovství světa v Pekingu v roce 2015 vybojovala v běhu na 3000 metrů překážek bronzovou medaili, což zopakovala i o čtyři roky později v Dauhá. V této disciplíně se stala mistryní Evropy v roce 2016 i 2018.\n\n\n"}
{"id": "1248955", "url": "https://cs.wikipedia.org/wiki?curid=1248955", "title": "Pe-Po", "text": "Pe-Po\n\nPe-Po (zkratka z „pevný podpalovač“) je chemický výrobek společnosti Severochema sloužící ke snadnějšímu rozdělávání ohně. Vyráběn je na petrolejovém základě. Produkovat se začal roku 1964. K roku 2016 je jedničkou ve svém oboru v České republice a v Maďarsku, na Slovensku patří mezi první dva. Prodává se ale také například ve Španělsku, Řecku, Itálii či Spojených arabských emirátech.\n\nVýrobek má podobu bílé krychle, dřevěné tabulky či tekutého roztoku dodávaného v lahvi. Vedle bílé barvy je na maďarský trh dodáván v barvě růžové a na Ukrajinu mezi roky 2004 a 2005, kdy tam probíhala Oranžová revoluce, v barvě oranžové. Roku 2016 zvítězil výrobek v anketě \"Logo VD & Značka\" pořádané Svazem českých a moravských výrobních družstev.\n\nProdukt využili také například filmaři, jimž nastrouhaný představoval heroin. Navíc podle rad bulvárního časopisu mělo Pe-Po po podpálení navrátit čtenářce ztracenou lásku.\n\n"}
{"id": "1248957", "url": "https://cs.wikipedia.org/wiki?curid=1248957", "title": "Dd (Unix)", "text": "Dd (Unix)\n\ncodice_1 je počítačový program s rozhraním pro příkazový řádek jehož hlavním účelem je převod a kopírování souborů. Používá se v Unix a operačních systémech unixového typu (například Linux, FreeBSD, Mac OS a další). \n\nV Unixu ovladače zařízení pro hardware (například pevné disky) a speciální soubory (např. /dev/zero nebo /dev/urandom), jsou v systému souborů reprezentovány stejně jako normální soubory; dd může také číst anebo zapisovat z a do těchto souborů, za předpokladu, že funkce je implementována v jejich ovladačích. Proto může být codice_1 použit pro úkoly, jako je zálohování boot sektoru pevného disku nebo získání náhodných dat o stanovené velikosti. Program codice_1 může také provádět převody dat během jejich kopírování, a to včetně změny endianity a konverze do a z ASCII a EBCDIC kódování textu.\nNázev dd je narážka na prohlášení DD v Job Control Language (JCL) od IBM, podle iniciálů \"Data Definition\". \n\nPůvodně bylo codice_1 zamýšlen pro převod mezi ASCII a EBCDIC. Objevil se poprvé v Unix verze 5. Příkaz codice_1 je specifikován v IEEE Std 1003.1-2008, který je součástí Single UNIX Specification.\n\nPříkaz codice_1 může být použit pro mnoho různých účelů. Ve výchozím nastavení codice_1 čte ze standardního vstupu a zapisuje do standardního výstupu. Toto chování lze měnit pomocí if (vstupní soubor) a of (výstupní soubor).\n\ncodice_1 může duplikovat data napříč soubory, zařízeními, diskovými oddíly a svazky. Data mohou být vstupem či výstupem do a z každého z nich. Během přenosu mohou být data měněna pomocí parametru conv.\n\nParametr noerror programu sděluje, že uživatel chce pokračovat, pokud se objeví chyba.\n\nZ bezpečnostních důvodů je někdy nutné vyřazený disk kompletně přepsat.\n\nPříkaz codice_1 může být použit k přepisu disku zápisem nul takto:\nJiný způsob je přepis disku pomocí zápisu náhodných dat:\n\nParametr bs=4k znamená čtení a zápis 4 kb zároveň. Přepsání disku náhodnými daty bude vždy trvat déle, než přepis nulami, protože náhodné údaje musí být vygenerovány. Na většině moderních disků přepis nulami zamezí budoucí obnově dat.\n\nAlternativou pro tento úkol je programy shred  a  wipe, které jsou přítomny v mnoha linuxových distribucích.\n\nBenchmark test disku a sekvenční analýza systémového výkonu čtení a zápisu pro bloky o velikosti 1024 bajtů:\nK vytvoření souboru ze 100 náhodných bajtů pomocí /dev/random:\n\n"}
{"id": "1248962", "url": "https://cs.wikipedia.org/wiki?curid=1248962", "title": "Brezovec", "text": "Brezovec\n\nNázev Brezovec má více významů:\n\n\n\n\n"}
{"id": "1248964", "url": "https://cs.wikipedia.org/wiki?curid=1248964", "title": "Dědic (rozcestník)", "text": "Dědic (rozcestník)\n\nDědic může být:\n\n\n"}
{"id": "1248965", "url": "https://cs.wikipedia.org/wiki?curid=1248965", "title": "Cal (Unix)", "text": "Cal (Unix)\n\ncodice_1 je standardní program Unixu a operačních systémech unixového typu (například Linux, FreeBSD, Mac OS a další). Vytiskne ASCII kalendář na daný měsíc nebo rok. Pokud uživatel neurčuje žádné možnosti příkazového řádku, codice_1 bude tisknout kalendář pro aktuální měsíc.\n\nGregoriánská reforma byla v Království Velké Británie přijata v září 1752. Jako důsledek codice_1 v září 1752 zobrazí upravenou verzi. Tento měsíc byl přechodem od Gregoriánského kalendáře od dříve používaného Juliánského kalendáře. Tohle byla popsána v manuálových stránkách pro Sun Solaris takto. \"An unusual calendar is printed for September 1752. That is the month when 11 days were skipped to make up for lack of leap year adjustments.\"\n\nPříkaz codice_1 byl přítomen již v 1. vydání Unix.\n\n"}
{"id": "1248966", "url": "https://cs.wikipedia.org/wiki?curid=1248966", "title": "Halové mistrovství České republiky v atletice 2000", "text": "Halové mistrovství České republiky v atletice 2000\n\nHalové mistrovství ČR v atletice 2000 se uskutečnilo ve dnech 12. února – 13. února 2000 v Praze.\n\n"}
{"id": "1248973", "url": "https://cs.wikipedia.org/wiki?curid=1248973", "title": "Farní sbor Českobratrské církve evangelické v Mělníku", "text": "Farní sbor Českobratrské církve evangelické v Mělníku\n\nFarní sbor Českobratrské církve evangelické v Melníku je sborem Českobratrské církve evangelické v Mělníku. Sbor spadá pod Poděbradský seniorát.\n\nSbor byl založen roku 1901 jako reformovaný. Vznikl odloučením od sboru ve Vysoké.\n\nFarářem sboru je Miroslav Erdinger, kurátorkou sboru Jana Jahodová.\n\n\n"}
{"id": "1248979", "url": "https://cs.wikipedia.org/wiki?curid=1248979", "title": "Drymalia", "text": "Drymalia\n\nDrymalia () je řecká obecní jednotka na ostrově Naxos v Egejském moři v souostroví Kyklady. Do roku 2011 byla obcí. Nachází se ve východní hornaté části ostrova a na západě sousedí s obecní jednotkou Naxos. Je jednou ze dvou obecních jednotek na ostrově.\n\nObecní jednotka Drymalia se skládá ze 11 komunit, z nichž největší jsou Aperathos a Filoti. V závorkách je uveden počet obyvatel.\n"}
{"id": "1248988", "url": "https://cs.wikipedia.org/wiki?curid=1248988", "title": "Halové mistrovství České republiky v atletice 2001", "text": "Halové mistrovství České republiky v atletice 2001\n\nHalové mistrovství ČR v atletice 2001 se uskutečnilo ve dnech 17. února – 18. února 2001 v Praze.\n\n"}
{"id": "1248994", "url": "https://cs.wikipedia.org/wiki?curid=1248994", "title": "Katharina Saurwein", "text": "Katharina Saurwein\n\nKatharina Saurwein (* 11. listopadu 1987 Innsbruck) je rakouská reprezentantka ve sportovním lezení, vítězka Rock Masteru, juniorská mistryně světa v boulderingu a vítězka Evropského poháru juniorů v lezení na obtížnost.\n\nNěkolik medailí na mezinárodních juniorských závodech ve sportovním lezení získala také její mladší sestra Franziska Saurwein.\n\n\n"}
{"id": "1248998", "url": "https://cs.wikipedia.org/wiki?curid=1248998", "title": "Bathelémont", "text": "Bathelémont\n\nBathelémont (\"dříve Bathelémont-lès-Bauzemont\") je francouzská obec v departementu Meurthe-et-Moselle v regionu Grand Est. V roce 2013 zde žilo 57 obyvatel.\n\nSousední obce jsou: Arracourt, Athienville, Bauzemont, Bures, Hénaménil a Valhey.\n\n\"Počet obyvatel\"\n\n"}
{"id": "1249005", "url": "https://cs.wikipedia.org/wiki?curid=1249005", "title": "Reprezentativita", "text": "Reprezentativita\n\nReprezentativita (z franc. \"représentant\" - zástupce) je schopnost vybrané skupiny vytvářet hlavní charakteristiky celku. Reprezentativita určuje, jak je možné zobecnit výsledky výzkumu zahrnující určitý vzorek k celému souboru, z něhož byly shromážděny. Reprezentativity se dosáhne prostřednictvím vytváření správného vzoru skrz parametry, které jsou pro všechny skupiny v celku společné. Reprezentativnost může být také definována jako vlastnost vzorku populace reprezentovat parametry celku.\n\nVýběr je natolik reprezentativní nakolik odráží charakteristiky populace (pokud 40 % lidí má automobil, měl by výběr vykazovat totéž). Reprezentativitu výběru je takřka nemožné kontrolovat. Za ukazatele reprezentativity výběru se všeobecně považuje správně zvolený výběrový postup.\n\nÚkolem výběrového šetření je vybrat zkoumané jednotky tak, aby informace o nich zároveň přinášely informaci i o všech zbylých jednotkách, které do výběru nebyly zařazeny. Kvalita a spolehlivost zastupování celku vybranou skupinou se označuje jako reprezentativita.\n\nVzorek nelze přesně přenést na veškerou populaci, protože mezi různými lidmi se budou vždy nacházet nějaké odchylky. Chybou reprezentativity je to, že odebrané vzorky mohou být zaujaté vůči nějaké skupině populace (předsudky). Čím větší je míra odchylky, tím větší je pravděpodobnost chyby při zkoumání a tím se snižuje i kvalita dat. K získání reprezentativního vzorku musíme znát podstatné rysy obyvatelstva, ale musíme dbát i na jejich různorodost. Na velikosti zkoumaného celku přímo nezáleží.\n\nNení ojedinělé, že se zkoumá tzv. výběrová populace. Existuje spousta výhod pro použití této metody po stránce finanční, časové, dostupnosti atd. K tomu je možné zajištění standardnějšího provedení výzkumu.\n\nAbychom mohli najít vzorek, který by se dal označit jako reprezentativní, musíme shromažďovat určitá data. Máme mnoho způsobů výběru dat.\n\nHlavním úkolem tohoto sociologického výzkumu je vzít v úvahu zaujatost při interpretaci a následně i při shrnutí a výsledcích zkoumaného vzorku. Významnou roli při určování kvality informací získaných z empirického výzkumu hrají hlavně spolehlivost a platnost.\n\nData, která by byla potřebná k danému jevu se sbírají různými způsoby. Opět platí, že pokud nemáme patřičná data, tak nemůžeme najít reprezentativní vzorek.\n\n\n"}
{"id": "1249007", "url": "https://cs.wikipedia.org/wiki?curid=1249007", "title": "Kostel svatého Petra a Pavla (Dalešice)", "text": "Kostel svatého Petra a Pavla (Dalešice)\n\nKostel svatého Petra a Pavla je farní kostel římskokatolické farnosti Dalešice. Kostel se nachází ve středu obce Dalešice. Kostel těsně přiléhá k budově zámku, měl být postaven na bývalém hřbitově. Kostel je jednolodní stavbou s gotickým presbytářem. Součástí kostela je přilehlá kaple na východní straně kostela. Kostel má tři oltáře, součástí inventáře kostela je obraz Panny Marie Bolestné. Kostel je spolu s přilehlým zámkem chráněn jako kulturní památka České republiky. \n\nKostel pochází přibližně ze 14. století, založen měl být knížetem Litoldem. Jedním z prvních farářů měl být \"Bohobud z Dalešic\".Již v tu dobu měl být součástí kostela i klášter, snad klášter kajícnic sv. Máří Magdaleny.Klášter pak byl Prokopem Holým v roce 1430 vypálen. V roce 1502 pak Vladislav Jagellonský vydal rozkaz, aby Hynek z Kunštátu a z Polné stejně jako jeho otec se snažil klášter opravit. Nicméně k opravě nedošlo.V roce 1546 získal klášter a kostel Karel ze Žerotína a ten jej pak v roce 1553 prodal Burianovi z Osovice a Doubravice. Později byl klášter pronajmut Jindřichovi Kralickému a kolem roku 1560 klášter i s kostelem zanikly. Kostel tak převzali protestanté a ti jej tak ovládali až do roku 1612. Kostel byl později přestavěn do současné podoby, rekonstrukce proběhla v roce 1902. O čtyři roky dříve byla opravena i blízká budova fary. \n\nNa věži jsou umístěny celkem tři zvony.\n\n\n"}
{"id": "1249011", "url": "https://cs.wikipedia.org/wiki?curid=1249011", "title": "Osudná vejce", "text": "Osudná vejce\n\nOsudná vejce je fantastická povídka Michaila Bulgakova, poprvé publikovaná v roce 1925. V tomtéž roce byla otištěna také ve zkrácené podobě pod názvem „Paprsek života“. Hrdiny své povídky z roku 1924 Bulgakov zasazuje do roku 1928.\n\nGeniální a výstřední zoolog, profesor Vladimír Ipatjevič Persikov, náhodou objeví úžasné stimulační účinky červeného světla na embrya. Organismy, které jsou ve fázi vývoje ozářeny paprskem, jejž profesor Persikov objevil (např. zárodky ve vejcích), se začnou vyvíjet mnohem rychleji a dosahují větších rozměrů než \"originály\". Navíc jsou agresivní a neuvěřitelně rychle se rozmnožují.\n\nPrávě tou dobou se po celé zemi rozšířil kuřecí mor a ředitel sovchozu (státem vlastněného zemědělského podniku v bývalém SSSR) \"Červený paprsek\" Alexandr Semjonovič Osud se Persikovův objev rozhodne využít pro obnovu chovu slepic. Na základě příkazu shora Osud zabaví kamery, pomocí kterých profesor Persikov prováděl pokusy, a odveze je. Osud ze zahraničí objedná slepičí vejce a Persikov hadí, krokodýlí a pštrosí vejce pro experimenty. Persikovova zásilka je však nedopatřením doručena Osudovi. Když na \"slepičích\" vejcích Osud vidí \"nějaké svinstvo\", volá profesoru Persikovovi, který se domnívá, že je to omyl, protože \"svinstvo\" na vejcích být nemůže, a proto Osudovi řekl, ať je neumývá.\n\nOsud zahájí ozařování vajec, ale z oranžerie s vejci dva vylíhnuté zárodky záhy uniknou. Když si následujícího dne chce zaplavat v rybníku, spatří obrovského hada. Had zabije Osudovu ženu Máňu, samotnému Osudovi se podaří utéct. Druhý den ráno se dostaví na železniční stanici Dugino, která se nachází 20 verst od sovchozu. Tam se setkává s agenty GPU a vypráví jim, co se stalo. Ti mu sice nevěří, přesto se ozbrojí a okamžitě jedou do sovchozu. Osud odjede vlakem do Moskvy. Když agenti Ščukin a Polajtis do sovchozu dorazí, nikoho tam nenajdou. Sotva však nahlédnou do oranžerie, spatří obří hady a v nerovném boji s nimi záhy umírají. Persikov, připraven experimentovat, obdrží slepičí vejce. Profesor je tímto omylem pobouřen. Jeho asistent, docent Ivanov, mu ukazuje \"zvláštní přílohu\" k nejnovějšímu vydání novin, kde je snímek anakondy obřích rozměrů... z provincie Smolenska! Persikovovi dochází, že došlo ke strašlivému omylu: slepičí vejce byly zaslány jemu a hadí Osudovi do sovchozu. Za \"svinstvo\" Osud považoval síťový vzor na hadích vejcích. Plazů neustále přibývá; je jich celá horda, pohybující se směrem k Moskvě, která smete vše, co jí stojí v cestě.\n\nV boji s plazy zasahují i vojska Rudé armády, ale nemohou je zastavit ani pomocí chemických zbraní.\n\nHlavní město, stejně jako zbytek země, zachvátila panika; šílený dav v domnění, že plazy vypustil Persikov, s běsněním vpadne do ústavu, kde profesor pracuje, a zabije ho. Nicméně v noci z 19. na 20. srpna náhle udeří hrozné mrazy - minus 18 stupňů. Dvoudenní mráz plazi nepřežili. A přestože se ještě po dlouhou dobu z mrtvol plazů a lidí šířila epidemie, hlavní nebezpečí pominulo.\n\nAčkoli se profesor Pjotr Stěpanovič Ivanov, bývalý poradce profesora Persikova a nyní vedoucí ústavu, snažil záhadný paprsek získat znova, nevyšlo to. \"Je zřejmé, že k tomu kromě znalostí bylo potřeba i něco zvláštního, co měl pouze jediný člověk na světě - nebohý profesor Vladimír Ipaťjevič Persikov.\"\nPovídka byla poprvé publikována v 6. čísle časopisu \"Nědra\" roku 1925. Je také součástí sborníků:\nVe zkrácené podobě, nazvané \"Paprsek života\", byla povídka \"Osudná vejce\" otištěna v periodiku \"Rudá panorama\" číslo 19 až 22 roku 1925 (přičemž v čísle 22 již pod názvem \"Osudná Vejce\").\n\n\n\nDěj knihy odkazuje na román \"Pokrm bohů\", který roku 1904 napsal Herbert Wells. V románu dva vědci vynalezli prášek, který výrazně stimuluje růst živočichů a rostlin. Experimenty s práškem na staré farmě vedou k nepředvídatelným důsledkům, v Anglii se objeví monstra útočící na lidi (obří krysy a vosy). Objevily se také obří slepice, rostliny i lidé.\n\nV povídce je přímo zmínka o tomto románu:\n\n— Ano, — pokračoval Ivanov, — získáte světové renomé… Až se mi z toho točí hlava. Chápejte — pokračoval vášnivě, — hrdinové Wellsových knih jsou ve srovnání s vámi břídilové... A já si myslel, že jsou to všechno pohádky... Vzpomínáte na jeho \"Pokrm bohů\"?\n\n— Аha, to je román, — poznamenal Persikov.\n\n— No ovšem, a jak známý, panebože!\n\n— Zapomněl jsem už, o čem to bylo, — odpověděl Persikov, — pamatuji se, že jsem ho četl, ale nevzpomínám si už na obsah.\n\nPodle názoru A. A. Klimentova chování protagonistů povídky odpovídá výroku O. von Bismarcka: ,Revoluci připravují géniové, uskutečňují fanatici a jejími plody se těší podvodníci.\" Génia zde představuje Persikov, který zformuloval revoluční myšlenku v oblasti biologie, fanatika Ivanov, který sestrojil kamery, díky nimž byly myšlenky Persikova zrealizovány, a podvodníka Osud, který se zjevil odnikud a stejně náhle zase zmizel.\n\nV sovětském filmu \"Psí srdce\" (1988) režiséra Vladimíra Bortko se objevil Nikolaj Nikolajevič Persikov, ředitel moskevského veterinárního institutu, který je jmenovcem profesora Vladimíra Ipaťjeviče Persikova.\n\nMyšlenka životodárného paprsku mimochodem zazněla v americkém hororu \"Frankenstein\" (1931), natočeném podle divadelní hry Peggy Wembling v adaptaci Johna Balderstona, není však zmíněna v následném pokračování filmu a v řadě překladů tato pasáž zcela chybí.\n\nKe střetu vojenských jednotek s pštrosími hejny skutečně došlo v roce 1932, sedm let po jeho prvním vydání, nikoli však v Rusku, nýbrž Austrálii, kde několik vojáků z australské armády, vyzbrojených kulomety Lewis, ostřelovalo přemnožené emu (kteří se až do roku 1980 řadili k pštrosům), ohrožující místní farmáře.\n\nFilolog Boris Sokolov věnoval tomuto dílu kapitolu v knize \"Michail Bulgakov: tajemství tvorby\". Sokolov se domnívá, že prototypem profesora Persikova mohl být sovětský biolog Alexandr Gurvič , který objevil mitogenetické záření, a Vladimir Lenin.\n\n\n"}
{"id": "1249013", "url": "https://cs.wikipedia.org/wiki?curid=1249013", "title": "Halové mistrovství České republiky v atletice 2002", "text": "Halové mistrovství České republiky v atletice 2002\n\nHalové mistrovství ČR v atletice 2002 se uskutečnilo ve dnech 16. února – 17. února 2002 v Praze.\n"}
{"id": "1249015", "url": "https://cs.wikipedia.org/wiki?curid=1249015", "title": "Gueugnon", "text": "Gueugnon\n\nGueugnon je francouzská obec v departementu Saône-et-Loire v regionu Burgundsko-Franche-Comté. V roce 2013 zde žilo 7 367 obyvatel.\n\nObec leží na řece Arroux. Sousední obce jsou: Clessy, Curdin, La Chapelle-au-Mans, Chassy, Marly-sur-Arroux, Rigny-sur-Arroux a Vendenesse-sur-Arroux.\n\n\"Počet obyvatel\"\n\n\n"}
{"id": "1249016", "url": "https://cs.wikipedia.org/wiki?curid=1249016", "title": "Gabella", "text": "Gabella\n\nGabella či gabelle (ze středověko-latinského \"gabulum\": dávka, daň, poplatek) byla ve Francii daň uvalená původně na jakýkoliv druh zboží nebo statku. Jako \"gabella emigrationis\" byl poplatek za vystěhování, který se platil z majetku, který si emigrant odvezl ze země. \"Gabella hereditatis\" byla daň, která se platila z dědictví nebo darů, které odcházely do ciziny. Termín gabella se ale posléze omezil jen na daň ze soli. V průběhu doby se solná daň stala jednou z nejneoblíbenějších daní v zemi a přestože ji chtěli zrušit mnozí reformátoři, byla zrušena až dekretem Ústavodárného shromáždění dne 21. března 1790.\n\nSolná daň byla zavedena v roce 1286 za panování Filipa IV. původně jako dočasná, nouzová daň, Karel V. z ní ale učinil trvalou daň. Král nařídil, že každá osoba starší osmi let má nárok na týdenní minimální množství soli za pevně stanovenou cenu. Když byla gabella zavedena poprvé, byla ve všech provinciích království jednotná, ale během doby se povinnost platby začala rozlišovat do několika skupin:\n\nVýrobci museli od roku 1342 svou sůl ukládat v solných komorách (\"grenier à sel\"), které byly zřizeny v každé provincii, jinak hrozila její konfiskace. Solná komora stanovila pevnou částku, za kterou sůl vykupovala a prodávala ji posléze obchodníkům za vyšší cenu.\n"}
{"id": "1249017", "url": "https://cs.wikipedia.org/wiki?curid=1249017", "title": "Gabella (rozcestník)", "text": "Gabella (rozcestník)\n\nGabella (lat. poplatek, dávka) může znamenat:\n\n\n"}
{"id": "1249019", "url": "https://cs.wikipedia.org/wiki?curid=1249019", "title": "Bořina (Kuklík)", "text": "Bořina (Kuklík)\n\nBořina je malá osada, část obce Kuklík v okrese Žďár nad Sázavou. Nachází se asi 500 m na jihovýchodně od Kuklíku. V roce 2016 zde bylo evidováno 15 adres. V roce 2011 zde trvale žilo 64 obyvatel.\n\n"}
{"id": "1249020", "url": "https://cs.wikipedia.org/wiki?curid=1249020", "title": "Aleš Debeljak", "text": "Aleš Debeljak\n\nAleš Debeljak (25. prosince 1961, Lublaň, Jugoslávie – 28. ledna 2016, Peračica) byl jugoslávský, posléze slovinský spisovatel. \n\nAleš Debeljak studoval filosofii, srovnávací literární vědu a sociologii v Lublani a ve Spojených státech amerických. Žil se svojí americkou manželkou a třemi dětmi v Lublani. Věnoval se psaní poesie a drobné prózy.\n\nZemřel na konci ledna roku 2016 při dopravní nehodě.\n\nJeho dílo převáděl do češtiny ze slovinštiny český překladatel František Benhart.\n\n\n"}
{"id": "1249021", "url": "https://cs.wikipedia.org/wiki?curid=1249021", "title": "Hérimoncourt", "text": "Hérimoncourt\n\nHérimoncourt je francouzská obec v departementu Doubs v regionu Burgundsko-Franche-Comté. V roce 2013 zde žilo 3 626 obyvatel.\n\nSousední obce jsou: Abbévillers, Meslières, Roches-lès-Blamont, Seloncourt, Vandoncourt a Thulay.\n\n\"Počet obyvatel\"\n\n\n"}
{"id": "1249022", "url": "https://cs.wikipedia.org/wiki?curid=1249022", "title": "Juillac (Corrèze)", "text": "Juillac (Corrèze)\n\nJuillac je francouzská obec v departementu Corrèze v regionu Nová Akvitánie. V roce 2013 zde žilo 1 140 obyvatel.\n\nObec leží u hranic departementu Corrèze s departementem Dordogne.\nSousední obce jsou: Concèze, Chabrignac, Rosiers-de-Juillac, Saint-Cyr-les-Champagnes (Dordogne), Saint-Mesmin (Dordogne), Sainte-Trie (Dordogne), Salagnac (Dordogne) a Segonzac.\n\n\"Počet obyvatel\"\n\n\n"}
{"id": "1249027", "url": "https://cs.wikipedia.org/wiki?curid=1249027", "title": "Juillac", "text": "Juillac\n\nJuillac je název nebo součást názvu více obcí ve Francii:\n\n"}
{"id": "1249028", "url": "https://cs.wikipedia.org/wiki?curid=1249028", "title": "Jaroslav Šibrava, Továrna motorových vozidel", "text": "Jaroslav Šibrava, Továrna motorových vozidel\n\nFirma Jaroslav Šibrava, Továrna motorových vozidel byla československý výrobce automobilů.\n\nJaroslav Šibrava založil firmu v roce 1921 v Praze-Holešovicích a začal s produkcí automobilů pod značkou Šibrava. Výroby byla ukončena v roce 1926. Jiné zdroje uvádí období výrobní činnosti v letech 1920 až 1925 respektive 1921 až 1929. Celkem v továrně vzniklo asi 100 vozů.\n\nTyp Trimobil byl tříkolový, s jedním kolem vpředu. Odpovídal tříkolovému vozu firmy Walter. Poháněl jej vzduchem chlazený dvouválcový motor o objemu 1248 cm³. Ten byl potom nahrazen vidlicovým motorem o výkonu 9 koní. Ještě později byl vůz osazován motorem typu boxer s výkonem 14 koní. \n\nV nabídce byly varianty karoserie označené\n\nČtyřkolový model 4/14 HP vznikl v roce 1923 nebo 1925. K pohonu sloužil stejný motor boxer jako ve voze Trimobil, nyní ovšem chlazený vodou. Firma uváděla, že jde o motor vlastní konstrukce. Provozní hmotnost byla 700 kg, maximální rychlost 60 km/h. Vozy byly prodávány za 34 000 korun.\n\n\n"}
{"id": "1249030", "url": "https://cs.wikipedia.org/wiki?curid=1249030", "title": "Rhodos (regionální jednotka)", "text": "Rhodos (regionální jednotka)\n\nRhodos (řecky: ) je jednou ze 13 regionálních jednotek kraje Jižní Egeis v Řecku. Zahrnuje území obydlených ostrovů Chalki, Kastelorizo, Rhodos, Symi a Tilos a menších okolních neobydlených ostrovů v souostroví Dodekany. Hlavním městem je Rhodos. Břehy omývá Egejské moře.\n\nRegionální jednotka Rhodos se od 1. ledna 2011 člení na 5 obcí, které odpovídají hlavním obydleným ostrovům:\n"}
{"id": "1249033", "url": "https://cs.wikipedia.org/wiki?curid=1249033", "title": "Národní park Arusha", "text": "Národní park Arusha\n\nNárodní park Arusha (svahilsky \"Hufadhi ya Arusha\", anglicky \"Arusha\" \"National Park\") je jedním z 18 národních parků na území Tanzanie ve východní Africe.\n\nNárodní park byl původně založen jako \"Ngurdoto Crater National Park\" v roce 1960, název Arusha National Park získal v roce 1967, kdy se součástí jeho území stal masív Mount Meru. V roce 2005 po připojení přírodní rezervace, zahrnující lesy na východním úpatí Mount Meru, se rozloha parku zvětšila na 552 km.\n\nTřemi nejvýznamnějšími lokalitami na území národního parku jsou masív aktivní sopky Mount Meru (4566 m n. m.), druhé nejvyšší hory Tanzanie, dále kráter Ngurdoto s bažinami a jezera Momella ve východní části parku. Kráter Ngurdoto, kterému se přezdívá \"mini Ngorongoro\" , je nejpřísněji chráněným územím v parku, do kterého turisté nemají přístup. Je povoleno pouze pozorovat život v této lokalitě z několika plošin, umístěných na okraji kráteru. Momella jsou skupina jezer s alkalickou vodou, vyvěrající z jejich dna. Na území národního parku, na jižních svazích masívu Mount Meru, pramení celá řada potoků a říček.\n\nTypickými obyvateli lesů v národním parku jsou černobílé guerézy (\"colobus),\" opice z čeledi kočkodanovitých. Na bahnitém dně kráteru Ngurdoto se v hojné míře vyskytuje prase savanové a buvol africký. Velmi pestré je složení fauny u jezírek Momella, kde žije nejen velké množství plameňáků, ale i různé druhy savců - žirafy, levharti, hyeny, zebry, dikdikové, bahnivci a další.\n\nNárodní park je vzdálen cca 40 minut jízdy autem z města Arusha a asi 60 km (1 hodinu jízdy) od letiště \"Kilimanjaro International Airport\". Vstup do parku je zpoplatněn (dospělí nad 16 let 45 USD, děti do 15 let 15 USD, pěší návštěvníci platí 20/10 USD). Výstup na vrchol Mount Meru trvá 4 dny a je považován za dobrou přípravu pro výstup na Kilimandžáro. Nejlepší výhledy jsou v době od prosince do února, březen až červen a říjen až prosinec jsou obdobími dešťů. Výstup na Mount Meru je oficiálně povolen jen turistům v rámci organizovaných skupin, což představuje četné další poplatky za průvodce, noclehy, nosiče apod.\n\n"}
{"id": "1249036", "url": "https://cs.wikipedia.org/wiki?curid=1249036", "title": "Anna Cyganovová", "text": "Anna Cyganovová\n\nAnna Cyganovová (: Анна Цыганова, * 6. září 1996 Krasnojarsk) je ruská reprezentantka ve sportovním lezení. Mistryně světa, Evropy a juniorská mistryně světa v lezení na rychlost. Závodí také v lezení na obtížnost a v boulderingu.\n\n\n\n\n"}
{"id": "1249038", "url": "https://cs.wikipedia.org/wiki?curid=1249038", "title": "Langres", "text": "Langres\n\nLangres je francouzská obec v departementu Haute-Marne v regionu Grand Est. V roce 2013 zde žilo 7 877 obyvatel. Je správním centrem (podprefekturou) arrondissementu Langres.\n\nSousední obce jsou: Humes-Jorquenay, Champigny-lès-Langres, Chatenay-Mâcheron, Peigney, Perrancey-les-Vieux-Moulins, Saint-Ciergues, Saints-Geosmes a Saint-Vallier-sur-Marne.\n\n\"Počet obyvatel\"\n\n\n"}
{"id": "1249073", "url": "https://cs.wikipedia.org/wiki?curid=1249073", "title": "Mistrovství České republiky v atletice 1993", "text": "Mistrovství České republiky v atletice 1993\n\nMistrovství České republiky v atletice 1993 se uskutečnilo ve dnech 3. července - 4. července 1993 v Jablonci nad Nisou.\n\n"}
{"id": "1249081", "url": "https://cs.wikipedia.org/wiki?curid=1249081", "title": "Solná komora v Paříži", "text": "Solná komora v Paříži\n\nSolná komora v Paříži ( ) bylo skladiště v Paříži určené na sůl podléhající zvláštní dani zvané gabella. Nacházelo se na rohu ulic \"Rue des Orfèvres\" a \"Rue Saint-Germain-l'Auxerrois\" v 1. obvodu. Budova byla zbořena v roce 1909.\n\nSkladiště bylo umístěno na rohu ulice \"Rue Saint-Germain-l'Auxerrois\" domu č. 6 a \"Rue des Orfèvres\" domů č. 2-4, kde se dnes nachází mateřská škola \"Saint-Germain-l'Auxerrois\".\n\nKrálovské solné komory ve Francii vznikly ve 14. století na kontrolu prodeje soli a výběru zvláštní solné daně, tzv. gabelly. První pařížská solná komora byla umístěna v tehdejší ulici \"Rue de la Saunerie\". V roce 1698 byla na místě bývalého paláce Bartoloměje z Roye postavena novější solná komora.\n\nTato budova měla hlavní vstup z ulice \"Rue Saint-Germain-l'Auxerrois\" a vedlejší z \"Rue des Orfèvres\". Byla rozdělena na tři sklady, kde se uchovávala sůl dovážená do Paříže po Seině do přístavu na nábřeží quai de la Saunerie. Každý sklad nesl název podle svého znaku na vchodem:\n\nSolná komora byla určena nejen pro hlavní město, ale i pro jeho okolí, kde hraničila s územím solných komor v Brie-Comte-Robert, Lagny, Senlis, Pontoise, Poissy, Versailles a Étampes.\n\nSolná komora ztratila své opodstatnění během Velké francouzské revoluce, kdy byla solná daň zrušena. Budovy byly v roce 1818 prodány a následně roku 1909 zbořeny. Několik fragmentů soch a frontonu se dnes nachází na Square Georges-Cain ve 3. obvodu.\n\n"}
{"id": "1249083", "url": "https://cs.wikipedia.org/wiki?curid=1249083", "title": "Betamax", "text": "Betamax\n\nBetamax (přezdívaný také jako Beta) je analogový formát videozáznamu, který využívá magnetického záznamu. Byl vyvinut společností Sony a uveden na trh 10. května 1975.\nBetamax byl přímou konkurencí VHS kazetám, které postupně ovládly trh a z Betamaxu učinily okrajové médium. \n\nPrvní produkt Betamaxu v USA byla konzole LV-1901, která obsahovala barevnou obrazovku s úhlopříčkou 19 palců (48cm) a v obchodech byla dostupná od listopadu 1975.\n\nProdukce Betamax rekordérů byla ukončena v roce 2002, nové kazety byly dostupné až do března 2016, kdy Sony přerušila jejich výrobu a prodej.\n"}
{"id": "1249089", "url": "https://cs.wikipedia.org/wiki?curid=1249089", "title": "23. světové skautské jamboree", "text": "23. světové skautské jamboree\n\n23. světové skautské jamboree se konalo v Kirara Beach v Jamaguči na západě Japonska od 28. července do 8. srpna 2015. Akce se zúčastnilo 33 628 skautů a vůdců (včetně 7 979 členů mezinárodního servis týmu (IST), kteří sloužili jako dobrovolníci). Tématem bylo \"和 Wa: A Spirit of Unity\". 和 znamená, harmonii, jednotu nebo jednotnost. Wa je také historický název pro Japonsko.\n\nMísto na kterém se jamboree konalo je rovinatý pozemek o délce 2,8 km severojižním směrem a 1 km od východu k západu. Na místě se nachází přírodní park, kde je zachována původní volně žijících fauna. Každý rok navštíví Kirarahama miliony volně žijících ptáků. Kromě toho je tábořiště vybaveno vodovodním a kanalizačním systémem, stejně jako sportovní halou a bazénem, které byly použity pro jednotlivé programy. Speciálně pro 23.WSJ byly dočasně postaveny dva supermarkety, nemocnice a aréna. Na místo je možné se snadno dopravit snadné letadlem a vlakem Šinkansen.\n\nLokalita se nachází 30 minut od Shin-Yamaguchi Station na lince JR Šinkansenu, která je schopna převést velké množství cestujících. V dosahu 2 hodin jsou čtyři mezinárodní letiště, z nichž Fukuoka International Airport a Kansai International Airport jsou umístěny na západ a na východ od tábořiště.\n\nNa místě konání jamboree proběhlo několik kontrol Japonské vlády i další zahraniční vlády a organizací. Místo je přibližně 1 200 km od Fukušimy, oblasti ovlivněné havárií elektrárny Fukušima, inspekce dospěly k závěru, že místo je bezpečné pro hostování Jamboree. Členové ze světové organizace skautského hnutí rovněž dospěl k závěru, že tábořiště je bezpečné.\n\nSlavnostní otevření se konalo ve večerních hodinách 29. července 2015 a bylo živě vysíláno na internetu skrze www.scout.org Zahájení zahrnovalo vstyčení vlajek všech přítomných kontingentů, řeč guvernéra prefektury Yamaguchi, Tsugumasa Muraoka a promluvil předseda světového skautského výboru, João Armando Gonçalves. Zábavné pořady zahrnovaly hraní hry \"najdi rozdíly\" na obrazovkách, a tradiční hru na taiko bubny kapelou „da da da band“\nZávěrečný ceremoniál se konal ve večerních hodinách 7. srpna 2015 a byl také přenášen na internet.\n\nAktivity zahrnovaly sekce Příroda, Kultura, Věda, Víra a přesvědčení, Globální rozvojová vesnice, Voda, Mír a Společenství.\n\nCelodenní modul vodních aktivit, jako plachtění, windsurfing, šnorchlování, rafting a rybolov probíhaly v bazénu a na nedalekém pobřeží.\n\nJeden z modulů byla i návštěva japonského námořnictva a prohlídka flotily lodí.\n\nCelodenní modul na kterém účastníci mohli porovnat svoji vlastní komunitu a jiné komunity. Účastníci se mohly zúčastnit spolupráce s místním lidmi a zažít pravé Japonsko.\n\nCelodenní modul mimo tábořiště který vzal účastníky do Hiroshima Peace Memorial Museum asi dvě hodiny jízdy autem od tábořiště, kde se účastníci mohly setkat, porozumět a vcítit se do historie 6. srpna 1945.\n\n6. srpna se dva účastníci z každého národního kontingentu zúčastnil obřadu v Hirošimě u příležitosti 70. výročí Atomové bombardování Hirošimy a Nagasaki\n\nGlobální rozvojová vesnice (Global Development Village – GDV) program na tábořišti, který se pokusil mezi účastníky zvýšit povědomí o globálních otázkách, jako jsou mír, životní prostředí, rozvoj, lidská práva a zdraví. Vzhledem k tomu že se 23.WSJ konalo v Japonsku, bylo GDV zaměřeno na zmírňování následků katastrof a světový mír. World Scout Committee požaduje aktivní zapojení agentur OSN, nevládních a neziskových organizací. Programu GDV byl také součástí programu Join-in-Jamboree.\n\nCelodenní program snažící se podporovat lepší pochopení okolní přírody a hodnoty životního prostředí. Modul se konal v nejbližším Yamaguchi, kde se nachází jeskyně Kirarahama.\n\n„Křižovatka kultur“ (Crossroads of Culture – CRC) byla aktivita na podporu výměny kultur a učení respektování různých kultur mezi účastníky. Tato událost měla také program zaměřený na prohloubení kulturního porozumění Japonsku od tradiční k pop kultuře.\n\nProgram na tábořišti, který byl zaměřen na prohloubení porozumění pokrok ve vědě a technologii, a výhody a problémy spojené s vědou. Tento program poskytl místo pro učení se o vývoji palivového článku s a dalších zdrojů energie pro budoucí ekologické problémy, robotiky a automobilových technologií.\n"}
{"id": "1249091", "url": "https://cs.wikipedia.org/wiki?curid=1249091", "title": "Dominique Leurquin", "text": "Dominique Leurquin\n\nDominique Leurquin (* 2. února 1965, Lille, Francie) je francouzský kytarista a člen italské hudební skupiny Turilli/Lione Rhapsody, se kterou hraje od jejího založení v roce 2018. Před tím působil ve skupině Luca Turilli's Rhapsody jako plnohodnotný kytarista a v kapele Rhapsody of Fire jako koncertní kytarista.\n\nV roce 2012 se mu stala nehoda při práci na cirkulárce, málem kvůli velké ztrátě krve přišel o celou ruku a nevědělo se, jestli bude ještě někdy moci hrát na kytaru. Na pódium se Leurquin nakonec vrátil téměř o dva roky později, 15. srpna 2014. První vystoupení po svém zranění odehrál na českém festivalu Made of Metal.\n\n"}
{"id": "1249094", "url": "https://cs.wikipedia.org/wiki?curid=1249094", "title": "Chlorid promethitý", "text": "Chlorid promethitý\n\nChlorid promethitý je radioaktivní anorganická sloučenina složená z chloru a promethia.\n\n"}
{"id": "1249097", "url": "https://cs.wikipedia.org/wiki?curid=1249097", "title": "Deus vult", "text": "Deus vult\n\nDeus vult (latinsky „Bůh to (tak) chce“) bylo spontánní zvolání lidu po promluvě papeže Urbana II. na koncilu v Clermontu, kterou roku 1095 vyhlásil první křížovou výpravu. V této promluvě se papež pozitivně vyjádřil k žádosti Byzantské říše, která žádala o pomoc proti invazi Seldžucké říše do Anatolie. Zmínka o tomto zvolání, které se mělo později stát jakýmsi bojovým pokřikem výpravy se zmiňuje Robert Mnich (naopak u dalších dobových autorů o něm není zmínka). Často se objevuje varianta zvolání \"Deus lo volt\", \"Deus lo vult\" (pozdní, resp. středověká latina), případně Dieu le veut (francouzština) atd.\n\n\"Deus lo vult\" je také motto Rytířského Řádu Svatého Hrobu v Jeruzalémě, katolického rytířského řádu.\n"}
{"id": "1249107", "url": "https://cs.wikipedia.org/wiki?curid=1249107", "title": "Jana Čerešněvová", "text": "Jana Čerešněvová\n\nJana Olegovna Čerešněvová (: Яна Олеговна Черешнева, * 9. února 1989 Krasnojarsk) je bývalá ruská reprezentantka ve sportovním lezení. Vítězka Rock Masteru, juniorská mistryně světa v lezení na rychlost, vicemistryně v lezení na obtížnost a zasloužilá mistryně sportu Ruska.\n\nPochází z lezecké rodiny, její otec je Oleg Čerešněv, matka Venera Čerešněvová byla vicemistryně Evropy v roce 1998. Jana závodila především v lezení na obtížnost a v boulderingu, v boulderingu skončila nejlépe čtvrtá na mistrovství světa.\n\n\n\n"}
{"id": "1249127", "url": "https://cs.wikipedia.org/wiki?curid=1249127", "title": "Gymnastický míč", "text": "Gymnastický míč\n\nGymnastický míč je také znám jako švýcarský míč. Je zhotoven z elastického materiálu s průměrem kolem 35 až 85 cm. Používá se ke gymnastickému cvičení a k rehabilitaci.\n"}
{"id": "1249131", "url": "https://cs.wikipedia.org/wiki?curid=1249131", "title": "Pskovský krom", "text": "Pskovský krom\n\nPskovský krom (), někdy též Pskovský kreml (), je středověký kreml v centru ruského Pskova, někdejší středisko Pskovského knížectví. Stojí na úzkém vysokém výběžku na soutoku řek Velikaja a Pskova. První stavbou kremelského komplexu byl Chrám svaté Trojice, postavený na příkaz kyjevské kněžny Olgy v 10. století. Slovo \"krom\" je historickou variantou slova \"kreml\", používanou právě v souvislosti s pskovskou městskou pevností.\n\nPočátky osídlení v prostoru dnešního kremlu sahají až do poloviny prvního tisíciletí, kdy zde stávala ugrofinská, později slovanská osada. První stavbou současného kremlu byl původně dřevěný Chrám svaté Trojice, který vzniknul v 10. století na příkaz kyjevské kněžny Olgy. Ta přijela roku 957 navštívit rodné místo. Nejspíše již v 10. století zde také začal vznikat dřevěný kreml, který byl v 11. století již dostatečně významný, aby se stal obchodně-řemeslným centrem pskovského okolí.\n\nNa počátku 13. století začala výstavba kamenných hradeb, která byla završena v polovině 15. století, byť se fortifikace i dále vylepšovala až do počátku 17. století. První kamenná hradba byla vztyčena pochopitelně na jihu, na nejcitlivějším místě (její existence písemně doložena již roku 1337).\n\nDíky existenci této pevnosti se město dovedlo bránit nájezdům vojsk Zlaté hordy (1237-1480), stejně jako útokům, které přicházely do oslabené země ze západu (Němci, Livonci, Litevci). Byť ne vždy pevnost odolala, například roku 1240 byl Pskovský krom spolu s celým městem dobyt a dva roky okupován Řádem německých rytířů, než jej osvobodila vojska Alexandra Něvského. Sousední Moskevské knížectví a Novgorodská republika se také nejednou obracely na pskovské s žádostí o vojenskou pomoc.\n\nV období Pskovské republiky (14. - počátek 16. století) plnil kreml s jeho chrámem, shromaždištěm věče a s ostatními jeho prostorami funkci duchovního a administrativního centra pskovských zemí.\n\nNa samotný kreml navazoval systém městského opevnění, který tvořil tzv. Pskovskou pevnost (z ní se dochovalo jen velmi málo). Po připojení Pskovské republiky k Moskevskému velkoknížectví v 16. století čítal tento obranný systém již 37 věží, 14 bran a 9,5 km hradeb. Pskov tak byl jedním z nejlépe opevněných měst Ruska.\n\nSvůj vojenský i obchodní význam ztratil kreml za vlády Petra I. Velikého, který v rámci Severní války značně posunul hranice, a Pskov tak přestal být hraničním městem. Ačkoliv Pskovský krom ztratil svůj vojenský význam, i nadále si podržel svůj status duchovního a historického centra pskovských zemí.\n\nVelká část městských hradeb byla v následujících stoletích rozebrána obyvateli na materiál, pustnul i kreml. K první rekonstrukci hradeb tak došlo již v 19. století. Ve 30. letech 20. století byl v areálu zbořen Chrám Zvěstování, Katedrála svaté Trojice byla zrušena a přeměněna na muzeum ateismu. V 60. letech 20. století byla potom započata komplexní rekonstrukce, která pokračovala až do počátku 21. století. Roku 2003 byl Pskovský krom zvolen v celostátní anketě jako jeden z 10 hlavních symbolů Ruska.\n\nKreml se rozprostírá na pahorku u soutoku řek Pskova a Velikaja, které tvoří přirozenou bariéru ze západu, východu i severu. Pevnost je tak přístupná pouze z jihu, kde je také opevnění nejsilnější. Kolem dokola je obehnána hradbami s ochozy, vysokými 6-8 m a silnými 2,5 - 6 m (6 m je silná právě jižní hradba). Východní hradba měří 435 m, západní 345 m, jižní 88 m. Celková plocha kremlu činí 3 ha. Hradby jsou posíleny celkem 5 věžemi, vejít je možné jedinou jižní branou. Dominantou celého areálu je Katedrála svaté Trojice z konce 17. století.\n\nPřed jižní hradbou se nachází pozůstatky tzv. Domontova města, někdejší opevněné čtvrti Pskova se 17 chrámy, které však postupem času pustlo a bylo rozebráno. Během 2. světové války se zde nacházela německá protiletadlová baterie. Dnes se zde nachází částečně zachovalé hradby navazující na kremelský komplex, dvě věže, 32 m vysoká Vlasjevská a průchozí Rybnická, budova někdejších carských úřadů a budova konzistoře.\n\nNejstarším chrámem na tomto místě byl dřevěný Chrám svaté Trojice, vystavěný v 10. století na příkaz kyjevské kněžny Olgy, která přijela roku 957 navštívit rodné místo. Podle dobového kronikáře měla kněžna vidění, kdy tři paprsky označily vyvýšené místo na pahorku nad soutokem řek, což interpretovala jako pokyn shůry ke stavbě chrámu. Ten však roku 1137 zcela shořel.\n\nHned rok nato na jeho místě vyrostl na příkaz pskovského knížete Vsevoloda Mstislaviče dřevěný kostelík, nahrazený ještě na konci 12. století kamenným, zhotoveným smolenskými staviteli (Pskov tehdy neměl vlastní stavitele). Roku 1242 se v tomto chrámu pomodlil před bitvou na Čudském jezeře Alexandr Něvský, aby poprosil o vítězství nad Řádem německých rytířů, který na Pskov dlouhodobě podnikal výpady. Roku 1363 došlo ke zřícení klenby, rekonstrukce byla završena 1365. Roku 1609 potom došlo k velkému požáru Pskova, během kterého chrám kompletně vyhořel a budova byla prakticky zničena.\n\nSoudobá katedrála 78 m vysoká katedrála byla vystavěna na témže místě v letech 1682-1699 v moskevském stylu. V roce 1935 byla uzavřena a přeměněna na muzeum ateismu. Znovu otevřena byla během německé okupace, kdy také začala její renovace, která pokračovala i po osvobození. Zničený ikonostas byl obnoven již roku 1988.\n\nJsou zde mj. pohřbena pskovská knížata Vsevolod Mstislavič a Dovmont-Timofej.\n\n\n"}
{"id": "1249133", "url": "https://cs.wikipedia.org/wiki?curid=1249133", "title": "František Kudláček", "text": "František Kudláček\n\nFrantišek Kudláček (11. května 1894 Milevsko – 26. srpna 1972 Brno) byl český houslový virtuos, profesor hry na housle na konzervatoři v Brně, zakladatel Moravského kvarteta, rektor JAMU.\n\nNarodil se v Milevsku, v rodině ředitele měšťanské školy, učitele hudby a ředitele kůru Václava Kudláčka; matka Anna, rozená Šimáková, byla klavíristka. Navštěvoval hudební školu v Písku, hru na housle studoval na Pražské konzervatoři, byl žákem Ferdinanda Lachnera a Štěpána Suchého. Absolvoval v roce 1914.\n\nNástup na místo profesora konzervatoře v australském Melbourne zmařila 1. světová válka. Nastoupil u 11. regimentu v Praze, byl v Maďarsku, poté byl převelen na italskou frontu. Během této doby se stal sólistou vojenského orchestru.\n\nV roce 1919 jej angažoval šéf Národního divadla v Brně František Neumann jako prvního koncertního mistra. Od r. 1921 až do října 1946 působil na brněnské konzervatoři jako profesor hry na housle, po založení Janáčkovy akademie múzických umění byl v letech 1950–1959 děkanem Hudební fakulty a potom v letech 1961–1962 a 1969–1972 rektorem JAMU. Byl členem Klubu moravských skladatelů. V letech 1923–1959 byl též primáriem Moravského kvarteta, které mj. spolupracovalo s Leošem Janáčkem. \n\nZemřel v Brně. Je pochován v čestném kruhu Ústředního hřbitova v Brně. \n\nJeho manželkou se stala Ludmila Kvapilová (1894–1948), členka opery Národního divadla Brno. Byla sestrou hudebního skladatele Jaroslava Kvapila (1892–1958).\n\nJeho žáky byli:\n\n"}
{"id": "1249134", "url": "https://cs.wikipedia.org/wiki?curid=1249134", "title": "Česká numismatická společnost", "text": "Česká numismatická společnost\n\nČeská numismatická společnost je kulturní organizace sdružující sběratele, vědecké pracovníky a tuzemské i zahraniční vzdělávací a kulturní instituce z numismatiky, notafilie, faleristiky a příbuzných oborů.\n\nČeská numismatická společnost (zkratka ČNS) byla založena 7. března 1919 v Praze. Původně nesla název Československá numismatická společnost, v roce 1970 se na žádost slovenských poboček rozdělila na Českou numismatickou společnost a Slovenskou numismatickou společnost. Společnost už od svého vzniku sdružovala nejen sběratele a vědecké pracovníky, ale zastupovala českou numismatiku v zahraničí. S narůstajícím počtem členů došlo v následujících letech k založení jednotlivých poboček, které však mají svou právní autonomii a jsou sdruženy pod pražským ústředím ČNS. Aktivity ČNS se soustředí nejen na sběratele a vědecké pracovníky, ale sdružuje i státní a soukromé vzdělávací a kulturní instituce. Jejími členy jsou tak nejen významní vědci v oboru, ale například i muzea, kde má velmi úzké vazby především na Národní muzeum v Praze.\n\nČeská numismatická společnost mimo jiné zastupuje české numismatiky v Mezinárodní numismatické komisi a Kongresech numismatiků v Bruselu a Berlíně. V oblasti vzdělávání zajišťuje vydávání odborné literatury a veřejnosti umožňuje studium ve vlastních knihovnách. Vedle této činnosti se zabývá popularizací numismatiky, v rámci které pořádá odborné přednášky a ve spolupráci s předními medailéry vydává i pamětní ražby\n\nZaložena roku 1919, současným předsedou je MUDr. Michal Mašek. Ústředí zastřešuje jednotlivé pobočky a představuje společnost navenek.\n\nZaložena roku 1992, předseda lékař a historik Zdeněk Petráň\n\nNejstarší pobočkou na severu Čech je teplická pobočka ČNS založena roku 1951. S narůstajícím počtem členů z ní později vznikly sousední pobočky v Lounech, Děčíně a v Ústí nad Labem. Významným členem byl první předseda Jan Pěček a dále čestní členové ČNS Erhard Röhnisch a Vladimír Mjalovský, který současně od roku 2000 zastává post jejího předsedy. Organizace sdružuje sběratele z Teplic a okolí, pro veřejnost se konají pravidelné přednášky a dvakrát ročně aukce pro členy společnosti. Pobočka je proslulá i svým rozsáhlým knihovním fondem, který patří k největším v rámci celé ČNS. Ve spolupráci s místním muzeem pořádali její členové v roce 2016 úspěšnou výstavu papírových platidel s názvem \"Čím platili naše Babičky\". \nTeplická pobočka dále pravidelně vydává pamětní ražby (výročí důlního neštěstí na dole Nelson, 1250. výročí objevení termálních pramenů, 200. výročí bitvy u Chlumce…), včetně pamětní bankovky k 40. výročí přesunu děkanského kostela v Mostě.\n\nVznikla roku 1966 z Klubu papírových platidel se sídlem v Praze. Pobočka zastřešuje sběratele papírových platidel nejen z Prahy, ale i ostatních částí republiky. Mezi významné členy patřil na příklad Julius Sém, Miloš Kudweis a především Jan Bajer. Pobočka se vedle přednáškové činnosti zabývá i propagací notafilie, v rámci které vydávala v letech 1970 – 75 časopis Bankovka a od roku 1976 vydává občasník Notafilie. Dvakrát ročně koná pro členy ČNS sálové aukce sběratelského materiálu.\n\nBrněnská pobočka České numismatické společnosti vznikla roku 1937 a sdružuje sběratele z města Brna a okolí. Pro své členy a veřejnost pořádá přednášky českých, ale i slovenských a rakouských odborníků.\n\nDěčínská pobočka vznikla roku 1967 z původní teplické organizace. Pobočka věnovala svou činnost především soupisu regionálních ražeb a výstavní činnosti. Významným členem děčínské pobočky byl její předseda a čestný člen ČNS, pan Stanislav Dluhoš. Pobočka dlouhodobě úzce spolupracovala s numismatiky z německé Pirny. 16. 2. 2016 bylo Výroční schůzí rozhodnuto o ukončení její činnosti a sloučení s pobočkou ČNS v Ústí nad Labem.\n\nKrálovéhradecká pobočka byla založena roku 1956 a dlouhodobě patří mezi nejaktivnější v oblasti publikační činnosti. Jejím nejvýznamnějším členem je Zdeněk Nechanický, významným členem byl i historik Jaroslav Šůla. \n\nNejstarší pobočka ČNS byla založena v Plzni 13. října 1923, kdy se plzenští sběratelé sešli a ustavili numismatický kroužek při Společnosti pro národopis a ochranu památek v Plzni. Prvním předsedou se stal JUDr. Josef Ječný.\nV roce 1929 uspořádal kroužek první výstavu v Západočeském muzeu v Plzni nazvanou \"Tisíc let české mince\". Po předčasné smrti dr. Ječného v r. 1934 byl k uctění památky tohoto významného numismatika pojmenován kroužek jeho jménem. Činnost kroužku neustala ani za 2. sv. války a po osvobození se jeho sídlem stalo Národopisné muzeum v Plzni a později Západočeské muzeum v Plzni.\nPlzeňská pobočka ČNS sdružuje v současnosti na 70 členů - sběratelů, ale i zájemců o numismatiku a historii z Plzně a širokého okolí. Pořádá pravidelné schůzky, jejichž náplní jsou informace o nových mincích, ale i přednášky a diskuse o historii mincí, bankovek a příbuzných sběratelských předmětů, jako medaile, řády a vyznamenání, odznaky a pod. \n\nČeská numismatická společnost má dále svá zastoupení v Habartově, České Lípě, Opavě, Lounech, Třinci, Turnově, Ostravě, Olomouci, Ústí nad Labem, Uherském Hradišti, Ústí nad Orlicí, Šumperku, Vsetíně, Táboře, Kladně, Příbrami, Příboru, Pardubicích, Mladé Boleslavi, Kroměříži, Jihlavě a dále sdružené pobočky Liberec – Jablonec a Nymburk – Poděbrady. Nejmladší pobočkou v rámci ČNS je poté pobočka Pražské groše zabývající se středověkými ražbami.\n\nFoukal – Mrštík: 80 let České numismatické společnosti, ČNS Praha 1999\n\n"}
{"id": "1249143", "url": "https://cs.wikipedia.org/wiki?curid=1249143", "title": "Mistrovství Evropy v orientačním běhu 2012", "text": "Mistrovství Evropy v orientačním běhu 2012\n\nDeváté Mistrovství Evropy v orientačním běhu proběhlo ve Švédsku s centrem v provincii Dalarna, nacházející se ve středním Švédsku. Mistrovství Evropy v orientačním běhu se konalo od 14. května do 20. května 2012. Hlavními pořadateli byly sportovní kluby FK Mora a OK Kåre. Mistrovství proběhlo v blízkosti měst Falun a Mora.\n\nProgram Mistrovství Evropy byl zveřejněn v souladu s Pravidly IOF v Bulletinu číslo čtyři:\n\nÚplná medailová tabulka:\n"}
{"id": "1249145", "url": "https://cs.wikipedia.org/wiki?curid=1249145", "title": "Sahar Delijani", "text": "Sahar Delijani\n\nSahar Delijani (* 1983) je íránská spisovatelka, jejíž literární prvotina, \"Strom ztracených vzpomínek\", byla přeložena do 28 jazyků.\n\nSahar Delijani se narodila v teheránském vězení. Její matka zde strávila dva a půl roku, otec čtyři. Její strýc byl v roce 1988 mezi politickými vězni popravenými tehdejším režimem. Byl pohřbem v masovém hrobě. Delijani a její sourozence vychovávali prarodiče a teta. Doba ve vězení i mimo něj sloužila pak jako inspirace pro první knihu, pojednávající o životě v Íránu mezi léty 1983 a 2011.  \n\nKdyž bylo Sahar Delijani 12 let přestěhovala se s rodinou do Kalifornie. V roce 2002 začala navštěvovat tamní Kalifornskou univerzitu v Berkeley. Po dokončení studia se se svým manželem, italským filosofem, přestěhovala do italského Turína, kde žije dodnes.  \n\n\n \n"}
{"id": "1249148", "url": "https://cs.wikipedia.org/wiki?curid=1249148", "title": "Wilibald Franz Kammel", "text": "Wilibald Franz Kammel\n\nWilibald Franz Kammel (27. května 1879 Kamenický Šenov – 16. dubna 1953 Vídeň) byl rakouský pedagog a psycholog. \n\nStudoval ve Vídni, Grenoblu, Salcburku, Hamburku a Lipsku. V Lipsku roku 1903 získal titul Dr. phil. a působil zde jako gymnazijní učitel. Poté působil na Dolnorakouské zemské pedagogické akademii ve Vídni jako docent. Roku 1931–1949 působil jako mimořádný profesor na Vídeňské univerzitě. Roku 1913 založil první institut experimentální psychologie a vědy pro mládež. Jeho mladším bratrem byl architekt Leo Kammel.\n\nJe vynálezcem esteziometru (zařízení k měření hmatové citlivosti kůže). Také zveřejnil četná vědecká díla, jakými byly například \"První jednotlivá vzpomínka\" (1912), \"Experimentální výzkum výrazových symptomů pozornosti\" (1920), \"Vysoká škola výchovných věd\" (1922).\n\nDne 17. října 1956 byla ulice \"Langenzersdorfer Weg\" ve 21. vídeňském okrese rozhodnutím obecní rady přejmenována na \"Kammelweg\".\n"}
{"id": "1249151", "url": "https://cs.wikipedia.org/wiki?curid=1249151", "title": "Otto Šmidt", "text": "Otto Šmidt\n\nOtto Juljevič Šmidt, uváděn též jako Otto Juljevič Schmidt, rusky \"Отто Юльевич Шмидт\" (, Mogilev – 7. září 1956, Moskva) byl běloruský a sovětský matematik, astronom, geofyzik, filozof, jazykovědec, encyklopedista a polárník.\n\nVelel několika sovětským polárním expedicím, například výpravě do Země Františka Josefa (1929–1930) či expedici Sever. V matematice se věnoval abstraktní teorii grup, aplikoval ji v topologii a také v teoretické fyzice. Zabýval se rovněž kosmologií – zformuloval zcela novou teorii vzniku sluneční soustavy.\n\nNarodil se na území dnešního Běloruska (tehdy Ruská říše) do německo-lotyšské rodiny. Studoval na gymnáziu v Mogilevu a Kyjevě, které ukončil v r. 1909 zlatou medailí. Vystudoval matematiku na univerzitě v Kyjevě, kde působil od r. 1913 až do Říjnové revoluce. Věnoval se teorii grup a získal titul soukromého docenta. V r. 1916 publikoval monografii \"Abstraktní teorie grup (Абстрактная теория групп\"). Po r. 1917 se zapojil do politického života, byl jedním z hlavních tvůrců systému sovětské vědy. V r. 1920 se vrátil k pedagogické práci a byl jmenován profesorem Moskevské univerzity. V letech 1924–1941 byl hlavním redaktorem Velké sovětské encyklopedie. V r. 1927 byl na vědeckém pobytu na univerzitě v Göttingenu, kde se zabýval problémy moderní algebry a napsal jednu ze svých nejlepších prací pojednávající o teorii grup. V r. 1928 se zúčastnil první sovětsko-německé expedice organizované Akademií věd SSSR, jejímž cílem bylo prozkoumat nejvyšší vrcholy západní části pohoří Pamír. V r. 1929 založil katedru vyšší algebry fyzikálně-matematické fakulty Moskevské univerzity, kterou vedl až do r. 1949.\n\nV letech 1930-1934 vedl arktické expedice na parnících Sedov, Sibirjakov a Čeljuskin, jejichž cílem bylo prokázat, že po severní námořní cestě je možné proplout z evropské části Sovětského svazu až na Dálný východ. Při poslední plavbě se parník Čeljuskin v únoru 1934 dostal v Čukotském moři do sevření ledových ker a potopil se. Posádka a cestující v počtu 104 osob se stačila přemístit s potřebnými zásobami na led, odkud byli během března a dubna letecky transportováni na pevninu. V posledních dnech pobytu na kře Šmidt těžce onemocněl a musel být převezen do nemocnice ve městě Nome na Aljašce. V letech 1932 - 1938 byl Otto Šmidt náčelníkem hlavní správy Severní mořské cesty.\n\nV letech 1939–1942 byl místopředsedou Akademie věd Sovětského svazu. Věnoval se vědecké činnosti v oblasti matematiky, geofyziky a kosmogonie. Z jeho popudu byl v r. 1938 zřízen Ústav teoretické geofyziky, který Otto Šmidt řídil až do r. 1948, jeho odděleni vzniku Země až do posledních let svého života. V posledních patnácti letech svého života se velmi intenzivně zabýval otázkami kosmogonie, a to zejména vypracováním nové hypotézy o vzniku Země a planet.\n\nOtto Šmidt byl třikrát ženatý, měl 3 syny: Vladimíra (1920–2008), Sigurda (1922–2013) a Alexandra (1934–2010). Zemřel 7. září 1956 v Moskvě a je pochován na Novoděvičím hřbitově.\n\nOtto Schmidt byl za svou práci 27. června 1937 vyznamenán titulem Hrdina Sovětského svazu, třikrát obdržel Leninův řád a řadu dalších vyznamenání a ocenění. Jeho jméno nese Šmidtův ostrov v Karském moři, poloostrov na pobřeží Čukotského moře a nedaleké sídlo městského typu, Mys Šmidta v Čukotském autonomním okruhu, mys Shmidt Point v Antarktidě, stejně jako jej nesl geofyzikální institut Sovětské akademie věd.\n\nNa jeho počest byl pojmenován asteroid, který objevila v roce 1948 sovětská astronomka Pelageja Fjodorovna Šajn – (2108) Otto Schmidt.\n\nMěsíční kráter Schmidt nese jméno Otto Šmidta, německého astronoma J. F. J. Schmidta a německého optika Bernharda Schmidta.\n\nPrvní sovětský ledoborec užívaný pro vědecký výzkum, který byl spuštěn na vodu v roce 1979, nesl jméno \"Otto Schmidt\".\n\nŠmidtovo jméno nesou ulice v Mogilevu, Lipecku a Kyjevě. Od roku 1995 uděluje Institut fyziky Země Ruské akademie věd „Cenu Otto Šmidta“ za významný základní výzkum v Arktidě.\n\n \n"}
{"id": "1249155", "url": "https://cs.wikipedia.org/wiki?curid=1249155", "title": "Wilfrid Voynich", "text": "Wilfrid Voynich\n\nWilfrid Voynich, rodným jménem Michał Wojnicz (12. listopadu 1865, Telšiai – 19. března 1930, New York) byl polsko-litevsko-britský politický aktivista, knihkupec, antikvář a bibliofil, podle nějž je nazýván tzv. Voynichův rukopis, jenž byl nějaký čas v jeho vlastnictví.\nNarodil se do polsko-litevské šlechtické rodiny na území dnešní Litvy (tehdy součást Ruské říše). Vystudoval chemii na Moskevské univerzitě a stal se lékárníkem. Roku 1885 vstoupil ve Varšavě do socialistické organizace \"Proletariat\", již vedl Ludwik Waryński. Roku 1886 byl ruskou policií zatčen, o rok později odsouzen k nuceným pracím na Sibiři. V roce 1890 se mu podařilo utéct do Pekingu a odtud do Evropy. Usadil se v Londýně, kde pomáhal založit proticarskou organizaci \"Society of Friends of Russian Freedom\". Roku 1898 si v Londýně otevřel knihkupectví. V roce 1904 získal britské občanství a začal užívat poangličtěnou podobu svého jména - Wilfrid Michael Voynich. Roku 1912 v Itálii koupil záhadný středověký rukopis, známý dnes jako Voynichův rukopis, sepsaný v neznámém písmu. Publikoval ho v roce 1915 a vlastnil ho až do konce života (dnes je ve vlastnictví Yaleovy univerzity). V roce 1914 si otevřel knihkupectví i v New Yorku. Zde v závěru života převážně žil a zde i zemřel.\n"}
{"id": "1249160", "url": "https://cs.wikipedia.org/wiki?curid=1249160", "title": "Philip José Farmer", "text": "Philip José Farmer\n\nPhilip José Farmer (26. ledna 1918, Terre Haute – 25. února 2009, Peoria) byl americký spisovatel, představitel žánru sci-fi.\nV roce 1946 mu v časopise \"Adventure\" vyšla první sci-fi povídka \"O'Brien and Obrenov\". Průlom v jeho kariéře však znamenala až novela \"Lovers\"', kterou roku 1952 vydal časopis \"Startling Stories\", a která mu přinesla cenu Hugo pro nejslibnějšího nového autora. Později proslul především pětidílnou sérií \"Svět Řeky\" (\"Riverworld\"; jednotlivé díly: \"Řeka zmrtvýchvstání\", \"Bájná loď\", \"Temný záměr\", \"Magický labyrint\", \"Bohové Světa Řeky\") a sérií \"Svět vrstev\" (\"World of Tiers\", díly: \"Stvořitel vesmíru\", \"Brány stvoření\"). Za díl \"Řeka zmrtvýchvstání\" dostal v roce 1972 cenu Hugo. Čtyři roky předtím získal stejné ocenění za novelu \"Jezdci purpurové mzdy\". Roku 1973 se umístil na seznamu Locus Poll Award jakožto 14. nejlepší autor sci-fi všech dob. Roku 2000 získal Damon Knight Memorial Grand Master Award, roku 2001 World Fantasy Award a roku 2003 Forry Award za celoživotní dílo. Jako jeden z prvních začal do sci-fi literatury vnášet sexuální a náboženskou tematiku. Krom toho byla jeho oblíbeným tématem tradičnější xenobiologie, tedy spekulace o možnostech forem života mimo Zemi. Vystudoval angličtinu na Bradley University, miloval studium jazyků, především jejich gramatiky - ovládal jich okolo dvaceti.\n\n"}
{"id": "1249165", "url": "https://cs.wikipedia.org/wiki?curid=1249165", "title": "Vincenzo Viviani", "text": "Vincenzo Viviani\n\nVincenzo Viviani (5. duben 1622, Florencie - 22. září 1703, Florencie) byl italský matematik. Byl žákem Evangelisty Torricelliho a Galileo Galilea. \nVzdělání získal u florentských jezuitů. Díky stipendiu toskánského velkovévody Ferdinanda II. Medicejského si mohl koupit knihy a dále studovat. Torricelli ho učil fyzice a geometrii. Podle Torricelliho návrhu Viviani zkonstruoval první barometr.\nRoku 1639, ve svých sedmnácti letech, se v Arcetri stal asistentem Galileovým (Galileo zde trávil své domácí vězení). Po Galileově smrti Viviani uspořádal jeho sebrané spisy. S jeho synem také sestavil, podle učitelových návrhů, první hodiny s kyvadlem. Po Torricelliho smrti roku 1647 zaujal jeho místo na \"Accademia dell'Arte del Disegno\" ve Florencii. Později patřil k zakládajícím členům \"Accademia del Cimento\", jedné z prvních evropských vědeckých institucí typu akademie věd. V roce 1660 spolu s Giovanni Alfonso Borellim uskutečnili měření, jímž chtěli stanovit rychlost zvuku (za pomoci pozorování blesku a střelby z děla). Jimi stanovená hodnota 350 metrů za sekundu byla podstatně přesnější, než jakou přinesla předchozí měření. Roku 1666 ho Ferdinand II. jmenoval svým dvorním matematikem. Roku 1687 publikoval významnou knihu o vodohospodářství nazvanou \"Discorso intorno al difendersi da' riempimenti e dalle corrosione de' fiumi\".\n"}
{"id": "1249168", "url": "https://cs.wikipedia.org/wiki?curid=1249168", "title": "Jiří Čeřovský", "text": "Jiří Čeřovský\n\nJiří Čeřovský (* 23. května 1955 Semily) je český politik a pedagog, v letech 2004 až 2007 zastupitel Libereckého kraje, v letech 1994 až 2006 starosta a od září 2019 pak primátor města Jablonec nad Nisou, v mládí československý reprezentant v atletice, člen ODS.\n\nVystudoval chemii a biologii na Přírodovědecké fakultě Univerzity Karlovy v Praze (promoval v roce 1981). V roce 1984 úspěšně složil rigorózní zkoušky a získal tak titul doktora přírodních věd (RNDr.). Po absolvování vysoké školy vyučoval v letech 1984 až 1994 na Sportovní škole a gymnáziu v Jablonci nad Nisou, kde byl od roku 1990 i zástupcem ředitele.\n\nJiří Čeřovský je ženatý, má jednu dceru.\n\nV sedmdesátých letech 20. století patřil k předním československým běžcům na krátké překážkové tratě (byl několikanásobným mistrem ČSSR v bězích na 50, 60 a 110 metrů překážek). \n\nZačínal původně se sjezdovým lyžováním (1965-71), atletice se začal věnovat v Koloře Semily a Liazu Jablonec. Startoval čtyřikrát na evropském halovém šampionátu v běhu na 60 (resp. 50) metrů překážek - v roce 1977 postoupil do semifinále. Reprezentoval v sedmi mezistátních utkáních. Svůj osobní rekord v běhu na 110 metrů překážek 13,94 vytvořil v roce 1980.\n\nDo politiky se zapojil po sametové revoluci. Celkem tři volební období (1994 až 2006) byl starostou Jablonce za ODS.\n\nVe volbách do Senátu PČR v roce 2000 kandidoval za ODS v obvodu č. 35 – Jablonec nad Nisou. První kolo vyhrál se ziskem 30,44 %. Ve druhém kole se utkal se Soňou Paukrtovou (nestr. za Čtyřkoalici), která jej porazila v poměru hlasů 51,38 % : 48,61 %. Senátorem se tak nestal.\n\nV krajských volbách v roce 2004 byl za ODS zvolen zastupitelem Libereckého kraje. V lednu 2007 na mandát rezignoval. Stal se totiž ředitelem Centra vzdělanosti Libereckého kraje a funkce člena zastupitelstva kraje je podle zákona neslučitelná s funkcí statutárního zástupce právnické osoby řízené nebo založené krajem, anebo v níž má kraj majetkovou účast. \n\nVe volbách do Senátu PČR v roce 2006 kandidoval za ODS v obvodu č. 35 – Jablonec nad Nisou. Stejně jako před 6 lety první kolo vyhrál se ziskem 36,63 %. Ve druhém kole se znovu utkal s obhajující senátorkou Soňou Paukrtovou (nestr. za SOS), která jej i tentokrát porazila v poměru hlasů 52,94 % : 47,05 %. Senátorem se tak opět nestal.\n\nOd roku 2012 byl ředitelem Základní školy Liberecká v Jablonci nad Nisou. V komunálních volbách v roce 2018 obhájil jako člen ODS post zastupitele města Jablonec nad Nisou. Dne 18. září 2019 byl po odvolání dosavadního primátora Milana Kroupy z hnutí ANO 2011 zvolen novým primátorem města Jablonec nad Nisou. V tajné volbě mu dalo hlas 20 z 28 přítomných zastupitelů. Na spolupráci se nově dohodla ODS se zástupci hnutí ANO 2011 a zastupiteli zvolenými za Starosty pro Liberecký kraj.\n\n"}
{"id": "1249169", "url": "https://cs.wikipedia.org/wiki?curid=1249169", "title": "Harvey Cushing", "text": "Harvey Cushing\n\nHarvey William Cushing (8. dubna 1869, Cleveland – 7. října 1939, New Haven) byl americký lékař, neurochirurg a endokrinolog. Jako první popsal Cushingův syndrom.\nPocházel z rodiny s dlouhou lékařskou tradicí. Lékařství vystudoval na univerzitě Yale a na Harvard Medical School (1895). Již jako student navrhl se spolužákem Ernestem Codmanem tzv. „etherový protokol“ (1894), tedy tabulku pro zaznamenávání teploty, pulsu a dechové frekvence pacienta v narkóze. Tento jednoduchý nástroj dokázal rychle snížit úmrtnost pacientů při operacích a rozšířil se po celých USA i v Evropě. \n\nPo studiích začal Cushing pracovat v Massachusettské všeobecné nemocnici, na chirurgické klinice. Zde patřil k průkopníkům užití rentgenu v USA. V roce 1896 odešel do Baltimoru, kde nastoupil do nově založené a štědře dotované nemocnice Johnse Hopkinse. Zde se sblížil především s Williamem Oslerem, s nímž úzce spolupracoval až do Oslerovy smrti v roce 1919. V roce 1925 vydal Cushing Oslerův životopis a záhy za něj obdržel Pulitzerovu cenu. \n\nV letech 1900-1901 navštívil Cushing Evropu, osobně se zde setkal se Scipione Riva-Roccim, vynálezcem rtuťového tonometru. Nová metoda, mimo Itálii dosud takřka neznámá, Cushinga nadchla a po návratu do USA ji začal intenzivně propagovat, čímž přispěl k jejímu rychlému celosvětovému rozšíření. \n\nPo návratu do USA se Cushing vrhl na chirurgii mozku. Roku 1909, jako druhý na světě, úspěšně odstranil adenom hypofýzy u pacienta s akromegalií. Během své kariéry snížil úmrtnost při operacích mozku z 90 na 8 procent, čímž obor neurochirurgie teprve ustavil (spolu s Ernestem Sachsem). Zavedl do neurochirurgie také mnoho novátorských technik, jako například elektrokauter.\n\nV roce 1909 se k němu dostala 23letá pacientka (v odborných chorobopisech zvaná „Minnie G.“) s podivným uskupením symptomů (dnes známým jako hyperkortisolismus). Cushing na základě nitrolebního pozorování usoudil, že příčina nemoci tkví v chybné práci hypofýzy a nadledvin (soustředil se především na tumory v hypofýze). Tím založil endokrinologii (ve stejné době podobně činnosti nadledvin připsal Addisonovu nemoc Arthur Biedl, který několik let působil i v Praze). Svá klíčová pozorování shrnul Cushing v práci \"The Pituitary Body and its Disorders\" z roku 1912. V té době také opustil nemocnici Johnse Hopkinse. \n\nV roce 1913 se stal profesorem na Harvardské lékařské fakultě. Pracoval zde až do roku 1932, s přerušením v letech 1917-1918, kdy působil na bojištích první světové války jako plukovník zdravotní služby. Po válce se na Harvardu naplno vrhnul na laboratorní výzkum, přičemž klíčovým předmětem studia byla stále pacientka Minnie G. Nakonec objevil, že bazofilní buňky hypofýzy vylučují látku, jež ovlivňuje nadledviny. Tento objev popsal roku 1932 v práci \"The basophil adenomas of the pituitary body and their clinical manifestations (pituitary basophilism)\". Nemoc zde popsaná se nazývá Cushingův syndrom. V roce 1926 popsal podobný syndrom ruský neuropatolog Nikolaj Michailovič Icenko, proto se někdy hovoří (zejména v ruské odborné literatuře) o Icenkově-Cushingově nemoci. \n\nV roce 1932 odešel do důchodu a zároveň se stal profesorem na Yaleské univerzitě. Zde se začal věnovat dějinám medicíny. V témže roce jeho žáci založili \"Harvey Cushing Society\" (dnes \"American Association of Neurological Surgeons\").\n\nCushing měl tři dcery, které se vdaly do velmi vlivných amerických rodin. Cushingova dcera Betsey si vzala syna prezidenta Franklina Delano Roosevelta, díky čemuž se Cushing s Rooseveltem stali blízkými přáteli. Betsey se však s prezidentovým synem roku 1940 rozvedla. Jejím novým manželem se stal miliardář James Whitney, vydavatel \"New York Herald Tribune\". Druhá dcera Mary si vzala Vincenta Astora (hotely Waldorf Astoria) a třetí Barbara Stanleyho Mortimera (dědice firmy Standard Oil), později pak Williama Paleyho, zakladatele televize CBS.\n"}
{"id": "1249170", "url": "https://cs.wikipedia.org/wiki?curid=1249170", "title": "Johann Wolfgang Döbereiner", "text": "Johann Wolfgang Döbereiner\n\nJohann Wolfgang Döbereiner (13. prosinec 1780, Hof – 24. březen 1849, Jena) byl německý chemik. Jeho práce umožnily definování periodického zákona chemických prvků.\n\nJako syn kočího neměl možnost získat v dětství vzdělání. Vyučil se lékárníkem, ale stále se vzdělával a nakonec se v roce 1810 stal profesorem na univerzitě v Jeně. V roce 1829 začal zkoumat vlastnosti chemických prvků. Objevil jisté zákonitosti vztahu některých vlastností prvků (zejména atomové hmotnosti a hustoty) a nazval tyto zákonitosti Döbereinerovými tetrádami. Krom toho objevil furfural, začal jako první užívat platinu jako katalyzátor a vynalezl zapalovač známý jako Döbereinerova lampa. Německý spisovatel Johann Wolfgang Goethe byl Döbereinerovým osobním přítelem. O jeho teoriích píše i v románu \"Spřízněni volbou\" z roku 1809.\n\n"}
{"id": "1249172", "url": "https://cs.wikipedia.org/wiki?curid=1249172", "title": "Antoine Jérôme Balard", "text": "Antoine Jérôme Balard\n\nAntoine-Jérôme Balard (30. září 1802, Montpellier - 30. březen 1876, Paříž) byl francouzský chemik a objevitel bromu v mořské vodě a mořských rostlinách (1826). (Nezávisle rok před Balardem izoloval brom Carl Jacob Löwig). V roce 1851 byl jmenován profesorem chemie na College de France. Jeho žáky byli Marcellin Berthelot i Louis Pasteur.\n\n"}
{"id": "1249173", "url": "https://cs.wikipedia.org/wiki?curid=1249173", "title": "Levhart africký", "text": "Levhart africký\n\nLevhart africký (\"Panthera pardus pardus\") je poddruh levharta skvrnitého. Jedná se o základní, nejpočetnější a nejrozšířenější subspecii této kočkovité šelmy. Žije ve velké části afrického kontinentu téměř výhradně jižně od Sahary. Do roku 1996 byl rozdělen na mnoho dalších poddruhů, ale poté došlo k jeho sjednocení do jediného. Velikost a zbarvení je značně proměnlivé, záleží na místě výskytu. Hmotnost dospělých jedinců se pohybuje od 17 kg po více než 90 kg. Mezi jeho nejdůležitější kořist patří středně velcí a malí kopytníci a primáti. Lvi, hyeny a psi hyenovití představují jejich úhlavní nepřátele, zatímco gepardi jsou především potravními konkurenty. Hlavní hrozbou pro něj je lov a fragmentace životního prostředí. IUCN poddruh v současnosti (2016) nevyhodnocuje a zahrnuje ho do celkového hodnocení druhu.\n\nLevhart africký byl vědecky popsán a zařazen Carlem Linném v díle \"Systema naturae\" 1758. V té době ještě nebyl levhart skvrnitý dělen na poddruhy. V 19. a 20. století došlo k rozčlenění afrických levhartů postupně na 12 až 15 poddruhů, které byly vydělovány na základě míst výskytu, velikosti a zbarvení. Nicméně v roce 1996 byly tyto subspecie podrobeny genetickému zkoumání a výsledkem bylo ujednocení do jediného afrického poddruhu \"Panthera pardus pardus\". Jako nominátní poddruh byl vybrán levhart súdánský, který žil především na území Sahelu.\n\nLevhart skvrnitý se vyvinul s největší pravděpodobností v Africe, tudíž levhart africký je základním poddruhem, z něhož ostatní poddruhy derivovaly. Nejstarší nálezy druhu \"Panthera pardus\" máme z Laetoli v Tanzanii a jsou staré asi 3,5 milionu let. Otázka zní, zda je možno tyto fosilie pojmenovat již názvem levhart africký. Ve své klasické současné podobě se levhart skvrnitý-africký objevuje v Africe asi před 470 000 až 850 000 lety, odkud následně migroval do Asie.\n\nLevhart africký představuje pestrou subspecii, jejíž lokální formy a rasy dosahují různých velikostí a jejichž srst může mít velmi světlou podkladovou barvu či naopak tmavou s hustě rozmístěnými skvrnami. Levhart africký vytváří i melanické formy, ale ty nejsou tak časté jako je tomu u levhartů indočínských, indických a jávských.\n\nNejmenší levharti žijí v oblasti Kapska a váží 17 kg (nejmenší samice; průměr samic 21,2 kg) až 45 kg (největší samec; průměr samců 30,9 kg). Samci z Krugerova národního parku mají průměrnou hmotnost 60,6 kg, samice 37,4 kg, což je řadí mezi největší africké levharty. Šest samců odchycených koncem 20. století v Namibii vážilo v průměru 45,9 kg (39 až 51 kg), pět samic 30,3 kg (24 až 33,5 kg). 20 jedinců měřených v Zimbabwe mělo rozptyl hmotností od 28 kg (nejmenší samice; průměr pro samice 31,5 kg) po 71,3 kg (největší samec; průměr pro samce 59,6 kg). K lesním levhartům existuje málo spolehlivých údajů. V Gabonu vážila jedna samice 26 kg, samci pak 34 a 41 kg. v Národním parku Taï v Pobřeží slonoviny byl odchycen samec s hmotností 56 kg a samice vážící 32 a 34 kg. V Keni bylo v 70. letech 20. století odchyceno a změřeno několik levhartů. Samice vážily 33, 43 (březí) a 44 kg, samci 40 (podvyživený jedinec, držený v nevhodných podmínkách v zajetí), 46, 51, 53, 62, 64 a 73 kg. Absolutně nejtěžším africkým levhartem byl samec pocházející z Namibie, který vážil 96 kg.\n\nAž do 18. století obýval levhart podstatnou část Afriky. Nevyskytoval se pouze na Sahaře (kromě malých ostrůvků), v Namibské poušti a v některých rozlohou marginálních oblastech (např. na vrcholech nejvyšších pohoří). Za posledních cca 200 let však došlo k velkému úpadku. Celková ztráta území dosahuje 48–67% od konce 18. století.\n\nZ původních 891 817 km² území Severní Afriky se v současnosti (2014) levharti vyskytují na 29 221 km², což představuje úbytek 97 %. Jejich poslední zbytky přežívají v jihovýchodním Egyptě při hranici se Súdánem a možná i v pohoří Ahaggar v Alžírsku, kde byl v roce 2005 nalezen levhartí trus, nicméně žádná další evidence od té doby nebyla získána. Populace v Maroku velmi pravděpodobně již neexistuje, ale s jistotou to potvrdit ještě nelze.\n\nV Západní Africe došlo k masivní fragmentaci areálu, většinou kvůli změně životního prostředí, ačkoliv celková ztráta území není tak velká jako v Severní Africe (86–95%). Levharti zde stále žijí v Senegalu, Guineji, Libérii, Pobřeží slonoviny, Burkině Faso, Ghaně, Beninu, Nigeru a Nigérii. Jejich výskyt je často omezen na nemnohé národní parky (NP Niokolo-Koba, NP Outamba Kilimi, Gola National Forest, NP Lofa-Mano, NP Sapo, NP Mole).\n\nVe Střední Africe lze levharty nalézt v Demokratické republice Kongo, v Kamerunu, Gabonu, Republice Kongo, Středoafrické republice, Čadu a v Jižním Súdánu. Zvláště v Dem. rep. Kongo došlo k rozkouskování areálu kvůli lidským aktivitám (pytláctví, lov zvířat kvůli obchodu a masu). Jádrovými oblastmi jsou poměrně velká a kompaktní území výskytu v Republice Kongo, Gabonu, rozsáhlé regiony obývá tato šelma i v Středoafrické republice a jižním Súdánu.\n\nEtiopie, Keňa a Tanzanie jsou z hlediska výskytu levharta nejdůležitějšími státy Východní Afriky, ačkoliv i zde došlo k nezanedbatelnému úbytku. Levhart dále žije v severní Ugandě a v malých částech Somálska a Eritrey. Z Džibutska a Súdánu tato šelma buď zmizela nebo je zde velmi vzácná, v Zanzibaru se od konce 90. let 20. století rovněž nevyskytuje.\n\nJižní Afrika je oblastí s nejpočetnějšími a nejzdravějšími populacemi levharta, a tak je někdy považována za jakousi pevnost pro celý druh. Levharti žijí v Angole, Namibii, Botswaně, Zambii, Zimbabwe, Mosambiku a v malých počtech i v Malawi. Jihoafrická republika přišla v minulosti prakticky o veškerou centrální populaci a v současnosti se zde levharti vyskytují jen podél hranic, v údolí velkých řek (Limpopo) a v některých pobřežních a horských územích.\nLevhart africký je zdaleka nejpočetnějším poddruhem, jehož množství několikanásobně přesahuje počet všech ostatních subspecií dohromady. Předpokládá se, že celkem žije v Africe mnoho desítek tisíc či možná dokonce několik stovek tisíc levhartů. Přesné údaje však stále chybějí. V roce 1988 Rowan B. Martin a Tom de Meulenaer ve své studii \"Survey of the status of the leopard (Panthera pardus) in subSaharan Africa\" vydanou CITES publikovali první odhad celoafrické populace. Podle nich zde v 80. letech žilo okolo 714 000 levhartů (rozptyl 598 000 až 854 000). K tomuto výpočtem vytvořenému číslu došli především na základě extrapolace vhodného prostředí, množství srážek a dostupnosti potravy. Tyto údaje záhy vyvolaly silnou kritiku. Většina kritiků se shodla na tom, že počet je výrazně nadhodnocený a pravděpodobně bude rozhodně méně než poloviční. Přesto jde i začátkem 21. století o údaj, z něhož mnohé instituce ve svých odhadech vycházejí.\n\nK některým státům přeci jen existují erudované odhady o počtech kusů. V Jihoafrické republice žilo v roce 2008 asi 4250 jedinců, k roku 2014 se toto číslo změnilo jen minimálně (4478). V gabonských národních parcích žilo v roce 2006 zhruba 2358 zvířat, což představovalo cca 50 % celkové populace v zemi. Odhad pro Namibii v roce 2004 činil 7745 levhartů.\nLevhart africký je samotářská šelma, čímž se liší od lvů a také gepardů. Je to především noční živočich, ale může být aktivní i kdykoliv během dne. Lesní formy kopírují aktivitu své kořisti, což je činí šelmami s celodenní aktivitou. Velikost jejich teritoria záleží na množství kořisti a pohybuje se od 6 km² (NP Serengeti, Krugerův NP) po 2182 km² (Kalahari).\n\nLevhart africký je predátor a výhradní masožravec. Živí se především zvířaty, jež sám ulovil, ale nepohrdne ani mršinami. Na svém jídelníčku má nejméně 92 druhů živočichů. Podrobné výzkumy zjistily, že výrazně upřednostňuje zvířata ve váhovém rozsahu 10–40 kg, přičemž nejčastější hmotnost jejich kořisti je 23–25 kg.\n\nNejběžnější kořistí levhartů afrických jsou různí kopytníci, především impala (\"Aepyceros melampus\"), chochlatka křovinná (\"Cephalophus natalensis\"), chocholatka schovávaná (\"Sylvicapra grimmia\"), antilopa travní (\"Raphicerus campestris\"), lesoň (\"Tragelaphus scriptus\"), prase bradavičnaté (\"Phacochoerus sp.\"), pakůň žíhaný (\"Connochaetes taurinus\"), gazela Thomsonova (\"Gazella thomsonii\") a kančil vodní (\"Hyemoschus aquaticus\"). Lesní levharti pak ještě loví štětkouna afrického (\"Potamochoerus porcus\") a různé druhy primátů (kočkodany, mangabeje, mandrily, guerézy, šimpanze, bonoby, paviány a gorily). Dále levharti zabíjejí různé menší šelmy jako ženetky, cibetky, divoké kočky a psy (šakaly, lišky, psy ušaté). Někteří levharti preferují jako kořist dikobraze nebo zajícovce. Z ptáků nejčastěji loví holuby, perličky, koroptve, někdy dokonce i pštrosy, supy a tučňáky. Není-li dostupná větší kořist, pojídají i malé hlodavce a hmyz.\nLevharti afričtí se rozmnožují celoročně. Samice během říje láká partnery svým pachem a chováním. Páření je krátké a časté a pár spolu zůstává 1 až 4 dny. Doba březosti trvá asi 96 dnů. Mláďata se rodí slepá a jejich nejčastější počet jsou dvě. Období prvního roku je krizové a nepřežije ho v průměru 50 % mláďat. Matka se o ně stará do věku 1 až 1,5 roku. Poté ještě žijí nějakou dobu v její blízkosti a následně odcházejí hledat si vlastní teritorium. Naděje na dožití (pokud jedinec přežije první krizový rok) v divočině bývá různá, ale obvykle se pohybuje okolo 10 let a nikdy ne více než 17 let.\n\nHlavními potravními konkurenty levhartů afrických jsou gepardi, hyeny skvrnité a lvi. Nad gepardy mají levharti obvykle převahu a občas je i zabíjejí. U hyen a především lvů je tomu naopak. Obě tyto šelmy, jejichž výhodou je sdružování do smeček, berou levhartům kořist a především lvi, když mají možnost, tak je zabíjejí. Levharti před nimi obvykle prchají na strom. Smečka psů hyenovitých je rovněž schopna levharta připravit o úlovek či ho i usmrtit. Velkým nepřítelem levhartů jsou paviáni, kteří zároveň bývají i jejich kořistí. Pokud tlupa paviánů objeví tuto šelmu, napadá jí tak dlouho, dokud neopustí oblast nebo se neukryje. V některých oblastech Afriky je konkurentem levhartů i člověk, který ho přímo (loupení) či nepřímo (lov jeho kořisti) připravuje o kořist.\n\nVe starověkém Egyptě i v původních afrických kmenových společenstvech symbolizoval levhart moc válečníků a náčelníků, neboť je odvážný a silný a zároveň mazaný. Leoparda a nikoliv lva považují mnohé kmeny za skutečného krále zvířat. Důvodem je to, že levhart je údajně chytřejší a lepší lovec a zároveň je sám hůře polapitelný. Tento náhled, který měl svůj odraz i v módě, neboť různí náčelníci a bojovníci nosili s oblibou levhartí kožešiny, platí zčásti i doposud. Konžský diktátor Mobutu Sese Seko se na veřejnosti téměř vždy objevoval ve své levhartí čepici. Značně negativní obraz požíval levhart mezi domorodci na Zanzibaru: byl považován za průvodce kouzelníků a spolu prý mohli za veškeré zlo, které místní lidi postihovalo. Na některých místech střední a západní Afriky existoval do poloviny 20. století krvavý kult tzv. leopardích mužů. Říkali si \"Anioto\", nosili levhartí kůže a byli ozbrojeni ostrými kovovými háky, jimiž ubodávali své oběti k smrti. Provozovali rituály zahrnující v sobě kanibalismus, aby získali sílu a posílili i svůj kmen.\n\nHlavními hrozbami pro levharta afrického jsou lidé a jejich aktivity. Za prvé je to lov kvůli trofejím (především kožešinám), který byl rozšířen hlavně do 70. let 20. století, ale začátkem 21. století v některých afrických zemích stále probíhá. Dále je to lov kvůli obchodu s částmi levhartích těl, které jsou následně využívány v orientální ale i v tradiční domorodé medicíně. Třetí hrozbou je fragmentace životního prostředí, kdy se přirozený biotop levhartů mění na zemědělskou či obydlenou krajinu, přičemž tím lidé často i odstraňují či vytěsňují přirozenou potravu této kočkovité šelmy. Jeho přítomnost v kulturní krajině však následně zažehává další konflikty, neboť levharti pak začnou napadat domácí zvířata a ohrožují i samotné lidi, a ti se je proto snaží ze svého životního prostředí vystrnadit. Většinou jim kladou otrávené návnady nebo je chytají do pastí. Zásadním problémem pro levharty žijící v centrální Africe je konkurence ze strany lidí, kteří zde každoročně uloví obrovské množství divoce žijících zvířat kvůli masu (jen na pomezí Nigérie a Kamerunu jde o více než 900 000 živočichů neboli 12 000 tun masa za rok).\n\nLevhart je v současnosti (2016) veden v CITES Appendix I jako zvíře, s nímž je obchod omezen na 2560 kusů v rámci 11 zemí Afriky. Jednotlivé africké země však postupně zavádějí moratorium na komerční lov, neboť se snaží o obnovení levhartí populace a začínají preferovat příjmy z turistiky, která generuje větší zisky. \n"}
{"id": "1249175", "url": "https://cs.wikipedia.org/wiki?curid=1249175", "title": "Pierre Savorgnan de Brazza", "text": "Pierre Savorgnan de Brazza\n\nPierre Paul François Camille Savorgnan de Brazza (26. ledna 1852, Castel Gandolfo - 14. září 1905, Dakar) byl italsko-francouzský cestovatel. Zakladatel měst Brazzaville a Masuka.\nNarodil se v Itálii, ale vyrůstal ve Francii. Vystudoval námořní učiliště v Brestu a stal se námořníkem. V roce 1875 navštívil Gabon, kde ho zaujala největší z gabonských řek, Ogooué. Chtěl ji prozkoumat a navrhl francouzskému státu, že výpravu využije ke kolonizaci, pokud mu bude cestu financovat. To se však nestalo. Platil si tedy cestu sám. Na Ogooué vyplul v říjnu 1875, spolu s botanikem Alfredem Marchem. Výprava trvala tři roky. Dopluli až k vysočině Batéké. Na horním toku Ogooué založil Brazza Franceville (město dnes nazývané Masuka). Poté se výprava vydala údolím řeky Léfini k řece Alima. Na jejím břehu 3. října 1880 založil dnešní Brazzaville. Po dolním Kongu pak doplul do Atlantiku a podél pobřeží zpět do Librevillu, kde výprava začínala.\nDalší expedici zorganizoval v letech 1881–1882, kdy plul po řece Niari. V letech 1891–1892 podnikl další objevitelskou výpravu, do meziříčí Sanghy a Ubangi.\nV roce 1883 se stal komisařem Francouzské rovníkové Afriky. V kolonizačních válkách porazil a ovládl řadu černošských kmenů střední Afriky.\n\n"}
{"id": "1249176", "url": "https://cs.wikipedia.org/wiki?curid=1249176", "title": "Bernard Werber", "text": "Bernard Werber\n\nBernard Werber (* 18. září 1961, Toulouse) je francouzský sci-fi spisovatel a novinář. \n\nJeho nejznámějším dílem je \"Mravenčí trilogie\" (\"Mravenci\"; \"Den mravenců\"; \"Revoluce mravenců\"). Věnuje se často i tématům jako jsou duchové (\"Říše andělů\") či zážitky blízké smrti (\"Tanatonauti\" \"- Cestovatelé za hranice smrti\"). Řadu let přispíval do vědecké rubriky časopisu \"Le Nouvel Observateur\". Jeho knihy byly přeloženy do 35 jazyků a prodalo se jich 15 milionů výtisků.\n\n"}
{"id": "1249177", "url": "https://cs.wikipedia.org/wiki?curid=1249177", "title": "Johannes Peter Müller", "text": "Johannes Peter Müller\n\nJohannes Peter Müller (14. července 1801, Koblenz – 28. dubna 1858, Berlín) byl německý biolog a lékař, zakladatel srovnávací anatomie. Byl profesorem anatomie a fyziologie na univerzitách v Bonnu (1830) a Berlíně (1833). Jeho učebnice \"Handbuch der Physiologie des Menschen\" (\"Učebnice fyziologie člověka\") patřila k nejvlivnějším dílům své doby. Za pomoci mikroskopických pozorování studoval krevní oběh, procesy látkové přeměny, trávení, dýchání, vyměšování, exokrinní žlázy a systém kapilár. Vyložil též nauku o reflexech.\nOttův slovník naučný o něm referoval takto: \"Veškery obory biologické ovládal stejně dokonale a jakkoliv byl s počátku oddán filosofii přírodní, stal se vlivem Rudolphiovým badatelem exaktním, jenž snažil se vyzkoumati zákony života jenom na základě přísně fysikálním. Zvláštnějších zásluh dobyl si o prozkoumání vývoje rodidel, o poznání podrobného složení žlaz, vodivosti nervů, pohybů reflexních, vnímání smyslového, tvoření hlasu a j. v. Všech spisů jeho je přes půltřetího sta.\" \n"}
{"id": "1249178", "url": "https://cs.wikipedia.org/wiki?curid=1249178", "title": "Drongovití", "text": "Drongovití\n\nDrongovití (Dicruridae; Vigors, 1825) jsou čeledí malých ptáků z řádu pěvců. Poprvé jej roku 1825 popsal irský zoolog Nicholas Aylward Vigors. Čeleď se dále dělí na dva rody, monotypický \"Chaetorhynchus\" a \"Dicrurus\", celkem se tedy jedná o šestadvacet druhů. Celkový počet druhů je ale spekulativní, protože například drongo papuánský (\"Chaetorhynchus papuensis\"), endemit Nové Guineje, má sporné zařazení. Krom původních dvou druhů navíc bývají od roku 2007 do čeledi řazeni i podčeledi lejskovcovití a pávík.\n\nDrongové jsou většinou nevýrazní, černí nebo tmavě hnědí ptáci s krátkýma nohama a typickým vzpřímeným postojem. Živí se hmyzem, která chytají za letu a na zemi.\n\nTito hmyzožraví ptáci se běžně vyskytují v otevřených lesích nebo porostech keřů. Jsou černé až šedé barvy a některé druhy mají též kovový odlesk. Díky dlouhým vidlicovitým ocasům je možné snadno je odlišit od jiných druhů ptáků a asijské druhy drongů navíc mívají komplikované „zdrobné“ ocasy. Mají krátké nohy a vzpřímený postoj, podobně jako ťuhýkovití (Laniidae). Svoji kořist loví ve vzduchu ale i na zemi: záleží na jednotlivém druhu a příležitosti. Některé druhy drongů, například drongo vlajkový (\"Dicrurus paradiseus\"), dokáží napodobovat zvuky jiných druhů zvířat, dokonce i savců.\n\nHnízda si staví většinou na vysokých stromech, kam pak samičky nakladou dvě až čtyři vejce. Navzdory své velikosti, tito ptáci dokáží být, nejen při obraně hnízda, velmi agresivní a útoční. Nebojí se ani útočit na daleko větší druhy zvířat, pokud jsou v ohrožení jejich potomci.\n\nKrom toho, že dokáží napodobovat i zvuky některých savců, dokáže například drongo africký (\"Dicrurus adsimilis\") vyvolat falešný poplach, tedy i v případě, že v blízkosti není žádný dravec nebo predátor. Využívá toho například v situaci, kdy se na mraveništi krmí jiné druhy hmyzožravých ptáků a oni také chtějí získat nějakou potravu, spustí falešný poplach a čekají, až se ostatní rozlétnou.\n\n"}
{"id": "1249180", "url": "https://cs.wikipedia.org/wiki?curid=1249180", "title": "Laura Bassiová", "text": "Laura Bassiová\n\nLaura Bassiová, celým jménem Laura Maria Catarina Bassi (31. října 1711, Bologna – 20. února 1778, Bologna), byla italská fyzička. Byla první ženou na světě, která získala univerzitní post v oblasti přírodních věd. Byla též první ženou, která se v Evropě stala profesorkou fyziky a druhou ženou na světě, která získala doktorát z filozofie. Věnovala se, z newtonovských pozic, problému gravitace, optiky, světla, elektřiny či vody. Jejím učitelem v dětství byl fyzik Gaetano Tacconi. Jejím manželem se stal další fyzik Giovanni Giuseppe Veratti, s nímž úzce spolupracovala, a který se stal jejím asistentem na univerzitě v Bologni. Jedním z jejích hlavních patronů byl samotný papež Benedikt XIV. V roce 1738 se provdala za Giuseppe Verattiho, akademika, se kterým později měla dvanáct dětí. Nicméně, pouze pět těchto dětí se dožilo dospělosti.\n\n"}
{"id": "1249181", "url": "https://cs.wikipedia.org/wiki?curid=1249181", "title": "Lyska mauricijská", "text": "Lyska mauricijská\n\nLyska mauricijská (\"Fulica newtonii\") je vyhynulý druh lysky, která obývala Maskarénské ostrovy, například Mauricius a Réunion. Jedná se o známý druh poznaný i pomocí fosilních kostí nalezených v Mare aux Songes bažině na ostrově.\n\nLyska mauricijská byl velký nelétavý pták. Nepřátelům unikal tím, že skákal, což je obecný zvyk lysek. Jako pták měl značnou výdrž, tímto se vysvětluje, proč se vyskytoval na obou ostrovech. Ptačí sameček byl asi 45 cm vysoký, rozlišovací červené knoflíky (které lze snadno přehlédnout), měl v horní části bílé hlavy, na čelním štítě nebyly přítomny. Ornitolog Dubois, popsal druh podrobněji v roce 1674 jako velkého ptáka vždy černého s velkým bílým hřebenem na hlavě.\n\nVe spisech je Dubois poslední autor, který se o živých ptácích zmiňuje. V roce 1667 si již François Martin stěžoval, že lovci ptáky vybili, ačkoliv byl pták obecně považován za nepříliš chutného.\n\nJe například uváděno ve spisech [at Saint-Gilles], že vodní plocha byla pokryta ptáky a voda plná ryb. Ve vodě plavali ptáci, kdy bylo možné se až k nim přiblížit a téměř je chytat rukou; a ulovené dostávat na palubu lodí. Avšak již v roce 1667 spisy uvádějí, že cestovatelé již neviděli žádné ptáky.\n\nTomuto druhu se lépe než na Réunionu dařilo na Mauriciu, odkud François Leguat podal roku 1693 poslední zprávu o existenci tohoto endemického druhu lysky, který označil za „již vzácný“. Do této doby již spadají značné osidlovací aktivity člověka tyto vedli ke zničení biotopu - bažiny. Zdá se že člověk sehrál roli při zániku tohoto druhu.\n\n"}
{"id": "1249182", "url": "https://cs.wikipedia.org/wiki?curid=1249182", "title": "Georges Auric", "text": "Georges Auric\n\nGeorges Auric (15. února 1899, Lodève – 23. července 1983, Paříž) byl francouzský hudební skladatel. Byl příslušníkem tzv. Pařížské šestky (\"Les Six\"), skupiny avantgardních umělců kolem Jeana Cocteaua. Většinu skladeb napsal pro divadlo, balet a film (\"Zvoník u matky boží\", \"Kráska a zvíře\", \"Prázdniny v Římě\", \"Velký flám\"). Jeho talent objevil Erik Satie. Patřil k levicovým autorům, psal do komunistických časopisů \"Marianne\" a \"Paris-Soir\", byl člen \"Association des Ecrivains et des Artistes Révolutionnaires\", avšak nebyl člen komunistické strany. Od roku 1962 byl ředitelem Národní opery v Paříži.\n"}
{"id": "1249184", "url": "https://cs.wikipedia.org/wiki?curid=1249184", "title": "Andrea Gabrieli", "text": "Andrea Gabrieli\n\nAndrea Gabrieli, zvaný též Andrea di Cannaregio (1510, Benátky – 1586, Benátky) byl italský hudební skladatel a varhaník. Tvořil vícesborové chrámové skladby (zejm. \"Magnificat\"), madrigaly a varhanní díla. Byl žákem Adriana Willaerta a také jeho nástupcem v čele tzv. starší benátské školy. Byl nejprve zpěvákem v dóžecí kapele. Od roku 1564 až do konce života působil jako varhaník v chrámu sv. Marka v Benátkách. Byl rovněž významným učitelem, k jeho žákům patřili Lodovico Zacconi, Hans Leo Hassler či jeho slavný synovec Giovanni Gabrieli. Ottův slovník naučný o něm uváděl, že jeho skladby \"mohutně působí umělou svou skladbou a bohatou zvukovou barvitostí\".\n\n"}
{"id": "1249186", "url": "https://cs.wikipedia.org/wiki?curid=1249186", "title": "Giovanni Battista Viotti", "text": "Giovanni Battista Viotti\n\nGiovanni Battista Viotti (12. květen 1755, Fontanetto Po – 3. březen 1824, Londýn) byl italský houslista a hudební skladatel. \nZáklady jeho hudebního vzdělání položil jeho otec, kovář a amatérský hudebník. Později se Viotti učil u houslisty Gaetano Pugnaniho, s nímž pak cestoval po Německu, Rusku a Anglii. Již jako mladý budil obdiv, zvlášť nadšeně byl přijat roku 1782 v Paříži a stal se zde průvodcem královny Marie Antoinetty. Od roku 1788 v Paříži řídil italskou operu. Úspěšný podnik však smetla francouzská revoluce, před níž Viotti musel uprchnout do Londýna, kde se živil opět především jako houslista. Ani Londýn pro něj však nebyl zcela bezpečným přístavem, neboť francouzští emigranti v Londýně ho pokládali za revolučního vyzvědače, a tak se načas uchýlil do Hamburku. Do Londýna se vrátil roku 1795. Investoval do obchodu s vínem, což ho finančně zajistilo. V roce 1818 se vrátil do Paříže, kde převzal vedení Velké Opery, ale nedařilo se mu, a tak roku 1822 na svůj post rezignoval a znovu odjel do Londýna. Napsal přes 20 smyčcových kvartetů, několik sonát a 29 houslových koncertů. Jeho nejvýznamnějším žákem byl Pierre Rode. \n\n"}
{"id": "1249188", "url": "https://cs.wikipedia.org/wiki?curid=1249188", "title": "Lnice rolní", "text": "Lnice rolní\n\nLnice rolní (\"Linaria arvensis\") je nízká, planě rostoucí rostlina, která byla v minulosti považována za nepříliš nebezpečný plevel a v současnosti z české přírody snad zcela vymizela. Tento druh rozsáhlého rodu lnice byl v ČR tradičně považován za archeofyt.\n\nDruh patří mezi západo- a jihostředomořské rostliny, jejichž těžiště výskytu zahrnuje západní, jižní a částečně i střední Evropu a severozápadní Afriku. Česká republika leží mimo tuto hlavní oblast a je na severovýchodní hranici rozšíření lnice rolní. V novověku byla rostlina zavlečena i do Austrálie.\n\nV průběhu druhé poloviny 20. století došlo k výrazným změnám v agrotechnických postupech a současně i k rychlému ústupu lnice rolní z polních kultur. Následně pak v České republice i dalších evropských zemích, např. v Belgii, Lucembursku, Nizozemsku, Maďarsku, Rakousku i na Slovensku vyhynula nebo se stala nezvěstnou.\n\nPodle historických pramenů se v české přírodě vyskytovala na více než 250 lokalitách v termofytiku a mezofytiku. Hlavně rostla v České kotlině v nadmořské výšce do 650 m, nejvíce v okolí Prahy, Plzně a ve středním Povltaví, jednotlivé arely byly v okolí Doks a v Podkrušnohoří. Na Moravě rostla na severozápadě Českomoravské vrchoviny a na východě u hranic s Polskem. Postupně mizela a poslední nálezy pocházely z 80. let 20. století, od té doby druh začal být odborníky považován za nezvěstný.\n\nV roce 1997 bylo nalezeno jedno malé stanoviště poblíž obce Chanovice u Blatné v okrese Strakonice, kde lnice rolní do konce 20. století rostla. Následně se i tam vytratila a v současnosti je opět v české přírodě nezvěstná.\n\nUpřednostňuje slunná stanoviště s nezapojeným porostem na písčitých a štěrkovitých, jen mírně vlhkých půdách s malým obsahem vápníku a dostatečně zásobených živinami. Patří mezi druhy, které ne vždy rostou na daných místech trvale, při změně podmínek vymizí a objeví se po nějaké době na vyhovujícím místě o kus vedle. Kromě polí se rostliny nacházejí i na druhotných místech, lomech, pískovnách a na rozličných kamenitých navážkách, po okrajích cest i ve vlakových kolejištích.\n\nLnice rolní osídluje pestré spektrum stanovišť, hojně jí vyhovují často narušovaná místa. V minulosti se nejčastěji vyskytovala jako plevel na obdělávaných půdách v nezapojených porostech, hlavně v okopaninách nebo na úhorech. Obecně je její výskyt vázán na teplé oblasti v nižších nadmořských výškách.\n\nJednoletá drobná bylina s jednou nebo více přímými neb vystoupavými, často větvenými, květonosnými lodyhami vysokými 10 až 30 cm. Současně s nimi vyrůstá z nedlouhého, tenkého, niťovitého, slabě větveného kořene i několik nižších lodyh sterilních. Lodyhy jsou porostlé ve spodní části listy ve troj až čtyřčetných přeslenech a v horní části listy střídavými. Listy jsou obdobně jako lodyhy šedozelené, slabě ojíněné, lysé a k lodyze přisedlé. Jsou čárkovité, nejvýše 2 cm dlouhé a 2 mm široké, celokrajné, mají jednu výraznou střední žilku a dvě či tři nevýrazné, někdy jsou po okrajích podvinuté.\n\nNenápadné květy na krátkých, žláznatě chlupatých stopkách vyrůstají v úžlabí úzkých, odstálých či nazpět ohnutých listenů delších než stopky. Jsou sestaveny do až patnáctikvětého hroznu, který má v době květu kulovitý tvar a je hustý, později se značně prodlužuje, rozvolňuje a stává se řídkým. Oboupohlavné květy mají pět na bázi srostlých, čárkovitých, na konci zahrocených kališních lístků, z nichž horní je delší. Světle modrofialová koruna je dvoupyská, horní pysk je dvoulaločný a spodní trojlaločný, oba jsou tmavě modře žilkované. Ústí koruny je uzavřeno bělavým příčným valem spodního pysku. Na bázi vybíhá koruna v tenkou, rovnou či ohnutou, asi 2 mm dlouhou ostruhu. K vnitřku korunní trubky jsou nitkami přirostlé čtyři dvoumocné tyčinky. Květy se velmi často opylují samosprašně vlastním pylem.\n\nZ opyleného semeníku začne vznikat obvejčitá, asi 5 mm dlouhá tobolka o málo větší než kalich, která ve zralosti puká pěti chlopněmi od vrcholu dolů. Obsahuje plochá, tmavě hnědá, 1 až 1,5 mm velká semena s křídlatým lemem 0,3 až 0,5 mm širokým, na povrchu hladká nebo drobně hrbolatá. Ploidie druhu je 2n = 12.\n\nRostliny se rozmnožují semeny roznášenými větrem. Semena klíčí až na jaře následného roku, v půdě si podržují klíčivost i po několik let. Semenáčky zpočátku rostou pomalu, teprve za dva až tři měsíce začínají vytvářet generativní orgány.\nPřerod tohoto druhu od běžné polní plevelné rostliny ke kriticky ohrožené a dnes dokonce nezvěstné byl zaviněn přechodem od extenzivního k intenzivnímu obdělávání půdy, hlubokou orbou, používáním umělých hnojiv, dokonalým čištění osiva a chemickým ošetřování kultur. V posledním Červeném seznamu cévnatých rostlin České republiky z roku 2012 je lnice rolní řazena do kategorie (A2), mezi druhy nezvěstné, které nebyly spatřeny po dobu 10 až 30 let.\n"}
{"id": "1249190", "url": "https://cs.wikipedia.org/wiki?curid=1249190", "title": "Grade Automobilwerke", "text": "Grade Automobilwerke\n\nGrade Automobil AG, původně Grade Automobilwerke AG, byl německý výrobce automobilů, který v letech 1921 až 1928 vyráběl v braniborském Borku (dnes Borkheide) malé automobily.\n\nProtože výrobu letadel a s tím spojené činnosti v poválečném Německu zakazovala Versailleská smlouva, musel se konstruktér letadel a průkopník letectví v Německu Hans Grade, stejně jako další výrobci letadel, věnovat jinému oboru. V roce 1921 založil Hans Grade firmu \"Grade Automobilwerke AG\". Ještě v roce 1921 představila firma na berlínské automobilové výstavě malý otevřený dvousedadlový automobil. 4. března 1924 slavila továrna výrobu tisícího vozu. V létě 1924 se přesto dostavily finanční těžkosti, továrna přešla pod nucenou správu. V roce 1925 se změnila vlastnická struktura a vznikla akciová společnost \"Grade Automobil AG\". V roce 1928 však produkci vozidel ukončila. Celkem vzniklo asi 2000 nebo 2500 vozidel.\n\nV roce 1977 existovaly ještě tři dochované vozy značky Grade.\n\nV rakouském Klosterneuburgu vznikla pobočka Austro-Grade Automobilfabrik, ta vyráběla automobily značky \"Austro-Grade\" v letech 1923 až 1926.\n\nV roce 1921 představený model Grade F 1 byl osazen jednoválcovým-dvoutaktním motorem s vrtáním 97 mm, zdvihem 120 mm a objemem 887 cm³ o výkonu 12 koní. Do koce roku 1921 vzniklo jen několik exemplářů.\n\nKoncem roku 1921 nebo začátkem roku 1922 vznikl typ Grade F 2. Měl dvouválcový motor s vrtáním 70 mm, zdvihem 105 mm o objemu 808 cm³ vlastní konstrukce. Motor poskytoval výkon 14, později 16 koní. Vůz měl samonosnou karoserii. Poháněl jej dvouválcový motor, jeho výkon byl přes převodovku a řemeny přenášen na zadní nápravu.. Vůz neměl diferenciál, tento lehký konstrukční princip se podobal cyclecarům, ačkoliv vůz Grade byl podstatně větší. V roce 1924 byl tento typ nejprodávanějším malým automobilem v Německu.\n\nV roce 1925 následoval typ Grade F 2 A. Jeho motor byl vylepšen, měl výkon 16 koní. Rozvor byl zmenšen z 2950 na 2900 mm. Rozchod kol byl stále 1000 mm. Vůz byl vybaven elektrickým osvětlením a startérem.\n\nPoté co automobilky Opel a Hanomag uvedly na trh své malé vozy, nemělo lehké vozidlo Grade s karosérií ve tvaru lodi na trhu šanci. Také jeho cena 3000 Říšských marek byla v roce 1924 příliš vysoká, vůz Hanomag 2/10 PS byl podstatně levnější.\n\nTyp Grade F 4 A vznikl v roce 1926. Byl osazen dvoutaktním čtyřválcovým motorem o objemu 980 cm³ a výkonu 24 koní (vrtání 56 mm, zdvih 100 mm). Rochod kol byl 125 cm, rozvor 300 cm. Tento model byl vybaven diferenciálem. Karoserie poskytovala místo pro čtyři osoby. Do roku 1928 vzniklo jen několik vozů. \n\n\n"}
{"id": "1249195", "url": "https://cs.wikipedia.org/wiki?curid=1249195", "title": "Otřes systému", "text": "Otřes systému\n\nOtřes systému (\"Shock to the System\") je kanadsko-americký hraný film z roku 2006, který režíroval Ron Oliver. Film byl natočen podle románu Richarda Stevensona o soukromém detektivovi Donaldu Stracheym.\n\nSoukromý detektiv Donald Strachey je osloven mladíkem Paulem, aby mu pomohl při pátrání po zmizelé osobě. Než se však Donald dozví podrobnosti, je Paul nalezen druhý den mrtvý. Policie se domnívá, že šlo o sebevraždu, ale Donald pátrá dál na vlastní pěst. Paul docházel na terapie k doktoru Cornellovi, aby se vyléčil z homosexuality. Donald se proto nechá zapsat do nadace, aby se dozvěděl více o Paulově životě. Paul pracoval tajně na dokumentárním filmu, který měl odhalit praktiky v nadaci a tajemství doktora Cornella. Poté, co je zavražděn i Paulův přítel Larry, začíná být Donaldovi pozvolna jasné, že skutečnost je mnohem komplikovanější.\n"}
{"id": "1249197", "url": "https://cs.wikipedia.org/wiki?curid=1249197", "title": "Afanasij Nikitin", "text": "Afanasij Nikitin\n\nAfanasij Nikitin, rusky \"Афанасий Никитин\" (?, Tver - 1475, poblíž Smolenska) byl ruský kupec a cestovatel, který proslul svými zápisky z Persie a Indie, jež jsou jednou z prvních zpráv o těchto zemích v Evropě.\nRoku 1466 se připojil k doprovodu šírvánského vyslance Asambega, který se po řece Volze vracel z Moskvy. Nikitin sebou vezl náklad kožešin, s nimiž chtěl na jihu obchodovat. Výprava vyplula z Nižního Novgorodu. Doplula do Kaspického moře, kde však ztroskotala. Nikitin se dostal na pobřeží dnešního Dagestánu, nedaleko města Derbentu. Byl ovšem zcela bez prostředků. Tím začala jeho dobrodružná pouť. Nejprve zamířil do Baku a později (1469) do perského Čapakúru. Zde se připojil ke kupecké karavaně. Persií pak projížděl půl roku. Navštívil Jazd, Hormuz i Maskat. Poté se plavil spolu s perskými a indickými kupci do Diu a Kambáje. Odtud cestoval na jih Indie a načas žil v Bídaru a Dakkhinu. Roku 1472 se vydal znovu na cesty, zamířil do přístavu Dabhól, kde nasedl na loď a doplul do Afriky, odkud se přes Perský záliv vrátil do Hormuzu. Poté pokračoval v cestě s karavanami až do Tabrízu, tehdejšího hlavního města Persie. Zde potkal kupce, kteří cestovali do jižního Zakavkazska. Spatřil možnost vrátit se přece jen domů, připojil se k výpravě a v říjnu 1472 se dostal do Trapezuntu (dnešní turecký Trabzon). Přes Černé moře pak plul do dnešní Feodosie na Krymu (tehdy patřila Janovu). Zde potkal moskevské kupce, s nimiž se vydal do Kyjeva a posléze do Smolenska. Když se již blížil k rodnému Tveru, zemřel. \n\nNa cestě si Nikitin psal deník. Moskevští kupci, s nimiž ve finále cestoval, ho roku 1475 v Moskvě odevzdali úřadům. Byl založen do archivu a zcela zapomenut. Až 300 let poté ho objevil historik Nikolaj Karamzin a došlo mu, že má v ruce unikátní a jeden z prvních evropských popisů Blízkého i Dálného východu (Nikitin psal též o Cejlonu a o Číně - to, co se doslechl v indických přístavech). Vydal ho pod názvem \"Putování přes tři moře\" (\"Хожение за три моря\"). Česky vyšlo pod názvem \"Putování ruského kupce Afanasije Nikitina přes tři moře\".\n\n"}
{"id": "1249203", "url": "https://cs.wikipedia.org/wiki?curid=1249203", "title": "Görlitzer Bahnhof (stanice metra v Berlíně)", "text": "Görlitzer Bahnhof (stanice metra v Berlíně)\n\nGörlitzer Bahnhof je stanice metra v Berlíně, ležící na lince U1 v městské části Kreuzberg, ve správním obvodě Friedrichshain-Kreuzberg. Nachází se na Skalitzer Straße, východně od křižovatky ulic Oranienstraße a Wiener Straße. Původní název zněl \"Oranienstraße\". Za druhé světové války byla stanice pobořena a 30. května 1951 částečně uzavřena. Dnes ji spravuje BVG. Stanice má značku \"Gr\".\n\nVýstavba trvala od roku 1898 do 1901. Plánovaný název byl \"Wiener Straße\", ale 18. února 1902 byla stanice otevřena jako \"Oranienstraße\". Plánu na stavbu stanice se dvěma nástupišťmi a půlkruhovou střechou se ujala firma Siemens und Halske AG, pod vedením konstruktérů Heinricha Schwiegera a Johannese Bousseta.\nOd 14. února 1926 se jmenuje stanice po blízkém vlakovém nádraží Görlitzer Bahnhof (Oranienstraße). Od roku 1982 je stanice definitivně přejmenována na dnešní podobu. Roku 1962 bylo zastřešené nástupiště prodlouženo z 78,1 m na 107,6 m. V roce 1987 hrála stanice důležitou roli v revoluci 1. květen na Kreuzbergu. Ve stanici totiž bubnovalo před sto lidí, než je policie vyhnala.\n"}
{"id": "1249205", "url": "https://cs.wikipedia.org/wiki?curid=1249205", "title": "Římskokatolická farnost Cotkytle", "text": "Římskokatolická farnost Cotkytle\n\nŘímskokatolická farnost Cotkytle je územní společenství římských katolíků v děkanátu Zábřeh s farním kostelem svatého Jana Nepomuckého.\n\nFarní kostel je poprvé zmiňovaný roku 1350. Původně byl zasvěcený Nanebevstoupení Páně. Roku 1726 byl úplně přestavěn a zasvěcen svatému Janovi Nepomuckému. Roku 1776 zde bylo zřízeno lokální kaplanství, roku vznikla 1784 samostatná lokalie, která byla roku 1843 povýšená na farnost.\n\nAdministrátorem excurrendo je od července 2016 R. D. Mgr. Jacek Piotr Brończyk.\n\nV roce 2013 ve farnosti udělovat svátost biřmování generální vikář Josef Nuzík. \n\nKaždoročně se ve farnosti koná tříkrálová sbírka, v roce 2016 se při ní vybralo v Cotkytli 10 500 korun, ve Strážné 4 271 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1249207", "url": "https://cs.wikipedia.org/wiki?curid=1249207", "title": "Rychlý reaktor", "text": "Rychlý reaktor\n\nRychlý reaktor je druh (štěpného) jaderného reaktoru, ve kterém probíhá štěpení jaderného paliva především neutrony o vyšších energiích, než je energie tepelného pohybu. Tyto tzv. rychlé neutrony není třeba nikterak zpomalovat, ba naopak jejich zpomalení na nižší energie by bylo nežádoucí. Z toho důvodu rychlé reaktory neobsahují moderátor, čímž se odlišují od klasických tepelných reaktorů, jak je známe z jaderných elektráren. Myšlenka reaktoru s rychlými neutrony je stará přibližně stejně, jako myšlenka klasických jaderných reaktorů. Dosud však rychlé reaktory nenalezly širší průmyslové uplatnění, avšak počítá se s nimi pro reaktory čtvrté generace. Projekty rychlých reaktorů čtvrté generace vycházejí z prvních návrhů rychlých reaktorů z padesátých a šedesátých let, očekává se od nich významné snížení množství radioaktivních odpadů a zejména uzavření jaderného palivového cyklu. V současné době je na světě v provozu přibližně 20 rychlých reaktorů, a to jak výzkumných a experimentálních, ale také energetických. Největších pokroků v této oblasti je v posledních několika dekádách dosahováno v Ruské federaci.\n\nPravděpodobnost, že dojde ke štěpení jaderného paliva neutronem o vyšší energii je nižší než pravděpodobnost štěpení tepelným neutronem, proto je nutné používat palivo, které obsahuje vyšší podíl izotopů vhodných ke štěpení (štěpných izotopů). Palivo rychlých reaktorů proto bývá více obohacené než palivo tepelných reaktorů. U tepelných reaktorů používaných v energetice se obohacení paliva pohybuje zpravidla do 5 % U, zatímco u rychlých reaktorů bývá obohacení až kolem 90 % U. Častěji se však používá jako štěpný izotop Pu, při jehož použití je vyšší šance na štěpení rychlými neutrony. Pro plutonium rovněž hovoří větší průměrný počet neutronů, které se uvolní při rozštěpení jednoho jádra (asi o 20 % neutronů více). \n\nAktivní zóna, místo kde probíhá štěpná řetězová reakce, bývá u rychlého reaktoru menší. Proto je nutné pro odvod tepla z paliva v aktivní zóny použít materiály, které efektivněji přenášejí teplo. Optimální materiál chladiva rychlého reaktoru by měl mít mimo jiné vysoký součinitel přestupu tepla, minimální moderační schopnost, nízkou absorpci neutronů a velkou tepelnou kapacitu. Kvůli tomu se pro odvod tepla v rychlých reaktorech nepoužívají plyny a voda, resp. vodní pára. Mnohem lépe se osvědčily tekuté kovy, jako je např. tekutý sodík či směs olova a bismutu. Tekuté kovy navíc mohou mít teplotu i několik set stupňů Celsia a stále být při atmosférickém tlaku v kapalném stavu. Voda, která se nejvíce používá jako chladivo tepelných reaktorů, musí být pod tlakem cca 15 MPa, aby při teplotě 300°C byla v kapalném stavu, což klade velké nároky na tlakovou nádobu a potrubí, které musí mít tlustější stěnu z kvalitnějších a dražších materiálů. \n\nPři konstrukci rychlého reaktoru je rovněž důležité brát ohled na nebezpečí zatuhnutí chladiva, z toho důvodu se používá vyhřívané potrubí a vyhřívané nádrže, kam je případně možné primární okruh vypustit. Teplota tání sodíku je přibližně 100 °C. Výhodná je i možnost uchladit odstavený reaktor pouze přirozeným prouděním chladiva – tekutého kovu, který má natolik dobré teplonosné vlastnosti, že je to postačující pro bezpečné dochlazení.\n\nPrvní rychlé reaktory se začaly objevovat již v padesátých letech dvacátého století a zprvu se mohlo zdát, že tato varianta může konkurovat té s tepelnými neutrony a moderátorem. Na tomto místě by ovšem bylo dobré podotknout, že výzkum jaderných reaktorů zpočátku probíhal zejména na vojenské bázi. Jaderné reaktory se stavěly tak, aby z nich bylo možné získávat plutonium na výrobu jaderných zbraní, a také jako demonstrační jednotky, které měly ověřit, zdali je možné reaktorem pohánět jadernou ponorku či loď. Americké námořnictvo tak současně rozvíjelo projekt ponorky s jak s tepelným, tak i s rychlým reaktorem. Reaktor s tepelnými neutrony se však ukázal jako technicky schůdnější řešení a proto byla koncepce rychlých reaktorů do velké míry opuštěna, byť toto rozhodnutí nalezlo řadu odpůrců i z řad těch nejrenomovanějších osobností jaderných oborů – např. E. Wignera. \n\nO americkém reaktoru EBR-I se hovoří jako o prvním reaktoru, díky kterému bylo možné vyrobit elektřinu – v roce 1951 byly rozsvíceny čtyři dvousetwattové žárovky a tento jaderný reaktor se tak stal první „jadernou elektrárnou“. Reaktor sloužil k experimentálním účelům až do svého vyřazení v roce 1964.\nBOR-60 je experimentální ruský rychlý reaktor chlazený tekutým sodíkem s maximálním výkonem 60 MW tepelných.  Jako palivo může sloužit směs oxidů plutonia a uranu s obohacením uranu i přes 45 %. Chladivo je v primárním okruhu pod tlakem 5,5 MPa, přičemž jeho teplota dosahuje až 530 °C. Reaktor byl uveden do provozu v roce 1969.\n\nDo této skupiny patří ruské reaktory BN-350, BN-600 a nejnovější BN-800. Do budoucna se však počítá i s reaktorem BN-1200. BN-800 je v současnosti nejmodernější rychlý reaktor chlazený sodíkem, který je v provozu v Ruské federaci poblíž města Belojarsk. Tento rychlý reaktor vychází ze svého předchůdce BN-600 a rovněž funguje jako komerční elektrárna pro dodávky elektřiny s elektrickým výkonem okolo 800 MWe. Na rozdíl od reaktoru BN-600 je využíváno i směsné MOX palivo. Nástupcem této demonstrační jednotky by měl být reaktor BN-1200, na jehož stavbě se již pracuje rovněž v Belojarské oblasti a jeho projekt zakoupila rovněž Čína.\nMonju je japonský sodíkem chlazený rychlý reaktor, který pracoval s palivem typu MOX, přičemž dosahoval výkonu 280 MWe (714 MWt). Výstavba začala v roce 1986 a první kritičnosti bylo dosaženo v roce 1994. Na podzim roku 1995 však byl tento reaktor dlouhodobě odstaven. Za vším stojí havárie s únikem několika set kilogramů sodíku, která vedla k rozsáhlému požáru, jenž si vynutil dlouhodobé odstavení. Další pokusy o obnovení provozu byly neúspěšné a došlo při nich k dalším incidentům.\n\nByl francouzský rychlý reaktor chlazený tekutým sodíkem o výkonu 233 MWe. Tento reaktor dokázal vyprodukovat o 12 % víc plutonia, než sám spotřeboval, jednalo se tedy o množivý reaktor. Výstavba tohoto zařízení započala v roce 1968 a reaktor byl odstaven v roce 2010. Nástupcem reaktoru Phénix se stal Super Phénix, který se začal stavět v roce 1976 a jeho elektrický výkon dosahoval hodnoty 1200 MWe.\n\nV rychlých reaktorech se zpravidla využívá jaderné palivo ve formě palivových tabletek z oxidů. Rozdílem oproti palivům tepelných reaktorů je vyšší obohacení paliva, které často převyšuje 20 % a jedná se tedy o vysoce obohacené jaderné palivo (palivo tepelných reaktorů má obohacení většinou do 5 %). U rychlých reaktorů se setkáváme nejčastěji s jaderným palivem ve formě proutků, tedy je zde podoba s klasickým jaderným palivem. Uspořádání těchto proutků se však liší – proutky paliva pro rychlé reaktory jsou uspořádány do šestiúhelníkové mříže a jsou těsněji u sebe, to vše pro lepší bilanci neutronů. Kolem této aktivní zóny ze štěpného materiálu je pak možné umístit tzv. množivou zónu, kde může vznikat nové palivo záchytem neutronu na izotopech  U a Th. U paliva rychlých reaktorů dochází k vyššímu vyhořívání (tzn. získáváme více energie ze stejného množství paliva) než u nejčastěji používaných lehkovodních reaktorů. Vyhoření lehkovodního paliva se v současné době pohybuje okolo 50 MWd/t oxidu, zatímco vyhoření paliva rychlých reaktorů může být až 200 MWd/t oxidu. Při provozu paliva rychlých reaktorů tak dochází k většímu namáhání samotného paliva, které je spojené např. s praskáním, napucháním a dokonce i se vznikem dutiny v centrální části palivové pelety. \n\nMezi výhody rychlých reaktorů patří bezesporu menší množství produkovaných odpadů a také kratší poločasy rozpadů produkovaných radioaktivních látek. Výhodou rovněž je možnost výroby nového paliva přímo v množivé zóně reaktoru, což představuje nejen uzavření jaderného palivového cyklu ale také další krok vpřed na cestě za prakticky nevyčerpatelným zdrojem energie. Výhodná je i vyšší termodynamická účinnost tepelného cyklu, která se může pohybovat až okolo 50 % (u tepelných reaktorů se zřídkakdy přesáhne hodnota 35 %). \n\nMezi negativní stánky je nutné zařadit násobně vyšší investiční náklady na výstavbu takového zdroje a rovněž jeho nákladnější provoz, který při současných nízkých cenách jaderného paliva příliš nedává ekonomický smysl. Nutnost použití speciálních technických řešení pro zajištění bezpečnosti reaktoru chlazeného sodíkem se významně projevuje na ceně takovéto koncepce.\n"}
{"id": "1249208", "url": "https://cs.wikipedia.org/wiki?curid=1249208", "title": "Diecéze Aversa", "text": "Diecéze Aversa\n\nDiecéze averská (italsky \"Dioecesi di Aversa\") je římskokatolická diecéze v Neapolsku se sídlem v Aversei, zřízená v roce 1053 papežem Lvem IX. v návaznosti na starší tradici sahající snad až do doby apoštolské (diecéze atellská).\n\n\n"}
{"id": "1249209", "url": "https://cs.wikipedia.org/wiki?curid=1249209", "title": "Štimlje", "text": "Štimlje\n\nŠtimlje (albánsky Shtime, v srbské cyrilici Штимље) jsou město v Kosovu. Nachází se v jeho jižní části, nedaleko měst Uroševac a Lipljan. Většina obyvatel města je albánské národnosti. Protéká ním říčka Štimljanka\n\nV letech 1920–1922 byl jižně od města vybudován kostel sv. archanděla Michala, který sloužil veteránům balkánských válek a První světové války, kteří se na území jižního Kosova přistěhovali v souvislosti s kolonizací v období existence meziválečné Jugoslávie. Kostel byl po válce v Kosovu několikrát poničen. Rovněž byla během války vypálena i místní knihovna, která poskytovala knihy především v srbochorvatštině.\n\nV roce 1953 byla do Štimljů zavedena elektřina.\n\nV roce 1988 se město Štimlje odtrhlo od opštiny Uroševac a stalo se samosprávnou jednotkou s vlastní opštinou.\n\nVětšina obyvatel města se věnuje zemědělství. V blízkosti města se také nachází kamenolom. Západně od Štimlje leží také vesnice Račak, kde došlo v roce 1999 k incidentu, který odstartoval bombardování Jugoslávie v roce 1999.\n"}
{"id": "1249213", "url": "https://cs.wikipedia.org/wiki?curid=1249213", "title": "Římskokatolická farnost Horní Studénky", "text": "Římskokatolická farnost Horní Studénky\n\nŘímskokatolická farnost Horní Studénky je územní společenství římských katolíků v děkanátu Zábřeh s farním kostelem svatého Linharta.\n\nFarní kostel je renesanční jednolodní stavba ze 16. století, upravená v 18. století a 19. století.\nAdministrátorem excurrendo je od července 2016 R. D. Mgr. Jacek Piotr Brończyk, ve farnosti působíl do července 2017 jako výpomocný duchovní R. D. Bohuslav Směšný, inkardinovaný do královéhradecké diecéze.\n\nKaždoročně se ve farnosti koná tříkrálová sbírka, v roce 2016 se při ní vybralo v Cotkytli 14 827 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1249215", "url": "https://cs.wikipedia.org/wiki?curid=1249215", "title": "Kostel svatého Jakuba Staršího (Krhov)", "text": "Kostel svatého Jakuba Staršího (Krhov)\n\nKostel svatého Jakuba Staršího je farní kostel římskokatolické farnosti Krhov; nachází se ve středu obce Krhov. Kostel je jednolodní raně barokní stavbou s polygonálním závěrem. Je umístěn v centru obce na vyvýšené terase, která je zpevněna kamennou zdí. Kostel byl pravděpodobně postaven na původním středověkém jádře. V interiéru kostela je hlavní oltář, kromě něj jsou součástí kostela také další dva oltáře vedlejší a výklenek pro Boží hrob. Kostel je chráněn jako kulturní památka České republiky. \n\nKostel byl postaven pravděpodobně kolem roku 1253, kdy se uvádí v krhovské farnosti farář \"Eneas de Gurrihev\". V roce 1531 byl kostel katolický. Před rokem 1575 byla farnost s kostelem postoupena protestantům. Po bitvě na Bílé hoře se kostel stal opět katolickým.\n\nKostel byl upraven do současné raně barokní podoby v 17. století. Do stěny kostela byly zabudovány tři tabulky s nápisy pohřbených. V roce 1808 byla zakoupena socha svatého Fabiána. Kolem roku 1839 byla přistavěna hranolová věž. V roce 1882 byl kostel rozšířen o výklenek pro Boží hrob, v roce 1890 byla pořízena socha Panny Marie Lurdské. K velké rekonstrukci kostela došlo v roce 1902, kdy byl opraven hlavní oltář. \n\nNa věži jsou umístěny celkem tři zvony.\n\n\n"}
{"id": "1249217", "url": "https://cs.wikipedia.org/wiki?curid=1249217", "title": "Alexander Škultéty", "text": "Alexander Škultéty\n\nAlexander Škultéty (* 12. října 1929) je bývalý slovenský fotbalový brankář.\n\nV československé lize chytal za Lokomotívu Košice a Křídla vlasti Olomouc, gól nevstřelil.\n\n\n"}
{"id": "1249218", "url": "https://cs.wikipedia.org/wiki?curid=1249218", "title": "Škultéty", "text": "Škultéty\n\nPříjmení Škultéty nosí více osobností:\n\n"}
{"id": "1249224", "url": "https://cs.wikipedia.org/wiki?curid=1249224", "title": "Tibor Magyar", "text": "Tibor Magyar\n\nTibor Magyar [tybor maďar] (9. května 1935 – 8. července 1997) byl slovenský fotbalový brankář.\n\nV československé lize chytal za Lokomotívu Košice v 6 utkáních. V roce 1953 se stal s Lokomotívou Košice mistrem Československa v dorostenecké kategorii.\n\n\n"}
{"id": "1249226", "url": "https://cs.wikipedia.org/wiki?curid=1249226", "title": "Tibor Polgár", "text": "Tibor Polgár\n\nTibor Polgár [tybor polgár] (* 8. března 1951) je bývalý slovenský fotbalový brankář.\n\nV československé lize chytal za VSS Košice.\n\n\n"}
{"id": "1249227", "url": "https://cs.wikipedia.org/wiki?curid=1249227", "title": "Ivan Ripper", "text": "Ivan Ripper\n\nIvan Ripper [ivan riper] (* 24. srpna 1941) je bývalý slovenský fotbalový brankář.\n\nPo ukončení studií na FTVS UK získal diplom trenéra I. třídy.\n\nZačínal v Bernolákovu, později hrál dorosteneckou ligu za bratislavský Slovan. Na vojně chytal druhou ligu za Duklu Brezno, od roku 1961 byl hráčem Lokomotívy Košice, za kterou si zachytal i v československé lize.\n\nPo skončení hráčské kariéry se stal trenérem, působil převážně v Brezně.\n\n\n"}
{"id": "1249239", "url": "https://cs.wikipedia.org/wiki?curid=1249239", "title": "Time (Unix)", "text": "Time (Unix)\n\ncodice_1 je příkaz k určení zdrojů využitých jiným programem. Implicitně vypíše dobu trvání programu nebo příkazu. Používá se v Unix a operačních systémech unixového typu (například Linux, FreeBSD, Mac OS a další).\n\nPro spuštění stačí jednoduše před libovolný příkaz zapsat codice_1, jako například:\n\nAž se příkaz dokončí, codice_1 vypíše, jak dlouho trvalo provedení příkazu codice_4 z hlediska uživatelského času procesoru, systémového času procesoru a v reálném čase. Výstupní formát se liší mezi různými verzemi příkazu. Některé vracejí další údaje, jako v tomto příkladu:\n\ntime(1) může existovat jako samostatný program (například GNU time), nebo jako shell builtin (např. v tcsh nebo zsh).\n\nCelkový čas procesoru (CPU time) je kombinace množství času procesoru nebo procesorů strávených provedením nějaké akce a množství času, které strávil vykonáváním systémových volání pro jádra.\n\nTermín \"reálný čas\" (real time) v tomto kontextu odkazuje na uplynulý wall-clock time, jako kdybychom jej měřili pomocí stopek. Celkový čas procesoru (uživatelský + systémový čas) může být větší nebo menší než je tato hodnota. Je to dáno tím, že program může strávit nějaký čas čekáním a ne průběhem (ať už v uživatelském režimu nebo režimu systému). Proto bude čas procesoru menší než uplynulý reálný čas. Dalším důvodem rozdílu může být paralelní běh procesů na vícejádrových systémech. Zde bude čas procesoru větší než realný čas.\n"}
{"id": "1249241", "url": "https://cs.wikipedia.org/wiki?curid=1249241", "title": "Farní sbor Českobratrské církve evangelické v Mladé Boleslavi", "text": "Farní sbor Českobratrské církve evangelické v Mladé Boleslavi\n\nFarní sbor Českobratrské církve evangelické v Mladé Boleslavi je sborem Českobratrské církve evangelické v Mladé Boleslavi. Sbor spadá pod Poděbradský seniorát.\n\nFarářem sboru je Jonatan Hudec, kurátorkou sboru Dana Švejdarová.\n\n\n"}
{"id": "1249253", "url": "https://cs.wikipedia.org/wiki?curid=1249253", "title": "Mistrovství České republiky v atletice 1994", "text": "Mistrovství České republiky v atletice 1994\n\nMistrovství České republiky v atletice 1994 se uskutečnilo ve dnech 9. července - 10. července 1994 v Jablonci nad Nisou.\n\n"}
{"id": "1249254", "url": "https://cs.wikipedia.org/wiki?curid=1249254", "title": "U Nemocnice", "text": "U Nemocnice\n\nU Nemocnice je název ulice v Praze 2, která spojuje Karlovo náměstí s křižovatkou ulic Lipová, Kateřinská a Viničná. Je orientována východ-západ. Veškeré budovy v ulici jsou nemocnice, nebo lékařské fakulty. Odtud pochází i název ulice. Prvním domem vlevo je Knihovna Ústavu hematologie a krevní transfúse a za ním jeho nemocniční zařízení, které ale již leží na Karlově náměstí a je součástí bývalé jezuitské koleje. Dále vlevo je Anatomický ústav 1. lékařské fakulty Univerzity Karlovy v Praze a další budova té samé fakulty. Napravo je jedinné číslo a sice 2 až na křižovatce ulic U Nemocnice a Pod Větrovem – další objekt 1. lékařské fakulty. Předchozí budova je Všeobecná fakultní nemocnice spadající ale na Karlovo náměstí. \n\nUlice U Nemocnice je oboustranně průjezdná se všemi typy zón placeného stání a autobusovou zastávkou U Nemocnice linky číslo 148 spojující jižní části Nového Města. \n\nV oblasti Karlova Náměstí navazují ulice Vyšehradská a Na Moráni.\n"}
{"id": "1249256", "url": "https://cs.wikipedia.org/wiki?curid=1249256", "title": "Teatro delle Dame", "text": "Teatro delle Dame\n\nTeatro delle Dame, také známé jako Teatro Alibert (což bylo jeho původní jméno) bylo divadlo vybudované v Římě roku 1718 v místě, kde je dnes křižovatka ulic Via D'Alibert a Via Margutta. V průběhu své historie prošlo řadou rekonstrukcí, až roku 1863 definitivně vyhořelo. V 18. století bylo divadlo spolu s divadlem Teatro Capranica hlavním operním domem Říma. \n\nDivadlo dal postavit Antonio D'Alibert pro uvádění oper žánru opera seria. Tento projekt zvažoval již jeho otec Jacques D'Alibert, který byl sekretářem královny Kristýny I. Švédská a řídil první římské veřejné divadlo Teatro Tordinona. Teatro Tordinona bylo v roce 1697 zbouráno na příkaz papeže Inocence XII., který přikládal divadlům nemravný vliv na obyvatelstvo. \n\nTehdejší Teatro Alibert bylo postaveno na pozemku, který sloužil ke hraní pallacordy, hra podobné tenisu. Podle italského historika Saverio Franchi byl architektem pravděpodobně Matteo Sassi (1646–1723). Budova byla ze dřeva a měla sedm podlaží po 32 lóžích. V té době byla největší divadelní budovou v Římě. Divadlo bylo otevřeno roku 1718 Francesca Manciniho Alessandro Severo V roce 1720 architekt Francesco Galli Bibiena ještě budovu rozšířil a hledišti dal nový tvar.\n\nDivadlo mělo úspěch umělecký, ale nikoliv ekonomický. Když byl o Svatém roce vyhlášen celoroční zákaz divadelních představení, zkrachovalo a v následujícím roce bylo prodáno v aukci. Divadlo koupilo konsorcium římské šlechty a přejmenovalo je na \"Teatro delle Dame\". Vedení divadla nakonec přešlo na Řád maltézských rytířů, na nějž měli někteří členové konsorcia úzké vazby. V polovině třicátých let 18. století prošlo divadlo rozsáhlou modernizací pod vedením architekta Ferdinanda Fugy. Znovuotevřeno bylo v roce 1738 představením opery \"Quinto Fabio\" Nicoly Logroscina.\n\nV 19. století ztratilo Teatro delle Dame (stejně jako jeho hlavní rival Teatro Capranica) vedoucí pozici při uvádění oper v Římě. Opery zde byly sice hrány i nadále, ale divadlo více sloužilo pro plesy, akrobatická představení a divadelní hry v římském dialektu. Alessandro Torlonia, který získal divadlo v roce 1847, mu dal zděnou budovu a rozšířil jeviště, aby mohlo sloužit také pro jezdecké show. V noci z 15. února 1863 zachvátil divadlo opět požár a zcela je zničil.\n\nPozději byl na místě divadla vybudován hotel nazvaný Locanda Alibert. Od roku 2000 slouží jako společenské a kongresové centrum.\n\n\n\n"}
{"id": "1249263", "url": "https://cs.wikipedia.org/wiki?curid=1249263", "title": "Mistrovství České republiky v atletice 1995", "text": "Mistrovství České republiky v atletice 1995\n\nMistrovství České republiky v atletice 1995 se uskutečnilo ve dnech 5.– 6. července 1995 v Ostravě.\n\n"}
{"id": "1249265", "url": "https://cs.wikipedia.org/wiki?curid=1249265", "title": "Milan Sandhaus", "text": "Milan Sandhaus\n\nMilan Sandhaus (11. března 1927, Sezemice – 11. dubna 1998, Pardubice) byl český herec. Byl také ligovým fotbalistou.\n\nOd dětství hrál ochotnické divadlo. Po válce hrál v Praze v Divadle 5. května. Jako profesionální herec byl angažován do Východočeského divadla Pardubice, kde hrál v letech 1954–1998. Působil i v Českém rozhlase v Hradeci Králové.\n\n\n\nS fotbalem začínal v Pardubicích, popřestěhování do Prahy hrál v letech 1942–1947 za SK Slavia Praha. Se Slavií získal v roce 1947 mistrovský titul. V roce 1948 odešel jako fotbalista do Pardubic.\n\n\n"}
{"id": "1249266", "url": "https://cs.wikipedia.org/wiki?curid=1249266", "title": "Vinyla 2016", "text": "Vinyla 2016\n\nVinyla 2016 je šestý ročník hudebních cen Vinyla. \n\n\n\n"}
{"id": "1249268", "url": "https://cs.wikipedia.org/wiki?curid=1249268", "title": "Supia veža", "text": "Supia veža\n\nJméno věže nemá nic společného se supy. Sup se nikdy ve Vysokých Tatrách neusadil. Když se velmi dávno masivně vypásaly tatranské stráně, pastýři vídali supa hnědého, který sem přilétal z podunajských nížin nakrmit se uhynulým dobytkem. Tehdy ještě Supí věž neměla pojmenování. Pastýři si supa zaměňovali s orlem a neměli pro něj ani jméno. Supí věž první pojmenovali polští horolezci, stejně tak i Supí štěrbinu. v polském jazyce znamená „Zachmuřená“. Na Slovensku se vžil nesprávný překlad. Německé a maďarské jméno jsou na památku Janusze Chmielowského (1878–1968), od roku 1901 předního polského horolezce, který byl autorem různých technických horolezeckých pomůcek a byl i literátem.\n\n\nVěž je přístupná pouze v doprovodu horského vůdce.\n\n"}
{"id": "1249272", "url": "https://cs.wikipedia.org/wiki?curid=1249272", "title": "Zastupitelstvo Středočeského kraje", "text": "Zastupitelstvo Středočeského kraje\n\nZastupitelstvo Středočeského kraje je zastupitelstvem kraje, ve kterém dle zákona o krajích (č. 129/2000 Sb.) zasedá 65 zastupitelů. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za tři měsíce. Zastupitelstvo volí jedenáctičlennou krajskou radu.\n\n\n\nKoalici v Radě kraje tvořily nejprve ANO, STAN, ODS a část zastupitelů zvolených za TOP 09 (dohromady 44 zastupitelů v zastupitelstvu). Hejtmankou Středočeského kraje se v tomto volebním období stala Jaroslava Pokorná Jermanová, která kandidovala za ANO.\n\nTato koalice se však v říjnu 2017 rozpadla a nahradila ji nová koalice hnutí ANO 2011 a ČSSD (dohromady 27 zastupitelů v zastupitelstvu), kterou podporuje KSČM (i s komunisty 35 zastupitelů). Hejtmankou zůstala Jaroslava Pokorná Jermanová z hnutí ANO 2011.\n"}
{"id": "1249277", "url": "https://cs.wikipedia.org/wiki?curid=1249277", "title": "Strapatá veža", "text": "Strapatá veža\n\nStřapatá věž se stala známou v roce 1910, kdy na ni z Kočičího kotle vystoupil Alfred Grosz a z Beraní kotliny Oskar Mahler. Tehdy byla pojmenována \"Egenhoffercsúcs\", \"Egenhofferspitze\" – štít Engelhofferové. Terezie Engelhofferová (1855–1940) z Budapešti byla průkopnicí ženského horolezectví a lyžování ve Vysokých Tatrách. Z jejího podnětu byla na Gerlachovský štít umístěna pamětní tabule s miléniem a štít byl přejmenován na štít Františka Josefa I. Slovenští vlastenci později tabuli rozbili. Název štítu se neujal, nepřijali ho ani maďarští turisté.\n\n\nŠtít je přístupný pouze v doprovodu horského vůdce.\n\n"}
{"id": "1249280", "url": "https://cs.wikipedia.org/wiki?curid=1249280", "title": "Olga Bibiková", "text": "Olga Bibiková\n\nOlga Bibiková (: Ольга Бибик; * 26. září 1976 Krasnojarsk) je bývalá ruská reprezentantka ve sportovním lezení.\n\nVítězka Rock Masteru a Melloblocca v boulderingu, mistryně světa v lezení na rychlost, vítězka světového poháru v boulderingu, mistryně Evropy v lezení na rychlost, juniorská mistryně světa v lezení na obtížnost.\n\n"}
{"id": "1249282", "url": "https://cs.wikipedia.org/wiki?curid=1249282", "title": "Veterný štít", "text": "Veterný štít\n\nJméno štítu dali horolezci, jež sužoval neustávající vítr. Jinojazyčné názvy vycházejí z polohy štítu nad Pěti spišskými plesy.\n\n\nŠtít je přístupný pouze v doprovodu horského vůdce.\n\n"}
{"id": "1249286", "url": "https://cs.wikipedia.org/wiki?curid=1249286", "title": "Německo-španělská smlouva (1899)", "text": "Německo-španělská smlouva (1899)\n\nNěmecko–španělská smlouva byla podepsána v roce 1899 mezi císařským Německem a Španělskem, Španělsko smlouvou prodalo drtivou většinu zbývajících pacifických ostrovů Německu za 25 milionů peset (v přepočtu 17 milionů německých zlatých marek).\n\nV průběhu první třetiny 19. století Španělsko ztratilo v důsledku hnutí za nezávislost většinu svých kolonií. Po prohrané španělsko–americké válce v roce 1898 Španělsko ztratilo i převážnou část zbývajících území. Kuba se stala nezávislou a Spojené státy se zmocnily Portorika a také Filipín a Guamu ve Španělské Východní Indii. Španělsko si zachovalo pouze africké državy a zbylo mu na šest tisíc drobných, řídce osídlených a ne velmi produktivních tichomořských ostrovů. Po ztrátě administrativního centra v Manile byla správa ostrovů obtížná a obrana nemožná, neboť ve válce byly zničeny dvě španělské flotily. Španělská vláda se proto rozhodla zbývající ostrovy prodat. \n\nŠpanělský premiér Francisco Silvela podepsal 12. února 1899 smlouvu o prodeji. Tou předal Karolíny a Severní Mariany Německu, které je začlenilo do Německé Nové Guiney. Palau, tehdy považovaný za součást Karolín, byl rovněž obsazen a během následujících let tam Němci zahájili těžbu fosfátů.\n\nV říjnu 1914, po začátku první světové války, Japonsko napadlo a dobylo mnohé z těchto německých ostrovů. Po válce bylo v roce 1919 v jižním Pacifiku zřízeno Společností národů mandátní území typu C Tichomořské ostrovy a jeho správa svěřena Japonsku. Během a po druhé světové válce převzaly kontrolu bývalých španělských a německých souostroví v Pacifiku Spojené státy.\n\n"}
{"id": "1249287", "url": "https://cs.wikipedia.org/wiki?curid=1249287", "title": "Svaz skautů a skautek České republiky", "text": "Svaz skautů a skautek České republiky\n\nSvaz skautů a skautek České republiky je jednou z menších alternativních organizací, které působí v rámci tuzemského skautingu. Organizace byla založena 19. března 1990 a hlásí se k tradici Svazu junáků - skautů RČS založeného 7.6.1919. \n\nPrávoplatným členem WFIS se organizace stala 28. 1. 2012. \n\n\noficiální stránky\n"}
{"id": "1249293", "url": "https://cs.wikipedia.org/wiki?curid=1249293", "title": "Klientela", "text": "Klientela\n\nKlientela pochází z latinského \"cliens\" (svěřenec, chráněnec) a znamená soubor závislých osob, chráněnců. Ve starověku byli klienti původně bezzemci, bezprávní příslušníci rodové domácnosti (hospodářství), později chráněnci nebo přívrženci.\n\nV moderní době dostalo slovo klient význam zákazníka, platícího odběratele zboží nebo služeb. Pronikáním tohoto obchodního vztahu do politiky může vznikat politický klientelismus, což je systém vztahů ve společnosti a v institucích založený na vzájemných úsluhách mezi závislými klienty (chráněnci) a mocnými osobami (patrony).\n\nPodle teorie sociálních sítí jsou si účastníci sociální směny navzájem rovni, když udržují kontakty a vyměňují si mezi sebou služby. Neexistují mezi nimi žádné vztahy mocenské nadřízenosti a podřízenosti. Pouze jejich vlastní svobodná volba rozhoduje o tom, s kým vztah naváží a jak dlouho ho budou udržovat. Teorie sítí v tomto bodě silně připomíná představy o teorii dokonalého trhu.\n\nVe starověkém Římě tvořili původně klientelu závislí členové hospodářství či domácnosti svého svobodného pána, patrona, který měl občanská práva. Vztah mezi klientem a patronem se později rozvolnil, přesto se řídil určitými pravidly. Klient byl zavázán, že svého pána bude ctít a poslouchat, pomáhat mu (například v boji) a účastnit se rodových slavností (např. svatby, pohřby a tak dále), jelikož byl považován za součást domácnosti či rodu svého patrona a obvykle nosil jeho rodové jméno. Patron na oplátku svého klienta zastupoval a chránil před soudem, poskytoval mu hmotnou pomoc (především v krizových situacích) a podobně. Pokud měl klient dostatek finančních prostředků, měl naopak on povinnost za svého patrona složit výkupné. Klient svými doporučeními mohl získávat další klienty svému pánovi. V případě, že se klientův patron angažoval v politice, musel ho jeho klient podpořit.\nVztah mezi klientem a patronem mohl být i do určité míry přátelský, musela se však dodržovat určitá nepsaná pravidla, například že proti sobě nemohli svědčit u soudu. Podobný vztah existoval i ve starověkých Athénách, kde se klient nazýval \"pelatés\".\n\nO původu klientského vztahu existuje řada teorií, žádná ale není potvrzena. Mohli to být potomci přistěhovalců, kteří se později spřátelili s patrony, příslušníci porobených italských obcí či propuštění otroci. Později se jejich počet navyšoval, ale jejich politický význam se ztrácel, takže už nebyli pro patrony tak významní. I v moderních dějinách se podobný vztah může vyskytnout jako politický klientelismus, kdy si vysoce postavení prostřednictvím níže postavených udržují svou moc a současně jim za jejich služby zajišťují ochranu.\n\nKlientelismus může být příkladem instituce, jenž lidé provozují, i přesto že ji veřejně neschvalují. V tradičních společnostech hrály klientské vztahy podstatnou roli ve fungování sociálního systému. V moderní společnosti obdržely tyto vztahy např. formu politického klientelismu.\n\nPodstatou každého klientelismu je nerovný, avšak současně reciproký vztah mezi patronem a jeho klienty. Patron jako vlivná osoba velkoryse uděluje svým klientům žádané statky a poskytuje vybrané služby. Úkolem klientů je pak oddanost svému patronovi a do určité míry i podporování jeho zájmů. Jejich vztah je zcela osobní, i když může běžně zahrnovat i celé rodiny, někdy i po více generací.\n\nToto protikladné spojení nerovného vztahu a oboustranné závislosti (charakteristický rys klasické klientely) se pravidelně objevuje v různých kulturách, zemích a dobách. Nejlépe prostudovaná období dějin klientelismu jsou antický Řím a absolutistická Francie, avšak klientelismus tvoří také podstatnou složku vztahů ve feudální společnosti. V oblasti nadpřirozena pak klientelismus tvoří osu vztahů mezi věřícími především a jejich bohy. V moderní společnosti se pak klientelismus objevuje v politickém systému. Nejvíce sociologických studií o klientelismu v moderní společnosti pochází z oblasti Středomoří, ze zemí Latinské Ameriky, z Jihovýchodní Asie a hlavně z Japonska.\n\n\nVe společnosti, kde jsou žádané statky distribuovány tržně, se musí trvat na ideologii rovnosti a směňované statky musí být zároveň souměřitelné (musí existovat obecný ekvivalent, který umožní hodnotu těchto statků vyjádřit na základě nějakého společného jmenovatele). Rovnost směňujících partnerů i souměřitelnost směňovaných statků má smysl teprve v tom, že umožňuje směňujícím racionálně kalkulovat podmínky směny, maximalizovat zisk v poměru k nákladům.\n\nV případě klientely není tato kalkulace reálná. Díky zřejmé nerovnosti obou stran nemůže vzniknout otázka symetrického zisku. Závislý klient přijímá vše, co lze považovat za projev přízně patrona. Stupeň vděčnosti za odměnu není dán pouze velikostí odměny, ale spíše mocí patrona od něhož dar přichází. Klientela tedy nefunguje tržně. Je to instituce, která zajišťuje distribuci statků a služeb, jejichž cena není stanovena.\n\nZákladem klientelismu jako sociální instituce je skutečnost, že statky a služby, které nelze koupit, lze získat jednoduše tím, že člověk náleží do skupiny, která k těmto věcem přístup má. Je to tedy přímá negace principu fungování trhu, jenž je vždy veřejně přístupný.\n\nKlientský vztah není proto ani přátelstvím (přátelé jsou si rovni), ani čistě mocenskou závislostí (implikace jednosměrnosti poskytování služeb), ale kombinací obou těchto protikladných typů vztahů. \n\n"}
{"id": "1249299", "url": "https://cs.wikipedia.org/wiki?curid=1249299", "title": "Espen Bredesen", "text": "Espen Bredesen\n\nEspen Odd Bredesen (* 2. února 1968 Oslo) je bývalý norský skokan na lyžích. Je jedním ze čtveřice skokanů (dalšími jsou Matti Nykänen, Jens Weissflog a Thomas Morgenstern), kteří dokázali ve své kariéře vyhrát olympiádu, mistrovství světa v klasickém lyžování, Světový pohár ve skocích na lyžích i Turné čtyř můstků.\n\nVe Světovém poháru debutoval v roce 1989, v roce 1991 získal první ze svých osmi titulů mistra Norska. Na olympiádě 1992 doplatil na přeučování z klasického stylu skoku na V-styl a skončil na velkém můstku na 57. místě a v soutěži na středním můstku byl úplně poslední. V následující sezóně už novou techniku zvládl a na mistrovství světa ve Falunu vyhrál závod na velkém můstku a byl členem vítězného družstva. V celkovém pořadí Světového poháru skončil v sezóně 1992/93 na pátém místě.\n\nVrcholu kariéry dosáhl o rok později, kdy vyhrál Turné čtyř můstků i celkovou klasifikaci Světového poháru, na domácích olympijských hrách v Lillehammeru byl první na středním a druhý na velkém můstku a na závěr sezóny získal stříbrnou medaili na mistrovství světa v letech na lyžích 1994 v Planici, kde v tréninku vytvořil světový rekord 209 metrů, který o tři roky později vylepšil na 210 metrů. Na závěr sezóny obdržel Holmenkollenskou medaili. V roce 1997 skončil na druhém místě v seriálu letní Grand Prix ve skocích na lyžích na umělé hmotě.\n\nKariéru ukončil v roce 2000, poté působil jako konzultant norské skokanské reprezentace a komentátor sportovních přenosů pro televizi NRK. Je ženatý a má jednu dceru.\n\n"}
{"id": "1249300", "url": "https://cs.wikipedia.org/wiki?curid=1249300", "title": "Keep Calm and Carry On", "text": "Keep Calm and Carry On\n\nKeep Calm and Carry On (\"Zachovej klid a pokračuj\") byl propagandistický plakát, který vytvořilo britské ministerstvo informací v červenci 1939, a jímž reagovalo na hrozbu války s Německem a zejména hrozbu bombardování britských měst, jež se předpokládalo. Heslo \"Keep Calm and Carry On\" se nacházelo na prostém červeném podkladu a mělo nad sebou tudorovskou korunu. Jméno grafika plakátu není známo. Vytištěno bylo 2,4 miliony plakátů, rozšířeny byly až v roce 1940, po zahájení bombardování. Heslo i plakát neměly ve své době nijak velký ohlas a byly na dlouho zapomenuty, než ho po roce 2000 začala masivně používat populární kultura a marketing. Plakát se stal memem. Na počátku vlny zájmu bylo knihkupectví Barter Books, které jeden původní plakát roku 2000 vystavilo a zájem o něj přivedl majitele k nápadu vyrábět a prodávat jeho kopie. Plakát se časem stal jakýmsi symbolem Británie a obecněji stoického postoje k životu. Byl nesčetněkrát citován, parafrázován či parodován. Stejný osud nepotkal další dva plakáty ze stejné série z roku 1939, které měly spíše burcující nápisy \"\"Freedom Is in Peril - Defend It With All Your Might\"\" (\"Svoboda je v ohrožení - Braň ji vší silou\") a \"\"Your Courage, Your Cheerfulness, Your Resolution Will Bring Us Victory\"\" (\"Tvá odvaha, tvůj optimismus, tvá rozhodnost nám přinese vítězství\").\n"}
{"id": "1249305", "url": "https://cs.wikipedia.org/wiki?curid=1249305", "title": "Skauti Evropy", "text": "Skauti Evropy\n\nSkauti Evropy, z.s., jsou česká národní asociace, součást mezinárodní skautské organizace se statusem soukromého sdružení křesťanů (od r. 2003), uděleného římskokatolickou církví. Skautská organizace \"Scouts d´Europe\", působící již od roku 1956, vychází z původního poslání skautingu, definovaného jeho zakladatelem Robertem Baden-Powellem. Velkou inspirací pro členy je osobnost zakladatele francouzského katolického skautingu bl. P. Jacques Sevin, SI. \n\nStřediska a oddíly jsou zřizovány při místních farnostech, cílem je zprostředkovat co nejjednodušší skauting v přírodě, na vybavení si děti zpravidla vydělávají samy, státní podpora není přijímána. Skautská výchova je zásadně zprostředkována zvlášť pro chlapce a zvlášť pro dívky. V ČR byla založena 26. července 2004 pod původním názvem Asociace skautek a skautů Evropy (ASSE), její počátky však sahají ke společnému táboru s francouzskými skauty v roce 1999. Organizace se hlásí k tradičnímu skautingu symbolizovanému třemi skautskými ctnostmi „upřímnost, oddanost a čistota“, a jejím cílem není získání co největšího počtu členů, ale práce s dětmi, pro něž je takto prožívaný skauting vysokou hodnotou. Organizace je členem mezinárodní unie UIGSE. Skautský kroj je ve všech členských zemích jednotný a členové organizace jsou na jeho správné a jednotné užívání patřičně hrdí. Své sídlo mají Skauti Evropy v Praze a dále působí i v ostatních městech. \n\nS výslovným souhlasem rodičů skládají mladí členové (vlčata) v celé Evropě jednotný slib ve znění: „\"Slibuji, že se bude ze všech sil snažit být věrný Bohu, svým rodičům, vlasti, zákonům smečky i zásadám vlčat a že každý den vykonám dobrý skutek\".“ \n\nSkautský slib zní: „\"Slibuji na svou čest, že s pomocí Boží budu ze všech svých sil: sloužit Bohu, Církvi, své vlasti a Evropě, stále pomáhat svým bližním a dodržovat skautský zákon\".“ (\"Sur mon honneur, avec la grâce de Dieu, je m’engage: à servir de mon mieux Dieu, l’Église, ma patrie et l’Europe, à aider mon prochain en toutes circonstances, à observer la loi scoute\"). Skauti Evropy mají svůj zákon, vyjádřený v deseti bodech: \n\n"}
{"id": "1249306", "url": "https://cs.wikipedia.org/wiki?curid=1249306", "title": "Veřejný prostor", "text": "Veřejný prostor\n\nVeřejný prostor nebo veřejné prostranství jsou prostory, které jsou přístupné veřejnosti, typicky vlastněné veřejností, tj. státem nebo obcí. Tento pojem různé zákony různých zemí používají v rozličných kontextech a vymezeních, stejně jako jiné podobné pojmy (např. veřejně přístupné místo nebo místo přístupné veřejnosti apod.) vycházející z tradičního právního pojmu veřejného (obecného) užívání.\n\nPodle vyjádření PS PČR, které je rekapitulováno v nálezu Ústavního soudu č. 211/2005 Sb., se pojem veřejné prostranství vyskytuje přibližně ve 138 (českých) právních předpisech a poprvé byl definován v zákoně č. 128/2000 Sb.\n\nPojem veřejný prostor lze vyložit různými způsoby. Skrze nemateriální postoj je veřejný prostor zpravidla takový prostor, do nějž mají všichni za běžných okolností zákonný přístup [Atkinson 2003: 1830; Lofland 1973]. Podle interakcionistů, což je skupina sociologů, kteří nahlížejí na sociální jevy z mikroperspektivy, vzniká veřejný prostor skrze interakci mezi uživateli daného místa. Veřejný prostor se tedy neustále vytváří a mění. „Skrze každodenní jednání aktérů jsou prostoru připisovány významy“ [Pospěch, 2013].Tento jev můžeme demonstrovat na následujícím příkladu: lidé bez domova si vyberou určité veřejné prostranství, kde se začnou pravidelně scházet. Tím dochází k přivlastnění tohoto prostoru skrze jeho užívání. Správě daného prostranství, kde se lidé bez domova začnou scházet, se to nelíbí, a proto se bude snažit bezdomovcům znepříjemnit nebo znemožnit přístup na daný prostor. Místa, která jsou určena v jejich případě k odpočinku, jako jsou sedací plochy, římsy, obrubníky atd., vybaví mechanismy, díky kterým jim zamezí tyto plochy využívat. Výsledek je sice takový, že lidé bez domova se přestanou v těchto místech scházet, ale veřejné prostranství má v očích kolemjdoucích již význam bezdomoveckého prostoru a tomuto místu se i přesto budou nadále vyhýbat. Z daného místa se stane „země nikoho“, kde se v budoucnu budou hromadit odpadky. V Česku můžeme nalézt hodně takovýchto míst hlavně v okolí nádraží a dopravních uzlů [Pospěch, 2013].\n\nPokud se na pojem podíváme z materiálního hlediska, \"Manuál tvorby veřejného prostoru hlavního města Prahy\", vydaný Institutem pro rozvoj a plánování Prahy, definuje veřejný prostor jako „veřejně přístupnou komplexní fyzickou část prostředí, kterou je kromě veřejných prostranství také například veřejně přístupný prostor exteriéru města, vnitrobloku i vnitřního prostoru budov.“ [Manuál veřejného prostoru, 2016]. To, že je veřejný prostor veřejně přístupný, rovněž vylučuje režim užívání, toto se však netýká režimu časového. Pojem veřejný prostor používáme i pro nehmotnou rovinu prostředí, která zahrnuje vztahy, myšlenky, děje, média apod. Veřejný prostor lze vnímat i jako celek či kontinuum [Manuál veřejného prostoru, 2016].\n\nDále se na pojem veřejný prostor díváme skrze legislativní pojetí, kde nám zákon o obcích číslo 128/2000 Sb. říká: „Veřejným prostranstvím jsou všechna náměstí, ulice, tržiště, chodníky, veřejná zeleň, parky a další prostory přístupné každému bez omezení, tedy sloužící obecnému užívání, a to bez ohledu na vlastnictví k tomuto prostoru.“ [zákon č. 128/2000 sb].\n\nDefinice veřejného prostranství se objevila v § 4 odst. 2 zákona ČNR č. 565/1990 Sb., o místních poplatcích. Byla výslovně určena jen pro účely tohoto zákona a měla podobu otevřeného výčtu: „Veřejným prostranstvím podle tohoto zákona jsou zejména náměstí, tržiště, silnice, místní komunikace, parky a veřejná zeleň, jakož i další prostory přístupné každému bez omezení.“\n\nNa základě pozměňovacího návrhu poslance L. Š. se obdobná definice dostala i do § 34 českého zákona o obcích, č. 128/2000 Sb., který definuje veřejné prostranství jako všechna náměstí, ulice, tržiště, chodníky, veřejná zeleň, parky a další prostory přístupné každému bez omezení, tedy sloužící obecnému užívání, a to bez ohledu na vlastnictví k tomuto prostoru. V předchozí právní úpravě (zákon o obcích č. 367/1990 Sb.) se pojem vyskytoval také, ale bez přímé definice.\n\nNovelizačním zákonem č. 229/2003 Sb. byla s účinností od 1. ledna 2004 definice veřejného prostranství ze zákona o místních poplatcích vypuštěna a nahrazena odkazem na definici v zákoně o obcích.\n\nČeský zákon o obcích používá tento pojem\n\nZákon o hlavním městě Praze (131/2000 Sb.) používá termín v podobných souvislostech, avšak nedefinuje jej. Stavební zákon č. 183/2006 Sb. odkazuje na definici veřejného prostranství v zákoně o obcích.\n\nTermín je použit i v zákoně ČNR č. 565/1990 Sb., o místních poplatcích. Podle § 14 obec určí obecně závaznou vyhláškou místa, která podléhají poplatku za užívání veřejného prostranství podle § 4.\n\nPojem vznikal spíše zvykově, přičemž o jeho přesný rozsah existují výkladové spory. Slovo „prostranství“ a výčet příkladů nasvědčují tomu, že lze do pojmu zahrnout jen otevřená prostranství, nikoliv veřejně přístupné interiéry veřejných budov, provozoven či vozidel poskytujících veřejné služby atd.\n\nSpory vznikají zejména kvůli tomu, která místa podléhají poplatku za tzv. zvláštní užívání veřejného prostranství, který v některých případech musí obci platit dokonce i majitel pozemku. Ústavní soud v nálezu sp. zn. Pl. ÚS 21/02 (č. 211/2005 Sb.) uvedl, že při rozhodování, která místa v obci podléhají poplatku za užívání veřejného prostranství, je obec vázána nejen definicí veřejného prostranství v § 34 zákona o obcích, ale i celým systémem územního plánování a stavebního řízení a že „další prostory přístupné každému bez omezení“ je nutno chápat jako prostranství obdobného charakteru jako náměstí, tržiště, silnice, místní komunikace, parky a veřejná zeleň, nikoliv jako „jiné prostory“.\n\nSkupina poslanců PS PČR navrhla zrušení § 34 zákona o obcích, jehož obsahem je definice veřejného prostranství, a obdobného ustanovení v zákoně o místních poplatcích, protože podle nich nepřiměřeným způsobem zasahují do vlastnického práva garantovaného českým ústavním pořádkem (např. čl. 11 odst. 4 Listiny základních práv a svobod). Ústavní soud 22. března 2005 nálezem č. 211/2005 Sb. první návrh zamítl, zejména s ohledem na dávnou právní tradici omezení vlastnického práva obecným užíváním, druhý návrh nebyl v době rozhodování soudu již aktuální. Vyžadování místního poplatku za užívání po vlastníkovi pozemku označil ústavní soud za nesprávnou aplikaci zákona, proti níž však je třeba se bránit před správními soudy.\n\nPodle judikátu Nejvyššího soudu (sp. zn. 32 Odo 872/2003) definice veřejného prostranství v zákoně o obcích neznamená, že obec má absolutní právo na to, aby vlastník pozemku, který je součástí veřejného prostranství, strpěl ve všech možných případech jeho bezplatné užívání; případné bezdůvodné obohacení užíváním pozemku ze strany obce by měly řešit obecné soudy.\n\nČeský autorský zákon tento termín také používá v závěru otevřeného výčtu konkrétních typů veřejných prostranství, ale blíže jej nedefinuje ani neodkazuje na definici v zákoně o obcích. Stanoví podmínky, za nichž smějí být díla, umístěná trvale na veřejném prostranství, bez svolení autora zobrazována a tato zobrazení užívána (tzv. svoboda panoramatu).\n\nVeřejný prostor bývá často definován skrz dichotomii veřejný a soukromý (Malina, 2014). Veřejný prostor má na rozdíl od soukromého zákonný rámec, který je definován veřejným právem a veřejnými institucemi. Ve městech zastává veřejný prostor obchodní a politické funkce, naproti tomu soukromý prostor je vyhrazen pro produkci a reprodukci. Převedeme-li tento termín do divadelní terminologie, pak veřejný prostor tvoří jakousi divadelní scénu, a prostor soukromý jakési zákulisí. V neposlední řadě nesmíme zapomenout na to, že veřejný prostor je od soukromého oddělen celou řadou symbolických a architektonických prvků. [Siebel, Wehrheim 2003].\n\nSiebel a Wernheim třídí veřejný prostor na veřejný a soukromý, ale zároveň doplňují toto rozdělení pomocí čtyř dimenzí, a to na legální, funkcionální, sociální a materiální/symbolické.\n\n\nDále členíme veřejné a soukromé prostory z hlediska jejich vlastnictví a využití.\n\n\nTento příklad dokládá, že ne všechny prostory ve veřejném vlastnictví jsou využívány k veřejným účelům a ne všechny soukromé prostory jsou využívány k účelům soukromým. Vlastnictví prostor a jejich využití je úzce propojeno mezi sebou a závisí na charakteru a vůli vlastníka, jak zamýšlí daný prostor využívat. [Jahnová, 2015].\n\nOba typy těchto prostorů rozlišujeme také kvůli jejich otevřenosti. Lze tedy konstatovat, že mezi prostorem veřejným a soukromým existují také prostory poloveřejné a polosoukromé [ČVUT, 2011].\n\nPoloveřejné prostory jsou prostory, které vlastní veřejné instituce případně soukromé osoby, kde je sice povolen přístup a pohyb všech osob, tyto osoby však musí splňovat specifické podmínky. Například musí mít zakoupenou vstupenku, či jinak povolený vstup. [ČVUT 2013].\n\nPolosoukromé prostory jsou prostory, které vlastní soukromé osoby a sdílejí je mezi více lidmi. Přístup a pohyb je umožněn pouze vybraným uživatelům tohoto prostoru. Mohou to být například sportovní kluby, noční kluby nebo zájmová sdružení. [ČVUT 2013].\n\nSlovy amerického sociologa Ervinga Goffmana, který se veřejným prostorem zabývá, je veřejný prostor protiklad takového prostoru, ve kterém chování a jednání v něm určuje pouze jedna osoba, nebo úzká skupina osob, vlastník, provozovatel či správce tohoto prostoru, kteří určují pravidla užívání prostoru na základě svých specifických zájmů. Veřejný prostor patří podle Goffmana mezi otevřené instituce (Goffman 1961).\n\nHistorie veřejného prostoru sahá až do starověkého Řecka, kde vznikaly takzvané agory, což byly shromaždiště uprostřed měst, kde lidé se lidé mohli veřejně vyjadřovat. Agory položily základní stavební kámen ke vzniku důležitých veřejných budov jako jsou městská rada, kostely atd. [Svoboda 1973].\n\nVe středověku to bylo náměstí, které bylo považováno za hlavní veřejný prostor ve městech, mělo ale odlišné funkce než agora. Agora byla ve starověkém Řecku vnímána jako místo, kde se projednávala státní správa, náměstí ve středověku byla naproti tomu určena spíše jako prostor pro trh a projednávala se zde spíše lokální politika. Lidé se na náměstích nepodíleli na výkonu moci, klíčová rozhodnutí se odehrávala prostřednictvím rozhodnutí panovníka mimo město.\n\nV dnešní době je význam těchto prostorů odlišný a je méně používán ke každodennímu provozu, pro lepší přirovnání citace Camilla Sitteho: „veřejné prostory se stávají pouze určitým přerušením v jednotvárném moři domů.“ [Sitte 1995: 16].\n\nVýznam veřejných prostor a činnosti v něm se proměňují a podléhají společenským změnám. Zdeněk Uherek a kol. v analýze veřejného prostoru shrnují tři hlavní aspekty, které se podepisují na proměně veřejného prostoru [Beranská, Uherek 2014: 17].\n\n\nOdpovědnost za fungování veřejného prostoru přebírá stát, domnívá se Michel Foucault. Jelikož lidé ve veřejném prostoru usilují o moc, musí existovat činitel, jímž je právě stát, který zajistí nad děním patřičnou kontrolu. Stát má výhradní právo na dohled a použití násilí. Disciplína se tak ve veřejném prostoru stává zásadní, protože účasníci veřejného prostoru nezjistí, zda jsou v daných okamžicích sledováni. Z toho vyplývá i nutnost vzájemné důvěry mezi účastníky.\n\nKaždý aktivní účastník veřejného prostoru vždy vstupuje do role, skrze kterou okolí demonstruje své postavení a záměry. Podle interpretativního přístupu se veřejný prostor neustále proměňuje, a na těchto změnách mají podíl všichni účastníci, kteří veřejný prostor mezi sebou sdílí.\n\nVeřejný prostor je podle Henriho Lefebvreva místem, kde nepřetržitě probíhá vyjednávání účastníků o své postavení v něm. V případě vyloučení z veřejného prostoru má účastník možnost pokusit se uplatnit „právo na město“. Neúspěch by pak znamenal, že veřejný prostor nefunguje, jelikož přestává být veřejným.\n\n\n"}
{"id": "1249307", "url": "https://cs.wikipedia.org/wiki?curid=1249307", "title": "Bernhard Minetti", "text": "Bernhard Minetti\n\nBernhard Minetti (vlastním jménem Bernhard Theodor Henry Minetti\";\" 26. ledna 1905, Kiel – 12. října 1998, Berlín) byl německý herec.\n\nNarodil se v rodině architekta. Po maturitě studoval germanistiku a divadelní vědu, avšak studium nedokončil.\n\nRakouský dramatik Thomas Bernhard pro něho napsal divadelní hru s názvem \"'Minetti: Ein Porträt des Künstlers als alter Mann\"' (česky \"Minetti: Portrét umělce jako starého muže\"). Hra byla uvedena v režii Clause Peymanna roku 1977 ve Stuttgartu. Na českém divadelním pódiu se hra objevila např. v režii Otomara Krejči, či Viktorie Čermákové.\n\n"}
{"id": "1249309", "url": "https://cs.wikipedia.org/wiki?curid=1249309", "title": "Kungurská jeskyně", "text": "Kungurská jeskyně\n\nKungurská ledová jeskyně () je jedna z nejpopulárnějších pozoruhodností Sibiře a Uralu. Společně s Ledovou horou tvoří historicko-přírodní komplex regionálního významu (v SSSR chráněná krajinná oblast národního významu). Jeskyně se nachází v Permském kraji, na pravém břehu řeky Sylva na kraji města Kungur ve vesnici Filippovka, 100 km od Permu.\n\nUnikátní geologická památka je jednou z největších krasových jeskyní v evropské části Ruska а sedmá nejdelší jeskyně na světě. Délka jeskyně je asi 5700 m, z čehož je 1,5 km zpřístupněn turistům. Průměrná teplota vzduchu uprostřed jeskyně je + 5 °C a relativní vlhkost je 100 %. Kungurská jeskyně má 58 jeskynních útvarů, 70 jezer, 146 tzv. „píšťal“ (nejvyšší je v jeskyni Efirnyj a měří 22 m), což jsou vysoké komíny, které vedou téměř k povrchu.\n\nNa úpatí strmého jižního svahu na břehu řeky Sylvy ukrytý zelení parku leží vstup do jeskyně v podobě betonového tunelu. Východně od tunelu v útesu nad opuštěným přírodním vchodem do jeskyně se odrývají sádrovce a anhydrity vrchního (irenského) horizontu kungurské vrstvy, které se vrství s vápencem a dolomitem. Tyto horniny jsou základem Ledové hory a mají tloušťku až 60 m. Sádrovec je překryt vrstvou nekonsolidovaných usazeniny složených z úlomků vápence a dolomitu s jílem. Ještě výše se objevují písečné a hliněné usazeniny starých teras. V části jeskyně, která je nejblíže východu, se na podlaze celoročně drží ledová pokrývka a ledové krystaly na klenbách.\nVe stropu jeskyně je objeveno více jak 130 válcových komínů, tzv. \"píšťal\" s průměrem 3-9 m a výškou až 20 metrů. Pod ústími komínů můžete často vidět kuželovitý osyp z hlíny a balvanů.\n\nČást nad jeskyní Ledové hory je také přírodní památka a turistický objekt. V povrchu této části je jasně vidět ničivý účinek podzemních vod na snadno rozpustný sádrovec a anhydritu.\nPovrch Ledové hory je posetý krasovými prohlubněmi kuželovitých a talířových tvarů. Jejich velikost dosahuje až 100 m a hloubky 15 m. Na svazích krasových prohlubní se setkáváme se sádrovcovými výběžky a na dně s ponory, přes které sněhová a dešťová voda proniká do hornin s obsahem síranu. Část prohlubní se zalila vodou a vytvořila krasová jezera a bažiny. V Ledové hoře je na rozloze 10 km² přibližně 3000 prohlubní. Každý rok se objevují nové, které nejčastěji vznikají na dně a na sklonech už starých krasových prohlubní.\nNerovný terén Ledové hory vysvětluje extrémní rozmanitost půdy a vegetace. Na jižním svahu hory jsou rozšířeny druhy přizpůsobené k množství sádrovce v půdě. Tady také našel útočiště reliktní stepní a skalní stepní porost. Ve větru se kolébají a táhnou se po svahu stříbrné řady kavylu. Ve druhé polovině léta rozkvétají modré koule „Adaovy hlavy“ (Echinops - Bělotrn), vyskytují se zde také ovsíř, šalvěj stepní, šanta, šater, chrpa sibiřská, pelyněk, kozinec a mnoho dalších stepních rostlin. Ledová hora s jejími březovými lesíky mezi poli spadá do ostrovní kungurské lesostepi.\n\nZnámé chodby a jeskynní útvary Kungurské jeskyně vznikly z puklin v severozápadním a také severovýchodním směru a vytváří mřížkový systém. Každé rozvětvení má za následek vznik dalších jeskynních útvarů, které jsou spojené úzkými chodbami. Celková délka prozkoumaných chodeb je 5,6 km. Jeskyně Velikán, Geografů a další dosahují šířky až 40 metrů a výšky lavinových kleneb do 10 m. Celkový objem prázdnoty je asi 100 tis. m³. Stejný objem je zaplněn zřícenými balvany, hlínou, podzemními vodními nádrži a ledem.\nJeskyně má 58 jeskyní. Turisté mohou projít Velký nebo Malý okruh. Ve většině jeskyní se teplota pohybuje okolo nuly, ekosystém je dostatečně sterilní (obsah bakterií ve vzduchu je asi 300 na m³). Jsou i některé jeskyně, kde teplota dokonce v létě zůstává mínusová, například jeskyně Věžička (-17 °C) nebo jeskyně Briliantová (-2 °C). V jeskyni Meteorit podsvícení vytváří dojem prolétávajícího meteoritu. Největší jeskyně je velká 50 tisíc m³ a jmenuje se Geografů. Největší zpřístupněná jeskyně je Velikán s rozlohou 45 tis. m².\n\nZvláštní krásu jeskyním přidávají jezera (tzv. neviditelná), která se spojují s vodami řeky Sylvy. Celkově se jeskyně skládá ze 70 jezer, největší jezero (Velké podzemní jezero) má objem 1300 m³, plochu 1460 m² a hloubku do 5 m. V jezerech se vyskytuje blešivec hřebenatý a malé žáby.\nVrtné sondy pod bahenními usazeninami na dně jezera objevují dolomity filipovského horizontu. Špatně ve vodě rozpustné vrstvy dolomitu omezují růst dutin. Tím se vysvětluje přibližně stejná maximální hloubka různých jezer.\nV některých obdobích je úroveň jezer o 0,1-0,4 m výš než je hladina řeky Sylva. Ve známých chodbách v jeskyni však není sklon podzemních vod namířen k řece, jak bychom čekali, ale dovnitř Ledové hory k jeskyni Geografů, do které jeskyní teče potůček. Je pravděpodobné, že jeskyně Geografů je spojena s neznámými chodbami, které vedou k řece níže na jejím toku.\nTeplota vody v jeskynních jezerech se mění s teplotou vzduchu. V roce 1980 se ve Velkém jezeře měnila od +5 °C v zimě do +5,2 °C v létě, v jeskyni Dlouhá od 3,7 do 4 °C. Na jezerech jeskyně Velikán se objevuje led, a v jeskyni Věžička v roce 1973 jezero promrzlo až na dno a pouze pramenové vody při povodni v roce 1979 rozpustily ledy.\nTéměř po celý rok je voda podzemních jezerech mineralizovaná a blíží se k plnému nasycení sádrovcem - 2,1-2,2 g/l. Při odpařování a také z důvodu vniknutí vody jiného složení, vznikají z přesyceného roztoku krystaly vápníku a sádrovce. Na povrchu jezera vznikají skvrny od vzniklých krystalů a v některých jezerech se tvoří souvislá vrstva, která je podobná kalnému ledu.\n\nDíky velkému množství turistů bylo v roce 1969 otevřeno Kungurské informační centrum. Nejvyšší návštěvnost byla v roce 1980, kdy za rok jeskyni navštívilo 202 481 lidí, v roce 1995 to bylo 51 400 lidí. V období 1924-2000 byla průměrná návštěvnost 80 000 lidí. Poblíž jeskyně je postaveno turistické středisko „Stalagmit“, které se skládá z hotelu, restaurace a parkoviště.\nVšechny aktuálně známé chodby Kungurské jeskyně se rozkládají na ploše 250 m², což činí 2,5 % Ledové hory. Z celkové délky 5,6 km je upravena a elektrifikována více jak jedna třetina podzemních chodeb. Jestli zahrneme i malé chodby a jeskyně, které se nachází v blízkosti turistických tras, tak k podzemní části přírodní rezervace, které nejsou zpřístupněné turistům, bude patřit i část jeskyně, která leží severozápadně od jeskyně Dlouhá.\n\n"}
{"id": "1249313", "url": "https://cs.wikipedia.org/wiki?curid=1249313", "title": "Banner (Unix)", "text": "Banner (Unix)\n\nProgram codice_1 vykreslí textový vstup jako ASCII art. Používá se v Unix a operačních systémech unixového typu (například Linux, FreeBSD, Mac OS a další).\n\nKaždý argument je zkrácen na 10 znaků a je vytištěn na \"řádek\". Pro tisk více slov na jednom řádku musí být tato předána jako jeden argument z shellu pomocí uvozovek.\n\nExistují podobné a více flexibilní programy, jako např. FIGlet, které mohou zobrazovat text v různých fontech.\n"}
{"id": "1249328", "url": "https://cs.wikipedia.org/wiki?curid=1249328", "title": "17. ročník udílení Critics' Choice Movie Awards", "text": "17. ročník udílení Critics' Choice Movie Awards\n\n17. ročník udílení Critics' Choice Movie Awards se konal 12. ledna 2012 v Hollywood Palladium. Ceremoniál vysílala stanice VH1 a moderovali jej Paul Scheer a Rob Huebel.\n\nNominace byly oznámeny 13. prosince 2011. Vítězové jsou zvýrazněni tučně.\nSean Penn\n\nMartin Scorsese\n"}
{"id": "1249334", "url": "https://cs.wikipedia.org/wiki?curid=1249334", "title": "Seznam kulturních památek v Žítkové", "text": "Seznam kulturních památek v Žítkové\n\n"}
{"id": "1249336", "url": "https://cs.wikipedia.org/wiki?curid=1249336", "title": "Seznam kulturních památek ve Vyškovci", "text": "Seznam kulturních památek ve Vyškovci\n\n"}
{"id": "1249337", "url": "https://cs.wikipedia.org/wiki?curid=1249337", "title": "Seznam kulturních památek v Osvětimanech", "text": "Seznam kulturních památek v Osvětimanech\n\n"}
{"id": "1249346", "url": "https://cs.wikipedia.org/wiki?curid=1249346", "title": "Chalki", "text": "Chalki\n\nChalki (druhý pád \"Chalkis\") ( ) je řecký ostrov v souostroví Dodekany, který leží na východě Egejského moře nedaleko pobřeží Malé Asie. Spolu s blízkým ostrovem Alimia a dalšími dvanácti neobydlenými ostrůvky tvoří stejnojmennou obec. Ostrov Chalki má rozlohu 28 km² a obec 37,04 km². Nachází se 9 km východně od Rhodu. Obec je součástí regionální jednotky Rhodos v kraji Jižní Egeis.\n\nV roce 2011 žilo v obci 478 obyvatel, přičemž všichni obývali hlavní město Chalki. Celý ostrov tvoří jednu obec, která se nečlení na obecní jednotky a komunity a skládá se přímo ze dvou sídel, z nichž jen jedno je obydlené. V závorkách je uveden počet obyvatel jednotlivých sídel.\n"}
{"id": "1249356", "url": "https://cs.wikipedia.org/wiki?curid=1249356", "title": "Priessnitzův zábal", "text": "Priessnitzův zábal\n\nPriessnitzův zábal je lidový recept, používaný k léčbě bolestí v krku, suchého kašle, horečky, zánětu průdušek, angíny, laryngitidy, faryngitidy a některých dalších onemocnění či příznaků. Vynálezcem a propagátorem této metody byl přírodní léčitel Vincenz Priessnitz, po němž zábaly dostaly svůj název.\n\nPřímo na tělo rozložíme látku předem namočenou do vlažné vody. Překryjeme igelitem, aby se zábal zapařil. Zakončíme silnější vrstvou látky (například ručníkem, osuškou) a připevníme (kupříkladu spínacím špendlíkem).\n\nZábal ponecháme nemocnému přibližně dvě hodiny. V případě přetrvání potíží lze opakovat 3× až 4× denně.\n\n"}
{"id": "1249362", "url": "https://cs.wikipedia.org/wiki?curid=1249362", "title": "An-lu (městský okres)", "text": "An-lu (městský okres)\n\nAn-lu () je městský okres v městské prefektuře Siao-kan v provincii Chu-pej v Čínské lidové republice.\n\nOd roku 550 zde s přestávkami existoval kraj An-čou (), který zahrnoval i území moderního městského okresu Jing-čcheng a okresů Jün-meng a Siao-čchang z prefektury Siao-kan a městského okresu Kuang-šuej ze sousední městské prefektury Suej-čou. Roku 1119 byl An-čou přejmenován na Te-an.\n"}
{"id": "1249366", "url": "https://cs.wikipedia.org/wiki?curid=1249366", "title": "Mistrovství České republiky v atletice 1996", "text": "Mistrovství České republiky v atletice 1996\n\nMistrovství České republiky v atletice 1996 se uskutečnilo ve dnech 7. - 8. září 1996 v Praze.\n\n"}
{"id": "1249380", "url": "https://cs.wikipedia.org/wiki?curid=1249380", "title": "João de Sousa Carvalho", "text": "João de Sousa Carvalho\n\nJoão de Sousa Carvalho (22. února 1745 Estremoz – 1799 Alentejo) byl portugalský hudební skladatel.\n\nNarodil se v roce 1745 jako syn Paula de Carvalho a Any Marie Angeliny. Ve věku osmi let byl přijat na konzervatoř \"Colegio dos Santos Reis\" ve Vila Viçosa. Portugalský král Josef I. Portugalský, velký milovník opery, mu poskytl stipendium ke studiu na neapolské konzervatoři \"Conservatorio di Sant'Onofrio a Porta Capuana\". Již v roce 1766 uvedl v Teatro delle Dame v Římě operu \"La Nitteti\" na text Pietra Metastasia. \n\nO rok později se vrátil do Portugalska a stal se členem lisabonské hudební společnosti \"Irmandade de Santa Cecilia\" a profesorem kontrapunktu na biskupském semináři \"Seminário da Patriarcal\". Tam působil od roku 1769 do roku 1773 jako učitel a od roku 1773 do roku 1798 jako Mestre de Capela (kapelník). Mezi jeho žáky byli pozdější přední portugalští skladatelé jako António Leal Moreira, João José Baldi a Marcos António Portugal. V roce 1778 vystřídal Davida Pereze ve funkci oficiálního učitele hudby portugalské královské rodiny. V té době býval pověřován kompozicí skladeb k oficiální příležitostem. Mimo jiné zkomponoval operu \"Testoride Argonauta\" k otevření královského paláce \"Palácio de Queluz\" v roce 1780.\n\nV roce 1783 se bohatě oženil a v následujících letech žil na rodinných zámcích v Algarve a Alentejo. V Alentejo skladatel z neznámých příčin zemřel v postní době roku 1799.\n\n\n\n\nKomponoval rovněž komorní hudbu. Jeho skladby pro cembalo jsou stále živé.\n\n\n"}
{"id": "1249381", "url": "https://cs.wikipedia.org/wiki?curid=1249381", "title": "Uma2rmaN", "text": "Uma2rmaN\n\nUma2rmaN () je ruská popová skupina z Nižného Novgorodu. Název skupiny je odvozen od jména oběma členy oblíbené herečky Umy Karuny Thurmanové. V roce 2005 byla skupina nominována v MTV Europe Music Awards v kategorii \"Ruský počin\" (), ve výsledku však byla poražena Dimem Bilanem.\n\n"}
{"id": "1249386", "url": "https://cs.wikipedia.org/wiki?curid=1249386", "title": "Senegalské námořnictvo", "text": "Senegalské námořnictvo\n\nSenegalské námořnictvo je námořní složkou ozbrojených sil Senegalu. Jedná se o malé námořnictvo k roku 2016 vyzbrojené asi 30 plavidly, převážně hlídkovými čluny a cca 900 muži. Mezi hlavní úkoly námořnictva patří hlídkování podél 700 km dlouhého pobřeží a ve výlučné ekonomické zóně země o rozloze 159 000 km2. Hlavní základnou námořnictva je Dakar a pomocnou Casamance.\n\nRoku 1981 námořnictvo získalo 58metrovou hlídkovou loď \"Njambuur\" (P 773), která byla ještě roku 2016 jeho největší lodí (kolem roku 2000 byla modernizována loděnicí Raidco Marine). \"Njambuur\" lze v případě potřeby vyzbrojit protilodními střelami.\n\nV říjnu 2013 námořnictvo získalo hlídkový člun \"Ferlo\" typu RPB-33 loděnice Raidco Marine. Roku 2015 jej posílila hlídková loď \"Kedougou\" postavená loděnicí STX France v Lorientu. Roku 2016 námořnictvo převzalo také oceánskou hlídkovou loď \"Fouladou\" typu OPV190 MkII, postavenou francouzskou loděnicí Ocea.\n\nDne 17. listopadu 2019 byly u francouzské loděnice Piriou objednány tři oceánské hlídkové lodě OPV 58 S. Budou to první senegalská plavidla nesoucí řízené střely, konkrétně protilodní střely Marte MK2/N a protiletadlové střely Mistral využívající vypouštěcí zařízení SIMBAD-RC.\n\n\n\n\n\n\n\n\n\n\nK roku 2008 námořnictvo disponovalo jedním hlídkovým letadlem DHC-6-300M Twin Otter.\n"}
{"id": "1249391", "url": "https://cs.wikipedia.org/wiki?curid=1249391", "title": "Sense8", "text": "Sense8\n\nSense8 je sci-fi seriál televize Netflix, který pro ni natočili sourozenci Wachowští s J. Michaelem Straczynským. První 12dílná řada byla uveřejněna 5. června 2015. Název je hříčkou spojující anglické slovo (smyslově cítit) s číslicí odpovídající počtu hlavních postav z různých koutů světa, které jsou vzájemně propojené svými smysly, komunikují spolu na dálku, „navštěvují“ se, prožívají vzájemně své situace, ať už jsou jimi ztišené chvíle zamyšlení, tělesná intimita, nebo souboj o život. \n\nPo úspěchu první řady televize ohlásila na 23. prosince 2016 vánoční dvouhodinový speciál a na 5. května 2017 desetidílnou druhou řadu. Po jejím zveřejnění však televize 1. června 2017 oznámila, že další pokračování už nemá v plánu. Následovaly reakce fanoušků, včetně rozsáhlé petice, načež 29. června Netflix ohlásil záměr zakončit seriál uvedením dvouhodinového speciálu v roce 2018. \n\nNa Letní filmové škole v Uherském Hradišti v létě 2019 byl seriál uveden pod názvem Osmý smysl.\n\nSeriál měl nemalé náklady, v druhé řadě stála výroba jednoho dílu zhruba 9 milionů dolarů. Kaitlyn Tiffany z magazínu \"The Verge\" tuto sumu přirovnala k seriálu HBO \"Hra o trůny\", jehož první díly stály po 6 milionech a až 6. řada přesáhla částku 10 milionů dolarů za epizodu.\n\nSeriál byl nominován např. na cenu Saturn v kategorii seriálů z oblasti nových médií a Johnny Klimek s Tomem Tykwerem i na cenu Emmy 2016 za originální znělku. Organizace Gay & Lesbian Alliance Against Defamation mu udělila mediální cenu GLAAD za vynikající hraný seriál a Marco Giacalone s Billem Bowlingem obdrželi za lokace k seriálu cenu Location Managers Guild Award. V červenci 2017 byl seriál nominován na cenu Emmy za nejlepší kameru v kategorii hodinových jednokamerových seriálů.\n\nSeriál nese výrazný queer prvek zahrnující gay, lesbické či transgender osobnosti mezi hlavními postavami. Podle Tima Goodmana z \"The Hollwood Reporter\" jde o v mnoha ohledech průkopnické dílo ve zkoumání sexuality a lásky na televizních obrazovkách. Studentka filmové vědy z Univerzity v Portsmouthu Deborah Shawová označila za pozoruhodné a chvályhodné, že seriál s takto zásadním potenciálem byl díky globální distribuci Netflixu uveden i v zemích s homofobní politikou, jako jsou Rusko, Thajsko, Spojené arabské emiráty, Kazachstán, Indie či Pákistán.\n\n"}
{"id": "1249395", "url": "https://cs.wikipedia.org/wiki?curid=1249395", "title": "Třída Conejera", "text": "Třída Conejera\n\nTřída Cojenera jsou hlídkové čluny postavené v 80. letech 20. století pro španělské námořnictvo. Postaveny byly čtyři jednotky této třídy. Španělsko je vyřadilo roku 2010. Po jednom plavidle poté zakoupil Senegal a Mosambik.\n\nŠpanělská loděnice IZAR (nyní Navantia) v San Fernandu postavila celkem čtyři jednotky této třídy.\n\nJednotky třídy \"Cojenera\":\nPlavidla jsou vyzbrojena jedním 20mm kanónem Oerlikon a jedním 12,7mm kulometem. Pohonný systém tvoří dva diesely Bazan-M.A.N. V8V16/18 TLS o celkovém výkonu 2800 bhp, pohánějící dva lodní šrouby. Nejvyšší rychlost dosahuje 25 uzlů. Dosah je 1500 námořních mil při rychlosti 15 uzlů.\n"}
{"id": "1249399", "url": "https://cs.wikipedia.org/wiki?curid=1249399", "title": "Antillia", "text": "Antillia\n\nAntillia nebo také Ostrov sedmi měst ( \"Ilha das Sete Cidades\") byl přízračný ostrov zmiňovaný ve středověkých portugalských legendách. Ležel podle nich daleko na západě v Atlantském oceánu. Název pochází pravděpodobně z portugalského výrazu \"ante ilha\" (protilehlý ostrov), jiné výklady ho odvozují od Platónovy Atlantidy nebo z arabského \"džazíra al-tanín\" (ostrov draků).\n\nPověst praví, že roku 714, kdy Maurové dobyli Vizigótské království, odplulo sedm biskupů z Porta se svými stoupenci na západ, kde nalezli velký úrodný ostrov a každý z nich na něm založil vlastní město. Sedm měst se jmenovalo Aira, Anhuib, Ansalli, Ansesseli, Ansodi, Ansolli a Con. Podle vyprávění žila tato země v míru a oplývala zlatem a dalším bohatstvím, křesťané na Pyrenejském poloostrově věřili, že se obyvatelé Antillie jednou vrátí do staré vlasti a vyženou Araby.\n\nTato legenda nebyla ojedinělá: Plinius starší a další antičtí autoři umisťovali do středního Atlantiku bájné Ostrovy blažených, o velkých ostrovech na západě se zmiňuje i arabský kronikář Al-Idrísí, keltská mytologie věřila v existenci zemí Hy-Brasil a Mayda, objev pevniny v těchto místech přisuzovala legenda také svatému Brendanovi.\n\nV 15. století se Antillia začala objevovat na portolánových mapách, jejichž autory byli Zuane Pizzigano nebo Albino de Canepa; měla na nich podobu velkého obdélníku protáhlého ze severu na jih. V jejím sousedství byly někdy zakresleny další menší ostrovy jako Roillo nebo Satanazes. Také Behaimův glóbus zobrazuje Antillii jako skutečně existující pevninu, byť jí už přisuzuje podstatně menší rozlohu. Johannes Ruysch ji na své mapě z roku 1507 lokalizoval mezi 37. a 40. stupněm severní šířky. Paolo dal Pozzo Toscanelli doporučoval tento ostrov Kryštofu Kolumbovi jako zásobovací zastávku při plavbě západní cestou do Asie. Důvod, proč se o mýtické zemi začalo mluvit jako o reálné, spatřují historikové buď v záměně s Azorskými ostrovy (na ostrově São Miguel se nachází Jezero sedmi měst) nebo v tom, že Portugalci, například João Vaz Corte-Real, mohli doplout do Ameriky již před Kolumbem. \n\nOtevření námořní cesty do Ameriky v 16. století vyvrátilo možnost existence velkých ostrovů v Atlantiku. Conquistadoři přesunuli hledání sedmi zlatých měst na americkou pevninu, zejména do oblasti Cibola ležící v Novém Mexiku. Petrus Martyr Anglerius použil ve svém popisu Nového světa výraz Antillia pro ostrovy u východního pobřeží Ameriky, což se později ujalo v názvu souostroví Antily.\n\n"}
{"id": "1249400", "url": "https://cs.wikipedia.org/wiki?curid=1249400", "title": "Write", "text": "Write\n\nPříkaz codice_1 se v Unix a operačních systémech unixového typu (například Linux, FreeBSD, Mac OS a další) používá k odesílání zpráv jinému uživateli přímo na jeho terminál.\n\ncodice_1 byl zařazen již první verzi operačního systému Research Unix.\n\nSyntaxe příkazu je:\nSezení write je ukončeno zasláním EOF, což lze provést stisknutím Ctrl+D. Argument tty je nezbytný pouze tehdy, když je uživatel přihlášen na více než jednom terminálu.\n\nRozhovor iniciovaný mezi dvěma uživateli na stejném počítači:<source />Se druhému uživateli objeví na konzoli jako:\n"}
{"id": "1249408", "url": "https://cs.wikipedia.org/wiki?curid=1249408", "title": "Liesel Jakobi", "text": "Liesel Jakobi\n\nLiesel Jacobi (28. února 1939) je bývalá západoněmecká atletka, mistryně Evropy ve skoku dalekém z roku 1958.\nVěnovala se více atletickým disciplínám - sprintům a skoku dalekém. Zazářila hned v 19 letech při startu na evropském šampionátu ve Stockholmu v roce 1958, kde zvítězila v soutěži dálkařek výkonem 614 cm. Sportovní kariéru ukončila krátce po svatbě v roce 1963.\n"}
{"id": "1249416", "url": "https://cs.wikipedia.org/wiki?curid=1249416", "title": "Deneb Kaitos", "text": "Deneb Kaitos\n\nDeneb Kaitos (\"Beta Ceti, β Cet\") je nejjasnější hvězda v souhvězdí Velryby. Přestože je označena „beta“, je ve skutečnosti jasnější než alfa téhož souhvězdí. Jedná se o obra spektrální třídy K0. Lze jej snadno nalézt, neboť v jeho blízkosti nejsou žádné jiné jasné hvězdy. Měřením paralaxy byla zjištěna vzdálenost kolem 96,4 světelných let (29,6 parseků).\n\nHvězda má tradiční název Diphda („žába“; z arabského \"aḍ-ḍifdaʿ aṯ-ṯānī\", „druhá žába“ (první žába je Fomalhaut)).\nDalší tradiční název Deneb Kaitos je rovněž arabského původu a znamená „Ocas velryby“.\n"}
{"id": "1249431", "url": "https://cs.wikipedia.org/wiki?curid=1249431", "title": "Taťána Ščelkanovová", "text": "Taťána Ščelkanovová\n\nTaťána Ščelkanovová (18. dubna 1937 Jejsk - 24. listopadu 2011 Petrohrad) byla sovětská atletka, mistryně Evropy ve skoku dalekém z roku 1962.\n\nK jejím největším úspěchům patří bronzová medaile ve skoku dalekém z letních olympijských her v Tokiu v roce 1964 a titul mistryně Evropy v této disciplíně z Bělehradě o dva roky dříve. Celkem čtyřikrát vylepšila světový rekord ve skoku dalekém - z 648 cm až na 670 cm v roce 1964. V hale skočila v roce 1966 ještě o tři centimetry více.\n\n"}
{"id": "1249432", "url": "https://cs.wikipedia.org/wiki?curid=1249432", "title": "Lena Häckiová", "text": "Lena Häckiová\n\nLena Häckiová (* 1. července 1995, Engelberg, Švýcarsko) je švýcarská biatlonistka a dvojnásobná stříbrná medailistka z juniorského šampionátu v Cheile Grădiştei z roku 2016.\n\nVe světovém poháru skončila individuálně nejlépe na čtvrtém místě ve stíhacím závodě v Östersundu v sezóně 2016/17. V kolektivních soutěžích vybojovala nejlépe druhé místo ve smíšené štafetě v Pokljuce v sezóně 2018/19.\n\nHäckiová se dosavadně účastnila pěti mistrovství světa v biatlonu s jedněch olympijských her v roce 2018. Na nich vybojovala nejlepší umístění v závodech jednotlivců: osmé místo ze stíhacího závodu. Ve štafetovém závodě zde obsadila šestou pozici.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se tří Mistrovství světa juniorů v biatlonu. Nejlepším výsledkem je pro ni zisk dvou stříbrných medailí ze sprintu a stíhacího závodu v rumunském Cheile Grădiştei z roku 2016.\n\n"}
{"id": "1249433", "url": "https://cs.wikipedia.org/wiki?curid=1249433", "title": "Schlesisches Tor (stanice metra v Berlíně)", "text": "Schlesisches Tor (stanice metra v Berlíně)\n\nSchlesisches Tor (někdy zvaná též \"Hochbahnhof\") je stanice metra v Berlíně, ležící v městské části Kreuzberg ve správním obvodě Friedrichshaim-Kreuzberg. Nedaleko stojí most Oberbaumbrücke. V 19. století tu stála brána městského opevnění, po které je stanice pojmenována. Ve stanici jsou výtahy a eskalátory, tudíž je bezbariérová. Stanice stojí 6 metrů nad silnicí.\n\nZákladní kámen byl položen 10. září 1896. Stavbu zajišťovala firma Siemens und Halske, architekty byli Hans Grisebach a August Dinklage. Dokončena byla roku 1901. 15. února 1902 tudy projela první souprava mezi stanicemi Potsdamer Platz a Stralauer Tor. Stanice je komponována jako polygonální v novorenesančním stylu s cihlovou fasádou a maličkou cibulovou věžičkou s iniciálami firmy Siemens und Halske (S H).\n\nDo roku 1995 zde vlaky končily. Od roku 2000 má stanice vyznačená místa, kam cestující nesmí vkročit před příjezdem soupravy. Roku 2016 se stala stanice bezbariérovou.\n"}
{"id": "1249440", "url": "https://cs.wikipedia.org/wiki?curid=1249440", "title": "Warschauer Straße (stanice metra v Berlíně)", "text": "Warschauer Straße (stanice metra v Berlíně)\n\nWarschauer Straße je přestupní stanice stanice metra a městských vlaků v Berlíně. Leží v městské části Friedrichshaim, pod mostem Warschauer Brücke. Nachází se na dopravní tepně Warschauer Straße, denně zde nastoupí cca 85 000 lidí.\n\nZakázku na výstavbu dostala firma Siemens und Halske, ujal se jí architekt Paul Wittig. Za druhé světové války byla stanice uzavřena a znovuotevřena byla 14. února 1945. Po rekonstrukci byla otevřena jako přestupní stanice metra a městských vlaků (S-Bahn). Roku 1991 zde byla nainstalována bronzová vlajka Varšavy, jako důkaz partnerství.\n"}
{"id": "1249445", "url": "https://cs.wikipedia.org/wiki?curid=1249445", "title": "Fouladou (2016)", "text": "Fouladou (2016)\n\nFouladou je oceánská hlídková loď senegalského námořnictva. Jedná se o plavidlo typové řady OPV 190 Mk II francouzské loděnice OCEA. \"Fouladou\" je největší válečnou lodí postavenou touto loděnicí. Mezi hlavní úkoly plavidla patří hlídkování ve výlučné ekonomické zóně země, ochrana rybolovu, mise SAR, potírání pirátství a likvidace znečištění.\n\nKontrakt na stavbu plavidla, jeho údržbu, technickou podporu a výcvik posádky získala roku 2014 francouzská loděnice OCEA v Les Sables-d'Olonne. Na vodu bylo spuštěno 21. července 2016. Námořní zkoušky byly zahájeny v srpnu 2016. Senegalskému námořnictvu bylo plavidlo předáno 26. října 2016 a se zastávkou v Maroku dne 7. listopadu 2016 doplulo do Senegalu.\n\nPlavidlo je postaveno ze slitin hliníku. Kromě 24členné posádky má kajuty pro ubytování dalších osmi osob. Je vybaveno sledovacím systémem Safran Vigy Observer. Výzbroj tvoří dálkově ovládaný 30mm kanón MSI Defence Systems a dva 12,7mm kulomety. Je vybaveno potápěčským vybavením a detenční celou. Na zádi nese dva 7,5metrové rychlé inspekční čluny Palfinger FRSQ 700 kategorie RHIB. Ty mohou sloužit například pro výsadky speciálních sil. Na zádi je také prostor pro umístění specializovaného vybavení uloženého ve standardizovaných kontejnerech. Pohonný systém tvoří dva diesely MTU 16V4000, každý o výkonu 2560 kW, pohánějící dva lodní šrouby s pevnými lopatkami. Manévrovací schopnosti plavidla zlepšuje příďové dokormidlovací zařízení. Nejvyšší rychlost dosahuje 25 uzlů. Dosah je 5500 námořních mil při rychlosti 12 uzlů a autonomie tři týdny.\n"}
{"id": "1249446", "url": "https://cs.wikipedia.org/wiki?curid=1249446", "title": "Kedougou (2015)", "text": "Kedougou (2015)\n\nKedougou je hlídková loď senegalského námořnictva. Jedná se o plavidlo typu OPV 45 loděnice Raidco Marine. Mezi jeho hlavní úkoly patří ochrana rybolovu, mise SAR, potírání pirátství a monitoring znečištění.\n\nStavba \"Kedougou\" byla objednána v březnu 2013 u francouzské loděnice Raidco Marine. Ta stavbu zadala jako subkontrakt loděnici STX France (obě sídlí v Lorientu). Na vodu bylo spuštěno 10. října 2014. Dne 2. dubna 2015 bylo předáno senegalskému námořnictvu.\n\nTrup je postaven z oceli a nástavba ze slitin hliníku. Kromě 17členné posádky má kajuty pro ubytování dalších osmi osob (např. výsadek speciálních sil). Základní výzbrojí je jeden 20mm kanón (lze instalovat zbraň do ráže 40 mm) a dva 12,7mm kulomety. Nese dva 6,2metrové rychlé inspekční čluny kategorie RHIB, které jsou na hladinu spouštěny rampou v záďovém zrcadle. Pohonný systém tvoří dva diesely Cummins, každý o výkonu 1940 kW, pohánějící dva lodní šrouby. Nejvyšší rychlost dosahuje 20 uzlů. Dosah je 2000 námořních mil a autonomie 10 dnů.\n"}
{"id": "1249448", "url": "https://cs.wikipedia.org/wiki?curid=1249448", "title": "Pänzer", "text": "Pänzer\n\nPänzer (v letech 2014–2016 The German Panzer) je heavymetalová hudební skupina založená v roce 2014 v Německu. Skupina byla založena v sestavě Marcel Schirmer (Destruction), Herman Frank (ex-Accept) a Stefan Schwarzmann (ex-Accept). V roce 2014 vydali své debutové album \"Send Them All to Hell\".\n\nV prosinci 2016 ze skupiny odešel Herman Frank, kterého nahradil Pontus Norgren (HammerFall). Zároveň s ním se ke skupině oficiálně připojil také do té doby koncertní kytarista V.O. Pulver (Gurd). Vzhledem k tomu, že po této výměně byli členové skupiny i z jiných zemí, než z Německa, se skupina přejmenovala z The German Panzer na Pänzer. Kapela zároveň oznámila, že začala pracovat na druhé studiové desce. Ta se bude jmenovat \"Fatal Command\" a plánované datum vydání je oznámeno na 6. října 2017.\n\n\n\n"}
{"id": "1249468", "url": "https://cs.wikipedia.org/wiki?curid=1249468", "title": "František Bürger-Bartoš", "text": "František Bürger-Bartoš\n\nFrantišek Bürger-Bartoš (25. listopadu 1898 v Čertyni – 15. října 1964 v Praze) byl za první světové války příslušníkem československých legií na italské frontě. Po první světové válce vstoupil se zkušenostmi zpravodajce do československé prvorepublikové armády a dosáhl důstojnické hodnosti (podplukovník generálního štábu). Za protektorátu se účastnil (v řadách vojenské ilegální organizace Obrana národa) protiněmeckého odboje. V Pražském květnovém povstání roku 1945 zastával funkci náčelníka štábu Vojenského velitelství Velké Prahy a organizoval bojovou činnost pražských povstalců. Po druhé světové válce byl povýšen do hodnosti brigádního generála, ale na samém začátku 50. let dvacátého století se stal politickým vězněm a byl dokonce degradován na vojína. Koncem roku 1957 byl zproštěn obžaloby a byla mu navrácena generálská hodnost. O pět let později ochrnul po mozkové mrtvici a poslední dva roky svého života prožil upoután na lůžko.\n\nOtec Františka Bürgera byl chalupník a nájemce hostince v Čertyni. František pocházel ze sedmi dětí. Ještě než stačil složit maturitu na gymnáziu v Českých Budějovicích, byl povolán (8. května 1916) jako ani ne osmnáctiletý do rakousko-uherské armády. V hodnosti desátníka padl v srpnu 1917 do zajetí a v zajateckém táboře Padula sa přihlásil do československých legií. Za půl roku (12. března 1918) byl František Bürger zařazen do výzvědného oddílu a s ním následně k III. italské armádě. Do srpna 1918 působil mezi \"výzvědčíky\" na řece Piavě. Pak jej poslali do důstojnické školy v Modeně. Tu dokončil 1. prosince 1918 v hodností podporučíka. Do Československa se vrátil jako velitel čety 35. pluku italských legií. Za účast v první světové válce byl vyznamenán italským válečným křížem a italskými medailemi za válečnou námahu a sjednocení Itálie.\n\nPo návratu do vlasti se František Bürger (jako poručík) zúčastnil bojů o Těšínsko (19. ledna 1919 – 26. února 1919) a poté i bojů o jižní Slovensko proti Maďarské republice rad (27. dubna 1919 – 1. srpna 1919). Po splnění vojenských úkolů si zvolil kariéru československého důstojníka - vojáka z povolání. Vysokou školu válečnou v Praze dokončil v roce 1928 s velmi dobrým prospěchem. Bylo mu třicet let, měl hodnost kapitána, disponoval slušnými jazykovými znalostmi (němčina, italština, francouzština a maďarština) a oplýval zkušenostmi ze zpravodajské služby. V následujícím roce (1929) prošel zpravodajským kurzem hlavního štábu.\n\nDne 1. října 1937 byl František Bürger (již v hodnosti podplukovníka generálního štábu) jmenován náčelníkem štábu 5. pěší divize v Českých Budějovicích. Za branné pohotovosti státu (září 1938) zastával funkci náčelníka štábu Hraniční oblasti 31.\n\nPo Mnichovu a německé okupaci (a po likvidaci československé armády) odešel František Bürger z jižních Čech do Prahy. Zapojení do práce ve vojenské ilegální odbojové organizaci Obrana národa (ON) a spolupráce s předsedou protektorátní vlády generálem Aloisem Eliášem bylo pro Františka Bürgera logickou volbou. V Praze se Bürger stal úředníkem pensijního oddělení ministerstva financí, kde kolem sebe shromáždil zde zaměstnané bývalé důstojníky. Ti se kromě \"práce pro ministerstvo\" věnovali i ilegální činnosti. Podle rodné chalupy používal František Bürger krycí jméno \"Bartoš\" a stejné jméno dostala i jeho ilegální odbojová skupina – \"Bartoš\". Tato zpravodajská skupina byla dobře zakonspirovaná, fungovala v rámci ON a pracovala po dobu několika let prakticky nezasažena represivními údery německých bezpečnostních složek (gestapo, sicherheitsdienst). Po zatčení velitele třetí garnitury Obrany národa – generála Zdeňka Nováka (22. června 1944) začal František Bürger samostatně připravovat vojenskou akci proti okupantům v Praze. Za tím účelem vešel (počínaje srpnem 1944) ve spojení s generálem Karlem Kutlvašrem. Skupina \"Bartoš\" byla na konci druhé světové války jednou z mála akceschopných pražských ilegálních organizací. Jejím přičiněním tak byla v této době v Praze připravena základní povstalecká velitelská struktura. Dále činností skupiny \"Bartoš\" vzniklo v hlavním krytu pražské protiletecké ochranné policie (podzemí v Bartolomějské ulici číslo 5 ) strategické stanoviště pro efektivní řízení květnového povstání 1945 ve Velké Praze. Není proto divu, že se nakonec odbojová organizace \"Bartoš\" v květnu 1945 stala základem povstaleckého Vojenského velitelství Velké Prahy a funkce náčelníka jejího štábu se ujal podplukovník generálního štábu František Bürger.\n\nPo druhé světové válce František Bürger přijal (společně se svou rodinou) za své občanské jméno oficiálně své odbojové krycí jméno \"Bartoš\". Také byl povýšen do hodnosti brigádního generála. V práci pro československou armádu pokračoval i bezprostředně po skončení druhé světové války ve funkci náčelníka štábu I. armádního sboru.\n\nPočátkem roku 1946 postupně narůstal v poválečné společnosti vliv Obranného zpravodajství (OBZ), sovětské NKVD a KSČ. To se projevilo nejen v osobě a vlivu Bedřicha Reicina, ale především v oficiálním \"tažení\" proti osobnostem tzv. demokratického odboje. Byli to většinou bývalí legionáři a prvorepublikoví důstojníci vyšších hodností, kteří aktivně působili za protektorátu jako členové nekomunistických protiněmeckých ilegálních organizací. Cílem Obranného zpravodajství bylo ovládnutí československých armádních struktur, kde tyto výrazné osobnosti a silné individuality s frontovými zkušenostmi zastávali těsně po válce velitelské pozice.\n\nJednou z mnoha obětí tohoto komunistického \"honu na čarodějnice\" byl i František Bürger. Jako jeden z hlavních činitelů Pražského květnového povstání 1945 byl už začátkem roku 1946 „uklizen“. Nejprve byl pověřen funkcí velitele československé vojenské mise při spojenecké kontrolní komisi v Budapešti. Tady kromě činnosti vojenského přidělence sledoval agendu poválečné repatriace československého státního a vojenského materiálu. Po třinácti měsících působení v Budapešti byl přeložen do Paříže na místo československého vojenského atašé u francouzské vlády.\n\nPo Únoru 1948 byl František Bürger v září roku 1948 povolán z Paříže do Prahy, kde byl ustanoven velitelem Nejvyšší vojenské akademie. Ale již po roce působení v této funkci byl (v říjnu 1949) odeslán na tzv. nucenou dovolenou s čekaným. Místo logicky očekávaného odchodu do výslužby byl 3. května 1950 zatčen orgány StB. Při prohlídce byly v jeho bytě nalezeny letecké snímky z předmnichovského období. To bylo tendenčně interpretováno jako „přečin nedbalého uchovávání státního tajemství\". Následoval soud, jehož verdiktem byla degradace do hodnosti vojína a trest ve výši osmi měsíců vězení. Ani po odpykání trestu nebyl František Bürger propuštěn z komunistických kriminálů na svobodu. Až do 3. ledna 1953 byl vězněn v Pardubicích, Jáchymově a Příbrami.\n\nPo propuštění z výkonu trestu se František Bürger vrátil do Prahy, kde pracoval jako úředník ve Státním pedagogickém nakladatelství (SPN). V listopadu 1957 jej Nejvyšší soud zprostil původní obžaloby a Františku Bürgerovi byla vrácena generálská hodnost. V roce 1962 jej postihl záchvat mozkové mrtvice a ochrnul na levou část těla. Až do své smrti byl upoután na lůžko.\n\nV budově Ministerstva financí (na adrese Praha 1, Letenská 15/525, Malá Strana) se nachází pamětní deska věnovaná obětem druhé světové válka. Na pamětní desce je nápis: \n\n\n\n"}
{"id": "1249472", "url": "https://cs.wikipedia.org/wiki?curid=1249472", "title": "Třída Almirante Pereira da Silva", "text": "Třída Almirante Pereira da Silva\n\nTřída Almirante Pereira da Silva byly protiponorkové fregaty portugalského námořnictva. Postaveny byly celkem tři jednotky této třídy. Jednalo se o modifikovanou verzi americké třída \"Dealey\", která se lišila zejména výkonnější klimatizací a odlišnou protiponorkovou výzbrojí (protiponorkový raketomet Bofors namísto amerického Weapon Alfa). Všechny byly ze služby vyřazeny roku 1989.\n\nCelkem byly postaveny tři jednotky této třídy. První dvě jednotky postavila portugalská loděnice Lisnave v Lisabonu a třetí loděnice ENVC ve ve Viana do Castelo.\n\nJednotky třídy \"Almirante Pereira da Silva\":\nLodě nesly hladinový vyhledávací radar MLA-1B, taktický radar typu 978, navigační radar RM-316P, systém řízení palby AN/SPG-34 a sonar (každá jednotka měla jiný – první SQS-31, dálší SQS-32 a poslední SQS-33). Výzbroj tvořily čtyři 76mm kanóny a dva čtyřhlavňové 375mm protiponorkové raketomety Bofors. Pohon zajišťovala jedna turbína a dva kotle. Nejvyšší rychlost dosahovala 26 uzlů. Dosah byl 8000 km při 15 uzlech.\n"}
{"id": "1249474", "url": "https://cs.wikipedia.org/wiki?curid=1249474", "title": "Pêro Escobar (F 335)", "text": "Pêro Escobar (F 335)\n\nPêro Escobar (F 335) byla protiponorková fregata portugalského námořnictva. Jednalo se o modifikovanou verzi venezuelské třídy \"Almirante Clemente\". Fregata byla ve službě v letech 1957–1975.\n\nPlavidlo postavila italská loděnice v Castellammare di Stabia u Neapole. Stavba přitom byla finacována USA v rámci programu MDAP.\n\nZ třídy \"Almirante Clemente\" byl převzat trup a pohonný systém. Loď nesla radar MLN-1A a sonar QCU-2. Výzbroj tvořily dva 76mm kanóny, dva 40mm kanóny Bofors, čtyři 20mm kanóny Oerlikon, dva salvové vrhače hlubinných pum Squid, dvě skluzavky hlubinných pum a trojhlavňový 533mm torpédomet. Pohon zajišťovaly dva kotle Ansaldo-Foster Wheeler a dvě parní turbíny Ansaldo-Genova o celkovém výkonu 24 000 shp. Lodní šrouby byly dva. Nejvyšší rychlost dosahovala 32 uzlů. Dosah byl 2800 námořních mil při rychlosti 12,5 uzlu.\n\nV letech 1967–1968 byla modernizována elektronika a výzbroj plavidla. Fregata dostala radary MLT-3A a MLA-1B a sonar SQS-29. Novou sestavu výzbroje tvořily čtyři 76mm kanóny, dva vrhače Squid a dva trojhlavňové 324mm protiponorkové torpédomety.\n"}
{"id": "1249477", "url": "https://cs.wikipedia.org/wiki?curid=1249477", "title": "16. ročník udílení Critics' Choice Movie Awards", "text": "16. ročník udílení Critics' Choice Movie Awards\n\n16. ročník udílení Critics' Choice Movie Awards se konal 14. ledna 2011 v Hollywood Palladium. Ceremoniál vysílala stanice VH1.\n\nNominace byly oznámeny 13. prosince 2010.\n"}
{"id": "1249478", "url": "https://cs.wikipedia.org/wiki?curid=1249478", "title": "Mirosława Sarna", "text": "Mirosława Sarna\n\nMirosława Sarna (* 8. června 1942) je bývalá polská atletka, mistryně Evropy ve skoku do dálky z roku 1969.\nVěnovala se sprintům, skoku dalekém a pětiboji. Na olympiádě v Mexiku v roce 1968 skončila v soutěži dálkařek pátá. Dvakrát se zúčastnila mistrovství Evropy – v roce 1966 obsadila 15. místo v pětiboji, o tři roky později v Athénách zvítězila v soutěži dálkařek ve svém osobním rekordu 649 cm. Vybojovala rovněž dvě bronzové medaile ve skoku dalekém na halových mistrovstvích Evropy – v roce 1970 a 1973.\n\n"}
{"id": "1249480", "url": "https://cs.wikipedia.org/wiki?curid=1249480", "title": "15. ročník udílení Critics' Choice Movie Awards", "text": "15. ročník udílení Critics' Choice Movie Awards\n\n15. ročník udílení Critics' Choice Movie Awards se konal 15. ledna 2010 v Hollywood Palladium. Ceremoniál moderovala herečka Kristin Chenoweth a vysílala ho stanice VH1.\n\nTučně zvýrazněni jsou označeni vítězové.\nKevin Bacon\n"}
{"id": "1249481", "url": "https://cs.wikipedia.org/wiki?curid=1249481", "title": "Austrocedrus chilensis", "text": "Austrocedrus chilensis\n\nAustrocedrus chilensis je stálezelený dvoudomý strom z Jižní Ameriky, jediný druh rodu Austrocedrus z čeledi cypřišovitých. Roste na západní i východní straně And, na jihu Chile a Argentiny. Je endemitem tamních horských lesů a nespojitě se vyskytuje v izolovaných populacích v pásu dlouhém přes 1200 km. Jeho rodové jméno \"Austrocedrus\" znamená \"jižní cedr\" a druhové jméno \"chilensis\" značí \"chilský\", pojmenování však není vystižné, neboť asi 80 % všech jedinců roste v Argentině.\n\nRoste ve vlhkých oblastech s téměř pravidelnými dešti, období bez srážek tam nebývá delší než měsíc, roční průměr je obvykle okolo 800 mm. Pouze na místech ve srážkovém stínu nemusí pršet i po tři měsíce, srážky jsou pak více soustředěny do zimních měsíců. Stromy svými přírůstky citlivě reagují na množství vlhkosti a lze z jejích letokruhů vyčíst množství deště v oblasti Patagonie za staletí nazpět. Vyrůstá ve strmých svazích, kde široce rozprostřené kořeny pomáhají stabilizovat kamenité svahy, stejně jako v močálovité krajině kolem jezer. Je schopen prosperovat na různých půdách, od mělkých jílovitých až po hluboké, vulkanického původu.\n\nRozmnožuje se semeny, která je nutno vystavit studené stratifikaci po dobu 30 až 90 dnů (možno i v chladničce). Stromy jsou dlouhověké, nejstarší vzorky jeho dřeva jsou staré asi 850 let.\n\nStrom s rovným kmenem o průměru 1 až 2 m dorůstá do výšky téměř 20 m. V mládí má korunu štíhlou, kuželovitou a ve stáří plochou, široce rozloženou. Větve jsou krátké a rozkladitě odstávající, kůra kmene je šedá až červenavě hnědá a v proužcích odlupčivá. Střídavě nebo vstřícně vyrůstající listy jsou šupinovité a dvoutvaré, rostou ve čtyřech řadách, jsou střechovitě uspořádané a zespod mají průduchy. Střední listy jsou tupé, shora mají nenápadnou žlázku a zespod bělavé pruhy, postranní jsou delší a tlustější, na konci dovnitř zakřivené a mají špičatý vrcholek.\n\nJsou to stromy dvoudomé, samčí mají šištice velmi drobné, kulovitého nebo válcovitého tvaru rostoucí jednotlivě na koncích větviček, pyl mají zralý v říjnu či listopadu. Samičí šištice jsou oválné, 1 až 1,5 cm dlouhé, vyrůstají jednotlivě na krátkých postranních větvičkách samičích stromů, mají dva nestejně velké páry plodných šupin a zráním se jejich barva mění ze zelené do hnědé. Po zdařilém opylení větrem se v únoru až březnu vyvinou čtyři drobná semena s nestejně velkými křidélky.\n\nDřevo je pro svou odolnost vůči vlhku užíváno pro telefonní sloupy, podpěry na vinicích, stavební dřevo, venkovní obklady i k výrobě nábytku a řezbářství. Jádro má světle hnědé až žlutavé, běl bílou a texturu jemně mramorovanou. Suché dřevo je poměrně lehké (0,45 g/cm³) a dobře se opracovává.\n\nZa posledních zhruba 50 let se plochy na kterých \"Austrocedrus chilensis\" roste zmenšily. Je to dáno hlavně nelegálním kácením a účelovými požáry, při kterých jsou horské lesy přetvářeny na pastviny. Lesy jsou také devastovány spásáním volně se pohybujících stád domácích zvířat i divoce žijícími býložravci, kteří jsou z pastvin do lesů vytlačováni vzrůstajícím množstvím chovaných domácích zvířat.\n\nV posledním půlstoletí jsou stromy na vlhčích místech postihovány nemoci kořenů způsobenou houbou \"Phytophthora austrocedrae\", která má za následek vadnutí a opadávání listů a celkově malé přírůstky. Na druhé straně jsou však stromy v Argentině i Chile nově vysazovány a celkově populace druhu \"Austrocedrus chilensis\" nemá podle IUCN klesající trend.\n"}
{"id": "1249483", "url": "https://cs.wikipedia.org/wiki?curid=1249483", "title": "Anastasia Dmytruková", "text": "Anastasia Dmytruková\n\nAnastasia Dmytruková (nepřechýleně \"Dmytruk;\" , , * 31. ledna 1991, Nižyn, Černihivská oblast, Ukrajina) je ukrajinská básnířka píšící v ruském a ukrajinském jazyce.\nPo absolutoriu Národní technické univerzity Ukrajiny začala pracovat v oboru Informační bezpečnosti.\n\nProslavila se básní v ruském jazyce \"Nikdy nebudeme bratry\" (), kterou napsala jako protest proti okupaci Krymu Ruskem v roce 2014. Báseň oslavuje ukrajinskou revoluci v roce 2014 a odmítá Velkou Rus ().\n\n"}
{"id": "1249484", "url": "https://cs.wikipedia.org/wiki?curid=1249484", "title": "Prinzenstraße (stanice metra v Berlíně)", "text": "Prinzenstraße (stanice metra v Berlíně)\n\nPrinzenstraße je stanice berlínského metra, ležící v městské části Kreuzberg na ulici Gitschiner Straße. Na konci stanice se Gitschiner Straße kříží s Prinzenstraße, která je pojmenována podle prince, následně i císaře, Wilhelma I. Označená je písmeny Pr. Nástupiště je široké 3,1 metru a dlouhé 120,7 metru. Stanice je bezbariérová. K otevření došlo 18. února 1902. \n\nZakázku na výstavbu stanice dostala firma Siemens und Halske. Při stavbě nastal problém, že vchod musel být postaven z domu č. 71. Architekt byl Paul Wittig, který navrhl použít pálené cihly a štít udělat ve stylu renesance. První jízda se uskutečnila 15. února 1902, byla vyhrazená pro ministry. 3 dny poté byla stanice s celou linkou U1 otevřena pro veřejnost. \n\nV tento čas byla stanice prodloužena z původních 88,4 metru na dnešních 120,7 metru. Metro nebylo přístupné pro zvědavce a cizince, protože berlíňané ho hojně využívali. Při náletu na Berlín došlo ke značným škodám, poté musely být odklizeny. \n\nV letech 1982-1984 došlo ke stavbě nového severního vchodu, instalaci eskalátorů a stavbě parkovacího domu pro místní. V přepočtu z marek to dělalo 6 milionů eur. Další úpravy proběhly v letech 1989-1991 a to ke stavbě jižního vchodu s postmoderní kompozicí skla a železa a dvou nových eskalátorů za 6,5 milionu eur. Později byla nutná sanace staré budovy za 9 milionů marek. Byl také plán postavit v patře galerii pro místní umělce. K realizaci nikdy nedošlo. Zajímavostí je porcelánová žába se zlatou korunkou sedící na porcelánové kouli. Inspirace vzali z pohádky Princezna a žabák.\n"}
{"id": "1249486", "url": "https://cs.wikipedia.org/wiki?curid=1249486", "title": "Sammy Lee", "text": "Sammy Lee\n\nSamuel „Sammy“ Lee (1. srpna 1920, Fresno – 2. prosince 2016, Newport Beach), americký skokan do vody, dvojnásobný olympijský vítěz ve skoku z 10 m věže a bronzový medailista ve skoku z 3 m prkna. Byl prvním olympijským vítězem USA asijského původu a prvním mužem, který na LOH obhájil ve skocích do vody olympijské prvenství.\n\nNarodil se v kalifornském Fresnu korejským rodičům, kteří tam vlastnili malou asijskou restauraci. Na dvanáctiletého chlapce zapůsobilo dění na olympiádě v blízkém Los Angeles v roce 1932 a když zjistil, že se mu daří vyniknout nad své vrstevníky ve skoku do vody, podnítilo ho to k myšlence stát se v tomto sportu olympijským vítězem.\n\nChlapec zprvu trénoval sám, později se jej ujal trenér Jim Ryan, pod jehož vedením získal jako první barevný občan v roce 1942 své první národní tituly ve skocích z 10 m věže i 3 m prkna. Na prvních poválečných OH v Londýně 1948 získal bronzovou medaili ve skoku z 3 m prkna a titul olympijského vítěze z 10 m věže, který zopakoval na následující olympiádě v Helsinkách 1952.\nV roce 1947 Lee vystudoval medicínu a kterou uplatnil během služby v americké armádě, kterou v letech 1953 – 1955 absolvoval v Koreji. Po skončení aktivní dráhy se věnoval trenérské činnosti, mj. trénoval olympijské medailisty Boba Webstera, Grega Louganise a Pat McCormickovou. Zemřel na zápal plic 2. prosince 2016 ve svém domě v Newport Beach ve věku 96 let.\n"}
{"id": "1249492", "url": "https://cs.wikipedia.org/wiki?curid=1249492", "title": "Program Hvězdná brána", "text": "Program Hvězdná brána\n\nProgram Hvězdná brána (v anglickém originále Stargate Program) je fiktivní přísně tajný program amerického letectva, který hraje klíčovou roli v mediální sérii a fikčním světě \"Hvězdná brána\" a který zahrnuje mimozemské operace skrze toto zařízení. Jádrem Programu Hvězdné brány je Velitelství Hvězdné brány (v originále Stargate Command, SGC) se sídlem v komplexu Cheyenne Mountain pod stejnojmennou horou v blízkosti Colorado Springs. Na začátku seriálu \"Hvězdná brána\" je k tomuto programu nejkritičtější zpravodajská služba NID. Později je program řízen prostřednictvím Úřadu planetární bezpečnosti/Domácího velitelství (v originále Office of Homeworld Security/Homeworld Command) a Mezinárodní komise pro dohled (v originále International Oversight Advisor, IOA). Expedice Atlantida, hlavní předmět zájmu seriálu \"\", je rovněž součástí Programu Hvězdné brány, ale v první řadě seriálu pracuje nezávisle.\n\nI přes mimozemské útoky, jako v epizodách „Ztracené město“ a „Návrat vysloužilého boha“, se vlády na Zemi, které o Programu Hvězdné brány vědí, pokouší existenci Programu udržet v tajnosti, protože se obávají hromadné paniky, pokud se o tom veřejnost dozví. V několika paralelních vesmírech vedlo odhalení Programu Hvězdné brány k chaosu ve společnosti. Někteří konspirační teoretici v seriálu nicméně předpokládají mimozemskou aktivitu na nejvyšších úrovních armády. Jen velmi málo civilistů, jako Pete Shanahan a , ví o existenci Programu Hvězdná brána.\n\nModerní historie programu začala objevem Hvězdné brány Profesorem Langfordem v Egyptě v roce 1928. Roku 1939 bylo zřízení převezeno do Spojených států, aby bylo ukryto před Nacisty. Poté byla Hvězdná brána v roce 1945 zkoumána a poprvé aktivována ale kvůli domnělé nehodě byl výzkum ukončen. Nakonec bylo zařízení instalováno do Cheyenne Mountain v Coloradu (ve filmu Hvězdná brána bylo umístěno v Creek Mountain v Coloradu) Ve filmu Dr. Jackson dešifroval fungování Brány v rámci projektu vedeného Catherine Langfordovou, pod dohledem Generála Westa z amerického letectva. Potom byl Prostřednictvím Hvězdné brány vyslán tým na planetu Abydos, kde se setkal s Goa'uldem Ra vládcem, kterého zničí a osvobodí místní obyvatelstvo z otroctví. V domnění, že Hvězdná brána na Abydosu je pod troskami a že Bránou se dá dostat jenom tam, nebyly naplánovány další mise a program byl pozastaven.\n\nNa začátku seriálu Hvězdná brána je zjištěna existence další vážné mimozemské hrozby pro Zemi, goa'ulda Apophise, a také existence tisíců planet přístupných skrze hvězdnou bránu ze Země. Kvůli těmto zjištěním prezident Spojených států zřizuje Velitelství Hvězdné brány, pod velením Generála Hammonda v Cheyenne Mountain. Je vytvořeno devět týmů (kterých v pozdějších letech přibývá) pověřených cestovat hvězdnou bránou k posouzení hrozeb, otevřenému jednání s jinými civilizacemi, vědeckému výzkumu a získávání mimozemských technologií na obranu Země. První SG mise je vypravena na Apophisovu domovskou planetu, Chulak kde se setkává s Jaffským bojovníkem Teal'cem, kterého plk. O'Neill přesvědčí ke zběhnutí a pomoci s útěkem a záchranou společně se zajatci na Zemi. V prvních letech Programu Hvězdná brána SG týmy bojují s Apophisem a Goa'uldskými Vládci soustavy. V následujících letech je Apophis poražen a na jeho místo nastoupí Anubis, který byl považovaný za dávno mrtvého. Program Hvězdné brány prostřednictvím SGC během let získal mimozemské spojence včetně Tok'rů a Asgardů, podporuje rozrůstající povstání Jaffů a také narazí na nebezpečného nepřítele z jiné galaxie, mechanické pavouky, Replikátory. Program také snáší výzvy vlastní (americké) vlády; ambiciózní senátor Robert Kinsey se snažil zrušit program a později získat kontrolu nad SGC, byl také zapleten do nelegální činnosti NID.. Lidé zodpovědní za tuto nelegální činnost nepoctivých členů NID byly později odhaleni a zadrženi. Z nepoctivých členů NID se stali odpadlíci a vytvořili takzvanou „Společnost“, která pokračuje v nelegálním získávání mimozemských technologií. I někteří členové amerických Ozbrojených sil ohrožují Program Hvězdná brána, Např. plukovník Maybourne ohrozil mimozemské vztahy se Zemí, když provozoval nepovolenou mimozemskou základnu pro získávání cizích technologií.\n\nV osmé řadě seriálu Hvězdná brána byla „Společnost“ Infiltrována Goa'uldy, kteří ji ovládli. V této řadě je také zobrazena porážka Goa'uldských Vládců soustavy a Replikátorů, která mění politickou tvář galaxie. Mocenské vakuum po Goa'uldském impériu se snaží zaplnit Luciánská aliance a vzniká Svobodný národ Jaffů. Dr. Daniel Jackson také objevuje adresu ztraceného města Antiků Atlantidy v galaxii Pegas, do kterého je vyslána mezinárodní Expedice Atlantida. V Pegasu Expedice objevuje další nepřátele, včetně lidem život vysávajících Wraithů a nanity tvořených Asuranů (podobní Replikátorům). V deváté řadě Hvězdné brány jsou představeni noví nepřátelé, Oriové, povznesené bytosti které přikázali svým věřícím aby vedli křížovou výpravu proti lidem v naší Galaxii. Jejich příběh je uzavřen porážkou posledního Orije, Adrie, obrácením jejich věřících proti ní.\n\nJádrem fiktivního Programu Hvězdná brána je Velitelství Hvězdné brány (v anglickém originále Stargate Command(SGC)), přísně tajná vojenská základna Amerického letectva, která se nachází na základě amerického letectva Cheyenne Mountain (ve filmu Hvězdná brána základna Creek Mountain, fiktivní jméno pro Cheyenne Mountain) nedaleko města Colorado Springs ve státě Colorado. Přestože personál základy nosí insignie Vesmírného velitelství Vzdušných sil(AFSPC) nebylo objasněno, zda je SGC součástí této organizace nebo je samotný subjekt. Velitelství Hvězdné brány, kódovým označením „Oblast 52“, je pověřeno provozováním Hvězdné brány na Zemi, koordinací průzkumných a diplomatických misí na cizích planetách prostřednictvím Hvězdné brány a získáváním mimozemských technologií na těchto misích. Dlouhodobý výzkum mimozemských technologií se obvykle provádí v oblasti 51 v Nevadě. Velitelství Hvězdné brány bylo založeno v pilotní epizodě „Děti bohů“, když byla objevena Goa'uldská hrozba. Po osmé řadě seriálu Hvězdná brána scenáristé zvažovali nahrazení seriálu novým seriálem „Stargate Command“, ale Sci-fi Channel se rozhodl pokračovat v dosavadním seriálu Hvězdná brána ještě dvě řady.\n\nZákladna SGC, kde většina dílů seriálu začíná i končí je hlavním dějištěm Hvězdné brány a příležitostně i dějištěm několika dílů . Několik základních záběrů Cheyenne Mountain bylo natočeno na začátku seriálu a používáno až do konce osmé řady, ale producenti se před začátkem deváté řady rozhodli natočit nové základní záběry. Interiér základy SGC společně s interiérem Atlantidy byly postaveny na scénách 5 a 6 ve studiu The Bridge Studios ve Vancouveru v Britské Kolumbii v Kanadě. V roce 2009 byl interiér SGC upraven tak aby zobrazoval základnu Icarus pro seriál , poté byly interiéry po dvanácti letech zbořeny.\n\nStejně jako skutečná Základna Vzdušných sil Cheyenne Mountain, má SGC i pod úrovní terénu mnoho podlaží (oficiálně nazývána sub-levels), čímž je základna chráněna před většinou forem útoků včetně nepřímých jaderných výbuchů. Ve světě Hvězdné brány slouží základna také pro omezení mimozemského biologického, chemického nebo jiného nebezpečí prostřednictvím uzamčení základny. Zasedací místnost a kancelář velitele Hvězdné brány se nachází ve 27. patře zatímco místnost s hvězdnou bránou a řídicí místnost jsou ve 28. patře. Ve 24. patře se nachází ošetřovna vybavena několika operačními sály, izolačními místnostmi, rentgeny i magnetickou rezonancí. Hvězdná brána je vybavena dlouhou rampou vedoucí do vnitřního otvoru díky které je možné bez obtíží procházet bránou a také dovoluje vstup vozidlům jako např. sondám M.A.L.P. Ve stropu nad Hvězdnou bránou jsou elektronická vrata nad, kterými je bývalé raketové silo v němž je umístěn jeřábový mechanismus určený pro spouštění a vyzvedávání Hvězdné brány z nebo do hory. Hvězdná brána je dále vybavena titanovo-trinovou bariérou nazvanou Iris, fungující obdobně jako závěrka u fotoaparátu, která zabraňuje vstupu nepřátelských mimozemšťanů a také průchodu zbraní na Velitelství. Ale SG týmy vracející se bránou z jiné planety posílají identifikační kód (GDO), který přijímá technik ovládající Hvězdnou bránu a ten otevře Iris snímačem otisku dlaně. Nicméně pokud se základna potýká s invazí nepřátel má základna autodestrukční mechanismus, který už byl v seriálu několikrát aktivován ale hrozba byla vždy zažehnána tak i vždycky deaktivován. Ovšem v případě prolomení Iris by došlo k okamžitému zničení základny ale podle plukovníka Samanthy Carterové není autodestrukce dostatečně silná k tomu aby zničila Hvězdnou bránu nebo odpojila aktivní červí díru ale pohřbila by bránu pod tisíci tun skály a zastavila příchozí útok. Skutečná Základna Vzdušných sil Cheyenne Mountain popírá fanouškovské teorie o existenci Hvězdné brány v jejich velitelském zařízení.\n\nVelením na Velitelství Hvězdné brány je obvykle pověřen důstojník amerického Letectva s hodností Generálmajor. Posádka je tvořena kombinací vojenských a civilních odborníků na různá odvětví od zbrojařství až po astrofyziku, vojenských podpůrných pracovníků (např. příslušníků Bezpečnostních sil amerického Letectva a Zdravotní služby amerických Vzdušných sil) a několika SG týmů především pak SG-1. Velitelství Hvězdné brány zahájilo činnost s devíti SG týmy, přibližně po deseti letech provozu bylo nejméně 25 týmů. Většinu týmů tvoří příslušníci amerického Letectva, některé týmy příslušníci americké Námořní pěchoty, vědci a později i příslušníci americké Armády. Později byly zahrnuty týmy ozbrojených sil i dalších národů, jelikož byla existence Hvězdné brány prozrazena jejich vládám (Rusko, Čína, Velká Británie a Francie). Vstoupit do SG týmů bylo povoleno i několika mimozemšťanům (Teal'covi, Jonasu Quinnovi a Vale Mal Doran). Tyto výzkumné týmy působí obvykle mimo Zemi a bývají čtyřčlenné i když to není pravidlo, například SG-1 měla v osmé řadě 3 členy a v desáté řadě jich měla dokonce 5. Prvním velitelem SGC byl ve filmu generálmajor West, kterého ještě před začátkem seriálu nahradil generálmajor George Hammond, ten byl velitelem do konce sedmé řady seriálu kromě jedné epizody čtvrté řady „Řetězová reakce“ kde pod nátlakem odstoupil a dočasně ho nahradil generálmajor Bauer. Na konci sedmé řady v epizodě „Ztracené město“ po povýšení generála Hammonda se stala velitelkou základny civilistka Dr. Elizabeth Weirová, která poté co přijala velení na Antickou základnu na Antarktidě na začátku osmé řady v epizodě „Časy se mění“ jmenovala svého nástupce brigádního generála Jacka O'Neilla a toho po povýšení a převelení do funkce velitele Planetární bezpečnosti (kde vystřídal po odchodu do důchodu generála Hammonda) na začátku deváté řady nahradil generálmajor Hank Landry, který zůstal velitelem až do konce desáté a poslední řady seriálu a byl jím i ve dvou navazujících DVD filmech.\n"}
{"id": "1249495", "url": "https://cs.wikipedia.org/wiki?curid=1249495", "title": "Zemětřesení v Acehu (2016)", "text": "Zemětřesení v Acehu (2016)\n\nK zemětřesení v Acehu 2016 došlo ráno 7. prosince místního času v Indonésii. Zemětřesení mělo sílu 6,5 stupně momentové škály, hloubku 8 kilometrů a epicentrum se nacházelo na pobřeží, proto bylo vydáno varování před tsunami. Po zemětřesení následovalo několik slabých dotřesů. Zemětřesení způsobilo zničení více než sta domů, asi 100 zničených obchodů a několika mešit. Toto zemětřesení bylo nejsmrtelnější v Indonésii za posledních 6 let. \n\nPůvodní bilance uváděla 25 mrtvých a 500 zraněných, počet obětí následně stoupl na 97 mrtvých a následně na 102 mrtvých.\n"}
{"id": "1249498", "url": "https://cs.wikipedia.org/wiki?curid=1249498", "title": "Borislav Futekov", "text": "Borislav Futekov\n\nBorislav Futekov (bulharsky Борислав Футеков; * 25. srpna 1921 Sofie) je bývalý bulharský fotbalový záložník.\n\nHrál v Bulharsku za AS-23 Sofia, Čavdar Sofia, v letech 1946–1947 studoval v Československu a hrál v československé lize za SK Kladno. Po návratu ze studia hrál v Bulharsku za CSKA Sofia. Za reprezentaci Bulharska v letech 1941–1948 nastoupil ve 12 utkáních a dal 3 góly. Mistr Bulharska 1948 s CSKA Sofia a vítěz Poháru 1941 s AS-21. V bulharské lize nastoupil ve 100 utkáních a dal 31 golů.\n\n\n"}
{"id": "1249501", "url": "https://cs.wikipedia.org/wiki?curid=1249501", "title": "Mistrovství České republiky v atletice 1997", "text": "Mistrovství České republiky v atletice 1997\n\nMistrovství České republiky v atletice 1997 se uskutečnilo ve dnech 5. – 6. července 1997 v Třinci.\n\n"}
{"id": "1249504", "url": "https://cs.wikipedia.org/wiki?curid=1249504", "title": "Francis J. Parater", "text": "Francis J. Parater\n\nFrancis Joseph Parater (10. října 1897, Richmond – 7. února 1920, Řím) byl římskokatolický seminarista diecéze Richmond. Dnes u něj probíhá proces svatořečení, tím mu náleží titul Služebník Boží.\n\nNarodil se 10. října 1897 v Richmondu jako syn kapitána Francise J. Paratera, Sr. a jeho druhé manželky Mary Richmond. Při dospívání sloužil jako ministrant a navštěvoval Xaverian Brothers' School (poté známá jako Saint Patrick's School) a poté Benedictine High School (později známá jako Benedictine College Preparatory). Roku 1917 získal titul valedictorian. Byl aktivní ve skautingu a to ve skupině Eagle Scout.\n\nPo střední škole se rozhodl stát se knězem, a roku 1917 vstoupil do Belmont Abbey Seminary. Roku 1919 ho biskup Denis J. O'Connell poslal na studium teologie na Severoamerickou papežskou kolej v Římě.\n\nV lednu 1920 onemocněl revmatickými horečkami. Zemřel 7. února 1920 na následky nemoci. Pohřben byl v mauzoleu Severoamerické papežské koleje na římském hřbitově Campo Verano.\n\nDne 8. května 2001 byl vydán nihil obstat (povolení zahájení procesu). Dne 24. března 2002 ustanovil biskup Walter Francis Sullivan komisi. Postulátorem kauzy byl zvolen otec J. Scott Duarte.\n\n"}
{"id": "1249506", "url": "https://cs.wikipedia.org/wiki?curid=1249506", "title": "Vyšehrad (seriál)", "text": "Vyšehrad (seriál)\n\nVyšehrad (2016) je seriál internetové televize Obbod TV. Hlavním hrdinou je fotbalista Julius „Lavi“ Lavický, který je velmi talentovaný, ale je kvůli špatné životosprávě a večírkům vyhozen z prvoligového klubu AC Sparta Praha a je nucen hrát za FK Slavoj Vyšehrad.\n\nTvůrce seriálu podle vlastních slov inspirovala řada fotbalových průšvihářů – např. Mario Balotelli, David Limberský, Martin Fenin či Milan Petržela. Řada fotbalistů si pak v seriálu i zahrála – např. Lukáš Vácha, Roman Bednář, Jan Rajnoch a Radek Sňozík. Hráče Vyšehradu představují skuteční fotbalisté Slavoje Vyšehrad.\n\nSeriál se stal tak populárním, že už existuje i vlastní Laviho kolekce oblečení – JL10, jako mají velké zahraniční fotbalové hvězdy. Herec Jakub Štáfek dokonce dostal možnost zahrát si za skutečný třetiligový Vyšehrad, proti FK Loko Vltavín však branku nevstřelil.\n\nOd 29. června 2018 do 31. prosince 2018 byl seriál dostupný na internetové televizi Stream.cz.\n\n\n"}
{"id": "1249508", "url": "https://cs.wikipedia.org/wiki?curid=1249508", "title": "Podhozenec", "text": "Podhozenec\n\nPodhozenec či podvrženec je v pověstech dítě nadpřirozené bytosti, které je vyměno za dítě lidské. Víra v podvržence je rozšířena po celém světě, typická je však především pro severní, západní a střední Evropu.\n\nV českém folklóru existuje řada pojmenování pro podvržence, nejčastější jsou \"podhozenec\" a \"divous\" či takové odkazující na jeho pravou matku. Lidské dítě je nejčastěji ukradeno divou ženou, ale únoscem může být také tajemný muž, typicky čert, nebo zvíře, zpravidla černý pes, ale také žid. Podvrženec se od lidských dětí liší například velkou hlavou a očima, zakrslostí, nemluvností, neklidností, zlou povahou, nenasytností, plačtivostí či častým onemocněním. Věřilo se, že jsou důsledkem božího trestu, uhranutí či kletby. \n\nPřed podvržením dítěte měla chránit koutnice, plachta zdobená vyšitými ochrannými symboly, oddělující postel matky a novorozence od světnice. Opuštění koutu s postelí, případně světnice, je v pověstech tradiční příčinou podvržení. V mnoha oblastech však mohlo být s podhozencem zaměněno pouze nepokřtěné dítě. K podvrženci se doporučovalo dobře chovat, aby se divá žena také chovala dobře k lidskému dítěti. Jindy naopak vedlo špatné zacházení k tomu, že únoskyně děti vyměnila zpět, jinou metodou byly projevy zbožnosti, například pouť, protože tu si divoženky oškliví. Podvržence lze odhalit vařením vody ve vaječných skořápkách v přítomnosti osamělého dítěte, což je mezinárodně rozšířená víra. Podhozenec je poté tajně pozorován a z jeho podivného chování zjištěna jeho pravá povaha. Nakonec je rodiči šlehán šípkovými či lískovými pruty tak dlouho, dokud neuteče či se neobjeví divá žena a nevymění jej za lidské dítě.\n\nVíra v podhozence vznikla z vysokého počtu tělesně a mentálně postižených dětí, především v zaostalejších oblastech, který byl důsledkem špatné hygieny, nedostatečné lékařské péče, alkoholismu nebo endogamních sňatků. To, že dítě je podvržencem, mohly tvrdit i samotné matky, aby se vyhnuly posměchu za to, že se jim narodilo nevzhledné dítě. V některých oblastech se víra v podhozence zachovala až do 19. století.\n\nNa Slovensku byli podhozenci zvaní \"premieň\", jindy zase \"odplata\", což vychází z představy, že výměna dítěte je trestem za špatnost rodičů. V Polsku podvrhují svoje děti, zvané \"odminok\", bytosti zvané \"boginje\" či \"bogieńki\", na Ukrajině podobně mění \"bogunki\" děti za stvoření zvané \"odminnik\" či \"vidminnik\".\n\n"}
{"id": "1249516", "url": "https://cs.wikipedia.org/wiki?curid=1249516", "title": "Antonio Brunetti", "text": "Antonio Brunetti\n\nAntonio Brunetti (1767 Siena nebo Pisa – 1845 Urbino) byl italský hudební skladatel.\n\nAntonio Brunetti pocházel z hudební rodiny. Jeho otec, Giuseppe Bruneti, i dědeček Giovan Gualberto Brunetti, byli hudebními skladateli. Základní hudební vzdělání tak získal v rodině. V roce 1786 zkomponoval pro Bolognu oratorium \"Il sacrificio d'Ifisa\" a získal tak členství v prestižní Filharmonické akademii (\"Accademia Filarmonica di Bologna\"). V témže roce napsal svou první operu, \"Lo sposo di tre e marito di nessuna\", která byla uvedena v Bologni v divadle Teatro Zagnoni. V roce 1790 se stal kapelníkem (maestro di cappela) v katedrále v Chieti. V následujících letech pak komponoval opery na objednávku dalších italských měst. V roce 1810 byl jmenován kapelníkem katedrály v Urbinu. Ačkoliv v následujících letech působil také v Imole a v Maceratě, v závěru svého života se do Urbina vrátil.\n\nBěhem své profesionální kariéry zkomponoval přes 10 oper, tři koncerty, čtyři oratoria, několik světských kantát a více než 80 duchovních skladeb.\n\n\n\n\n"}
{"id": "1249523", "url": "https://cs.wikipedia.org/wiki?curid=1249523", "title": "14. ročník udílení Critics' Choice Movie Awards", "text": "14. ročník udílení Critics' Choice Movie Awards\n\n14. ročník udílení Critics' Choice Movie Awards se konal 8. ledna 2009 v Civic Auditorium v Santa Monice v Kalifornii.\n\nNominace byly oznámeny 9. prosince 2008. Tučně jsou označeni vítězové.\n"}
{"id": "1249527", "url": "https://cs.wikipedia.org/wiki?curid=1249527", "title": "13. ročník udílení Critics' Choice Movie Awards", "text": "13. ročník udílení Critics' Choice Movie Awards\n\n13. ročník udílení Critics' Choice Movie Awards se konal 7. ledna 2008. Ceremoniál moderoval D. L. Hughley.\n"}
{"id": "1249529", "url": "https://cs.wikipedia.org/wiki?curid=1249529", "title": "Ladonie", "text": "Ladonie\n\nLadonie je mikrostát na pobřeží průlivu Kattegat v jižním Švédsku, který vznikl roku 1996 po dlouholetém soudním sporu mezi Lars Vilksem a místní samosprávou o dřevěné konstrukce \"Nimis\" a kamennou konstrukcí \"Arx\".\n\nVlajka Ladonie je tvořena zeleným listem o poměru stran 13:21 se skandinávským křížem stejné barvy. Protože však vlajka vypadá jednotně zeleně (#009000, RGB: 0, 144, 0) a byla zaměnitelna se starší Libyjskou vlajkou, je běžně užívána varianta s bílým vyznačením kontur kříže. Rozměry polí „různých” barev jsou vertikálně 5:3:5 a horizontálně 5:3:13.\nZnak Ladonie je používán správou a vládou země, objevuje se na mincích, oficiálních dokumentech a na webových stránkách. Objevuje se také na výrobcích a zboží.\n\nHymna Ladonie existuje ve dvou variantách. Jednu složil Greve Jan Lothe von Eriksen a je hrána, „když je kámen vržen do vody”. Druhou složil ministr zdravotnictví a lze ji popsat jako tónovou báseň o vývoji ladonské svobody.\n\nJazyk Ladonie obsahuje pouze dvě slova: „waaaall“ a „ÿp“. Úředním jazykem je latina, akceptována je však i angličtina, švédština, norština, dánština, finština, němčina a francouzština.\n\nMěna Ladonie je Örtug. 1 Örtug je přibližně 1 euro nebo 10 švédských korun.\n\n"}
{"id": "1249530", "url": "https://cs.wikipedia.org/wiki?curid=1249530", "title": "John Wesley Hardin", "text": "John Wesley Hardin\n\nJohn Wesley Hardin (26. května 1853 Bonham (Texas) – 19. srpna 1895 El Paso) byl americký pistolník a desperát, často popisován jako nejvražednější pistolník Divokého západu a jako jedna z jeho nejtemnějších figur. \n\nJeho otec byl metodistický kazatel a syna pojmenoval podle Johna Wesleyho. Byl zatvrzelý jižan a dle svých slov v dětství \"viděl podobiznu Abrahama Lincolna pálit tolikrát, že uvěřil, že je inkarnací samotného ďábla.\" Hardin zastřelil prvního člověka již v patnácti letech, byl jím osvobozený otrok jeho strýce jménem Mage, od té doby se skrýval před spravedlností, cestoval po Divokém západě a živil se jako kovboj i hazardní hráč. Byl známý prchlivou povahou a přesnou muškou. Ve svých pamětech se přiznal vraždě 27 lidí, ale je mu jich připisováno až 42, většinou ze zcela malicherných příčin, například když zabil muže přes pokojovou stěnu jen proto, že chrápal a lezlo mu to na nervy. Přesto se stal v texaském folkloru symbolem odporu starousedlíků proti zákonům, které jim po občanské válce vnucovali Yankeeové.\n\nV roce 1877 byl zatčen texaskými rangery v Pensacole a odsouzen ke 25 letům vězení, z nichž si odseděl patnáct a půl. Ve vězení vystudoval práva a po propuštění se živil v El Pasu jako advokát. Vydal také knihu pamětí \"The Life of John Wesley Hardin as Written by Himself\". 19. srpna 1895 večer byl v saloonu Acme a hrál kostky, když přišel místní konstábl a bývalý psanec John Selman Sr., se kterým se to odpoledne pohádal a stejně jako McCall Hickoka nebo Ford Jamese, zastřelil Hardina zbaběle zezadu do hlavy. Selmana zabil o rok později George Scarborough.\n\nBob Dylan po něm pojmenoval album \"John Wesley Harding\" (příjmení omylem uvedl s \"g\" na konci) a v titulní skladbě podává silně idealizovanou verzi Hardinových osudů. Také Johnny Cash o něm napsal píseň „Hardin Wouldn’t Run“. Ve filmu \"Maverick\" hraje Hardina Max Perlich a dokumentární sérii \"Pistolníci\" z roku 2014 v epizodě s názvem \"John Wesley Hardin, Temné srdce Texasu\".\n\n"}
{"id": "1249535", "url": "https://cs.wikipedia.org/wiki?curid=1249535", "title": "Anenský klášter (Staré Město)", "text": "Anenský klášter (Staré Město)\n\nAnenský klášter, či \"klášter dominikánek při kostele sv. Anny\" na Starém Městě v Praze 1 je bývalý konvent řádu českých dominikánek při kostele svaté Anny. Nachází se na adrese Anenské náměstí 211/2. V současnosti slouží budovy bývalého kláštera pro potřeby baletního souboru Národního divadla, v objektu mají sídlo také další subjekty.\n\nBudova někdejšího kláštera je dvoupatrová stavba s průčelím do Anenského náměstí. Jednotlivá křídla uzavírají obdélný dvůr, zadní křídla někdejší rajský dvůr lichoběžného tvaru, kde se dochovaly zbytky gotických arkád ambitů. V objektu se dochovalo několik barokních schodišť a portálků.\n\nNad vjezdem z Anenského náměstí č. 948/3 se nachází socha sv. Vavřince od Jana Antonína Quitainera vytvořená kolem roku 1750.\n\nAreál kláštera složený z několika budov byl poměrně rozsáhlý. Vznikl v místě staršího románského dvorce u rotundy sv. Vavřince po roce 1230, kdy objekt koupili templáři. Ti rotundu rozšířili na kostel, u kterého vystavěli svoji komendu, taktéž v románském stylu, z níž se ve sklepeních východní části zachovalo několik částí základů.\n\nV roce 1312 byl templářský řád zrušen a dvůr s kostelem koupili johanité a od nich je záhy odkoupily dominikánky z kláštera sv. Anny na Újezdě. Donátory staroměstského kláštera byli král Jan Lucemburský s manželkou Eliškou, v letech 1324, 1325 a 1329 příslušníci rodu pánů z Říčan, kteří v oné době obývali sousedství a jejichž členky patřily zároveň k představeným kláštera. Roku 1339 stavbu sponzoroval litoměřický probošt Konrád z Litoměřic. Dominikánky dočasně využívaly templářský kostel sv. Vavřince, zatímco západně od něj probíhá výstavba nové lodi s emporou jeptišek - rozšíření na současný kostel sv. Anny. Kostel sv. Vavřince existuje ještě do roku 1355, avšak v roce 1365 již nese název \"chór sv. Anny\". Dominikánky rovněž rozšířily bývalou komendu do podoby gotického kláštera. O budovy kláštera se starali dominikáni od nedalekého sv. Klimenta.\n\nVe 2. polovině 14. století byl stržen templářský kostel, aby mohl být dostavěn východní závěr chóru a propojen se stejně širokou lodí.\n\n15. a 16. století bylo z hlediska stavebních úprav spíše klidné, novou aktivitu přinesl teprve počátek 17. století – roku 1616 byl kostel s klášterem přičiněním královny Anny, manželky krále Matyáše, opraven a část objektu přestavěna ve slohu pozdní renesance. Poté byl v 60. a 70. letech klášter přestavěn podle plánů Giovanniho Domenica Orsiho v raně barokním stylu a byl nově vybudován chór jeptišek.\n\nKlášter byl zrušen v rámci josefinských reforem roku 1782. Poté objekt odkoupil podnikatel Jan Ferdinand ze Schönfeldu, který v objektu zřídil tiskárnu, kde vydával Císařské a královské poštovské noviny.\n\nV průběhu 19. a 20. století došlo k menším úpravám interiérů.\n\nV letech 1992 až 1993 proběhla rekonstrukce středního křídla kláštera pro potřeby baletního souboru Národního divadla, kterému slouži dodnes.\n\n"}
{"id": "1249537", "url": "https://cs.wikipedia.org/wiki?curid=1249537", "title": "Vetokracie", "text": "Vetokracie\n\nVetokracie je označení dysfunkčního společenského systému, který se jako celek brání jakémukoliv pokusu o vylepšení své funkčnosti, protože to vždy znamená, že budou ohroženy stávající pozice a vlivové sféry jeho aktuálních aktérů. Žádný aktér moci v tomto uspořádání není schopen nabýt tolik moci, aby prosadil nezbytné změny v systému, který směřuje ke kolapsu.\n\nPojem byl zaveden Francisem Fukuyamou.\n\nAlternativně se pojmu používá k označení nárůstu forem přímé demokracie, kdy jednotlivá všelidová hlasování vetují směřování vytyčené zástupci zastupitelské demokracie. Užíván byl například v souvislosti s brexitem.\n\n"}
{"id": "1249541", "url": "https://cs.wikipedia.org/wiki?curid=1249541", "title": "Let Pakistan International Airlines 661", "text": "Let Pakistan International Airlines 661\n\nLet Pakistan International Airlines 661 byl pravidelný vnitrostátní let operovaný leteckou společností Pakistan International Airlines z Čitralu do Islámábádu, který se 7. prosince 2016 zřítil za letu přibližně v 16:30 místního času. Na palubě letounu ATR 42 bylo 47 lidí, nikdo nepřežil. Tato nehoda byla již 10. nehoda společnosti PIA při které bylo zničeno celé letadlo, bez možné opravy. Příčinou byl špatný technický stav letadla, který zapříčinil poruchu a následný výbuch levého motoru.\n\nLetadlo zapojené do incidentu byl typ ATR 42-500 sériového čísla 663 a imatrikulace AB-PHO se jménem \"Hasanabdal\". Poprvé vzlétlo v květnu 2007, jeho jediným provozovatelem byla společnost PIA. V roce 2009 bylo poškozeno při přistání v Láhauru, následně bylo opraveno a vráceno do běžného provozu.\n\nLetadlo vzlétlo z Letiště Čitral v 15:30, mělo přistát na Mezinárodním letišti Bénazír Bhuttové v Islámábádu kolem 16:40. Před havárií posádka zaslala SOS volání, letoun se zřítil přibližně v 16:30, 1 hodinu po vzletu. Letadlo se zřítilo v provincii Chajbar Paštúnchwá nedaleko města Abbottábád, 90 km severně od hlavního města Islámábádu. Na místě pádu hořelo, všechna těla obětí byla spálena, trosky byly rozprostřeny po délce 2 kilometrů. Dle svědků byl letoun v plamenech už před střetnutím se zemí. O incidentu nejprve informovala pákistánská televize, poté zpravodajské agentury. Televizní záběry ukázaly hořící trosky ležící v hornatém terénu. Vyšetřovatelé brzy po nehodě objevili černou skříňku letadla.\n\nV letadle cestovalo 42 cestujících včetně dvou nemluvňat, dále 5 členů posádky včetně jednoho pozemního technika.\n\nPákistánský úřad civilního letectví při vyšetřování vypátral, že se v letadlu ve výšce 4 km nad zemí porouchal levý motor a následně vybouchl. Tím značně narušil aerodynamiku letadla, které se začalo řítit dolů. Nehoda nastala nejspíše kvůli špatnému technickému stavu letadla. Jeden z pilotů PIA potvrdil, že údržba letadel ATR této společnosti není dostatečná. \n"}
{"id": "1249542", "url": "https://cs.wikipedia.org/wiki?curid=1249542", "title": "Farní sbor Českobratrské církve evangelické v Mšeně u Mělníka", "text": "Farní sbor Českobratrské církve evangelické v Mšeně u Mělníka\n\nFarní sbor Českobratrské církve evangelické v Mšeně u Mělníka je sborem Českobratrské církve evangelické v Mšeně. Sbor spadá pod Poděbradský seniorát.\n\nFarářem sboru je Michal Šimek, kurátorem sboru Luboš Skopec.\n\n\n"}
{"id": "1249545", "url": "https://cs.wikipedia.org/wiki?curid=1249545", "title": "Obrněná loď", "text": "Obrněná loď\n\nObrněnec je typ pancéřované, parou poháněné válečné lodi z 19. století. Používaly se například během Americké občanské války (1861–1865). Na svou dobu byla tato plavidla s kovovým pancéřováním naprostou novinkou (většina lodí byla stále ještě ze dřeva). Své vlastní obrněnce vlastnila jak Konfederace (CSS Virginia), tak Unie (USS Monitor).\n\nRoku 1862 byla na vodu spuštěna válečná loď Monitor. Severské obrněnce byly těžce pancéřované a měly nízký ponor, což poněkud limitovalo jejich nasazení na otevřeném moři. Naproti tomu nízký profil činil z lodi malý cíl pro nepřátelská děla. Monitory využívaly zprvu parní pohon a v důsledku své hmotnosti byly málo pohyblivé. Místo velkého množství neotočných děl měly Monitory jako jedna z prvních plavidel jen několik děl (USS Monitor jen 2 děla), namontovaných na otočné dělové věže. To umožňovalo zaměřit cíl bez otáčení poněkud těžkopádné lodě Ačkoliv jejich operování na otevřeném moři bylo značně omezené, velice úspěšné byly během pobřežních a říčních misích. Monitory zasáhly i do bojů první světové války, sovětská armáda vlastnila flotilu říčních monitorů i během druhé světové války. Naposled byly Monitory nasazeny během války ve Vietnamu.\n\nKdyž se státy Konfederace dozvěděly o plánech Severu postavit obrněné lodě, spěchaly s vývojem vlastních typů. Bylo rozhodnuto přestavět dříve potopenou fregatu unie USS Merrimack. Loď byla pokryta těžkým pancéřováním o síle 102 mm. Výzbroj tvořilo hned deset neotáčivých děl ráže 178 mm: Po jednom vepředu i vzadu a po čtyřech na každé straně. Výzbroj tvořil ještě kloun určený k likvidaci nepřátelských plavidel taranem, Výsledné plavidlo bylo ještě pomalejší než Monitor. Virginia byla nasazena v bitvě u Hampton Roads. Přestože potopila několik unijních lodí, cíl operace, prolomit námořní blokádu se nezdařil. Virginia se zde utkala i s Monitorem, ale pancéřování obou plavidel bylo tak mohutné, že tehdejší děla jej nebyla schopna účinně prostřelit. Samotný střet tedy dopadl nerozhodně.\n"}
{"id": "1249549", "url": "https://cs.wikipedia.org/wiki?curid=1249549", "title": "Chanijské rýžové terasy v Chung-che", "text": "Chanijské rýžové terasy v Chung-che\n\nChanijské rýžové terasy v Chung-che je soubor terasových rýžových polí v prefektuře Chung-che v jihočínské provincii Jün-nan, především v okrese Jüan-jangu, v oblastech osídlených národem Chaniů. Terasy jsou staré více než 1300 let.\n\nRoku 2013 byla část terasových polí o rozloze 16 603 ha vyhlášena za součást světového dědictví jako „Kulturní krajina chanijských rýžových teras v Chung-che“.\n\nTerasová rýžová pole se rozkládají v jihočínské provincii Jün-nan v Chanijské a iské autonomní prefektuře Chung-che. Leží se na území čtyři okresů: Jüan-jangu, Chung-che, Ťin-pchinu a Lü-čchunu, jádrová oblast teras je v Jüan-jangu na svazích hor Aj-lao na březích řeky Chung-che. V okrese Jüan-jang je plocha teras 12,6 tisíce ha. \n\nChaniové se v Jün-nanu objevili před 2500 lety, před 2000 lety se usídlili na březích Chung-che a začali pěstovat rýži, které se ve zdejším vlhkém subtropickém klimatu daří. Postupně vznikla síť zavlažovacích kanálů, pomocí nichž mohli rolníci využít dešťovou vodu stékající z hor.\n\nBěhem posledních třinácti století Chaniové vybudovali složitý systém kanálů, který rozvádí vodu od zalesněných horských vrcholů k rýžovým polím. Na některých místech vzniklo mezi vrcholy hor a řekou až 3000 teras. Postupně vytvořili komplexní systém hospodaření založený na skloubení lesa, teras, hospodaření s vodou a malých vesnic o 50 až 100 domácnostech. Jejich zemědělství je založeno na pěstování červené rýže na terasách a zahrnuje i chov buvolů, dobytka, kachen a ryb. Ryby chovají v zaplavených rýžových terasách, přičemž díky rybám získává rýže přirozené hnojivo.\n"}
{"id": "1249553", "url": "https://cs.wikipedia.org/wiki?curid=1249553", "title": "Mitsubishi ASX", "text": "Mitsubishi ASX\n\nMitsubishi ASX (v Japonsku Mitsubishi RVR, v Severní Americe Mitsubishi Outlander Sport) je kompaktní crossover vyráběný od roku 2010 japonskou automobilkou Mitsubishi Motors. Název \"ASX\" má znamenat \"Active Sports Crossover\".\n\nModel ASX vychází ze studie Mitsubishi Concept-cX, která byla v roce 2007 představena na autosalonech v Tokiu a Frankfurtu. Prodej byl zahájen v únoru 2010 v Japonsku, v Evropě pak 19. června téhož roku.<br>\nPo technické stránce vychází z většího Mitsubishi Outlander, se kterým sdílí asi 70% všech dílů.\nNa stejné platformě jsou postaveny též francouzské vozy Peugeot 4008 a Citroën C4 Aircross.<br>\nV roce 2012 došlo k drobnému faceliftu, který se nejcitelněji dotkl předního nárazníku.\n\nAutomobil absolvoval nárazové testy EuroNCAP v roce 2011 ve verzi Invite se vznětovou osmnáctistovkou pod kapotou. Odnesl si celkové hodnocení 86% a 31 bod, což stačilo na zisk plného počtu pěti hvězdiček.\n\nPod kapotou vozu je možno nalézt několik pohonných jednotek, výhradně však řadových čtyřválců.<br>\nPrvní skupinou jsou atmosférické zážehové motory s elektronickým vícebodovým vstřikováním paliva ECI-MULTI (\"Electronic - Controlled Injection\") a proměnným časováním ventilů MIVEC (\"Mitsubishi Innovative Valve timing Electronic Control system\"). Základ tvoří motor 1,6 MIVEC (s kódovým označením 4A92) o nejvyšším výkonu 86 kW. Byl to jediný dostupný zážehový motor pro evropský trh. Pro japonský trh byly k dispozici ještě agregáty 1,8 MIVEC 102 kW (nejprve 4B10, později novější varianta 4J10) a pro některé mimoevropské trhy (např. pro USA, Austrálii, Nový Zéland či Jihoafrickou republiku) silnější 2,0 MIVEC (4B11) o výkonu 110 kW.<br>\nNabídka vznětových motorů zahrnovala přeplňované jednotky se systémem vstřikování nafty Common rail a filtrem pevných částic. Ty od Mitsubishi byly následující: 1,8 DI-D MIVEC (4N13) ve dvou výkonových variantách, 85 kW a 110 kW, silnější 2,2 DI-D MIVEC (4N14) disponoval 110 kW. S příchodem emisní normy Euro 6 přišel agregát 1,6 DI-D 84 kW, který v nabídce nahradil vznětové osmnáctistovky. Jedná se o motor DV6 C 1,6 HDi (s kódovým označením 9HD), který je produktem spolupráce koncernu PSA a Fordu.\n!Model\n! colspan=\"2\" |Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"13\" |Zážehové motory\n\n! colspan=\"13\" |Vznětové motory\n\n</table>\n\nVůz je v současnosti nabízen ve čtyřech stupních výbavy: Inform, Invite+, Intense+ a Instyle+.<br>\n\nZákladní výbava automobilu obsahuje například 7 airbagů, ABS, systém aktivního řízení stability (ASC), asistent rozjezdu do kopce (HSA), senzor tlaku v pneumatikách, elektricky ovládaná a vyhřívaná vnější zpětná zrcátka v barvě karoserie, palubní počítač, centrální zamykání s dálkovým ovládáním, klimatizaci, elektrický posilovač řízení atd.<br>\nVe vyšších stupních vybavy se můžeme setkat třeba s pohonem všech kol (4WD), předními mlhovými světlomety, ostřikovači předních světlometů, tempomatem, systémem automatického zastavení a nastartování motoru (AS&G), parkovacími senzory, dešťovým senzorem, senzorem denního svícení, panoramatickou střechou s vnitřním LED podsvícením, elektricky nastavitelným sedadlem řidiče či navigačním systémem se čtečkou SD karet.\n\n\n"}
{"id": "1249555", "url": "https://cs.wikipedia.org/wiki?curid=1249555", "title": "Stefan Božkov", "text": "Stefan Božkov\n\nStefan Božkov (20. září 1923, Sofie – 1. února 2014, Sofie) byl bulharský fotbalista, obránce a fotbalový trenér.\n\nHrál v Bulharsku za FC Sportist Sofia, v letech 1946–1947 studoval v Československu a hrál v československé lize za SK Kladno. Dále hrál v Bulharsku za CDNA Sofia, se kterým získal 10x bulharský mistrovský titul a 3x vyhrál bulharský pohár. Za reprezentaci Bulharska v letech 1946–1958 nastoupil v 53 utkáních a dal 4 góly. Získal bronzovou medaili s týmem Bulharsko na Letních olympijských hrách 1956. V anketěZlatý míč 1956 skončil na 13. místě.\n\n\n"}
{"id": "1249561", "url": "https://cs.wikipedia.org/wiki?curid=1249561", "title": "Drongo černý", "text": "Drongo černý\n\nDrongo černý (\"Dicrurus macrocercus\") je malý pěvec z čeledi drongovitých (Dicruridae). Celoročně obývá oblast od Indie a severní Srí Lanky až po Čínu. Během září a října migruje pouze severní populace, a to převážně v nízkých nadmořských výškách jižnějších zeměpisných šířek. Při návratu se pak může zatoulat až k Rusku nebo do Japonska a Koreje. Drongo černý se navíc rozšířil i po některých tichomořských ostrovech, kde prospíval a množil se do té míry, že ohrožoval místní endemické druhy, například u kruhoočka sabenského (\"Zosterops rotensis\"), ale bylo prokázáno, že přičinění drongů černých na jejich vymizení je minimální.\n\nTělo dospělého jedince měří přibližně 28 cm na délku. Peří je leskle černé, zobák a nohy šedé. Pro dronga černého je typický i dlouhý vykrojený ocas. Živí se hmyzem a je běžně k vidění v zemědělských oblastech a řídkých lesích. Také sedá na drátech elektrického vedení, které pro něj představují výhodné stanoviště při hledání potravy.\n\nDrongo černý je známý pro své agresivní chování vůči větším druhům ptáků, kteří by pro něj ve standardní situaci mohly představovat nebezpečí. K agresi se uchylují hlavně v době hnízdění, kdy chrání svá hnízda před predátory.\n\nV minulosti byl tento druh klasifikován dohromady s drongem africkým (\"Dicrurus adsimilis\"), od roku 2007 se ale africká a asijská forma rozlišují jako dva různé druhy, tedy drongo černý a drongo africký.\n\nPůvodní rodové jméno \"Buchanga\" bylo odvozeno z hindského slova \"bhujanga\". Je pravděpodobné, že označení drongo pochází z Madagaskaru, kde místního dronga chocholatého (\"Dicrurus forficatus\") nazývali domorodci právě takto. Původně bylo tedy slovo drongo používáno pouze jako označení pro ptáky, později se ale rozšířilo jako hanlivé přízvisko díky nechvalně známému australskému závodnímu koni jménem \"Drongo\" (1920–1925), který byl známý především kvůli svým neúspěchům. V australském vojenském slangu \"drongo\" znamená \"rekrut\" nebo \"pták\". I Austrálie má totiž svého zástupce v čeledi drongovitých: dronga vločkoprsého (\"Dicrurus bracteatus\").\n\nV hindštině se drongům černým říká i \"kotwal\", což znamená \"policista\". Krom toho ale existuje mnoho dalších pojmenování: \"finga\" v bengálštině; \"phenshu\" v ásamštině; \"cheiroi\" v manipurštině; \"kosita\" nebo \"kalo koshi\" v gudžarátštině; \"ghosia\" v maráthštině; \"kajalapati\" v urijština a další.\n\nDrongo černý byl v minulosti považován za poddruh dronga afrického, roku 2007 byly ale druhy rozděleny. Navíc, tyto dva druhy obývají zcela odlišné části světa: zatímco drongo africký obývá oblast jižně od severoafrické Sahary, drongo černý se vyskytuje od Pákistánu směrem na východ. Drongo černý se běžně dělí na sedm poddruhů:\nJednotlivé poddruhy se liší, krom výskytu, především velikostí. Například zástupci subspecie \"albirictus\" ze severní Indie jsou větší, než jedinci poddruhu \"minor\". Mezníkem mezi těmito dvěma poddruhy je nominátní poddruh, který je menší než severoindický poddruh a také větší než srílanský poddruh \"minor\".\n\nDrongové černí jsou malí ptáci s typickým dlouhým ocasem vidlicovitého tvaru. Mohou mít i modré znaky na prsou a zádech. Peří na celém těle je leskle černé. Tělo dospělých měří na délku okolo 28 cm, rozpětí křídel dosahuje délky 27 až 30 cm. Dospělí jedinci navíc mívají bílé skvrnky v koutcích zobáku. Duhovka je tmavě hnědá, nohy tmavě šedé a krátké. Samotný zobák je černý, s rozměry mezi 23,7 a 26,8 mm. Rozeznat samce od samice je prakticky nemožné: u drongů černých neexistuje pohlavní dimorfismus. Mláďata jsou spíše hnědé až tmavě hnědé barvy s bílými skvrnkami na hrudi a břiše, je snadné je zaměnit s dospělými drongy šedobřichými (\"Dicrurus caerulescens\"). Roční jedinci mají stále ještě bílá pera na břiše, zatímco dvouletí ptáci už mají peří na břiše tmavší, pouze se světlejšími špičkami. U mladých jedinců je též méně vykrojený ocas. Od června do října u nich probíhá přepeřování.\n\nDronga černého lze zaměnit především s dalšími druhy z čeledi drongovitých. Jedná se například o dronga chocholatého (\"Dicrurus forficatus\") – dospělci obou druhů jsou téměř totožní, s tím rozdílem, že drongo chocholatý má na hlavě chocholku. Drongo sundský (\"Dicrurus densus\") je též podobný, dokonce obývá Indonésii, může se tedy s drongem černým skutečně setkat (na rozdíl od dronga afrického, který je s drongem černým totožný, ale obývá pouze Afriku).\n\nDrongy černé je možné pozorovat hlavně v otevřené krajině, kde sedí na větvi nebo drátech elektrického vedení a hledají vhodnou kořist, většinou se jedná o létavý hmyz. Krom toho ale hmyz loví i na zemi. Obývají savany, pole, ale i městské oblasti. Oblíbené stanoviště je údolí řeky Indus. Celoročně sídlí hlavně v Indii, Bangladéši a na Srí Lance. Mimo to ale jejich areál výskytu zahrnuje i Rusko, Japonsko a Korejský poloostrov, kam se mohou zatoulat. U některých populací lze pozorovat sezónní pohyb. Obývají nadmořské výšky do 2000 m.\n\nZástupci subspecie \"D. m.\" \"cathoecus\" se vyskytují v Thajsku, Hongkongu a Číně. Obzvláště v létě se pohybují napříč Čínou až k provinciím Ťi-lin a Chej-lung-ťiang. Tito ptáci se odlišují především nazelenalým leskem křídel. Jižní Thajsko obývá \"D. m.\" \"thai\", avšak jeho oblast výskytu se překrývá s areálem výskytu subspecie \"D. m.\" \"cathoecus\". Poddruh \"javanus\" obývá Jávu a Bali, \"harterti\" zase obývá Tchaj-wan a zajímavostí je, že tento druh má kratší ocas než křídla.\n\nTěsně před druhou světovou válkou byli drongové černí z Tchaj-wanu zavlečeni na ostrov Rota, kde měli pomáhat s regulací populace hmyzu. Odtud se v 50. nebo 60. letech 20. století rozptýlili i na severní Guam. Do roku 1970 pak osídlili celý ostrov. Předpokládalo se, že masové rozšíření drongů černých na severních Marianách mohlo způsobit i úpadek rotského endemita kruhoočka sabenského, ale jejich role v snížení populace tohoto druhu byla nejspíše okrajová. V 80. letech 20. století pak nastal na Guamu prudký úpadek populace drongů, především pak na severní části ostrova. Pozdější stavy populace nejsou přesně známy, ale drongové černí zde v každém případě stále žijí.\n\nDrongo černý má dle Mezinárodního svazu ochrany přírody (IUCN) „extrémně velký“ areál výskytu a navíc se nezdá, že by celková populace klesala, proto přísluší druhu drongo černý status málo dotčený (LC).\n\nDrongové černí jsou poměrně malí ptáci, přesto dokáží být velice agresivní, převážně v případech, kdy chrání svá hnízda. Jejich útok většinou zahrnuje klování do těla nepřítele. Častými oběťmi agresivity drongů se stávají orli jávští (\"Nisaetus bartelsi\"), přestože jsou relativně neškodní, a orli indomalajští (\"Ictinaetus malaiensis\").\n\nMohou vydávat širokou škálu zvuků, běžně se ale projevují krátkým \"tee-hee\". Drongové černí umí též napodobovat volání krahujce šikra. Podobnou vlastnost mají i drongové afričtí, kteří se též naučili napodobovat volání některých dravců. I asijské kukačky rodu \"Surniculus\" se naučily toto chování napodobovat.\n\nDrongové černí jsou aktivní lovci a jejich kořistí je převážně hmyz. V letech 2010 až 2013 byla provedena rozsáhlá studie stravovacích návyků drongů černých v Ándhrapradéši v Indii. Výsledky byly následující: 59 % kořisti získávají z rostlin, keřů a stromů, 27 % potravy uloví ze vzduchu a 14 % ze země. Používají při tom tři metody. Buď kořist přímo chytají za letu (52 %), nebo uplatňují paběrkování, kdy stojí či skáčou a při tom lapají nehybný hmyz usazený na větvičkách či trávě (27 %), případně sbírají hmyz ze země (21 %). Jídelníček drongů tvoří kobylky, cikády, termiti, vosy, včely, můry a vážky. Velké členovce, jako jsou stonožky a štíři, loví spíše výjimečně. Chytají též motýly z podčeledí danausovitých. Výjimečně požírají malé druhy ptáků. Na ostrově Rota byly zaznamenány případy, kdy drongové černí požírali menší druhy pěvců: vrabce polní (\"Passer montanus\"), pávíky australasijské (\"Rhipidura rufifrons\") a salangany vanikorské (\"Aerodramus vanikorensis\"). Naopak se vyhýbají mouchám. Jsou známy i případy, kdy lovili ryby. Zarděnice (\"Erythrina\") a bombaxy (\"Bombax\") zase navštěvují kvůli nektaru a vodě a lze je vidět živit se i obilninami.\n\nDrongové černí jsou nejčastěji lovecky aktivní za úsvitu. Při hledání kořisti se pohybují ve výšce od 1 do 9 m. Často loví tak, že létají blízko větví a snaží se vyplašit potenciální kořist. Díky tomu, že mrštně létají, jsou schopni chytat hmyz i za letu. Hejna těchto ptáků se též shromažďují v zoraných polích, kde vybírají larvy různých druhů brouků. Často pak vytvářejí skupiny s majnami obecnými (\"Acridotheres tristis\"), které mají podobný životní styl i jídelníček. Douglas Dewar v roce 1905 napsal: \"Mohu bezpečně říct, že v Čennaí jsou majny krmící se za nepřítomnosti drongů černých spíše výjimkou, než pravidlem.\" Podle Dewara se drongové drží v blízkosti majn, protože čekají, až rozruch v podobě majn způsobí, že ze svých úkrytů vyleze hmyz, který si budou moci chytit. Taková souhra má výhody pro oba druhy. Drongové se též naučili, že umělé osvětlení láká hmyz a proto jej lapají u pouličních lamp.\n\nRozmnožování drongů černých probíhá především v jižní Asii (jihozápadní Írán, Srí Lanka, Indie a Indonésie), a to v únoru a březnu. V jiných zemích pak hnízdění probíhá do konce srpna. V tomto období zpívají samičky i samečci. Samotné námluvy zahrnují „hru“, kdy se spolu páry za letu honí a mohou se do sebe zaklesnout i zobáky. Někdy též k těmto hrám může docházet na zemi. Následně samička se samečkem během šesti až devíti dní postaví na větvi hnízdo pohárovitého tvaru. To je tvořeno větvičkami, stébly trávy a různými suchými vlákny. Oblíbeným umístěním hnízda jsou například větve chlebovníků různolistých (\"Artocarpus heterophyllus\") nebo telefonní sloupy. V období dešťů, tedy přibližně na začátku dubna, samička do hnízda naklade vajíčka. Snůška běžně čítá tři, zřídka i čtyři vajíčka. Ta jsou světle krémová s červenými tečkami, s délkou průměrně 24,5 mm a šířkou 19 mm. Následně jsou střídavě inkubována oběma rodiči, holá ptáčata se líhnou po čtrnácti až patnácti dnech. Čtyřdenní ptáčata již mají vytvořené folikuly a ve věku jednoho týdne již mají stvoly per. V 8 dnech poprvé otevírají oči a 16 až 20 dnů od vylíhnutí opouštějí hnízdo. I nadále je však rodiče krmí a chrání až do jednoho měsíce. Po této době už rodiče mladé vyhánějí. Ve věku tří týdnů je u nich již zřetelný i vykrojený ocas.\n\nV případě, že je první snůška zničena (například hnízdo se propadne nebo je napadeno dravcem), může samička snést druhou snůšku. Při krmení mladých často pomáhají i mladí jedinci z předchozí snůšky. Byl dokonce zaznamenán případ, kdy mladé drongy černé krmil bulbul šupinkový (\"Pycnonotus cafer\"). I přesto je ale pravděpodobnost, že se ptáčata dožijí dospělosti asi 44 %. Hlavním důvodem takové úmrtnosti je nedostatek potravy, nicméně záleží na tom, zda je období dešťů nebo naopak sucho. Právě počasí mívá na množství kořisti pro drongy velký vliv.\n\nDrongové černí jsou pohlavně dospělí ve věku okolo dvou let.\n\nU některých populací drongů černých lze pozorovat sezónní migrace, především během září. Na konci října pak migrace vrcholí. Severní populace migrují, ptáci přezimují v nižších polohách a jižnějších zeměpisných šířkách až na úroveň centrální Indie na západě a Malajsie a Sumatry na východě. Hejna, která drongové tvoří, mohou být o více jak čtyřech stech jedincích.\n\nRoku 2003 bylo v Beidaihe v Číně viděno 825 ptáků během jedné hodiny. V jižním Thajsku v oblasti šíje Kra, bylo zase mezi 27. zářím a 9. říjnem 2003 napočítáno 11 290 migrujících drongů černých, průměrně tedy 30 jedinců za hodinu.\n\nDrongové černí se často stávají hostiteli vší, ale také tasemnic a hlístic. Samotná onemocnění nebo predátoři ale nejsou příliš významnými faktory, co se úmrtnosti dospělých drongů týče. U mladých jedinců je totiž hlavní důvodem úmrtí nedostatek potravy.\n\nHnízda drongů černých bývají terčem hnízdního parazitizmu, především pak ze strany kukaček koel (\"Eudynamys scolopaceus\").\n\nVčely medonosné (\"Apis mellifera\") jsou častou součástí jídelníčku drongů, což netěší včelaře. Zemědělci proto vytvářejí umělá bidýlka v polích a tím ptáky místo lovu včel navádějí k lovu škůdců.\n\nObyvatelé některých částí Paňdžábu věří, že drongo černý byl pták, který přinesl vodu Husajnovi ibn Alímu, vnukovi Mohameda, a zachránil ho před smrtí.\n\n\n"}
{"id": "1249565", "url": "https://cs.wikipedia.org/wiki?curid=1249565", "title": "Jinak jen smrt", "text": "Jinak jen smrt\n\nJinak jen smrt (\"On the Other Hand, Death\") je kanadsko-americký hraný film z roku 2008, který režíroval Ron Oliver. Film byl natočen podle románu Richarda Stevensona o soukromém detektivovi Donaldu Stracheym.\n\nSoukromý detektiv Donald Strachey má sledovat nevěrnou manželku. Ukáže se však, že se jedná o policistku Ginu Santerovou pracující na tajném případu, která však žádného manžela nemá. Donald začne po tajemném muži pátrat. V té době se přes Andrewa, bývalého přítele svého partnera Timmyho, seznámí se starším lesbickým párem Dorothy a Edith. Dorothy pracuje jako výchovná poradkyně na místní škole. Snaží se pomoci studentovi Derekovi, který je gay a má problémy s otcem. Dorothy kvůli tomu čelí tlakům o odvolání ze školy. Ženy musejí rovněž řešit homofobní útoky na svůj dům. Donald se jejich případu ujme a posléze zjistí, že souvisí i s případem policistky Santerové. Na povrch začnou vyplouvat podivné skutečnosti.\n"}
{"id": "1249567", "url": "https://cs.wikipedia.org/wiki?curid=1249567", "title": "Kostel svatého Jana Nepomuckého (Hluboká nad Vltavou)", "text": "Kostel svatého Jana Nepomuckého (Hluboká nad Vltavou)\n\nKostel svatého Jana Nepomuckého je novogotická stavba, která vznikla v polovině 19. století na místě starší svatyně.\n\nStavební přípravy pod vedením knížecího stavitele Franze Beera byly zahájeny v roce 1844. Roku 1945 byl položen základní kámen, 2. září 1846 již došlo k zavěšení prvních zvonů pocházejících ze zámecké kaple, následujícího dne bylo poprvé zvoněno a 16. května 1847 kardinál Bedřich ze Schwarzenbergu kostel zasvětil patronovi Schwarzenbergů, Janu Nepomuckému. V 90. letech 20. století proběhla rekonstrukce stavby.\n\nPůvodně měl kostel tři zvony. Největší Josef z roku 1725 vážil přes 800 kg, prostřední Donát pocházel z roku 1629 a byl nejstarší, nejmenší Jan vážil přes 200 kg. V roce 2005 (kdy měl kostel jediný zvon), jako završení rekonstrukce kostela, byly umístěny tři nové zvony od firmy Rudolf Perner (Pasov): Jan Nepomucký, Vojtěch a Václav.\n\nO zakázku na stavbu varhan v roce 1845 usilovaly dvě varhanářské firmy. \"Christoph Erler\" z Vídně a \"Hloušek a Vocelka\" z Prahy. Vybrán byl \"Hloušek a Vocelka\" za podmínky, že svůj návrh dvoumanuálových varhan se 14 rejstříky rozšíří ve druhém manuálu o 2′ Principal a 1/′ Rauschquint. K realizaci v této podobě (níže) došlo v letech 1846–1847.\nV roce 1858 provedl varhanář Franz Jüstel dvě dispoziční změny: Principal 2′ ve druhém manuálu nahradil 4′ a v pedálovém Bordon Bassu 16′ nahradil 12 spodních krytých píšťal otevřenými. Roku 1892 varhanář Emanuel Štěpán Petr nahradil v prvním manuálu Violu 8′ Gambou 8′, Mixturu 1/′ snížil na 2′ a původní Salicional 8′ ve druhém manuálu nahradil novým. Původní prospektové píšťaly byly zrekvírované za první světové války, nové (zinkové) osadil českobudějovický varhanář František Šurát v roce 1929. V této podobě (níže, zásahy zvýrazněny kurzívou) varhany existují dodnes.\nRoku 2016 byla provedena oprava nástroje, po jejímž dokončení následoval 27. listopadu 2016 varhanní koncert Přemysla Kšici. Výtěžek byl využit k dofinancování opravy.\n"}
{"id": "1249570", "url": "https://cs.wikipedia.org/wiki?curid=1249570", "title": "Lotyšská florbalová reprezentace mužů", "text": "Lotyšská florbalová reprezentace mužů\n\nLotyšské národní florbalové družstvo mužů je národní družstvo mužů, které reprezentuje Lotyšsko v mezinárodních florbalových soutěžích, akcích a přátelských zápasech. Funguje pod záštitou Lotyšské florbalové unie (LFS). První mezinárodní zápas absolvovalo v roce 1995. Po mistrovství v roce 2018 mu patřilo v mezinárodním žebříčku IFF 8. místo.\n\nTým se zúčastnil všech dosavadních mistrovství světa, ale ne předcházejících mistrovství Evropy, a v ročníku 1998 hrál jen v divizi B. Jeho nejlepším výsledkem je 5. místo na Mistrovství světa 2006, 2008, 2010, 2014 a 2018. Naopak nejhorší umístění zaznamenalo v roce 2016, kdy se na turnaji organizovaném právě v Lotyšsku nedostalo ani do čtvrtfinále a nakonec obsadilo až 10. místo.\n\n"}
{"id": "1249572", "url": "https://cs.wikipedia.org/wiki?curid=1249572", "title": "Světové hry 2017", "text": "Světové hry 2017\n\nSvětové hry 2017 byly desátým jubilejním ročníkem Světových her, nejvýznamnější mezinárodní soutěže v neolympijských sportech. Konaly se od 20. července do 4. srpna 2017 v polském městě Vratislav. Soutěží se v 56 disciplínách 31 sportů, 4 sporty jsou ukázkové, her se zúčastní 3 251 závodníků ze 111 zemí.\nČeskou reprezentaci tvořilo 65 sportovců a k 27.7.2017 získali 5 medailí (2/1/2).\n\nDalšími kandidáty na pořádání her v tomto roce byly města Budapešť (Maďarsko), Kapské Město (Jihoafrická republika) a Janov (Itálie).\n\nZahájení her proběhlo na Městském stadionu ve Vratislavi, jejich ukončení v \"Narodowem Foru Muzyki\".\n\nKromě tohoto stadionu se hry uskutečnily i na dalších sportovištích a na náměstí \"(Plac) Nowy Targ\" přímo uprostřed města Vratislav poblíž městského úřadu a řeky Odry.\n\nSvětové hry se konají na již existujících sportovištích, což je jednou z podmínek pro pořádání her. Největšími investicemi jsou modernizace plaveckého bazénu v ulici Wejherowska (vytvoření nového 50 metrů dlouhého krytého bazénu pro vodní sporty) a modernizace Olympijského stadionu. V \"The Millennium Park komplexu\", v blízkosti Nowy Dwor, je postavena moderní bruslařská dráha a sportovní hřiště pro plážové sporty.\n\nNaposledy se na Světových hrách bude soutěžit ve sportovním lezení, které se od roku 2020 stane olympijským sportem.\n\n"}
{"id": "1249573", "url": "https://cs.wikipedia.org/wiki?curid=1249573", "title": "Dům na nábřeží", "text": "Dům na nábřeží\n\nDům na nábřeží (oficiální název: Vládní dům; další názvy: První dům Sovětů nebo Dům Ústřední volební komise a Rady lidových komisařů SSSR) je komplex budov na Berseněvském nábřeží řeky Moskvy na Bolotném ostrově, na adrese: ulice Serafimoviče, dům 2. Organizace, které se nacházejí na nábřeží, někdy používají adresu: Berseněvké nábřeží, dům 20.\n\nBytový komplex Ústřední volební komise a Rady lidových komisařů SSSR se rozkládá na třech hektarech. Stojí na ostrově a s „pevninou“ je spojen Velkým a Malým kamenným mostem. 25 vchodů ústí do dvou ulic – Serafimoviče (bývalá Vsechsvjatskaja) a na Berseněvské nábřeží.\n\nV roce 1918, když se hlavní město Ruské sovětské federativní socialistické republiky stěhovalo z Petrohradu do Moskvy, bylo přeloženo velké množství státních zaměstnanců. Zpočátku byli ubytováni v takzvaných domech Sovětů (hotely Nacional, Metropol, Loskutnaja a další budovy), ale obytných prostor bylo stále málo.\n\nKvůli nedostatku míst v hotelích v centru Moskvy byla v roce 1927 vytvořena komise pro stavbu domu Ústřední volební komise a Rady lidových komisařů SSSR, které předsedal premiér Alexej Rykov.\n\nKomise, do níž patřil tajemník Ústřední volební komise Avel Jenukidze, architekt Boris Iofan a hlava OGPU Genrich Jagoda, rozhodla, že byty v domě budou poskytovány členům komunistické strany, Komisi stranické kontroly, národním komisařům a jejich zástupcům. Později do domu začali stěhovat velitele, spisovatele, umělce, Hrdiny Sovětského svazu, starší bolševiky atd.\n\nDne 24. července roku 1927 bylo rozhodnuto o zahájení výstavby domu pro nadřízené úředníky. Výstavba byla dokončena v roce 1931. Mezi obyvatele domu patřili především představitelé tehdejší sovětské elity: vědci, straníci, hrdinové Občanské války, Hrdinové Socialistické práce a Sovětského svazu, starší bolševici, významní spisovatelé, pracovníci Kominterny, hrdinové ze Španělské války.\n\nDům na nábřeží byl postaven na základě projektu B. M. Iofana ve stylu pozdního konstruktivismu a to na místě, kde se do té doby nacházely sklady na víno a sůl. To se odrazilo i v architektuře vnitřních dvorů domu. Na stavební práce osobně dohlížel A. I. Rykov. Podle původního projektu měl dům mít narůžovělou barvu se zdobením z růžové mramorové drtě. Zdobení mělo ladit s Kremlem, ale protože hned vedle stála kotelna, ze které se neustále kouřilo, byly venkovní stěny domu z praktických důvodů natřeny na šedo. 11patrový dům s 4 vchody, v nichž se nacházelo 505 bytů, se stal jedním z největších domů v Evropě.\n\nNa každém patře byly dva byty. V bytech byla podlaha z dubových parket a na stropech dekorativní malby. Fresky malovali restaurátoři z Ermitáže, kteří byli pro tuto příležitost speciálně pozváni. Na stropech byly vymalovány krajiny s motivem z různých ročních období, květiny a ovoce. V kuchyni se nacházel otvor ve stěně pro kouřovod a výstup nákladního výtahu, kterým odváželi odpadky. Vrátný ovládal výtah. Nahoru se pasažér vezl za doprovodu, ale dolů museli jít oba pěšky nebo klepat na kovové dveře šachty, aby je uslyšel vrátný a vyjel nahoru.\n\nV domě se nacházela místnost klubu Celoruského ústředního výkonného výboru Rykova (Dnešní Divadlo Estrády), kino pro 1500 lidí, tělocvična, obchodní dům, prádelna, ambulance, spořitelna, pošta, mateřská škola a jesle, které se nacházeli na střeše domu. V jídelně obyvatelé domu zdarma (na kupon) dostávali hotové obědy a obědové balíčky, takže si nemuseli sami vařit. Právě proto byly ve všech bytech původně navrženy malé kuchyně. Ve vnitřních dvorech domu byly trávníky a na nich fontány. Nábytek v domech byl sektorový: židle, stoly, kredence a další věci měly štítky s inventárními čísly. Nájemníci při nastěhování podepisovali přejímací protokol, který zahrnoval vše – včetně pantů a dubového poklopu WC. Teplou vodu dodávali z teplárny.\n\nZa stavbu odpovídal G. G. Jagoda. Vchod domu s číslem 11 byl nebytový, nebyly tam ani byty ani výtahy. Předpokládá se, že odtud buďto odposlouchávali byty nájemníků z jiných vchodů, anebo že za stěnami skrývaly tajné místnosti. Kromě tohoto vchodu, byly v domě tajné byty čekistů, které se nacházely v přízemí. Čekisté pracovali v domě jako správci, domovníci, obsluha výtahů a ve svých bytech se scházeli se svými informátory nebo schovávali tajné nájemníky, například agenta sovětské rozvědky v Jižní Africe Dietera Gerdhardta. Takoví „domovníci“ měli klíče od každého bytu a zapisovali každý pohyb obyvatel domu. Po 23 hodině večerní vás do domu nepustili.\n\nV přízemí a v prvním patře se nacházely komunální byty, ve kterých bydlel obsluhující personál (jen metařů zde bydlelo 20).\n\nV době Velkého teroru ve 2. polovině 30. let 20. století byli mnozí obyvatelé domu i s rodinami podrobeni represím.\n\nDům je prohlášen za historickou památku a je chráněn státem. V domě se nachází obytné prostory, Divadlo Estrády, kino Udarnik (název kina je odvozen od odznaku úderníka komunistické práce: pokud se podíváte shora, tvar doopravdy připomíná tento odznak), jeden ze supermarketů sítě Sedmý kontinent, Dům ruského tisku a řada dalších komerčních organizací.\n\nPro návštěvníky je otevřeno regionální muzeum, které bylo otevřeno v roce 1988 z iniciativy T. A. Ter-Egiazarjan, jež v Domě na nábřeží žila od roku 1931. Muzeum bylo nejprve veřejné a v roce 1998 dostalo status státní instituce. První ředitelkou muzea byla Tamara Andrejevna. Díky jejímu zájmu a energii se expozice neustále rozšiřovala. Snažila se navodit atmosféru 30. let pomocí dochovaného nábytku. Tamara Andrejevna iniciovala montáž pamětních desek známých nájemců ve vchodech, kde bydleli.\n\n1996 – 1998 byly zhotoveny pamětní desky B. A. Alexandrovovi, B. M. Iofanovi, N. P Kataninovi, R. A. Miklevičovi, J. V. Trifonovovi a dalším. Do dnešního dne řídí muzeum vdova po Juriji Trifonovovi Olga Romanovna Trifonovová (Mironiščenko). Na fasádě budovy je namontováno 25 pamětních desek na památku nájemníků (a dalších šest se nachází ve vchodech).\n\nV roce 2001 byla na střechu budovy nainstalována reklamní konstrukce s logem společnosti Mercedes-Benz. 2. listopadu 2011 byla konstrukce, která se stala jednou z dominant historického centra Moskvy, demontována. Vážila 6,5 tuny a měla průměr 8 metrů.\n\n\nV roce 2006 vznikl cyklus 27 půlhodinových pořadů, které byly věnovány Domu na nábřeží. Autorem nápadu a producentem je Nikolaj Bilyk, scenáristé Olga Rezničenko a Oleg Vakulovski, režisérka Lidija Strelnikova.\n"}
{"id": "1249579", "url": "https://cs.wikipedia.org/wiki?curid=1249579", "title": "Gmina Woźniki", "text": "Gmina Woźniki\n\nGmina Woźniki (1973–76 \"gmina Psary\") je městsko-vesnická obec v okrese Lubliniec ve Slezském vojvodství.\n\nGmina Woźniki se nachází na Slezsko – Krakovské vysočině v makroregionu Woźnico-Wieluńké vysočiny v okruhu dvou regionů: Liswartské nížiny a Herbského hřebene. Gminou (jižní část) protéká řeka Mała Panew. Nejvyšším bodem je Góra Grojec (365 m n. m.)\n\nPodle statistických údajů z 30. června 2012 v obci žilo 9692 osob.\n\nObec Wozniki vznikla 15. ledna 1976 v souvislosti s přejmenováním gminy Psary na Woźniki a přenesením úřadu z Lubszy do města Woźniki. 1. ledna 1992 bylo město a gmina Woźniki sloučena v městsko-vesnickou obec.\n\nV letech 1975–1998 byla začleněna pod správu Čenstochovského vojvodství. Po roce 1999 patří pod Slezské vojvodství.\n\nGmina se rozkládá na Slezské vysočině v severozápadní části Slezského vojvodství v okrese Lubliniec.\n\nPodle statistických údajů z roku 2008 gmina Woźniki má rozlohu 127,62 km: z toho tvoří\nObec zaujímá 15,5 % povrchu okresu Lubliniec.\n\nÚdaje jsou z roku 2004, 2008 a 2011\nWoźniki město,\n\nBabienica, Czarny Las, Drogobycza, Dyrdy, Kamienica, Kamieńskie Młyny, Ligota Woźnicka, Lubsza, Piasek a Psary.\n\nGajówka Kochcice, Swaciok, Szklarnia, Śródlesie.\n\nKoszęcin, Boronów\nStarcza, Konopiska\nKalety, Miasteczko Śląskie, Ożarowice\nKoziegłowy\n\n"}
{"id": "1249580", "url": "https://cs.wikipedia.org/wiki?curid=1249580", "title": "Leduc 022", "text": "Leduc 022\n\nLeduc 022 byl francouzský celokovový stíhací středoplošník s kombinovaným pohonem náporovým a kompresorovým proudovým motorem, vybavený příďovým zatahovacím podvozkem firmy Hispano-Suiza.\n\nProjektem 022 reagoval konstruktér R. Leduc na zadání Armée de l'Air, požadující přepadový stíhací letoun, schopný dosahovat rychlosti M = 2, značné stoupavosti, nosit raketovou výzbroj a být nezávislý na rozsáhlejším pozemním vybavení. Musel být tedy schopen vzlétat samostatně a cestovní rychlostí létat bez zažehnutého náporového motoru. Tento požadavek měl plnit zvolený proudový motor SNECMA Atar 101D3 o tahu 28 kN.\n\nZákladní koncepce zůstala shodná s předchozími typy Leduc 010, Leduc 016 a Leduc 021. Náporový motor tak tvořil integrální součást trupu kruhového průřezu, v jehož ose bylo vloženo vřetenovité těleso zajišťující anulární vstup do náporového difuzoru. Bylo tvořeno vstupním kuželem, dále obsahovalo pilotní kabinu, pomocná zařízení a palivové nádrže, nesoucí zhruba polovinu paliva. Záď vloženého vřetena byla vytvarována jako prstencové vstupní hrdlo do proudového motoru Atar. Lichoběžníkové křídlo s úhlem šípu 30° bylo na jeho koncích opatřeno vřetenovitými antivibračními vývažky, stejně jako konce ocasních ploch.\n\nPrvní prototyp Leduc 022-01 zahájil pojížděcí testy 26. prosince 1956 řízen pilotem Jeanem Serrailem. Následující lety probíhaly pomocí proudového motoru Atar, od 1. června 1957 létal se zažehnutým náporovým motorem s tahem až 60 kN. První prototyp absolvoval celkem 141 letů, za jehož řízením se střídal J. Serrail s pilotem Yvanem Littolffem. Zkoušela se stabilita, vylaďovaly se systémy řízení mezních vrstev i spalování a měřily se výkony.\n\nPoslední let vykonal pilot Littolff 21. prosince 1957, kdy se v závodě v Argenteuil dokončovala stavba prototypu Leduc 022-02. Dva dny nato se při pojíždění vznítilo v trysce nezažehnutého náporového motoru Leduc vyteklé palivo. Požár byl rychle uhašen, poškození bylo jen minimální. Tento incident se stal záminkou pro ukončení státního financování dalšího vývoje a program Leduc 022 byl zrušen, skutečným důvodem však byly rozpočtové potíže.\n\nÚdaje dle\n\n\n"}
{"id": "1249581", "url": "https://cs.wikipedia.org/wiki?curid=1249581", "title": "Wireworld", "text": "Wireworld\n\nWireworld je celulární automat.\nKaždá buňka může být v jednom ze čtyř stavů: Prázdná buňka, Vodič, Elektron head, Elektron tail.\n\nMezi těmito stavy se přechází podle těchto pravidel:\nJako sousedé se počítá všech osm sousedních buněk.\n"}
{"id": "1249583", "url": "https://cs.wikipedia.org/wiki?curid=1249583", "title": "Tilos", "text": "Tilos\n\nTilos (druhý pád \"Tilu\") ( ) je řecký ostrov v souostroví Dodekany, který leží na východě Egejského moře nedaleko pobřeží Malé Asie. Spolu s blízkými ostrovy Antitilos a Gaidouronisi tvoří stejnojmennou obec. Ostrov Tilos má rozlohu 61,487 km² a obec 64,525 km². Nachází se severozápadně od Rhodu a jihovýchodně od Nisyru. Obec je součástí regionální jednotky Rhodos v kraji Jižní Egeis.\n\nV roce 2011 žilo v obci 780 obyvatel. Celý ostrov tvoří jednu obec, která se nečlení na obecní jednotky, ale člení se na dvě komunity, které se skládají ze sídel. V závorkách je uveden počet obyvatel jednotlivých sídel.\n"}
{"id": "1249589", "url": "https://cs.wikipedia.org/wiki?curid=1249589", "title": "Česko na Světových hrách 2017", "text": "Česko na Světových hrách 2017\n\nČeská republika byla mezi účastnickými zeměmi na X. Světových hrách 2017 v polské Vratislavi, pořádaných od 20. července do 4. srpna 2017. Reprezentace čítala 65 závodníků.\n\nČeští sportovci, kteří se nominovali na účast na SH 2017:\n\n\n\n\n\n\n\n\n"}
{"id": "1249591", "url": "https://cs.wikipedia.org/wiki?curid=1249591", "title": "Tazatel", "text": "Tazatel\n\nTazatel je dobrovolným nebo profesionalizovaným spolupracovníkem výzkumného týmu, který vede sociologické interview. Jeho úkolem je vyhledávat vhodné respondenty, se kterými poté vede rozhovor. Během rozhovoru klade předepsané nebo orientačně naznačené otázky a odpovědi dotazovaných si zapisuje. Tazatelem může být sám výzkumník (nejčastěji sociolog nebo psycholog), nebo laik, který absolvoval instruktáže tazatelů.\n\nSoubor tazatelů tvoří tzv. tazatelské sítě. Jedním z nejdůležitějších aspektů při budování tazatelské sítě, je výběr vhodného tazatele. Tazatel má totiž velký vliv na odpovědi respondenta. Tento vliv, který se nazývá efekt tazatele, se často zkoumá v rámci metodologických problémů. Skrze něj se zjišťuje vliv různých charakteristik tazatele a jeho chování na získaná empirická data. Pokud například tazatel nemá schopnost trpělivě naslouchat, respondent nebude mít čas si odpověď rozmyslet, a proto jeho odpověď nebude mít plnohodnotný význam. Svým nevhodným chováním může tazatel ovlivnit výpovědi dotazovaných i situaci rozhovoru, vytvořit negativní sociální klima. Od tazatele se vyžaduje, aby byl osobou pečlivou, schopnou aktivní komunikace, upřímně se zajímající o názory druhých. Tazatelova úloha spočívá ve sběru dat podle přesně daných pokynů jak při výběru tazatelů, tak během průběhu rozhovoru. Může být ale také pověřen dalšími speciálními úkoly (např. zaznamenáním reakce respondentů). Je proto nejen nezbytné budoucímu tazateli poskytnout důkladnou instruktáž, ale také průběžně kontrolovat jeho práci. \n\nVyužití tazatele pro dotazování umožňuje vysokou návratnost dotazníků, omezení vlivu „třetích osob“ na dotazování, zvýšení přesnosti záznamu odpovědí, zachycení složitých výpovědí apod. Využívání tazatele má však i své nevýhody. Může dojít k ovlivnění odpovědi respondentů na základě tazatelovy osobnosti a v neposlední řadě také k vědomému či nevědomému zkreslování výsledků. \n\nTazatelská síť je souborem tazatelů, kteří jsou systematicky a cílevědomě vybírání, připravováni (kontrolováni, hodnoceni) a využíváni ke sběru informací formou interview. Tazatelské sítě dělíme podle doby fungování na dočasné (ad hoc) a trvalé. Velikost sítě tazatelů  může dosahovat až několika set osob. Největší stále sítě tazatelů mívají ústavy a agentury pro výzkum veřejného mínění a výzkum trhu.\n\nProblematika práce s tazatelskou sítí lze rozdělit do následujících základních oblastí: \n\nPro všechny etapy práce s tazateli existují pravidla týkající se jejich získávání, školení, evidenci aj. Cílem dodržování standardů je zajistit co nejkvalitnější tazatelskou základnu. Napomáhají mimo jiné jednotné informovanosti tazatelů o obecných pravidlech práce tazatele, etických zásadách výzkumu a mlčenlivosti. Příkladem těchto pravidel pro získávání a školení tazatelů je mimo jiné požadavek na právní způsobilost a morální bezúhonnost tazatelů, úspěšné absolvování vstupního školení nebo úspěšné provedení testovací práce.\n"}
{"id": "1249592", "url": "https://cs.wikipedia.org/wiki?curid=1249592", "title": "Joachim Albertini", "text": "Joachim Albertini\n\nJoachim Albertini nebo Gioacchino Albertini (30. listopadu 1748 Pesaro – 27. března 1812 Varšava) byl italský skladatel působící převážně v Polsku.\n\nGioacchino Albertini se narodil v Pesaru. O jeho hudebním vzdělání není mnoho známo. Svou první operu, \"La cacciatrice brillante\", uvedl v roce 1772 v Římě v divadle Teatro Tordinona. Ještě jako mladík odešel do Polska. Již v roce 1777 se jeho jméno objevuje na koncertním programu. Stal se prvním ředitelem soukromého divadla Karola Stanisława Radziwiłła ve Varšavě a na zámku v Ňasviži. Od roku 1782 působil jako dvorní kapelník krále Stanislava Augusta Poniatowského.\n\nV roce 1786 se vrátil do Říma. Učil zpěv a zároveň vstoupil do služeb synovce krále Stanislava Augusta Poniatowského, který byl v Římě polským velvyslancem. Od něho obdržel v roce 1795 doživotní rentu. V roce 1804 se vrátil znovu do Varšavy, kde zemřel dne 18. dubna 1811. \n\nLibreto jeho opery \"Il Don Giovanni\" bylo přeloženo do polštiny a pod názvem \"Don Juan albo Ukarany libertyn\" se stalo jednou z prvních oper hraných v polském jazyce.\n\n\n\n"}
{"id": "1249594", "url": "https://cs.wikipedia.org/wiki?curid=1249594", "title": "Kyselina undecylová", "text": "Kyselina undecylová\n\nKyselina undecylová (systematický název kyselina undekanová) je v přírodě se vyskytující karboxylová kyselina se vzorcem CH(CH)COOH. Používá se jako antimykotikum. Podobně jako kyselina dekanová má nepříjemný zápach.\n"}
{"id": "1249599", "url": "https://cs.wikipedia.org/wiki?curid=1249599", "title": "San-čching-šan", "text": "San-čching-šan\n\nSan-čching-šan () je taoistická svatá hora v čínské provincii Ťiang-si. Stojí v ťiangsiské prefektuře Šang-žao 40 km severně od centra okresu Jü-šan. San-čching-šan znamená „Tři čisté hory“, název se vztahuje ke třem vrcholům hory – Jü-ťing, Jü-šuej a Jü-chua, které pro taoisty reprezentují trojici stvořitelských bohů. Jü-ťing je z trojice nejvyšší, je 1 817 m vysoký.\n\nAreál hory San-čching má rozlohu 229 km² a status národního parku. Od roku 2008 je součástí Světového dědictví UNESCO. Kvůli obdivovaným scenériím, žulovým pilířům a vrcholkům, lesům a vodopádům, je významným turistickým cílem; je i střediskem biodiverzity, žije zde přes 2 300 druhů rostlin a 400 druhů obratlovců.\n"}
{"id": "1249601", "url": "https://cs.wikipedia.org/wiki?curid=1249601", "title": "Mistrovství České republiky v atletice 1998", "text": "Mistrovství České republiky v atletice 1998\n\nMistrovství České republiky v atletice 1998 se uskutečnilo ve dnech 11. - 12. července 1998 v Jablonci nad Nisou.\n\n"}
{"id": "1249605", "url": "https://cs.wikipedia.org/wiki?curid=1249605", "title": "II. třída okresu Jeseník", "text": "II. třída okresu Jeseník\n\nII. třída okresu Jeseník nebo také Okresní přebor - Jeseník je 8. nejvyšší mužská fotbalová soutěž v Česku. Na konci ročníku postoupí vítěz soutěže do I. B třídy Olomouckého kraje.\n\nOkresní přebor Jeseník\n"}
{"id": "1249614", "url": "https://cs.wikipedia.org/wiki?curid=1249614", "title": "Đetinja", "text": "Đetinja\n\nĐetinja (v srbské cyrilici Ђетиња) je řeka v západním Srbsku. Pramení v pohoří Tara a spolu s řekou Moravicí vytváří společným soutokem Západní Moravu. Protéká městem Užice. Dlouhá je 75 km. Její název vznikl zkomolením staršího jména \"Cetinja\".\n\nNa svém horním toku až po město Užice protéká řeka dlouhou soutěskou, která má na několika místech charakteristiku kaňonu. Díky krasovým skalám se v soutěsce nachází několik jeskyní (Megara, Potpećksá jeskyně) a několik teplých pramenů. V dolním toku řeky se nachází širší údolí, kterým je vedena silnice místního významu a železniční trať.\n\nNa řece byly zbudovány celkem tři vodní nádže. Dvě z nich jsou v přímo samotné blízkosti města Užice, a vznikly na přelomu 19. a 20. století v souvislosti s elektrifikací města. Největší umělé jezero na řece Đetinji vzniklo v roce 1984 výstavbou vodní umělé nádrže s přehradou o výšce 77 m. Slouží pro zásobování západu Srbska pitnou vodou.\n"}
{"id": "1249615", "url": "https://cs.wikipedia.org/wiki?curid=1249615", "title": "Nuussuaq", "text": "Nuussuaq\n\nNuussuaq (starým pravopisem: \"Nûgssuaq\", druhý formální název: Kraulshavn) je poloostrov v Baffinově zálivu zhruba v polovině západního pobřeží Grónska.\n\nPoloostrov má tvar oválu, má délku skoro 180 kilometrů, jeho šířka je 48 kilometrů. Na jihozápadu se nachází ostrov Disko, minimální vzdálenost mezi nimi je kolem 12 kilometrů přes průliv Sullorsuaq; na severovýchodu je ostrov Uummannaq, vzdálenost mezi nimi je 7 kilometrů přes průliv Sarkarput. Dále na severovýchodě se nachází systém fjordů Uummannaq.\n\nPoloostrov Nuussuaq je hornatý, nejvyšší bod má 2237 metrů nad mořem. V centru poloostrova se nachází údolí s ledovcovým jezerem Tessersuak, které má smaragdový odstín.\n\nNa jihozápadní stráně poloostrova je archeologické naleziště Qilakitsoq. Výzkumy potvrdily, že tu lidé trvale žili v období 2500–800 př. n. l.; později se této kultuře začalo říkat Saqqacká (podle města Saqqaq).\n\nNa poloostrově se nacházejí sídla Niaqornat (41 obyvatel), Qaarsut (162 obyvatel), Saqqaq (157 obyvatel) a Qeqertaq (118 obyvatel).\n\n"}
{"id": "1249616", "url": "https://cs.wikipedia.org/wiki?curid=1249616", "title": "Šavkat Mirzijojev", "text": "Šavkat Mirzijojev\n\nŠavkat Mirzijojev (někdy psáno také Mirzijaev, uzbecky \"Шавкат Миромонович Мирзиёев\", \"Shavkat Miromonovich Mirziyoyev\", \"Shavkat Mirziyoyev\", * 24. července 1957, okres Zaamin, kraj Jizzach, Uzbecká SSR, Sovětský svaz) je uzbecký státník a politik, dne 4. prosince 2016 zvolen druhým prezidentem republiky Uzbekistán. Předtím působil jako úřadující prezident země (od 8. září 2016), jímž se stal po smrti předchozího prezidenta Islama Karimova (zemřel 2. září 2016). Do té doby byl od 12. prosince 2003 premiérem Uzbekistánu.\n\n"}
{"id": "1249620", "url": "https://cs.wikipedia.org/wiki?curid=1249620", "title": "Arktika islandská", "text": "Arktika islandská\n\nArktika islandská (\"Arctica islandica\") je druh mořského mlže z čeledi \"Arcticidae\". Obývá kontinentální šelf na atlantickém pobřeží Ameriky od mysu Hatteras po Newfoundland a na severozápadním pobřeží Evropy od Biskajského zálivu po Island a Barentsovo moře. Larvy i dospělci se živí planktonem, dospělí jedinci žijí zahrabáni v sedimentech na dně a filtrují potravu z mořské vody. Lastura je černě zbarvená a oválného tvaru, dosahuje výšky do 5 centimetrů a průměru do 13 centimetrů. Druh je pro své chutné maso předmětem rozsáhlého komerčního sběru, Organizace pro výživu a zemědělství uvádí za rok 2014 celosvětovou produkci 117 474 tun (na konci 20. století to bylo až přes 180 tisíc tun).\n\nArktika islandská dosahuje pohlavní dospělosti v závislosti na teplotě a slanosti vody v deseti až třiceti letech. Díky antioxidantům živočich stárne pomalu a může se dožít několika stovek let. V roce 2006 byl u pobřeží Islandu nalezen jedinec, jehož stáří určili vědci z Bangorské univerzity po sečtení rýh na lastuře, které každoročně přirůstají, na 507 let. Dostal jméno Ming podle čínské dynastie, ze jejíž vlády se narodil. Je tak nejstarším zdokumentovaným živočichem, překonal želvu Jonathana (* asi 1832); naproti tomu stáří některých houbovců se odhaduje na více než dva tisíce let a medúza \"Turritopsis dohrnii\" je pro svou schopnost obrátit životní cyklus teoreticky nesmrtelná.\n\n"}
{"id": "1249621", "url": "https://cs.wikipedia.org/wiki?curid=1249621", "title": "Stari Grad (Užice)", "text": "Stari Grad (Užice)\n\nStari Grad (v srbské cyrilici Стари Град), známý též jako Užički Grad (v srbské cyrilici Ужички Град) je středověká pevnost, resp. hrad, nacházející se v blízkosti města Užice v jihozápadním Srbsku. Hrad je původem ze 13. století.\n\nStředověký hrad byl zbudován pravděpodobně v druhé polovině 13. století za účelem obrany města Užice a obchodní stezky, která vedla údolím řeky Đetinja směrem k území dnešní Bosny a Jaderskému moři, kudy procházely karavany do Dubrovnické republiky. Tehdy byl ve vlastnictví rodu Vojinovićů. Hrad byl také několikrát zmiňován v historických spisech Mavro Orbiniho, dubrovnického literáta, jako místo střetů jednotlivých rodů z území dnešního pomezí Srbska a Bosny.\n\nVznikl na úzkém skalním ostrohu, který má trojúhelníkový půdorys a je velmi těžko přístupný z jakékoliv strany. Přístup byl možný pouze ze sedla na severní straně, ze všech ostatních směrů bylo prostranství obehnané hradbami bráněno skalními srázy o výšce až 50 metrů.\n\nHrad byl několikrát zničen a znovu obnoven. Obnovili jej Turci po získání Balkánu v 15. století, poté opět po skončení velké turecké války a rakouských vpádů. Ničen byl i během prvního a druhého srbského povstání. \n\nHrad byl osídlen až do roku 1862, a to tureckým vojskem, které se z něj stáhlo jako z jedné z posledních pevností na území Srbska. V souladu s tehdejší smlouvou, kterou podepsal srbský kníže Michal Obrenović s Tureckem, byly následně všechny vojenské stavby zničeny, aby nemohly být dále využívány. V současné době se na hradě dochovaly pozůstatky zdí, jedné věže a jedné budovy.\n\nHrad je v současné době turistickou památkou a výletním místem. Část původních staveb byla obnovena v letech 1973–1980 a v letních měsících zde bývá umístěno improvizované kino. \n"}
{"id": "1249623", "url": "https://cs.wikipedia.org/wiki?curid=1249623", "title": "AFK Milovice", "text": "AFK Milovice\n\nAFK Milovice je český fotbalový klub hrající sedmou nejvyšší českou soutěž s názvem I. B třída Středočeského kraje. Byl založen roku 1932. Stadion má kapacitu 500 osob.\n\n"}
{"id": "1249624", "url": "https://cs.wikipedia.org/wiki?curid=1249624", "title": "Kostel svatého Michala (Uhliská)", "text": "Kostel svatého Michala (Uhliská)\n\nKostel svatého Michala je neoklasicistní stavba ve slovenských Uhliskách. Jedná se o jednolodní stavbu s věží a přistavěnou zákristií. Postaven byl roku 1897. Bohoslužba se zde koná každou neděli.\n"}
{"id": "1249626", "url": "https://cs.wikipedia.org/wiki?curid=1249626", "title": "Vojinovićové", "text": "Vojinovićové\n\nVojinovićové (srbsky Војиновићи – \"Vojinovići\") byla šlechtická rodina, která hrála významnou roli během existence středověkého Srbska.\n\nPo smrti Štěpána Dušana a rozpadu císařství se Vojinovićům podařilo zaplnit částečné mocenské vakuum, které v dané době vzniklo. Vojinovićové získali dostatečný vliv i moc k tomu, aby ovládli velkou část tehdejšího státu. Vedoucí úlohu v rodu měli nejprve Vojislav Vojinović (1355–1363) a následně jeho bratranec Nikola Altomanović (1366–1373). Své jméno má rod podle zakladatele Vojina, který byl místním správcem okolí dnešního města Gacko během existence Dušanovy vlády.\n\nBěhem největšího úspěchu rodu se území, které Vojinovićové kontrolovali, rozprostíralo od hranic Dubrovnické republiky na západě, až po Boku kotorskou na jihu a Zvečan na jihovýchodě.\n\nKonec Vojinovićů znamenal rok 1373, kdy proti jejich poslednímu vládci vyslali společné vojsko Lazar Hrebeljanović, Tvrtko I. Kotromanić a Ludvík I. Nikola Vojinović byl následně zajat, uvězněn v užickém hradě a oslepen. Jeho území si rozdělili ostatní vládci.\n\nZmínky o Vojinovićich se dochovaly v srbské ústní lidové poezii (tzv. předkosovské). Vznik některých dnes středověkých památek na území Srbska a sousedních států je připisován právě rodu Vojinovićů (např. Vojinovićův most ve Vučitrnu) apod.\n"}
{"id": "1249627", "url": "https://cs.wikipedia.org/wiki?curid=1249627", "title": "Třída Le Normand", "text": "Třída Le Normand\n\nTřída Le Normand (Typ E 52 a E 52B) byly fregaty francouzského námořnictva z éry studené války. Celkem bylo postaveno 14 jednotek této třídy. Jednalo se o vylepšenou verzi předcházející třídy \"Le Corse\". Vyřazeny byly v letech 70.–80. letech 20. století.\n\nPrvních sedm fregat typu E 52 bylo objednáno roku 1952, přičemž stavba byla financována z amerického programu vojenské pomoci MDAP. Roku 1953 byly přiobjednány další dvě, roku 1954 dvě a roku 1955 poslední tři (modifikovaná verze E 52B), všechny hrazené z francouzského rozpočtu. Celkem tedy bylo v letech 1953–1960 postaveno 14 fregat této třídy. Stavbu provedly francouzské loděnice Forges et Chantiers de la Méditerranée v La Seyne-sur-Mer, Ateliers et Chantiers de la Loire v Nantes, Chantiers de Penhoët v Saint-Nazaire a Arsenal de Lorient v Lorientu.\n\nJednotky třídy \"Le Normand\":\n\nHlavní změnou oproti třídě \"Le Corse\" byl přesun 550mm torpédometů z přídě na zádní hlavní palubu, čím se nástavba snížila o jednu palubu, zlepšila stabilita plavidel a získané místo bylo využito pro instalaci protiponorkového raketometu. Plavidla nesla radary DRBV 20A (nahrazen typem ( DRBV 22A), DRBV 31 a DRBC 31 a sonary DUBV 24 (pouze F771–F773 nesly typ DUBV 1). Hlavňovou výzbroj tvořily čtyři 57mm kanóny modelu 1948 ve dvoudělových věžích (jedna na pří a dvě na zádi) a dva 20mm kanón. K ničení ponorek sloužil jeden šestihlavňový 375mm protiponorkový raketomet Bofors umístěný na přídi, čtyři trojhlavňové 550mm torpédomety (ve schránkách neseno ještě 12 rezervních 24 torpéd) a jeden spouštěč hlubinných pum. Pohonný systém tvořily dva kotle a dvě převodové turbíny. Nejvyšší rychlost dosahovala 27 uzlů.\n\nFregaty verze E 52B měly zvětšený můstek (měly jej také fregaty F774–F775). Zadní věž s 57mm kanóny byla odstraněna a nahrazena novým automaticky nabíjeným čtyřhlavňovým 305mm vrhačem raketových hlubinných pum. Naopak odstraněna byla rezervní 550mm torpéda a příďový 375mm vrhač hlubinných pum, na jehož pozici se posunula dělová věž.\n\nFregaty \"Le Savoyard\", \"Le Breton\" a \"Le Basque\" byly vybaveny zařízením pro sledování testu balistických raket instalovaným v místě zadní dělové věže.\n\nFregata \"Le Bearnais\" se podílela na testování protilodních střel Otomat.\n\nFregata \"Le Vendeen\" sloužila pro testování pevného 500mm torpédometu.\n\n"}
{"id": "1249628", "url": "https://cs.wikipedia.org/wiki?curid=1249628", "title": "Třída Le Corse", "text": "Třída Le Corse\n\nTřída Le Corse (Typ E 50) byly fregaty francouzského námořnictva z éry studené války. Jejich hlavním úkolem byl doprovod konvojů a jejich obrana proti útokům ponorek a letadel. Celkem byly postaveny čtyři jednotky této třídy. Jejich dalším vývojem později vznikla vylepšená třídy \"Le Normand\". Vyřazeny byly v letech 1975–1977.\n\nDvě fregaty typu E 50 byly objednány roku 1949 a další dvě roku 1950. Stavba První třetí jednotky byly financovány z amerického programu vojenské pomoci MDAP. V letech 1951–1956 byly postaveny čtyři fregaty této třídy. Stavbu provedly francouzské loděnice Forges et Chantiers de la Méditerranée v La Seyne-sur-Mer, Ateliers et Chantiers de la Loire v Nantes a Arsenal de Lorient v Lorientu.\n\nJednotky třídy \"Le Corse\":\nPlavidla nesla radary DRBV 20A, DRBN 32 a DRBC 31 a sonary DUBV 1 a DUBA 1. Hlavňovou výzbroj tvořilo šest 57mm kanónů modelu 1948 ve dvoudělových věžích (jedna na přídi a dvě na zádi) a dva 20mm kanóny. K ničení ponorek sloužily především čtyři trojhlavňové 550mm torpédomety, které byly nezvykle umístěny na přední palubě po stranách příďové dělové věže. Vedle torpédometů se nacházely schránky obsahující rezervní sadu torpéd (celkem tedy 24 kusů). V pokročilé fázi vývoje plavidel byla výzbroj zesílena o šestihlavňový 375mm protiponorkový raketomet Bofors, pro který však bylo místo pouze na zadní nástavbě před radarem DRBC 31. Pozice byla nevýhodná a úhel střelby omezený, což bylo napraveno u fregat následující třídy \"Le Normand\". Výzbroj doplňovaly ještě dva vrhače a jeden spouštěč hlubinných pum. Pohonný systém tvořily dva kotle a dvě převodové turbíny. Nejvyšší rychlost dosahovala 27 uzlů. Dosah byl 4000 námořních mil při rychlosti 15 uzlů.\n\nDílčí modernizací prošla pouze fregata \"Le Brestois\". Zadní dělovou věž nahradila nová se 100mm kanónem Creusot-Loire. 375mm vrahč byl odstraněn a na jeho místě instalován radar DRBC 32A. Na všech fregatách radar DRBV 20A nahradil modernější DRBV 22A.\n\n"}
{"id": "1249629", "url": "https://cs.wikipedia.org/wiki?curid=1249629", "title": "Kostel svatého Jiří (Užice)", "text": "Kostel svatého Jiří (Užice)\n\nKostel svatého Jiří (srbsky Црква светог Ђорђа/Crkva svetog Đorđa) se nachází ve městě Užice na jihozápadě Srbska. Byl zbudován v letech 1840–1842. V současné době je chráněn jako kulturní památka.\n\nKostel byl zbudován na základě iniciativy místních občanů pro výstavbu nového chrámu. Rychle rostoucí město Užice totiž v první polovině 19. století mělo jen jediný chrám, který byl zasvěcen sv. Markovi. Půjčku ve výši 20 000 grošů žádali občané od srbského knížectví. Udělil jim ji sám kníže Michal Obrenović III. již v době, kdy již započala výstavba zdí kostela. Dva roky po dokončení stavebních prací byl teprve chrám vysvěcen.\n\nKostel byl několikrát rekonstruován, naposledy v roce 1990, kdy byla zcela obnovena střecha. Tu v současné době tvoří měděné desky.\n"}
{"id": "1249630", "url": "https://cs.wikipedia.org/wiki?curid=1249630", "title": "Hostavický potok", "text": "Hostavický potok\n\nHostavický potok je potok tekoucí od Dolních Měcholup do Hostavic. Tok potoka je v mnoha místech uměle regulován po revitalizacích v osmdesátých letech 20. století. Tehdy byl potok v několika místech napřímen, bylo vybetonováno koryto a některé jeho části byly svedeny pod zem; nejdelší zatrubněný úsek měří asi 400 metrů a nachází se na území Hostavic. Další revitalizace proběhly v roce 2015 v oblastech Dolních Počernic a retenční nádrže Slatina.\n\nPotok pramení severně od Dolních Měcholup, odkud teče do retenční nádrže Slatina. Odtud pokračuje k Dolním Počernicím, nedaleko od nichž se do něj levostranně vlévá Štěrboholský potok. Dále potok protéká přes Hostavice a nedaleko za nimi se vlévá do Rokytky.\n"}
{"id": "1249631", "url": "https://cs.wikipedia.org/wiki?curid=1249631", "title": "Mistrovství České republiky v atletice 1999", "text": "Mistrovství České republiky v atletice 1999\n\nMistrovství České republiky v atletice 1999 se uskutečnilo ve dnech 26. - 27. června 1999 v Ostravě.\n\n"}
{"id": "1249633", "url": "https://cs.wikipedia.org/wiki?curid=1249633", "title": "Master of the Rings", "text": "Master of the Rings\n\nMaster of the Rings je šesté studiové album německé speed/powermetalové kapely Helloween. Vydáno bylo v roce 1994. Jednalo se o první album se stávajícím zpěvákem Helloween Andi Derisem.\n\n\n\n\n"}
{"id": "1249634", "url": "https://cs.wikipedia.org/wiki?curid=1249634", "title": "Reformismus", "text": "Reformismus\n\nReformismus byl politický směr v dělnickém hnutí, který vznikl v poslední čtvrtině 19. století. Odmítal nutnost třídního boje, socialistické revoluce, hlásal spolupráci tříd a tvrdil, že pomocí reforem lze změnit kapitalismus na společnost všeobecného blahobytu.\n\nReformismus byl úzce spjat s revisionismem.\n\n\n\n"}
{"id": "1249646", "url": "https://cs.wikipedia.org/wiki?curid=1249646", "title": "Wehrsdorf", "text": "Wehrsdorf\n\nWehrsdorf () je vesnice, místní část obce Sohland an der Spree v německé spolkové zemi Sasko. Nachází se v zemském okrese Budyšín a má obyvatel.\n\nWehrsdorf byl založen během středověké kolonizace ve 13. století. Jeho název pochází od mužského jména „Werner“ (patrně jméno lokátora). Od 1. března 1994 je součástí obce Sohland an der Spree.\n\nVesnice Wehrsdorf leží na území Horní Lužice. Na jihu hraničí s českou vesnicí Liščí, která je součástí obce Lipová. Západo-východním směrem protéká potok Kaltbach. Ve stejném směru protíná vesnici spolková silnice B 98. Železnice zavedena není. V jižní části se nachází sjezdovka.\n\n\n"}
{"id": "1249648", "url": "https://cs.wikipedia.org/wiki?curid=1249648", "title": "Uhlandstraße (stanice metra v Berlíně)", "text": "Uhlandstraße (stanice metra v Berlíně)\n\nUhlandstraße je stanice metra v Berlíně, ležící v městské části Charlottenburg ve správním obvodě Charlottenburg-Wilmersdorf na křižovatce ulice Kurfürsterdamm a Uhlandstraße. \n\nStanice byla otevřena 12. února 1913. Mezi listopadem 1957 a zářím 1961 byla stanice uzavřena kvůli stavbě nové přestupní stanice před touto zastávkou. Od 5. března 1964 je uzavřen východní vchod, kvůli přestavbě ulice Kurfürsterdamm. Kvůli požáru stanice Deutsche Oper byly stanoveny nové podmínky ohledně vchodů, že každá stanice musí mít minimálně 2 vchody, proto byl roku 2010 otevřen východní vchod za 1,1 milionu eur.\nSpekuluje se o prodloužení linky do Halensee. Projekt zatím nebude realizován, chybí peníze. Zastávkou za touto má být \"Bahnhof Schlüterstraße\".\n"}
{"id": "1249654", "url": "https://cs.wikipedia.org/wiki?curid=1249654", "title": "Typ 201", "text": "Typ 201\n\nTyp 201 byla třída diesel-elektrických pobřežních ponorek německého námořnictva z éry studené války. Jednalo se o první německé ponorky postavené od konce druhé světové války. Ponorky byly postaveny z nemagnetické oceli, která však pro ně nebyla vhodná a ve službě se v jejich tlakových trupech začaly brzy objevovat trhliny. Proto byly postaveny pouze tři z původně plánovaných 12 ponorek této třídy a již hotová trojice byla ze služby předčasně vyřazena a nahrazena zdokonaleným typem 205.\n\nVývoj ponorek typu 201 byl loděnicí Howaldtswerke-Deutsche Werft (HDW) v Kielu zahájen roku 1955. HDW získala objednávku na 12 ponorek této třídy, později však byla stavba devíti z nich zrušena. Dokončeny byly pouze ponorky U 1, U 2 a U 3, spuštěné na vodu v letech 1961–1962. Rozestavěná čtvrtá ponorka byla dokončena jako typ 205.\n\nJednotky typu 201:\nPonorky byly vyzbrojeny osmi 533mm torpédomety. V každém mohlo být jedno torpédo, nebo dvě námořní miny. Pohonný systém tvořil jeden diesel o výkonu 1200 hp a jeden elektromotor o výkonu 1200 hp, pohánějící jeden lodní šroub. Nejvyšší rychlost dosahovala 10 uzlů na hladině a 17,5 uzlů pod hladinou. Dosah byl 3800 námořních mil na hladině a 270 námořních mil pod hladinou.\n\nPonorka U 3 byla v letech 1962–1964 využívána norským námořnictvem k výcviku. Nesla jméno \"Kobben\". Poté byla vrácena.\n"}
{"id": "1249658", "url": "https://cs.wikipedia.org/wiki?curid=1249658", "title": "12. ročník udílení Critics' Choice Movie Awards", "text": "12. ročník udílení Critics' Choice Movie Awards\n\n12. ročník udílení Critics' Choice Movie Awards se konal 20. ledna 2007 v Civic Auditorium v Santa Monce v Kalifornii. Vysílala ho stanice E!.\n"}
{"id": "1249659", "url": "https://cs.wikipedia.org/wiki?curid=1249659", "title": "Tibor Čiták", "text": "Tibor Čiták\n\nTibor Čiták [tybor čiták] (16. března 1923 – 14. prosince 1954) byl slovenský fotbalový záložník a útočník. Jeho mladší bratr Vojtech byl rovněž prvoligovým fotbalistou.\n\nV československé lize hrál za ŠK Baťovany, Jednotu / Dynamo ČSD Košice, Tatran Prešov a Spartak VSS Košice, celkem vstřelil 9 prvoligových branek.\n\n\n"}
{"id": "1249660", "url": "https://cs.wikipedia.org/wiki?curid=1249660", "title": "1. ročník udílení Critics' Choice Movie Awards", "text": "1. ročník udílení Critics' Choice Movie Awards\n\n1. ročník udílení Critics' Choice Movie Awards se konal v roce 1996, kdy se oceňovaly nejlepší úspěchy v oblasti kinematografie za rok 1995\n\n"}
{"id": "1249661", "url": "https://cs.wikipedia.org/wiki?curid=1249661", "title": "Třezalka skvrnitá", "text": "Třezalka skvrnitá\n\nTřezalka skvrnitá (\"Hypericum maculatum\") je vytrvalá, žlutě kvetoucí bylina, obvykle planě rostoucí na výše položených loukách nebo ve světlých lesích. Obsahuje lidskému zdraví prospěšné látky, a proto je tento původní druh české přírody tradičně považován za léčivou rostlinu, stejně jako ostatní druhy rodu třezalka vyrůstající v Česku.\n\nRostlinný druh je rozšířen téměř po celé Evropě, vyjma oblastí okolo Středozemního a Černého moře. Na severu areál sahá až k 70° stupni severní šířky, na východě v Rusku překračuje pohoří Ural a končí na Sibiři u řeky Ob.\n\nV České republice je třezalka skvrnitá místy dosti hojná, vyskytuje se od planárního po alpínský stupeň. Těžiště jejího výskytu je ale ve vyšší nadmořské výšce, nejčastěji při horní hranici lesa. V nižších polohách je poměrně vzácná, je vázána na vlhčí a chladnější stanoviště.\n\nHemikryptofyt rostoucí ve světlých a vlhkých listnatých i jehličnatých lesích a po jejích okrajích, na lesních mýtinách, v kosodřevinách, křovinách, na rašelinných loukách, prameništích, pastvinách, ve vysokostébelných horských loukách i na skalních svazích. Roste také na uměle vytvořených lokalitách, v příkopech okolo cest nebo podél vodních kanálů. Na kvalitě půdy ani množství živin není příliš závislá, nejlépe roste na půdě propustné a mírně alkalické. Kvete poměrně dlouho, od června do října.\n\nVytrvalá, lysá bylina dorůstající do výše 20 až 60 cm. Zdřevnatělý hlavní kořen je bohatě větvený a má četné podzemní výběžky. Vyrůstají z něho přímé, tuhé, duté, jednoduché i větvené lodyhy o průměru 1,5 až 3,5 mm, jsou slabě čtyřhranné a u dřevnatějící báze červenohnědě naběhlé. Lodyha je porostlá jednoduchými, přisedlými listy, které mají čepele eliptické až vejčité, na bázi okrouhlé a na vrcholu tupé, obvykle 20 až 40 mm dlouhé a 12 až 15 mm široké, většinou jsou kratší nebo stejně dlouhé jako internodia lodyhy. Na listech jsou obvykle světlé, různě velké tečkovité buňky s éterickými oleji a při okrajích tmavé žlázky, při pohledu proti světlu je u listů pozorovatelná síť prosvítajících žilek. Směrem k vrcholu přecházejí listy v listeny.\n\nKvěty jsou žluté, v průměru 20 až 30 mm velké a vytvářejí malokvětá, řídká květenství – koncové vidlany. Oboupohlavné, pětičetné květy mají vytrvalé kališní lístky, které jsou široce eliptické či vejčité a na vrcholu tupě špičaté. Zlatožluté korunní lístky jsou celokrajné a bývají spíše okrouhle vejčité, 10 až 12 mm dlouhé a ve špičce mají tmavé žlázky s červeným barvivem hypericinem. V květu bývá 80 až 100 trojbratrých, nestejně dlouhých tyčinek s nitkami srostlými do třech svazečků, a ze tří plodolistů vzniklý svrchní, trojpouzdrý semeník nesoucí tři čnělky. Blizny se opylují obvykle cizím, řidčeji vlastním pylem. Květy nemají nektar a opylovačům poskytují pyl. Ploidie druhu je 2n = 16.\n\nPlod je vejčitá, trojpouzdrá, mnohosemenná, asi 8 mm dlouhá tobolka pukající třemi chlopněmi. Obsahuje světle až tmavě hnědá semena, asi 0,8 mm dlouhá, se síťovaným osemením. Semena vypadaná do půdy mohou klíčit již na podzim, nebo až na jaře.\n\nTřezalku skvrnitou lze zaměnit s třezalkou tečkovanou, která roste hlavně v nížinách, na lodyze má pouze dvě hrany a na listech jsou proti světlu patrné jen nespojené hlavní žilky.\n\nTřezalka skvrnitá patří s třezalkou tečkovanou mezi nejstarší a nejčastěji sbírané léčivé byliny, obsahují téměř stejné látky a při sběru bývají zaměňovány. Drogou je kvetoucí nať nebo lépe samotné květy, léčivé látky jsou obsaženy hlavně v pupenech a květech. Suší se ve stínu a uchovává se v suchu.\n\nMezi léčivé látky patří hypericin a pseudohypericin, které mají antidepresivní a euforizující účinky a mohou vyvolat citlivost na světlo. Dalšími látkami jsou flavonoidy, hyperosid, kvercitrin, isokvercitrin a rutin, které mají stimulující účinky na imunitní systém, pozitivně ovlivňují hojení ran a hlavně se využívají při poruše spánku a vnitřním neklidu. K léčbě ran také slouží hyperforin mající antibiotické účinky. Rostliny obsahují mnoho silic, (éterických olejů), nejvíce pinenu a cineolu působící lokálně anesteticky. Jejich třísloviny zase působí svíravě a stavějí krvácení (např. u hemeroidů). V sušené droze jsou také stopová množství četných minerálních látek, triterpeny, steroly, pryskyřice, provitamin A, vitamin C a další. Macerací květů v olivovém oleji vzniká masážní, případně i vnitřně použitelný hojivý olej jasně červené barvy.\n\nV lidovém léčitelství se třezalka skvrnitá tradičně používá se jako antidepresivum, antibiotikum a kardiotonikum, zlepšuje látkovou výměnu a krevní oběh, léčí nemocné plíce, slinivku, játra, žaludek, vnitřní a hlavně vnější záněty, odstraňuje poúrazové otoky i ulehčuje při hemeroidech. Je vhodná k léčbě zanícených ran i pohmožděnin, zlomenin či naraženin.\n\n"}
{"id": "1249662", "url": "https://cs.wikipedia.org/wiki?curid=1249662", "title": "Vojtech Čiták", "text": "Vojtech Čiták\n\nVojtech Čiták [vojtěch čiták] (* 23. května 1930) je bývalý slovenský fotbalový záložník a útočník. Jeho starší bratr Tibor byl rovněž prvoligovým fotbalistou.\n\nV československé lize hrál za ATK Praha, Dynamo ČSD Košice a Tatran Prešov, celkem vstřelil 12 prvoligových branek. Na sklonku kariéry působil v Čani.\n\n\n"}
{"id": "1249665", "url": "https://cs.wikipedia.org/wiki?curid=1249665", "title": "Ladislav Čumita", "text": "Ladislav Čumita\n\nLadislav Čumita [ladislau čumita] (* 12. února 1946) je bývalý slovenský fotbalový brankář.\n\nV československé lize chytal za Lokomotívu Košice. Na vojně byl v Dukle Banská Bystrica, které v sezoně 1967/68 pomohl k postupu do nejvyšší soutěže. Později hrál nižší soutěže mj. za Slavoj Trebišov.\n\n\n"}
{"id": "1249673", "url": "https://cs.wikipedia.org/wiki?curid=1249673", "title": "Vojtech Chmilnický", "text": "Vojtech Chmilnický\n\nVojtech Chmilnický [vojtěch chmilnický] (31. března 1920 Prešov – 31. března 1998 Košice) byl slovenský fotbalový útočník.\n\nV československé lize hrál za Jednotu Košice v 6 utkáních, aniž by skóroval.\n\n\n"}
{"id": "1249675", "url": "https://cs.wikipedia.org/wiki?curid=1249675", "title": "Třída Asahi", "text": "Třída Asahi\n\nTřída Asahi (jinak též 25DD) jsou víceúčelové torpédoborce Japonských námořních sil sebeobrany. Ve službě nahrazují torpédoborce třídy \"Hacujuki\" pocházející z 80. let. Jejich hlavní úlohou je vyhledávání a ničení moderních ponorek (např. čínské typy 039A/B a 093). První dva objednané torpédoborce byly přijaty do služby v letech 2018–2019. Jsou to první japonské válečné lodě s pohonným systémem koncepce COGLAG.\n\nDo roku 2016 byly objednány dvě jednotky této třídy. Prototypový torpédoborec \"Asahi\" postavila japonská loděnice \"Mitsubishi Heavy Industries\" v Nagasaki. Plavidlo bylo na vodu spuštěno 20. října 2016. Slavnostního ceremoniálu se účastnilo 1300 osob, včetně japonského ministra obrany. Do služby bylo přijato v březnu 2018. Jeho sesterská loď byla do služby přijata v únoru 2019.\n\nJednotky třídy \"Asahi\":\nElektroniku tvoří bojový řídící systém QYQ-11, protiletadlový systém FCS-3A, jehož hlavní součástí je vzdušný vyhledávací radar OPS-50A. K detekci ponorek slouží trupový sonar OQQ-24 a vlečný sonar s měnitelnou hloubkou ponoru OQR-4. Hlavňovou výzbroj tvoří jeden 127mm kanón a dva 20mm kanónové komplety Phalanx. Na palubě je instalováno 32násobné vertikální odpalovací zařízení MK 41 pro protiletadlové řízené střely RIM-162 ESSM a raketová torpéda RUM-139 VL-ASROC, dále osm protilodních střel typu 90 a dva trojhlavňové 324mm protiponorkové torpédomety HOS-303. Na zádi se nachází přistávací plocha a hangár pro protiponorkový vrtulník SH-60K Seahawk. Pohonný systém je koncepce COGLAG (\"Combined gas turbine electric and gas turbine\"). Tvoří jej dvě plynové turbíny GE/IHI LM2500IEC o celkovém výkonu 62 500 shp, pohánějící dva lodní šrouby. Při nízkých rychlostech vyrábějí elektřinu pro elektromotory a při vysokých šrouby pohánějí přímo přes převodovky. Nejvyšší rychlost dosáhne 30 uzlů.\n"}
{"id": "1249676", "url": "https://cs.wikipedia.org/wiki?curid=1249676", "title": "Slavomír Kňazovický", "text": "Slavomír Kňazovický\n\nSlavomír Kňazovický (* 3. května 1969 Piešťany) je bývalý slovenský rychlostní kanoista. Jeho silnou disciplínou byl sprint na kánoi, který však v jeho době ještě nebyl olympijskou disciplínou. V roce 1997 vyhrál mistrovství Evropy v rychlostní kanoistice v Plovdivu na trati 200 m, na mistrovství světa v rychlostní kanoistice byl na této trati druhý v roce 1998 a třetí v roce 1999, získal také bronz se slovenskou čtyřkánoí na MS 1994. \n\nZúčastnil se tří olympijských her. V roce 1992 byl jako reprezentant Československa čtvrtý na 500 metrů, v roce 1996 vybojoval na stejné trati pro samostatné Slovensko stříbrnou medaili, na hrách 2000, kde byl vlajkonošem slovenské výpravy, obsadil na pětistovce páté místo. Je absolventem Fakulty telesnej výchovy a športu Univerzity Komenského v Bratislavě, po ukončení závodní kariéry působil jako trenér.\n"}
{"id": "1249678", "url": "https://cs.wikipedia.org/wiki?curid=1249678", "title": "Robert Ndip Tambe", "text": "Robert Ndip Tambe\n\nRobert Ndip Tambe (* 22. února 1994) je kamerunský fotbalový útočník a reprezentant, od roku 2016 hráč slovenského klubu FC Spartak Trnava. Hraje na postu hrotového útočníka.\n\n\nRobert Ndip Tambe přestoupil v lednu 2016 do slovenského prvoligového klubu FC Spartak Trnava z polského čtvrtoligového mužstva LZS Piotrówka. V létě 2017 oznámil vedení Spartaku, že nehodlá prodloužit smlouvu platnou do konce roku 2017 a nechce už ani nastupovat v dresu klubu. Dostal souhlas k rokování v Turecku o novém angažmá. V srpnu 2017 se měl nakonec zapojit do tréninku A-týmu Spartaku.\n\nV A-mužstvu Kamerunu debutoval 3. září 2016 v kvalifikačním zápase v Limbé proti reprezentaci Gambie (výhra 2:0).\nZúčastnil se afrického šampionátu 2017 konaného v Gabonu. S kamerunským národním týmem slavil nakonec na turnaji titul.\n\nZúčasnil se Konfederačního poháru FIFA 2017 v Rusku.\n\n"}
{"id": "1249679", "url": "https://cs.wikipedia.org/wiki?curid=1249679", "title": "FIK", "text": "FIK\n\nFIK může znamenat:\n\n\n"}
{"id": "1249683", "url": "https://cs.wikipedia.org/wiki?curid=1249683", "title": "Fiskální identifikační kód", "text": "Fiskální identifikační kód\n\nFiskální identifikační kód (FIK) je unikátní kód přidělený každé tržbě evidované v systému elektronické evidence tržeb (EET) v Česku. Přidělují jej servery Finanční správy na základě přijetí datové zprávy o tržbě a podnikatelé jsou povinni jej u každé tržby podléhajících evidenci uvést na účtence, pokud je ve stanovené době přidělen.\n\nFIK tvoří 39znakový řetězec složený z šesti různě dlouhých skupin hexadecimálních cifer (číslice 0–9 a písmena A–F nebo a–f) oddělených spojovníky, přičemž prvních pět skupin znaků (osmice, tři čtveřice a dvanáctice) tvoří UUID, za něj je připojeno hexadecimální dvojčíslí, které označuje technické zařízení správce daně, které tento identifikátor přidělilo; u kódů přidělených v testovacím prostředí systému EET, které tedy z daňového hlediska nejsou platnými FIKy, je toto dvojčíslí rovno „ff“.\n\nPříklad FIKu:\n\nFIK, který poplatník získal zaevidováním platby odesláním datové zprávy do systému EET, je povinen vytisknout spolu s dalšími údaji na účtenku. Pokud poplatník FIK nezíská, tj. pokud eviduje ve zjednodušeném režimu nebo odpověď obsahující FIK plátci včas nedorazí, musí na účtenku uvést mnohem delší tzv. podpisový kód poplatníka (PKP).\n\nFIK sám o sobě neobsahuje žádné údaje o tržbě ani neposkytuje poplatníkovi nepopiratelný důkaz, že splnil povinnost evidence tržby. Takovou nepopiratelnost poskytuje jen úplná elektronicky podepsaná zpráva ze systému EET, ve které poplatník FIK získal.\n\nPlatnost FIK může potvrdit jen finanční správa porovnáním s uloženými daty evidovaných tržeb. Pro ověření správného zaevidování platby do systému EET existuje veřejně dostupná služba na daňovém portálu, do které je potřeba vyplnit část FIK a další údaje z účtenky.\n\nNa základě dodatečného zaregistrování účtenky lze účtenku zařadit do tzv. účtenkové loterie.\n\n"}
{"id": "1249684", "url": "https://cs.wikipedia.org/wiki?curid=1249684", "title": "BKP", "text": "BKP\n\nBKP může znamenat: \n"}
{"id": "1249686", "url": "https://cs.wikipedia.org/wiki?curid=1249686", "title": "NEWSru", "text": "NEWSru\n\nNEWSru (NEWSru.com) je nezávislý ruský internetový zpravodajský server. Zpravodajský obsah stránek v ruském a ukrajinském jazyce je vydáván ve třech verzích - ruské, ukrajinské a izraelské. Hlavními tématy zpravodajství jsou ruská a zahraniční politika, náboženství, společnost, kultura, sport, události a krimi. Součástí zpravodajského serveru je redakční archív, který obsahuje desítky tisíc veřejně přístupných dokumentů.\n\nV původní verzi šlo o zpravodajské internetové stránky ruské nezávislé televizní společnosti NTV, umístěné na webu ntv.ru. Zpravodajský web, který byl od 1. srpna 2000 připravován v neveřejném testovacím režimu, byl zpřístupněn veřejnosti 28. srpna 2000. Bezprostřední příčinou bylo to, že v důsledku požáru, který 27. srpna 2000 zničil vysílací zařízení ostankinské televizní věže nebylo v Moskvě a jejím okolí dostupné televizní vysílání a ze strany veřejnosti vzrostla poptávka po aktuálních informacích.\n\nV dubnu roku 2001 se televizní kanál stál součástí holdingu Gazprom Media (\"Газпром-Медиа Холдинг\"), avšak internetové zpravodajské stránky nebyly z právního hlediska součástí televizní společnosti, proto server zůstal i nadále ve sféře vlivu původního vlastníka NTV Vladimira Gusinského. Vytvořila se samostatná redakce s vlastními informačními zdroji a kontakty a s ambicemi vytvořit server, který by mohl být ruskou obdobou CNN. Mezi původním vlastníkem - televizní společností NTV - a redakcí NTV.ru však vznikly spory kvůli používání domény a dalším obchodním otázkám. Od října 2002 začal server požívat doménu newsru.com, doména ntv.ru byla po vzájemné dohodě předána v listopadu 2002 původnímu vlastníkovi - společnosti NTV. \n\nPoprvé po 16 letech od založení zpravodajského webu NEWSru.com došlo ke změně jeho podoby až v roce 2016. Nová verze zabírá celou obrazovku a m. j. používá větší zobrazení popisků a fotografií. Původní verze stránek je dostupná na adrese classic.newsru.com. Podle statistiky \"Liveinternetu\" zpravodajské stránky NEWSru.com během období od dubna do června 2016 v průměru denně navštívilo 387 000 čtenářů.\n\nHlavní redakce NEWSru.com se nachází v Moskvě na adrese 115280, Россия, г. Москва, ул. Ленинская Слобода, д. 19, стр. 6. Šéfredaktorkou je Elena Bereznickaja-Bruni ( \"Елена Березницкая-Бруни\"). Redakce má dvě zahraniční pobočky - izraelskou (newsru.co.il), která vznikla v prosinci 2005, a od dubna 2007 též redakci ukrajinskou (newsru.ua). Server zpravodajských internetových stránek s IP adresou 174.46.74.250 je na území USA.\n"}
{"id": "1249699", "url": "https://cs.wikipedia.org/wiki?curid=1249699", "title": "Záboj Horák", "text": "Záboj Horák\n\nDoc. ICLIc. JUDr. Záboj Horák, Ph.D., LL.M. (* 5. března 1975 Praha) je český právník a vysokoškolský učitel; odborně se věnuje zejména konfesnímu právu, církevnímu právu, římskému právu a právním dějinám.\n\nNarodil se v rodině chirurga a hudebníka Ivana Horáka (1938–2007). Jeho prapradědem je Jan Špott, zakladatel české balneologie. Studoval na Právnické fakultě Univerzity Karlovy v Praze, Vestfálské Vilémově univerzitě v Münsteru a Katolické univerzitě Jana Pavla II. v Lublinu.\n\nOd roku 2002 pracoval jako odborný asistent a od roku 2012 pracuje jako docent na katedře právních dějin Právnické fakulty Univerzity Karlovy v Praze. Je místopředsedou Společnosti pro církevní právo a řádným členem Evropského konsorcia pro výzkum vztahu církve a státu.\n\n"}
{"id": "1249706", "url": "https://cs.wikipedia.org/wiki?curid=1249706", "title": "Facundo Píriz", "text": "Facundo Píriz\n\nFacundo Julián Píriz González (* 27. března 1990, Tarariras, Uruguay) je uruguayský fotbalový záložník a bývalý mládežnický reprezentant, od roku 2013 hráč ruského klubu Terek Groznyj.\n\n\nNastupoval za uruguayské reprezentační výběry U20 a U23.\n\n"}
{"id": "1249708", "url": "https://cs.wikipedia.org/wiki?curid=1249708", "title": "Farní sbor Českobratrské církve evangelické v Předhradí", "text": "Farní sbor Českobratrské církve evangelické v Předhradí\n\nFarní sbor Českobratrské církve evangelické v Předhradí je sborem Českobratrské církve evangelické v Předhradí. Sbor spadá pod Poděbradský seniorát.\n\nFarářkou sboru je Helena Junová, kurátorem sboru Miloš Zelený.\n\n"}
{"id": "1249712", "url": "https://cs.wikipedia.org/wiki?curid=1249712", "title": "Dům U Zlatého prstenu", "text": "Dům U Zlatého prstenu\n\nDům U Zlatého prstenu je goticko-renesanční stavba v Praze na Starém městě, v Týnské ulici (Týnská 6, č.p. 630), za Týnským kostelem, kousek od Staroměstského náměstí. Na úzké hlavní průčelí s průjezdem navazuje dlouhý trakt podél Týnské ulice. Z jihu k němu přiléhá palác Granovských (čp. 639), který tvoří severní stranu Týnského dvora s arkádami.\n\nKdy přesně byl dům postaven, není známo. Nejstarší záznamy o domě pocházejí ze 14. století a jsou spjaty se jmény Dětřicha Rechcera a pražského purkmistra viničních hor Tomáška. V 16. století dům patřil Janu Kašemu od Adama a Lukáše. Z původního gotického domu se zachoval ovšem jen vstupní portál, mázhaus (je známo, že se tu podávalo pivo a víno) a pár fragmentů (např. dřevěný strop v příčném dvorním traktu v prvním patře). Kolem roku 1609 došlo k výrazné přestavbě v renesančním duchu, která dala domu jeho současnou podobu. Tehdy vzniklo arkádové nádvoří s toskánskými sloupy a klenbami. Později došlo ovšem i k úpravám v barokním stylu.\n\nV 90. letech 20. století proběhla komplexní rekonstrukce pro potřeby Galerie hlavního města Prahy, která se snažila zachránit všechny gotické rysy a zdůraznit renesanční ráz. Rekonstrukci dokončoval významný česko-chorvatský architekt Vlado Milunič. Dům byl veřejnosti otevřen roku 1998, jakožto výstavní sál. Je bezbariérový, se dvěma výtahy. V roce 2016 objekt přešel do správy Muzea hlavního města Prahy.\n\nDům se nazývá podle domovního znamení, jež vzniklo ale až v 17. století. Podle pověsti prsten upustilo na zem jedno ze staroměstských strašidel, našel ho měšťan a pověsil nad vrata svého domu.\n\n"}
{"id": "1249715", "url": "https://cs.wikipedia.org/wiki?curid=1249715", "title": "Svatopluk Bartík", "text": "Svatopluk Bartík\n\nSvatopluk Bartík (* 3. září 1975) je český komunální politik, v letech 2014 až 2018 uvolněný radní městské části Brno-střed pro legislativu a informatiku.\n\nOd svých 15 let bydlí v Brně. Na základní školu chodil v Letovicích, poté studoval SPŠ stavební v Brně, studium však nedokončil z vážných zdravotních důvodů.\n\nV letech 2003–2008 byl členem Strany zelených. Od voleb 2006 byl za Stranu zelených zastupitelem na Brně-střed, během mandátu ze strany odešel a v následujících volbách již nekandidoval. V roce 2014 spoluzakládal hnutí Žít Brno, ale není jeho členem. Za hnutí Žít Brno je od komunálních voleb 2014 opět v zastupitelstvu městské části Brno-střed a zároveň uvolněným radním (tedy „radním na plný úvazek,“ a to konkrétně pro legislativu a informatiku, též místopředseda Komise legislativní a organizační Rady, předseda Komise dislokační Rady).\n\nPracuje jako mediální poradce. V roce 2014 působil také jako poradce premiéra Bohuslava Sobotky pro boj s korupcí.\n\nSpolu s dalšími brněnskými politiky ze Strany zelených Martinem Anderem a Janou Drápalovou byl v roce 2004 hlavní tváří občanské koalice Nádraží v Centru. Spolu s Matějem Hollanem vystupuje proti „hazardní mafii“, jak říkají podnikatelům s hracími automaty. V roce 2016 přišel s plánem vytvořit pro občany Brna-střed kolektivní smlouvu u telefonního operátora. Do vyhlášeného tendru se ale nikdo nepřihlásil a Bartík to nazval kartelem, proti kterému nyní chce bojovat; založil spolek Telefonující.cz, kterého je nyní předsedou.\n\nPřed blížícími se prezidentskými volbami, v listopadu 2017, uvedl na sociální síti Facebook, že dle jeho nejmenovaného zdroje má prezident Miloš Zeman rakovinu, metastáze na více místech, dále uvedl že svou diagnózu zná již několik týdnů, přičemž odmítl léčbu, upřesnil, že prognóza je 3-7 měsíců. Také napsal, že informace sdílí s ohledem na veřejný zájem. Média na status nereagovala, dokud na něj neupozornil prezidentův mluvčí Jiří Ovčáček. Ten zprávu popřel s tím, že na Bartíka bude podáno trestní oznámení pro podezření z trestného činu pomluvy (trestní řízení), též i žaloba (na ochranu osobnosti – občanskoprávní řízení), rovněž tak i návrh na předběžné opatření soudu, aby Svatopluk Bartík informace stáhl a dále je nerozšiřoval.\n\nZa výše zmíněný výrok se Bartík dočkal kritiky též od hnutí Žít Brno, za které byl zvolen do zastupitelstva Brna-střed. Zeman Bartíka zažaloval a požadoval v tomto civilním řízení krom omluvy též odškodné ve výši 5 milionů korun. Soudce si vyžádal doplnění žaloby, důkaz o nepravdivosti Bartíkova tvrzení, jímž měla být Zemanova zdravotní dokumentace, však neobdržel. V dubnu 2018 prezidentův advokát požádal Městský soud v Brně o přerušení projednávání případu s tím, že přednost by mělo dostat prošetření trestního oznámení. Později k tomu Bartík uvedl: „Stále si za tím ale stojím, nepřeji prezidentovi nic zlého. Tehdejší prognóza se vztahovala k tomu, že v tu chvíli odmítal léčbu. Situace se od té doby nepochybně změnila.“ V prosinci 2018 policie dospěla k názoru, že se Bartík trestného činu nedopustil, a trestní oznámení odložila. Právní zástupce prezidenta Marek Nespala podal proti rozhodnutí stížnost, kterou však státní zástupce v únoru 2019 zamítl. Týden po Bartíkově výroku se prezident podrobil vyšetření, jež žádný novotvar v nenalezlo. V březnu 2019 podal ministr spravedlnosti stížnost pro porušení zákona v souvislosti s odložením uvedené trestní věci.\n\n"}
{"id": "1249717", "url": "https://cs.wikipedia.org/wiki?curid=1249717", "title": "Francesco Piticchio", "text": "Francesco Piticchio\n\nFrancesco Piticchio, také Peticchio, ( Palermo – 1800 tamtéž) byl italský hudební skladatel.\n\nPiticchio narodil patrně v Palermu, datum narození není známo. V roce 1760 se stal kapelníkem ve svém rodném městě. V roce 1777 pobýval v Římě, kde uvedl svou první operu \"Il ciarlatano accusato\" a spolupracoval s Giuseppe Gazzanigou na opeře \"Il marchese di Verde Antico\", která měla v lednu následujícího roku premiéru v divadle Teatro Capranica.\n\nV roce 1782 odcestoval s italským divadelním souborem do Německa , kde působil jako skladatel a cembalista v Braunschweigu, Drážďanech a dalších německých městech. V roce 1787, v době premiéry opery Don Giovanni Wolfganga Amadea Mozarta, byl v Praze ředitelem Nosticova (dnes Stavovského) divadla.\n\nPo kratším působení ve Vídni se vrátil do Itálie. Usadil se v Neapoli a dne 13. srpna 1798 měla v divadle Teatro San Carlo premiéru jeho poslední opera \"La vendetta di Medea\". Po vypuknutí neapolské revoluce v roce 1799 odešel do Palerma, kde patrně roku 1800 zemřel.\n\n\n"}
{"id": "1249728", "url": "https://cs.wikipedia.org/wiki?curid=1249728", "title": "Kanton Mutzig", "text": "Kanton Mutzig\n\nKanton Mutzig (fr. \"Canton de Mutzig\") je francouzský kanton v departementu Bas-Rhin v regionu Grand Est. Tvoří ho 51 obcí. Zřízen byl v roce 2015.\n\n\n\n"}
{"id": "1249731", "url": "https://cs.wikipedia.org/wiki?curid=1249731", "title": "Afantou", "text": "Afantou\n\nAfantou () je řecká obecní jednotka a město na ostrově Rhodos v Egejském moři v souostroví Dodekany. Do roku 2011 byla obcí. Nachází se v centrální části ostrova a u severovýchodního pobřeží, přičemž se skládá ze dvou územně oddělených částí. Na severu sousedí s obecní jednotkou Kallithea, na jihu s obecní jednotkou Archangelos a na západě s obecní jednotkou Kameiros. Je jednou z deseti obecních jednotek na ostrově.\n\nObecní jednotka Afantou se skládá ze 2 komunit. V závorkách je uveden počet obyvatel komunit a sídel.\nPod vesnici Archipolis spadá i 2 km vzdálený klášter Agios Nektarios Kryoneriou. 2 km západně od vesnice Kolymbia se nachází Sedm pramenů.\n"}
{"id": "1249735", "url": "https://cs.wikipedia.org/wiki?curid=1249735", "title": "Klášter svaté Anny", "text": "Klášter svaté Anny\n\nKlášterů svaté Anny bylo více:\n"}
{"id": "1249737", "url": "https://cs.wikipedia.org/wiki?curid=1249737", "title": "Radio Dechovka", "text": "Radio Dechovka\n\nRadio Dechovka je soukromá rozhlasová stanice zaměřená na dechovou, lidovou a zlidovělou hudbu se speciálními pořady věnovanými dechové hudbě v Čechách, na Moravě a ve Slezsku. Hraje i písně „staré Prahy“, populární skladby 60. let a trampské písně.\n\n7. 7. 2009 začala stanice vysílat v síti internet, posléze získalo celoplošnou licenci pro klasické vysílání. V současnosti (2016) Radio Dechovka vysílá ze studia v železniční zastávce Kojetice. Na středních vlnách AM 1233 kHz má až 5 vysílačů nízkého výkonu po celé ČR kromě západních Čech. Původní hlavní vysílač (10kW) byl přesunut z Bořanovic do vysílacího střediska Zbraslav, další jsou v Ostravě, Brně, Českých Budějovicích a Dobrochov u Prostějova. Šestý vysílač Hradec Králové - Stěžery pro východní Čechy a část středních Čech byl na AM 792 kHz zprovozněn v roce 2016 z bývalého vysílacího střediska ČRa ve Stěžerech.\n\nV roce 2016-2017 je přenášeno i digitálně na DVB-T k.46 v regionálním multiplexu 4 pro Prahu a blízké okolí.\n\nV jižních Čechách vysílá Radio Dechovka i v pásmu VKV:\n\n"}
{"id": "1249740", "url": "https://cs.wikipedia.org/wiki?curid=1249740", "title": "Sessenheim", "text": "Sessenheim\n\nSessenheim je francouzská obec v departementu Bas-Rhin v regionu Grand Est. V roce 2013 zde žilo 2 201 obyvatel.\n\nSousední obce jsou: Auenheim, Dalhunden, Drusenheim, Rountzenheim, Soufflenheim a Stattmatten.\n\n\"Počet obyvatel\"\n\n\n"}
{"id": "1249750", "url": "https://cs.wikipedia.org/wiki?curid=1249750", "title": "Canebière", "text": "Canebière\n\nCanebière je jedna z hlavních ulic francouzského města Marseille. Je dlouhá asi kilometr a vede ze starého přístavu ke kostelu Église Saint-Vincent-de-Paul de Marseille. Prochází městskými čtvrtěmi Belsunce, Chapitre, Noailles, Opéra a Thiers. Na rohu Canebière a ulice cours Belsunce se nachází marseillský nultý kilometr.\n\nNázev lokality pochází z provensálského výrazu \"la canebiera\", který znamená konopné pole. Marseille jako přístavní město mělo velkou spotřebu konopí, z něhož se vyráběla lodní lana. Výstavba domů zde začala po zboření městských hradeb v roce 1666. V 18. století bylo na ulici tržiště a městská promenáda, v 19. století se oblast stala elegantní čtvrtí, kde vznikl palác burzy a řada luxusních hotelů a restaurací. V roce 1927 rozhodla marseillská radnice spojit Canebière s ulicemi \"rue Noailles\" a \"allées de Meilhan\".\n\nNa této ulici spáchal 9. října 1934 bulharský terorista Vlado Černozemski atentát na jugoslávského krále Alexandra I. a francouzského ministra Louise Barthoua. Dne 28. října 1938 zde došlo k požáru obchodního domu \"Nouvelles Galeries\", který si vyžádal 73 obětí. Ztráta významu marseillského přístavu vedla ve druhé polovině 20. století k úpadku ulice, která se stala proslulou hlavně kvůli vysoké kriminalitě a turisté se jí začali vyhýbat, město plánuje opatření k její revitalizaci.\n\nPo ulici vede jedna z linek marseillské tramvaje. Nachází se zde Marseillská opera, budova pedagogické fakulty, Palais de la Bourse (Marseille) a pomník vojákům z prusko-francouzské války, jehož autorem je Constant Roux. Textař René Sarvil a skladatel Vincent Scotto napsali v roce 1935 o ulici stejnojmennou populární píseň. Natočil se zde film \"Trois de la Canebière\" (1955) i některé scény \"Francouzské spojky\".\n\n"}
{"id": "1249752", "url": "https://cs.wikipedia.org/wiki?curid=1249752", "title": "Ledový hotel (Jukkasjärvi)", "text": "Ledový hotel (Jukkasjärvi)\n\nLedový hotel se nachází v malé švédské vesnici Jukkasjärvi nedaleko města Kiruna. Jedná se o jedinečný umělecký projekt, během něhož byl vyprojektován a postaven hotel. Hlavním stavebním materiálem jsou ledové kvádry vyřezané z řeky Torne. Následně umělci z celého světa vytvářejí jedinečné interiéry hotelových pokojů. Icehotel dříve každé jaro kompletně roztál a zpravidla v listopadu se celý proces výstavby opakoval. Nyní jsou již ledové pokoje udržovány po celý rok.\n\nJe nejstarším ledovým hotelem na světě, byl založen v roce 1990. Na stavbu se spotřebuje pět tisíc tun ledu, hotel má celkovou plochu 6 000 m², vnitřní teplota se pohybuje kolem –7 °C. Uvnitř se nachází okolo šedesáti pokojů, kde se spí na ledových postelích potažených sobími kožešinami, kaple určená pro svatby a křtiny a bar, kde se nápoje podávají v nádobách vyrobených z ledu.\n\n"}
{"id": "1249753", "url": "https://cs.wikipedia.org/wiki?curid=1249753", "title": "Viktorie Čermáková", "text": "Viktorie Čermáková\n\nViktorie Čermáková (* 13. června 1966, Praha) je česká herečka a divadelní režisérka.\n\nVyučila se fotografkou, posléze studovala režii na DAMU v Praze. Působila v různých pražských a brněnských divadlech (např. Divadle na provázku, Divadle Komedie, Divadle v Celetné). Režírovala např. divadelní inscenaci rakouského dramatika Thomase Bernharda \"Minetti: Portrét umělce jako starého muže\". \n\nJe třikrát rozvedená a má dospělého syna.\n\n"}
{"id": "1249754", "url": "https://cs.wikipedia.org/wiki?curid=1249754", "title": "Kamenný most v Rabštejně nad Střelou", "text": "Kamenný most v Rabštejně nad Střelou\n\nKamenný most v Rabštejně nad Střelou je gotický silniční most přes řeku Střelu na severovýchodním okraji bývalého středověkého města Rabštejnu nad Střelou (v současnosti městská část Manětína). Most byl pravděpodobně postaven v letech 1335–1340 současně s přestavbou původního hrádku a založením opevněného města v podhradí. Most v Rabštejně je tak patrně starší než Karlův most a po píseckém kamenném mostě je druhým nejstarším dochovaným mostem v České republice. Je zapsán v Ústředním seznamu kulturních památek ČR.\n\nZakladatelem mostu byl nejvyšší zemský podkomoří a oblíbenec krále Jana Lucemburského, Oldřich Pluh z Rabštejna. Oldřich koupil rabštejnský statek po roce 1321, nechal přestavět zdejší hrad a vybudovat město, kterému vymohl 21. září 1337 pražské městské právo. Předpokládá se že v té době vznikl i most, přes který vedla zemská stezka z Chebu na Loket, Žlutice, Rakovník a Prahu. V Rabštejně býval údajně mezi dvěma věžemi ještě \"Kožený\" most.\n\nMost je z hrubozrnného pískovce (dolní část mostu je z hladce opracovaných kvádrů) i neopracovaného lomového kamene (horní část mostu) a břidlice, když horní část parapetní zídky je kryta žulovými deskami. Pilíř je opatřen ledolamem.\n\nDélka mostu činí 55 metrů, šířka 4,3 metru a mostovka je odvodněna sedmi žlábky. Oblouky mají šestimetrovou světlost. Socha z mostu (pravděpodobně pozdější - z doby baroka) byla přenesena na nedalekou skálu.\n"}
{"id": "1249755", "url": "https://cs.wikipedia.org/wiki?curid=1249755", "title": "Ironie osudu aneb Rozhodně správná koupel!", "text": "Ironie osudu aneb Rozhodně správná koupel!\n\n„Ironie osudu aneb Rozhodně správná koupel!“ je sovětský dvoudílný televizní film režiséra Eldara Rjazanova, který byl natočen v roce 1975 a poprvé se objevil na televizních obrazovkách v SSSR 1. ledna 1976 v 17:45 na prvním programu CT (Sovětská centrální televize). V současné době je film každoročně vysílán 31. prosince na Prvním kanále. Je odhadováno, že premiéru zhlédlo 100 milionů diváků; již 7. února film opakovali v reakci na nesčetná přání ze strany diváků. Do roku 1978 podle Fjodora Razzakova film „v TV vidělo řádově 250 milionů lidí“.\nFilm byl promítán také v kinech (295 kopií, okolo 7 milionů diváků).\nV roce 1977 byla filmu udělena Státní cena SSSR.\n\nFilm je autorským zfilmováním divadelní hry Emila Braginského a Eldara Rjazanova s názvem „\"Ironie osudu aneb Jednou o silvestrovské noci\"“ (z toho právě byla převzata druhá část názvu filmu. Tato divadelní hra, která byla napsána v roce 1969 a hned od uvedení filmu byla úspěšně inscenována v několika divadlech po celém Sovětském svazu. Tato divadelní hra má stejný námět.\n\nNa podzim roku 1975, těsně před oficiální televizní premiérou, zhlédli film televizní diváci v Gruzii v rámci programu Sovětského festivalu televizních filmů (který se odehrával v Tbilisi), na němž film obsadil první místo. Od „Ironie osudu“ započalo ve tvorbě Rjazanova období filmů, v nichž je propojena komičnost a vážnost, což má blíže k melodramatu a dokonce k tragikomedii. (Podle názoru režiséra je předchůdcem tohoto období film „Pozor na auto“.\n\nExistuje knižní adaptace (drama s podrobnými režijními poznámkami) „Ironie osudu“, která byla publikována v jednom z několika sborníků filmových scénářů Eldara Rjazanova. Jsou v ní nepodstatné rozdíly v porovnání s filmem. Například tam je scéna, ve které Žeňa poskytuje první pomoc matce Nadi, když se jí udělalo špatně od srdce.\n\nFilm začíná satirickým animovaným úvodem o vytvoření a rozšíření typových architektonických projektů, jež v zemi vytvořily stejnorodou zástavbu v různých městech (tvůrce animace – Vitalij Peskov).\nMoskva, nová výstavba. Nenapravitelný 36letý starý mládenec a chirurg Jevgenij Michajlovič Lukašin plánuje oslavit Nový rok se svou nevěstou Galjou v bytě, jenž nedávno dostali na adrese: 3. ulice Stavbařů, dům č. 25, byt 12. Jevgenij se chystá o novoroční noci požádat Galju o ruku a povídá ji o tom, že už žádal o ruku jednu ženu, ale potom si to náhle rozmyslel a utekl do Leningradu. Galja se chystala odejít, aby se večer mohla znovu vrátit k Lukašinovi a oslavit s ním Nový rok. Na důkaz svých vážných úmyslů Žeňa Lukašin dává Galje klíče od nového bytu.\n\nPřed oslavou Nového roku Žeňa a jeho přátelé Pavlik, Saša a Míša odjíždí, již podle jejich staré tradice, do sauny. Tam se pořádně opíjejí a poté jedou na letiště vyprovodit Pavlika, který musí letět za sovu manželkou do Leningradu. Letadlem však opilý Saša a Míša nechtěně posílají polo spícího Žeňu. Probouzí se až na Leningradském letišti, volá si taxi a řidiči diktuje svou moskevskou adresu, na níž se v Leningradě nachází přesně takový typový dům jako v Moskvě.\nŽeňa jde po schodech do bytu, jenž považuje za svůj a odemyká typový zámek klíčem od svého moskevského bytu. V bytě s typovým sovětským nábytkem je stejný nepořádek po nastěhování, jako i v jeho opravdovém bytě, takže bez jakéhokoli podezření. Žeňa vysílený po dlouhém dni a alkoholu usíná. Po chvíli se do bytu vrací učitelka ruského jazyka a literatury Naděžda Vasiljevna Ševeljova, která v tomto bytě žije a chystá se oslavit Nový rok se svým ženichem Ippolitem Georgijevičem. Se zděšením nachází u sebe doma spícího cizího člověka, a tak se ho snaží vzbudit a vyhnat, než přijde Ippolit.\n\nŽeňa se všemožně brání. Z jeho úhlu pohledu vtrhla do jeho bytu cizí žena a z nejasné příčiny ho vyhání pryč. V důsledku zmateného vysvětlování a vzájemného ukázání si pasů vychází pravda najevo: Galja čeká Žeňu v Moskvě a on se nachází v Leningradě, kam již předtím utekl od bývalé nevěsty. V tom příchází Ippolit, který Nadě ztropí scénu a Žeňa odchází.\nAvšak brzy zjišťuje, že nemá peníze na lístek do Moskvy, a proto se vrací, aby si půjčil. Naďa souhlasí, že mu pomůže.\nV Ippolitovi to vyvolává další výbuch žárlivosti a naštvaně odchází. Žeňa se neúspěšně snaží Ippolita dohnat. Naďa již vystřízlivělému Žeňovi dovoluje zůstat, aby se mohl dovolat Galje a vysvětlit jí co se stalo, ale když se konečně dovolá své milované zjišťuje, že ho nechce ani slyšet. Hrdinové se nuceně nachází v jednom pokoji a postupně k sobě začínají pociťovat vzájemné sympatie.\nPoté znova přichází Ippolit. Kvůli tomu, že je Žeňa stále ještě v bytě, jde situace do tuhého. Naděžda je vyhání z domu oba. Jelikož si Žeňa zapomněl brašnu se saunovou metličkou, tak se znova vrací a Naďa mu sama nabízí, aby zůstal. Poté přichází již opilý Ippolit. Během toho, co zpívá, pije a sprchuje se přímo v oblečení, vysvětluje oběma, jak těžké je během tak krátké doby zničit staré a vytvořit nové. Poté odchází nadobro.\n\nNaďa otřesená Ippolitovými slovy usoudí, že s Žeňou to nemá budoucnost, a to co se stalo, byla pouze hra. Žeňa odlétá zpět do Moskvy s fotografií Nadi, kterou ji předtím vzal. Avšak Naďa zjišťuje, že Žeňa opět zapomněl brašnu s metličkou a pochopila, že je to osud, a ještě ten den přilétá do Moskvy, aby navždy zůstala se svým milovaným.\n\n\n\nJako typový dům s adresou 3. ulice Stavitelů 25 byly ve filmu použity dva panelové domy stojící v moskevské čtvrti Troparjovo-Nikulino na adrese Vernadskova třída 113 (dům Nadi Ševeljove) a Vernadskova třída 125 (dům Ženi Lukašina). Ve skutečnosti byly tyto prototypy typového domu postaveny podle experimentálního projektu, který byl realizován ve třech budovách na téže třídě. V roce 2003 byly na stěnách domů hlavních hrdinů (Ženi a Nadi) umístěny dvě pamětní desky, z nichž jedna byla odcizena. 29. prosince roku 2007 byly pamětní desky obnoveny a opět slavnostně odkryty za účasti Eldara Rjazanova.\n\nPostavu Lukašina mohl ztvárnit Andrej Mironov. Říká se však, že Mironov neměl úspěch u ženského publika, což bylo v rozporu s námětem filmu – nikdo by mu jeho výkon neuvěřil. Jeho účast byla proto ve filmu zamítnuta. O tutéž roli se také zajímali Pjotr Veljaminov, Stanislav Ljubšin a Innoketij Smoktunovskij. Mjagkov byl v podstatě vybrán náhodou.\n\nO roli Nadi Ševeljove se ucházelo mnoho sovětských hereček: Ljudmila Gurčenko, Valentina Talyzina, Světlana Nemoljajeva a další. Avšak Rjazanov žádnou ze zmíněných umělkyň do role neobsadil. Po zhlédnutí skandálního (podle sovětských úvah zbytečně erotického) polského filmu Anatomie lásky, v němž hlavní ženskou roli (Evu) ztvárnila herečka Barbara Brylska, se Rjazanov rozhodl pozvat na casting filmu Ironie Osudu právě Brylskou. Barbara Brylska do té chvíle rusky prakticky nemluvila a filmový štáb musel herečce některé věci objasňovat v angličtině.\nO roli Nadi se ucházely:\n\nPodle prvotního plánu si měl postavu Ippolita zahrát Oleg Basilašvili. Během natáčení však zemřel Basilašviliho otec a krátce poté i herec Efim Kopeljan, kolega Basilašviliho z Velkého dramatického divadla G. A. Tovstonogova v Petrohradě. Pod vlivem těchto události ukončil Oleg Basilašvili spolupráci na filmu. Na začátku března byl proto do role Ippolita obsazen Jurij Jakovlev. Na fotografii Ippolita, kterou Žeňa vyhodil z okna a Naďa ji následně zvedá venku ze sněhu, je vyobrazen právě Basilašvili.\n\n\n\n\nOd roku 1990 ruská kinematografická společnost „Krupnyj plan“ («Крупный план») vydávala film na videokazetách. V letech 1995–1999 vycházel za spolupráce se společností „Videomir“ («Видеомир»). Začátkem roku 2000 byl film znova vydán na VHS společností „Master tejp“ («Мастер Тэйп»).\n\nV roce 2000 byl film digitálně restaurován, očíslován a vydán distributorem Twister na DVD s hudbou Dolby Digital 5.1 (Surround) s ruskými a anglickými titulky, ruským a anglickým menu a doplňujícími filmografiemi a texty písní. V roce 2003 film vydala na DVD také společnost „Krupnyj plan“ («Крупный план») s hudbou Dolby Digital 5.1 (Surround) a 1.0 (Mono) a s ruskými titulky.\n\n\n\n"}
{"id": "1249758", "url": "https://cs.wikipedia.org/wiki?curid=1249758", "title": "Moravsko (Zdelov)", "text": "Moravsko (Zdelov)\n\nMoravsko je malá osada, část obce Zdelov v okrese Rychnov nad Kněžnou. Nachází se asi 2 km severozápadně od Zdelova u silnice I/36 vedoucí z Borohrádku do Čestic.\n"}
{"id": "1249759", "url": "https://cs.wikipedia.org/wiki?curid=1249759", "title": "Mistrovství České republiky v atletice 2000", "text": "Mistrovství České republiky v atletice 2000\n\nMistrovství České republiky v atletice 2000 se uskutečnilo ve dnech 15. - 16. července 2000 v Plzni.\n\n"}
{"id": "1249764", "url": "https://cs.wikipedia.org/wiki?curid=1249764", "title": "Larisa Cerićová", "text": "Larisa Cerićová\n\nLarisa Cerićová (* 26. ledna 1991 Travnik) je bosenská zápasnice–judistka.\n\nJudo jí poprvé zaujalo v roce 2001, když viděla v televizi zápasit na mistrovství světa krajana Amela Mekiće. S judem začínala v rodném Travniku v roce 2002 pod vedením Elvira Salihagiće. V roce 2007 si jí do Sarajeva stáhnul trenér Branislav Crnogorac. Mezi seniorkami se pohybuje od svých 18 let. V roce 2011 se trápila s operovaným kolenem, vynechala několik turnajů a v olympijském roce 2012 jí scházely body pro kvalifikaci na olympijské hry v Londýně. Od roku 2013 pronikla mezi světovou špičku v těžké váze. V roce 2016 si pohlídala účast na olympijských hrách v Riu, ale takticky nezvládla zápas úvodního kola proti Tunisance Nihel Cheikhové Rouhouové.\n\n\n\n"}
{"id": "1249798", "url": "https://cs.wikipedia.org/wiki?curid=1249798", "title": "Česko na světových hrách", "text": "Česko na světových hrách\n\nČeská republika se světových her účastnila už jako Československo od třetího ročníku v roce 1989, kde získala tři stříbrné medaile.\n\nSportovci z České republiky celkově vyhráli 36 medailí na Světových hrách, především v rybolovné technice.\n\nPartnerem Mezinárodní asociace Světových her pro Česko je Český olympijský výbor, uznaný Mezinárodním olympijským výborem v roce 1993.\n\nNásledující tabulka ukazuje medailové úspěchy českých sportovců na Světových hrách podle dostupných pramenů.\n\nNa třetích hrách v roce 1989 byla jedinkrát zařazena sálová cyklistika, čeští reprezentanti vybojovali tři stříbrné medaile v kolové a krasojízdě žen a dvojic žen.\n\nBudoucí úspěchy českých reprezentantů v rybolovné technice odstartovali na hrách v roce 1993 Michaela Křížová (zlato – závaží přesnost, stříbro – muška přesnost) a Patrik Lexa (stříbro – muška-dálka, bronz – muška-dálka obouruč).\n\nV roce 1997 zvítězil na Světových hrách Patrik Lexa ve dvou disciplínách rybolovných technik a získal také dvě stříbrné medaile, jedno zlato vybojovala Hana Tupá v disciplíně muška přesnost, kde Křížová obhájila své stříbro a přidala další dvě v jiných disciplínách. Josef Luxa je doplnil třetím místem v disciplíně závaží na přesnost. V parašutistické soutěži na přesnost přistání vyhrál Ivan Hovorka.\n\nNa hrách v Akitě v roce 2001 vybojovala česká výprava čtyři medaile (jednu stříbrnou a tři bronzové, z nich jednu bronzovou v ukázkovém sportu). Sportovní rybář Jan Luxa vybojoval stříbro v disciplíně muška-dálka a bronz v mušce na přesnost, Zuzana Kočířová byla také třetí v mušce na přesnost. V ukázkovém sumó vyhrál v soutěži bez rozdílu vah souboj o třetí místo Jaroslav Poříz.\n\nNa Světových hrách 2005 v Duisburgu startovali i dva čeští olympionici (kanoista Petr Procházka a moderní gymnastka Dominika Červenková). Český tým vybojoval dvě zlaté, tři stříbrné a šest bronzových medailí (z toho jednu zlatou a dvě bronzové v ukázkových sportech – dračích lodích a halovém pozemním hokeji). Nejúspěšnější součástí výpravy byli opět sportovní rybáři, z vítězství v disciplíně muška-přesnost se radoval Patrik Lexa, Zuzana Kočířová vyhrála stříbro v disciplíně muška-dálka a bronz v zátěži-arenberg, kde byla druhá Jana Brončková, ve stejné disciplíně mužů obsadil třetí místo Jan Luxa. Další zlato získala posádka české dračí lodě v závodě na 1000 metrů. Tomáš Mrázek skončil druhý v lezení na obtížnost. Jen o 0,1 sekundy ztratilo stříbro české smíšené kvarteto ve štafetě v orientačním běhu. Bronz získali korfbalisté a v halovém turnaji pozemní hokejisté a pozemní hokejistky.\n\nV roce 2009 na hrách v Kao-siungu vybojovali českou jedinou, bronzovou medaili inline hokejisté.\n\nNa hrách v Cali v roce 2013 inline hokejisté obhájili bronz, stříbrnou medaili v salse získali tanečníci Michaela Gatěková a Jakub Mazůch a rovněž v paraglidingu v disciplíně seskok na přesnost Tomáš Lednik.\n\nRoku 2017 na hrách v polské Vratislavi vybojoval zlatou medaili vodní lyžař Adam Sedlmajer, tým inline hokejistů a kickboxerka Sandra Mašková. Stříbro k nim přidal ploutvový plavec Jakub Jarolím v kategorii 50 metrů kraul bifins, který získal ještě bronz ve stejné kategorii na dvojnásobné trati. Další bronzová umístění přidal orientační běžec Vojtěch Král, terénní lukostřelkyně Martina Macková a Jakub Klouda, soutěžící v Muay Thai.\n\nUvedeni jsou vlajkonoši na zahajovacím ceremoniálu příslušných světových her.\n\n"}
{"id": "1249800", "url": "https://cs.wikipedia.org/wiki?curid=1249800", "title": "Atavyros", "text": "Atavyros\n\nAtavyros () je řecká obecní jednotka na ostrově Rhodos v Egejském moři v souostroví Dodekany. Do roku 2011 byla obcí. Nachází se v západní části ostrova. Na severu sousedí s obecní jednotkou Kameiros, na jihu s obecní jednotkou Jižní Rhodos a na východě s obecní jednotkou Lindos. Je jednou z deseti obecních jednotek na ostrově.\n\nObecní jednotka Atavyros se skládá z 5 komunit. V závorkách je uveden počet obyvatel komunit a sídel.\n"}
{"id": "1249803", "url": "https://cs.wikipedia.org/wiki?curid=1249803", "title": "Nikon D3400", "text": "Nikon D3400\n\nNikon D3400 je 24 megapixelová digitální zrcadlovka (dále DSLR) oznámená společností Nikon dne 17. srpna 2016, na tiskové konferenci v Amsterdamu. V České republice byla představena o den později na tiskové konferenci v Praze. Fotoaparát je následníkem modelu Nikon D3300, který nahrazuje po dvou letech. Tělo je konstruováno z kompozitů a plastu a je vybaveno 24 MPx snímačem CMOS velikosti APS-C. Fotoaparát patří do základní třídy D3xxx určené pro amatéry.\n\nFunkce SnapBridge umožní uživatelům spojení fotoaparátu s chytrým zařízením prostřednictvím Bluetooth. Po instalaci příslušné aplikace Nikon SnapBridge a spárování zařízení s fotoaparátem lze prostřednictvím aplikace přenášet fotografie do chytrého zařízení již během fotografování a umožnit tak jejich okamžité prohlížení či sdílení na internetu. Přenos probíhá na pozadí a nebrání tak dalšímu používání fotoaparátu. Druhá užitečná funkce spočívá v přenášení aktuálních zeměpisných souřadnic z chytrého zařízení do fotoaparátu a jejich vložení do EXIF informací ve snímku. Fotoaparát využívá technologie Bluetooth Low Energy se sníženou spotřebou energie. Vzhledem k tomu, že fotoaparát není vybaven technologií WiFi, nelze využít další funkce, jako např. ovládání fotoaparátu z chytrého zařízení.\n\nFotoaparát umožňuje využít dvou variant automatických režimů. Je to režim s automatickým bleskem a automatický režim bez blesku. V obou případech probíhá fotografování zcela automaticky a není třeba již nic dalšího nastavovat, veškeré nastavení volí fotoaparát. \n\nRežim průvodce je interaktivní režim nastavení fotoaparátu, kdy přístroj vede uživatele krok za krokem nejen k optimálnímu nastavení fotoaparátu před expozicí, ale i v následné \"postprodukci\" snímků. Pro samotné pořízení snímku jsou k dispozici základní volby - auto, vypnutý blesk, vzdálené objekty, makrosnímky, spící tváře, pohyblivé objekty, krajiny, portréty, noční portrét a fotografování nočních krajin. Kromě nich se dá vybrat ještě z pokročilých operací - změkčení pozadí, vysoká hloubka ostrosti, zmrazení pohybu (osoby), zmrazení pohybu (vozidla), zobrazení tekoucí vody, zachycení červeně západu slunce, pořizování jasných snímků a tmavé snímky.\n\nRychlý výběr nastavení pro vybrané situace představují motivové programy. K dispozici jsou portrét, krajina, děti, sporty, makro a noční portrét.\n\nSpeciální efekty slouží k expozici nestandardních snímků. Jedná se o obdobu různých filtrů používaných většinou až při konečné úpravě fotografií v počítači. Při použití speciálních efektů ve fotoaparátu bude vybraný filtr aplikován přímo na originál exponovaného snímku. Volit je možné z efektů - noční vidění, velmi živé, pop, fotografická ilustrace, efekt dětského fotoaparátu, efekt miniatury, selektivní barva, silueta, hi-key, low-key.\n\nZ těchto režimů lze vybírat ze čtyř možností. Zvolit lze programovou automatiku, clonovou automatiku, časovou automatiku a manuální expoziční režim.\n\nZávěrka je elektronicky řízená štěrbinová s vertikálním chodem. Umožňuje exponovat v časech od 1/4000 s do 30 s v krocích po 1/3 EV, kromě toho má i funkci BULB (stisknutím spouště se závěrka otevře, uvolněním spouště se zavře) a TIME (závěrka se otevírá po prvním stisku spouště a po druhém stisknutí se zavírá).\nNa funkci závěrky má vliv také volba expozičního režimu - jednotlivé snímky, sériové snímání, tichá expozice, samospoušť, dálkové ovládání se zpožděním a dálkové ovládání s rychlou reakcí. U samospouště lze ještě ovlivnit délku prodlevy před expozicí na 2, 5, 10 a 20 s a zvolit počet po sobě následujících expozic od 1 do 9.\n\nZaostřování fotoaparátu zajišťuje AF modul Nikon Multi-CAM 1000 s fázovou detekcí TTL, 11 zaostřovacími poli (včetně 1 křížového snímače). Pro zaostření objektivu lze volit mezi režimy automatického zaostřování (AF) a manuálního zaostřování (MF). U režimů automatického zaostřování pak lze vybrat jednorázové zaostření (AF-S), kontinuální zaostřování (AF-C) a automatickou volbu mezi předchozími režimy (AF-A). Dostupnost jednotlivých režimů je závislá na typu použitého objektivu.\n\nSoučástí těla fotoaparátu je výklopný blesk se směrným číslem cca 7,8. Blesk je vybaven celou řadou režimů řízení záblesku - automatická aktivace blesku, automatická aktivace blesku s redukcí efektu červených očí, automatická aktivace blesku včetně synchronizace s dlouhými časy, automatická aktivace blesku včetně synchronizace s dlouhými časy a redukcí efektu červených očí, doplňkový záblesk, redukce efektu červených očí, synchronizace s dlouhými časy, synchronizace s dlouhými časy včetně redukce efektu červených očí, synchronizace na druhou lamelu včetně synchronizace s dlouhými časy, synchronizace na druhou lamelu, vypnuto.\nKromě vestavěného blesku jsou na fotoaparátu k dispozici standardní sáňky na externí blesk se středovým synchronizačním kontaktem (ISO 518).\n\n\n"}
{"id": "1249805", "url": "https://cs.wikipedia.org/wiki?curid=1249805", "title": "Měsíček (rod)", "text": "Měsíček (rod)\n\nMěsíček (\"Calendula\") je rod jednoletých a vytrvalých bylin z čeledi hvězdnicovité, jež jsou původem z jihu Evropy, kde roste divoce asi 20 druh]]ů. Měsíčky rostou divoce i v jihozápadní Asii, v Makaronézii, v západní Evropě a v oblasti Středozemního moře.\n\nNejvíc pěstovaným a využívaným druhem tohoto rodu je měsíček lékařský (\"Calendula officinalis\"), který se v zahradách pěstuje již od středověku.\n\nJednoleté rostliny jsou asi 60 cm vysoké byliny s bohatě větvenými lodyhami a podlouhlými listy. Úbory květů mají žlutou nebo oranžovou barvu.\n\nMěsíčky se odedávna používaly v gastronomii a v tradičním lékařství. Jejich okvětní lístky jsou totiž jedlé a mohou se použít buď čerstvé do salátů, nebo sušené – tradičně třeba pro barvení sýrů nebo jako náhražka šafránu.\n\nMěsíčkové masti sloužily k léčení drobných poranění a popálenin.\n\nZ květů se dříve získávalo žluté barvivo.\n\n\n \n"}
{"id": "1249807", "url": "https://cs.wikipedia.org/wiki?curid=1249807", "title": "Biogenní aminy", "text": "Biogenní aminy\n\nBiogenní aminy jsou organické dusíkaté látky odvozené od aminokyselin. Mají vysokou biologickou aktivitu a vyskytují se v buňkách rostlin i živočichů, kde zajišťují řadu důležitých funkcí. V nadměrném množství mohou ale působit až toxicky.\nBiogenní aminy běžně vznikají z aminokyselin působením enzymů dekarboxyláz, kofaktorem je pyridoxalfosfát. Enzym z karboxylové skupiny aminokyseliny odštěpí oxid uhličitý za vzniku aminu. V potravinách nejčastěji vznikají působením bakteriálních dekarboxyláz. Jiným způsobem vzniku je aminace nebo transaminace karbonylových sloučenin – aldehydů a ketonů.\nExistují různé způsoby dělení, ale většina je sporná. Příklad rozdělení - podle chemické struktury:\nHistamin je bazický amin, který vzniká dekarboxylací aminokyseliny histidinu enzymem histidindekarboxyláza. Spolu se serotoninem patří mezi biogenní aminy působící jako autakoidy, čili lokální hormony, a dále působí jako neurotransmiter v centrálním nervovém systému. Histamin je přítomen například v plicích, gastrointestinálním traktu, v mastocytech kůže, bazofilech, trombocytech či neuronech mozku. Po uvolnění histaminu vlivem lokálních stimulů působí na histaminové receptory H1, H2, H3. Ve vysokých koncentracích se stává důležitým mediátorem alergických reakcí 1. typu a nízké koncentrace se uplatňují při zánětlivých procesech. Konečný metabolit histaminu je imidazoloctová kyselina, která je vyloučena močí.\nSerotonin vzniká hydroxylací tryptaminu v chromafinních buňkách a serotoninergních neuronech. Po vyplavení je vychytáván trombocyty. Kontrahuje hladké svaly gastrointestinálního traktu a stimuluje peristaltiku. V mozku funguje jako neurotransmiter. Při nadměrné tvorbě vznikají průjmy až serotoninový syndrom. Konečný produkt metabolismu je kyselina 5-hydroxyindoloctová, vyloučená močí.\nKatecholaminy dopamin, adrenalin a noradrenalin se kvůli svojí struktuře o-difenylů také řadí mezi biogenní aminy.\nPolyaminy se účastní hojení a regenerace poraněných tkání a jsou nezbytné při regulaci buněčného růstu, diferenciaci buněk, a to hlavně střevní tkáně. Hlavními zástupci jsou putrescin a vyšší polyaminy spermidin a spermin. Substráty pro vznik jsou arginin a methionin. Syntéza polyaminů probíhá v gastrointestinálním traktu v rámci endogenní (vnitřní) tvorby a stejně tak jsou přijímány i potravou, vstřebány v tenkém střevě a využity k růstu buněk.\nDetoxikace aminů jak fyziologicky (přirozeně) přítomných v organismu, tak aminů přijatých potravou probíhá zejména v mitochondriích v trávicím traktu. Aminy jsou odbourávány působením několika enzymů:\nU některých pacientů je tento mechanismus odbourávání nedostačující: problém mohou mít děti, pacienti se sníženou funkcí jater, pacienti užívající léky inhibitory MAO (antidepresiva, antiparkinsonika - léky pro léčbu Parkinsonovy choroby), lidé, kteří mají vysoký příjem biogenních aminů potravou. Činnost aminooxidáz může inhibovat i acetaldehyd vzniklý metabolismem alkoholu.\nAminy v lidském těle můžou působit jako neurotransmitery v CNS nebo mohou ovlivňovat krevní tlak díky změně kontraktility cév. Při nadměrném příjmu biogenních aminů v potravě nebo při nedostatečném odbourávání se mohou vyskytnout nežádoucí účinky: hypertenze až hypertenzní krize (tyramin), hypotenze (histamin), bolesti hlavy a migrény (tyramin), bušení srdce, dýchací potíže, pocení, zvracení, průjem, křeče břicha, vyrážka, v krajním případě anafylaktický šok až smrt.\nBiogenní aminy se využívají v terapii deprese a Parkinsonovy choroby inhibicí monoaminooxidázy v centrální nervové soustavě.\nBiogenní aminy jsou obsaženy prakticky ve všech potravinách, jsou totiž přirozenou součástí rostlin i živočichů. Více se nacházejí v potravinách živočišných, kde vznikají z bílkovin působením dekarboxyláz mikroorganismů. Ve vyšší koncentraci vznikají při výrobě a skladování fermentovaných potravin – při výrobě se totiž využívá právě mikroorganismů s dekarboxylázovou aktivitou.\nAby se biogenní aminy v potravinách hromadily, musí být splněny následující podmínky:\nAktivita dekarboxyláz je ovlivněna teplotou, aktivitou vody, pH, dobou skladování nebo obsahem soli.\nPříliš vysoké množství biogenních aminů v potravinách signalizuje kažení potravin a vedou u člověka k otravám – vyvolává poruchy CNS a krevního oběhu, zvracení, průjem. Zvýšený obsah je často v nevhodně skladovaných rybách – především putrescin, kadaverin a histamin.\nBiogenní aminy se v potravinách stanovují pomocí některých separačních metod:\nBiogenní aminy se fyziologicky (přirozeně) vyskytují v každém organismu, ve větším množství však mohou na člověka působit toxicky. Pokud jsou ve větším množství obsaženy v potravině, označují se jako endogenní cizorodé látky.\nNadměrné požití biogenních aminů – tedy hlavně histaminu z ryb – může vést až ke scombroid syndromu. K jeho vyvolání stačí 20 – 100 mg histaminu ve 100 g rybího masa. Příznaky obvykle zahrnují otoky rtů a obličeje, nauzeu, průjem, úzkost, poruchy zraku, vážněji bronchospasmus (křeč svaloviny průdušek), vazodilataci až šok. Potíže se dostavují po 10 – 30 minutách, maximálně do 24 hod. Pacienti jsou léčeni antihistaminiky, vhodné je i podání aktivního uhlí, který na sebe histamin naváže.\n\nJANOUŠKOVÁ, Magda. Biogenní aminy. 2010. Dostupné také z: http://is.muni.cz/th/214944/lf_b/.\nKOMPRDA, Tomáš. Obecná hygiena potravin. V Brně: Mendelova zemědělská a lesnická univerzita, 2004. ISBN 80-7157-757-X.\nKUBÁŇ, Vlastimil a Petr KUBÁŇ. Analýza potravin. Brno: Mendelova zemědělská a lesnická univerzita, 2007. ISBN 978-80-7375-036-7.\nMARTÍNKOVÁ, Jiřina. Farmakologie pro studenty zdravotnických oborů. 2., zcela přeprac. a doplň. vyd. Praha: Grada, 2014. ISBN 9788024713564.\nVELÍŠEK, Jan. Chemie potravin 3. 2. vyd. Tábor: OSSIS, 2002. ISBN 808665902X.\nPrezentace z VŠCHT\nSpolečnost pro výživu\n"}
{"id": "1249813", "url": "https://cs.wikipedia.org/wiki?curid=1249813", "title": "Sláva Ukrajině", "text": "Sláva Ukrajině\n\nSláva Ukrajině! Hrdinům sláva! (ukrajinsky: Слава Україні! Героям слава! v transliteraci Slava Ukrayini! Heroyam slava!) je ukrajinský národní pozdrav a slogan.\n\nMotto \"Sláva Ukrajině\" se poprvé objevilo během ukrajinské války o nezávislost v letech 1917 až 1921. \n\nPozdrav \"Sláva Ukrajině!\" začala používat Organizace ukrajinských nacionalistů a Ukrajinská povstalecká armáda (banderovci) v jejímž čele stál Stepan Bandera. V roce 1941 se stalo jejich oficiálním sloganem spojené zvolání \"Sláva Ukrajině! Hrdinům sláva!\"\n\nSlogan se stal opět populárním v souvislosti s událostmi ukrajinské revoluce v roce 2013, anexí Krymu Ruskou federací 2014 a následnou válkou v Donbasu.\n"}
{"id": "1249821", "url": "https://cs.wikipedia.org/wiki?curid=1249821", "title": "Gleisdreieck (stanice metra v Berlíně)", "text": "Gleisdreieck (stanice metra v Berlíně)\n\nGleisdreieck je stanice berlínského metra, ve volném překladu znamenající kolejištní trojúhelník. Leží v městské části Kreuzberg ve správním obvodě Friedrichshain-Kreuzberg. \n\n28. září 1908 se v místě dnešní stanice stala nehoda, dva vlaky jedoucí proti sobě se srazily. Stanice byla otevřena 13. srpna 1961 pro linku A. Roku 1966 pro linku 1 a 2. Od roku 1984 zde staví dnešní linky U1 a U2. Roku 2009 začala sanace budovy a oprava kolejí a střechy za 2 miliony eur. Sanace byla ukončena až roku 2012. Stanice má dva výtahy, první otevřený od roku 2010 a druhý od 19. dubna 2012.\nStejný název jako stanice nese nedaleký 60 hektarový park.\n"}
{"id": "1249822", "url": "https://cs.wikipedia.org/wiki?curid=1249822", "title": "Seznam dílů seriálu Mrtvý bod", "text": "Seznam dílů seriálu Mrtvý bod\n\nToto je seznam dílů seriálu \"Mrtvý bod\". Americký dramatický televizní seriál \"Mrtvý bod\" měl premiéru na stanici NBC.\nDne 10. května 2018 byl seriál prodloužen o čtvrtou řadu. \n\n<onlyinclude></onlyinclude>\n\nDne 10. května 2019 bylo stanicí NBC oznámeno, že seriál získá pátou řadu, která bude zároveň finální řadou seriálu.\n\n"}
{"id": "1249855", "url": "https://cs.wikipedia.org/wiki?curid=1249855", "title": "Kino MAT", "text": "Kino MAT\n\nKino, a posléze studio MAT založil filmový střihač Jan Mattlach v prosinci 1994 v rohovém, funkcionalistickém domě na Karlově náměstí 19. Dům postavil jeho dědeček a pražský stavitel Jan Matoušek. Kino slouží jako sál pro novinářské projekce mnoha českých filmů, pro besedy a diskuze, akce pro děti. Nabízí alternativní program a jeho provozovatelé nehledí na zisk, ale kvalitu. Mattlach původně zamýšlel otevřít v domě pouze hospodu, pro kterou se nakonec našlo místo a tak filmový klub, kde se schází především filmoví tvůrci a studenti, vede Mattlachova sestra Zuzana. Prostory klubu navrhl architekt Martin Vrátník. V domě na Karlově náměstí má Jan Mattlach také postprodukční studio, kde na mnoha projektech pracují spolu s ním i další významní střihači jako Filip Issa nebo Vasilis Skalenakis.\n\n"}
{"id": "1249859", "url": "https://cs.wikipedia.org/wiki?curid=1249859", "title": "Mistrovství České republiky v atletice 2001", "text": "Mistrovství České republiky v atletice 2001\n\nMistrovství České republiky v atletice 2001 se uskutečnilo ve dnech 30. června – 1. července 2001 v Jablonci nad Nisou.\n\n"}
{"id": "1249862", "url": "https://cs.wikipedia.org/wiki?curid=1249862", "title": "Huawei P8", "text": "Huawei P8\n\nHuawei P8 je mobilní telefon, který vychází z předchozího modelu Huawei P7, pouze s menšími změnami designu. Vyniká hlavně v poměru cena/výkon.\n\nExistuej i \"odlehčená\" verze Huawei P8 Lite\n\nOd předchozího modelu si ponechal IPS displej, ale zvětšený na 5,2\" s FullHD rozlišením. Je schopný zobrazit až 16 milionů barev. Displej je chráněn sklem Gorilla Glass 3. Tělo je z kovu, až na oblast kolem fotoaparátu. Boky telefonu jsou zaoblené pro pohodlné držení. Mobil je dostupný v pěti barevných variantách.\n\nZadní fotoaparát smartphonu má 13 MPx a funkci HDR, automatické ostření, optickou stabilizaci, panorama i ovládání zvukem. Oproti staršímu modelu má i dvoubarevný blesk. Lze s ním fotit už za 1,2 sekundy ze zamčené obrazovky. Také je možno fotit s předinstalovanými filtry a natáčet videa ve FullHD. Přední fotoaparát má 8 MPx a je určen k focení širokoúhlých selfie nebo jako zrcadlo. Lze opět využívat filtry.\n\nZ pohledu konektivity má telefon vstupy pro 3,5 mm jack na sluchátka a microUSB na nabíjení telefonu nebo pro propojení s počítačem. Mobil je vybaven Wi-Fi, Bluetooth 3.0 a NFC. Lze pořídit i verzi se dvěma sloty na SIM kartu.\n\nMobil používá operační systém Android 5.0 Lollipop. Je možné si stáhnout aktualizaci 6.0 Marshmallow. Huawei nadstavbu EMUI verze 3.0 lze aktualizovat hned po spuštění telefonu.\n\nTelefon má několik předinstalovaných aplikací, jako kalkulačku, nahrávač zvuku, či aplikaci na přehrávání médií. Mobil také nabízí i možnost sledovat a upravovat složky systému a to i bez použití počítače. Je zde možnost změnit vzhled ikon předinstalovaných aplikací.\n\n"}
{"id": "1249867", "url": "https://cs.wikipedia.org/wiki?curid=1249867", "title": "Vidlák (Černíny)", "text": "Vidlák (Černíny)\n\nVidlák je rybník a stejnojmenná chatová osada v Středočeském kraji, v okrese Kutná Hora, oblíbené rekreační středisko. Nachází se asi 0,8 kilometru západně od centra obce Černíny (na katastrálním území této obce), asi 0,7 kilometru od železniční zastávky Černíny. Od Kutné Hory je rybník vzdálen necelých 13 kilometrů jižně vzdušnou čarou (asi 16 kilometrů po silnici). Rybník a část okolních lesů jsou ve vlastnictví města Kutná Hora.\nRozloha rybníku je 6,5 hektarů, celkový objem činí 105 tis. m³, retenční objem je 34 tis. m³.\nLeží v nadmořské výšce přibližně 438 metrů. Rybník je napájen říčkou Vrchlicí, která do rybníka přitéká od jihu (od Štipoklas) a současně \"druhou zdrojnicí Vrchlice\", která pramení nad \"Jivovským rybníkem\" nedaleko Hetlína, poté protéká několika dalšími menšími rybníky, přijímá 3 malé bezejmenné přítoky a krátce poté vtéká do druhého (jihozápadního) ramene rybníka. Tento přítok tak sbírá vodu z celého lesního komplexu v prostoru mezi Hetlínem. Odtoky z rybníka jsou rovněž dva: na severním a jižním okraji hráze (nedaleko od hospody), přičemž jižní odtok se velmi krátce poté se severním spojuje. Vrchlice pak teče přibližně severovýchodním směrem a po necelém kilometru vtéká do Svěceného rybníka.\n\nTím, že rybník má dva přítoky, vznikl jeho \"charakteristický tvar\" se dvěma choboty (vidlicemi), od kterého je odvozen i jeho název. Původní soutok obou přítoků je většinou skrytý pod hladinou, při vypuštěném rybníku je však stále dobře patrný. V České republice najdeme ještě několik dalších rybníků tohoto názvu a zpravidla mají též dva přítoky a obdobný tvar.\n\nRybník je ve velkém rozsahu využíván pro rekreační účely, ale také k polointenzivnímu chovu ryb (s omezeným přihnojováním rybníka a přikrmováním ryb). Chová se především kapr. Pro rybník je typický jarní výlov (březen), podzimní výlov se neprovádí. Za jak dlouho se rybník opět naplní závisí proto na vydatnosti srážek během jara, ale vzhledem k existenci dvou přítokům z lesnatých oblastí k tomu zpravidla dochází již v průběhu května, případně během června.\n\nKolem roku 2010 postupně v několika etapách proběhly rozsáhlejší opravy hráze a přelivu, po dlouhou dobu byl rybník zcela vypuštěn a došlo též na odbahnění dna rybníka. Na hrázi byly odstraněny veškeré menší náletové dřeviny a bylo vykáceno (zřejmě pro špatný zdravotní stav) též několik velkých stromů na straně hráze směrem do rybníka. Vzhled celého východní břehu se tak významně změnil.\n\nNa podzim roku 2013 a počátkem roku 2014 skupina aktivních chatařů obnovila hřiště s antukovým povrchem pro nohejbal, badminton a líný tenis pod hrází rybníka, které předtím mnoho let chátralo. Z vlastních prostředků financovali i nákup antuky, sítě, míčů, hrabadla a dalšího vybavení. Nyní se na hřiště pořádají též dětská sportovní odpoledne. Chatový výbor v průběhu roku organizuje i různé další sportovní a kulturní akce.\n\n\"Přístup k rybníku:\" Vídlák je dobře dopravně dostupný jak veřejnou dopravou, tak osobními automobily. Nedaleko se nachází železniční zastávka Černíny na železniční trati č. 235. Z Kutné Hory až do Černín vede kvalitní silnice II/126 (stejná silnice i od jihu, ze Štipoklas a Zbraslavic), poté krátká odbočka po místní komunikaci. Kolem rybníka prochází hned několik pěších tras a cyklotras. Nedaleko severního okraje hráze se nachází rozcestník turistických značených cest \"Vidlák – rybník\". Vedou zde, zčásti souběžně, červená turistická „magistrála“ z Kutné Hory do Zruče nad Sázavou a zelená turistická značka, dále cyklotrasy 0096 a 0098, po kterých se lze vydat téměř do všech směrů. V zimě (podle počasí) bývají v širokém okolí rybníka projeté lyžařské stopy.\n\nPůvodně se u rybníku nacházela malá osada Vidláky (asi 7 domů). Pod rybníkem stával též mlýn, první z mnoha na Vrchlici, byl však rozbořen již před více než 100 lety. První chaty zde vznikly již za první republiky, několik malých chat v lese na severním břehu se dochovalo až do současnosti víceméně v původní podobě. Vzhledem k dobré dopravní dostupnosti se chatová osada postupně zvětšovala, nejvíce v 60. letech a počátkem 70. let dvacátého století. Nyní jde o jednu z největších chatových osad na Kutnohorsku, podél silnice se chaty rozrostly skoro až k železniční zastávce Černíny, pod hrází podél Vrchlice se téměř spojila část chatové osady Vidlák a menší chatová osada při jižním okraji Svěceného rybníka. Několik domů slouží i pro trvalé bydlení.\n\nHostinec na Vidláku se zde nacházel opět již za první republiky. Na východní boční stěně domu čp. 20 je poměrně dobře čitelný nápis „Hostinec na Vidláku, 1923“. V současnosti je však jako hostinec využívána pouze spodní část tohoto dvojdomu (blíže k hrázi rybníku). K dispozici je zde také připojení k Internetu prostřednictvím Wi-Fi.\n\nRybník je ze tří stran (severní, západní a jižní) obklopen rozsáhlým komplexem \"Švábinovského lesa\" (ve starších průvodcích se uvádí jako Michlovecký les, viz např. průvodce Kutnohorsko a Střední Polabí).\nPřevážně jde o lesní kulturu smrku ztepilého. V komplexu Švábinovského lesa se rozkládá ještě celá řada větších či menších rybníků. Asi 1,5 kilometru severoseverovýchodně od Vidláku se nachází o něco menší Pastvický rybník, který je také využíván pro rekreační účely (byť ne tak intenzivně jako Vidlák) a je poměrně významný též z hlediska ochrany přírody a biodiverzity. Dále to jsou \"Židovský rybník\" (blízko samoty Kocourov), \"Hejniční rybník\" (mezi Kocourovem a Švábínovem) a dva rybníky přímo u osady Švábínov (\"Olšinský\", druhý na mapách bez jména, heslo Švábínov na Wikipedii uvádí název \"Švábinský\", též Švábinovský). U obce Hetlín to jsou \"Náveský rybník\", malinký \"Dalmacínek\" a \"Jívový rybník\". Již mimo lesní komplex, ale těsně při jeho východním okraji (a nejblíže od Vidláku) se také na Vrchlici rozkládá již zmíněný a největší Svěcený rybník (8,1 hektaru). Přibližně 2 kilometry jižně až jihojihovýchodně od Vidláku (u Zbraslavic) se nachází významný Starý rybník s velkým rekreačně sportovním komplexem.\n\n"}
{"id": "1249869", "url": "https://cs.wikipedia.org/wiki?curid=1249869", "title": "Lipogram", "text": "Lipogram\n\nLipogram (ze starořeckého výrazu λειπογράμματος, chybějící písmeno) je text, v němž není ani jednou použito určité písmeno. Tvorba lipogramů je častou literární hrou, jejíž náročnost roste s frekvencí vynechaného písmene v příslušném jazyce (nejtěžší je vyhnout se při psaní některé ze samohlásek).\n\nPsaním lipogramů se zabýval již v 6. století př. n. l. řecký básník Lasus z Hermiony, který se ve svých ódách dokázal obejít bez písmene sigma (protože ho neměl rád). Dalšími antickými tvůrci lipogramů byli Pindaros a Trifiodoros, který přepsal Homérovo dílo tak, že v každém ze 24 zpěvů chybělo jedno písmeno řecké abecedy. Tento postup používal i staroindický spisovatel Dandin, v 18. století se jím zabývali Joseph Addison, Barthold Heinrich Brockes a Gavrila Romanovič Děržavin, moderními představiteli jsou Julian Tuwim, Jasutaka Cucui nebo autoři z okruhu sdružení OuLiPo. Příkladem, že lipogramem může být i celý román, je \"Gadsby\" Ernesta Vincenta Wrighta nebo \"La Disparition\" Georgese Pereca, oba napsané bez jediného E. Perecova kniha je napsána tak zručně, že většina čtenářů ani recenzentů si její lipogramatické podstaty vůbec nevšimla. Americký spisovatel Mark Dunn učinil lipogram zápletkou své knihy \"Ella Minnow Pea\", odehrávající se v zemi, jejímž obyvatelům je zakázáno používat některá písmena.\n\nVariantou tohoto postupu je pangramatický lipogram, který obsahuje všechny znaky abecedy kromě jediného.\n\n"}
{"id": "1249874", "url": "https://cs.wikipedia.org/wiki?curid=1249874", "title": "Starý rybník (Zbraslavice)", "text": "Starý rybník (Zbraslavice)\n\nStarý rybník je rybník v Středočeském kraji. Nachází se v okrese Kutná Hora asi 1,2 kilometru severovýchodně od centra Zbraslavic (na katastrálním území této obce), asi 0,7 kilometru severovýchodně od železniční zastávky Zbraslavice a asi 0,5 kilometru severoseverozápadně od konce vzletové a přistávací dráhy letiště Zbraslavice. Od Kutné Hory je rybník vzdálen přibližně 15 kilometrů vzdušnou čarou.\nRozloha rybníku je 7,1 hektarů, celkový objem činí 80 tis. m³, retenční objem je 40 tis. m³.\nLeží v nadmořské výšce přibližně 465 metrů. Rybník je napájen Hodkovským potokem, na kterém leží ještě několik dalších rybníků a za železniční zastávkou obce Želivec se vlévá zprava jako největší přítok do Ostrovského potoka (ten se potom ve Zruči nad Sázavou vlévá do Sázavy. V bezprostředním okolí Zbraslavic se nachází ještě dva menší rybníky: \"Spálený rybník\" (rozloha 1,4 hektaru, asi 350 metrů jihozápadně od Starého rybníka) a \"Nový rybník\" (rozloha 2,4 hektaru, asi 1,2 km jihozápadně od Starého rybníka a 0,6 km severozápadně od centra Zbraslavic).\n\nJedná se o poměrně velký rybník (druhý největší na Hodkovském potoce, přičemž Panský rybník u Hodkova je jen o 0,5 ha větší). Západní, severní a východní břeh je téměř rovný, pouze jižní břeh je hodně zvlněný (nebýt této nepravidelnosti, měl by rybník vysloveně obdélníkový tvar). Hráz se nachází na západní straně a její délka od severu k jihu je přibližně 180 metrů. Starý rybník je využíván hlavně pro rekreační účely a polointenzivnímu chovu ryb. Zajímavostí je, že nad rybníkem můžeme často pozorovat motorová letadla a větroně, protože rybník leží téměř přesně v ose startovací a přistávací dráhy nedalekého letiště Zbraslavice, kde se koná pravidelně AZ CUP a další (i mezinárodní) soutěže.\n\n\"Cesty:\" rybník je dobře přístupný i automobilem z několika směrů. Nejkratší cesta (asi 1,1 kilometru) vede od železniční zastávky Zbraslavice, asi 100 metrů východně od nádraží odbočuje ze silnice II/126 přes železniční přejezd a dále pokračuje přibližně severním směrem až rybníku. Poslední úsek vede po hrázi rybníku, kde se u severozápadního rohu spojuje s další cestou k rybníku. Ta začíná odbočkou ze silnice II/335 na severním okraji Zbraslavic a dále vede východním až severovýchodním směrem zhruba podél Hodkovského potoka, přičemž prochází mezi mezi \"Spáleným rybníkem\" (jižně od cesty) a \"Židovským hřbitovem\" (severně od cesty). Od Kutné Hory (od Štipoklas) je rybník dostupný dvěma odbočkami ze silnice II/126, které se posléze opět spojují severovýchodně od rybníka a poté pokračují k severnímu břehu rybníka. Přímo okolo rybníku nevede žádná značená turistická cesta. Nejblíže prochází modrá trasa pro pěší, která ze Zbraslavic vede přibližně severním směrem, za hrází Spáleného rybníka je nutné odbočit na cestu, kterou křižuje. Modrá trasa pokračuje dále na sever do Hetlína a Starý rybník míjí ve vzdálenosti asi 250 metrů.\n\nU rybníka se rozkládá poměrně rozsáhlá \"chatová osada\". Několik chat se nachází pod hrází rybníka, odkud částečně roztroušená chatová zástavba pokračuje až k menšímu Spálenému rybníku. Více chat se nachází u severního břehu rybníka a největší počet chat se rozkládá podél celého východního břehu, kde zástavba pokračuje až těsně k železniční trati č. 235, nedaleko souběžné silnice II/126.\n\nOd roku 1936 patří ke Zbraslavicím i areál Rekreačního a sportovního střediska, který leží na severním břehu Starého rybníka. Původně areál sloužil pro rekreaci zaměstnanců tehdejší pošty, později zde byl mezinárodní pionýrský tábor Petra Bezruče nebo ozdravovna. Od roku 1996 areál provozuje současný soukromý vlastník, který areál postupně kompletně rekonstruoval a modernizoval. Nachází se zde budova Sport s ubytováním hotelového typu (v budově je i tělocvična), budovy Adam a Eva, Start, dřevěná roubená budova (Srub) a asi dvacet chatiček. V areálu je dále fotbalové hřiště, hřiště na plážový volejbal, hřiště na mini fotbal, basketbalové hřiště, hřiště na volejbal/nohejbal a tenis, vybavení pro stolní tenis, další tělocvičny a sportoviště, pochopitelně též pláž. Je zde rovněž lanové centrum a horolezecká stěna (tzv. Tarzan park), půjčovna kol, koloběžek, kajaků a další.\n\n"}
{"id": "1249875", "url": "https://cs.wikipedia.org/wiki?curid=1249875", "title": "Theodor I. Korsický", "text": "Theodor I. Korsický\n\nTheodor I. Korsický (narozen jako Theodor Freiherr von Stephan Neuhoff; 25. srpna 1694 – 11. prosince 1756), byl německý dobrodruh, který byl krátce i králem Korsiky. \n\nTheodor von Neuhoff se narodil v Kolíně nad Rýnem jako syn Vestfálského šlechtice. Vzdělanosti dosáhl u dvora ve Francii, působil nejprve ve francouzské armádě a potom ve Švédsku. \n\nV Janově se Neuhoff seznámil s několika Korsickými povstalci a uprchlíky a přesvědčil je, že by mohl osvobodit zemi od Janovské tyranie, pokud ho zvolí králem ostrova. S pomocí tuniského vládce přistál na Korsice v březnu 1736 s vojenskou pomocí. Ostrovany byl zvolen a korunován králem. Přijal titul \"král Theodor I.\" a vedl válku s Janovem, nejprve s velkým úspěchem. Ale boje mezi povstalci brzy vedly k jejich porážce a Janované záhy vypsali odměnu na jeho osobu. Poté Theodor odešel z Korsiky v listopadu 1736, údajně proto, aby mohl usilovat o zahraniční pomoc. Obešel řadu evropských zemí a vyrazil do Holandska, kde byl zatčen kvůli dluhu v Amsterdamu.\n\nPo propuštění se ještě vrátil na Korsiku v roce 1738, 1739 a 1743. V roce 1749 odešel do Anglie hledat podporu, ale nakonec znovu upadl do dluhů a byl uvězněn ve vězení dlužníků v Londýně až do roku 1755. Zemřel v roce 1756, ve věku 62 let.\nByl pohřben na hřbitově St. Anne's Church ve čtvrti Soho v centru Londýna. Náhrobní nápis mu napsal Horace Walpole:\n\n"}
{"id": "1249885", "url": "https://cs.wikipedia.org/wiki?curid=1249885", "title": "Attila Dorn", "text": "Attila Dorn\n\nKartsen Brill (* 27. října 1970, Bous, Západní Německo), známý především pod svým pseudonymem Attila Dorn, je německý zpěvák a operní pěvec. Nejvíce je známý jako hlavní zpěvák německé powermetalové skupiny Powerwolf, ve které působí od roku 2003 a vydal s ní doposud sedm studiových alb. Mnoho lidí chybně považuje za Brillův skutečný životopis fiktivní verzi minulosti Attily Dorna, která vznikla po jeho vstupu do kapely a podle níž je Dorn napůl Maďar, napůl Rumun, narozený v transylvánské Sighișoaře. Toto tvrzení podporuje i fakt, že studoval operní zpěv na Národní univerzitě múzických umění v Bukurešti.\n\n"}
{"id": "1249887", "url": "https://cs.wikipedia.org/wiki?curid=1249887", "title": "Panský rybník (Hodkov)", "text": "Panský rybník (Hodkov)\n\nPanský rybník je rybník v Středočeském kraji. Nachází se v okrese Kutná Hora asi 0,8 kilometru jižně až jihovýchodně vzdušnou čarou od centra obce Hodkov (na katastrálním území této obce), asi 2 kilometry jihozápadně od obce Hranice, přibližně 1,5 kilometru severně od Slavošova a necelých 5 km severovýchodně od Zruče nad Sázavou. Vlaková stanice \"Hodkov zastávka\" na železniční trati č. 235 se nachází přímo na severním břehu rybníka. Od Kutné Hory je rybník vzdálen přibližně 21 kilometrů vzdušnou čarou.\nRozloha rybníku je 7,6 hektarů, celkový objem činí 100 tis. m³, retenční objem je 40 tis. m³.\nLeží v nadmořské výšce přibližně 380 metrů. Rybník je napájen Hodkovským potokem, na kterém leží ještě několik dalších rybníků a za železniční zastávkou obce Želivec se vlévá zprava jako největší přítok do Ostrovského potoka (ten se potom ve Zruči nad Sázavou vlévá do Sázavy.\n\nJedná se o největší rybník na Hodkovském potoce (i když Starý rybník u Zbraslavic je jen o 0,5 ha menší a má stejný retenční objem). Rybník má protáhlý tvar od západu k východu, mírně prohnutý do tvaru hodně širokého písmene „U“. Hráz je na západní straně a má od severu k jihu délku přibližně 140 metrů. Pod hrází je \"Panský Mlýn\", nyní využívaný pro rekreační účely.\n\n\"Přístup:\" ve směru od Kutné Hory a Zbraslavic po silnice II/126 až těsně za obec Hranice, kde se nachází odbočka vpravo na místní komunikaci směr Hodkov. Necelý kilometr za železničním přejezdem (u kterého se nachází vlaková stanice Hodkov) je úzká odbočka vlevo směr rybník. Při příjezdu po dálnici D1 sjezd na 56. kilometru (Soutice), směr Zruč nad Sázavou, opět po silnici II/126 a dále stejná odbočka před obcí Hranice. Přímo okolo rybníku nevede žádná značená turistická cesta. Nejblíže (asi kilometr severně) se nachází červená trasa pro pěší, která prochází obcí Hodkov.\n\nNa severním břehu Panského rybníka se nachází menší \"chatová osada\", rozdělená na dvě části. Panský rybník se proto mnoho let využíval a v omezené míře dosud využívá pro rekreační účely (ke koupání). Asi od roku 2010 je zde však zejména soukromý revír (především kapr, dále amur, jeseter, štika, candát), který rybářům nabízí nadstandardní zarybnění se zaměřením na lov trofejních ryb. Loví se systémem chyť a pusť. Pro rybolov slouží 15 lovných míst (zastřešená mola). Pro rybáře je dále k dispozici občerstvení na hrázi rybníka, prodej rybářských potřeb a hygienické zázemí. Ubytování a stravování je zajištěno v plně vybavených chatách rekreačního střediska Chaty Panský mlýn, které se rozkládá v oploceném areálu jižně od hráze rybníku. Nepravidelně se na rybníku pořádají též rybářské závody.\n\n"}
{"id": "1249895", "url": "https://cs.wikipedia.org/wiki?curid=1249895", "title": "Theresienwiese (stanice metra v Mnichově)", "text": "Theresienwiese (stanice metra v Mnichově)\n\nTheresienwiese je stanice mnichovského metra ležící v ulici St. Paul Straße u kostela sv. Pavla. Ve stanici staví linky U4 a U5. Jméno přeloženo do češtiny znamená \"Tereziánská louka\". Tato louka leží poblíž a každým rokem se zde koná světoznámý Oktoberfest. Do stanice jsou k dispozici 4 vchody s eskalátory (3 ze St. Paul Straße a jeden z Tereziánské louky), výtah a WC pro vozíčkáře. Stanice byla uvedena do provozu 10. března 1984. Hlavními barvami interiéru jsou žlutá a černá, mnichovské barvy, které zdobí nástupiště. Dále jsou zde umístěny fresky od Ricarda Dietze.\n"}
{"id": "1249896", "url": "https://cs.wikipedia.org/wiki?curid=1249896", "title": "Moorovo okolí", "text": "Moorovo okolí\n\nMoorovo okolí lze definovat pro každou buňku v pravidelné mřížce 2D, která má právě 8 sousedů (4 po stranách a 4 přes vrchol).\n\nBuněk mající Moorovo okolí bude vždy menší počet než počet všech buněk v systému, resp. v matici M * N, kde M a N >= 3, je počet buněk s Moorovým okolím roven M – 2 * N – 2. Moorovo okolí může být vyjádřeno jako buňky, které mají Čebyševovu vzdálenost rovnou jedné.\n\nMoorovo okolí je pojmenováno po Edwardu F. Mooreovi.\n\nVzhledem k primitivnosti bylo toto okolí popsáno jako jedno z prvních a díky tomu je i nejčastěji se vyskytujícím okolí systému. Využití připadá především v základní informatice ve 2D při modelování her či modelů. Většina systémů má strukturu buněk na bázi Moorova okolí. \n\nAby bylo zachováno Moorovo okolí pro všechny buňky, je zapotřebí řešit pomocí transformace okrajů → vznik imaginárního vertikálního a horizontálního válce, buňky v modelu se následně chovají jako na kouli. \n\nZákladní myšlenka pro vytváření grafického anti-aliasingu a rozostření je pomocí principu Moorova okolí, kdy buňky (pixely) mění barvu v závislosti na barvě „souseda“. \n\nVe 3D modelu se již Moorovo okolí neuvádí, pokud ano, pak by buňka měla právě 26 sousedů.\n"}
{"id": "1249900", "url": "https://cs.wikipedia.org/wiki?curid=1249900", "title": "Schwanthalerhöhe (stanice metra v Mnichově)", "text": "Schwanthalerhöhe (stanice metra v Mnichově)\n\nSchwanthalerhöhe je stanice metra v Mnichově, která byla otevřena 10. března 1984. Dřívější název zněl \"Messegelände\", který platil do roku 1998. Dnešní vzhled vytváří lidské obrysy a vlajky různých států (např: Švýcarsko, Francie, Japonsko, …) na zdi od Volkera Sandera. Navrhovala ji projektová kancelář \"Großkopf und Schnetzer\". K dispozici je 8 vchodů (z toho 6 s eskalátory) a 3 výtahy. 4 východy vedou na Ganghoferstraße, jeden na Liegsalzstraße a 3 na Heimeranstraße. \n"}
{"id": "1249902", "url": "https://cs.wikipedia.org/wiki?curid=1249902", "title": "Římskokatolická farnost Jedlí", "text": "Římskokatolická farnost Jedlí\n\nŘímskokatolická farnost Jedlí je územní společenství římských katolíků v děkanátu Zábřeh s farním kostelem svatého Jana Křtitele.\n\nSoučasný kostel byl vystavěn v letech 1782–1786 na místě staršího, připomínaného poprvé v roce 1447. Původní kostel byl dřevěný, za třicetileté války vyhořel a byl obnoven v roce 1647. V roce 1669 byl v obci ustavena administrátor, roku 1776 katolická lokálie, povýšená na farnost v roce 1843.\n\nOd července 2016 byl ustanoven administrátorem excurrendo P. Mgr. Władysław Marek Mach, SDS.\n\nFarnost se pravidelně podílí na projektu Noc kostelů. \n\nKaždoročně se ve farnosti koná tříkrálová sbírka, v roce 2016 se při ní vybralo v Jedlí 23 438 korun.\n\nPro farnost stejně jako další farnosti děkanátu Zábřeh vychází každý týden Farní informace.\n\n"}
{"id": "1249905", "url": "https://cs.wikipedia.org/wiki?curid=1249905", "title": "Sportovní lezení na Světových hrách 2009", "text": "Sportovní lezení na Světových hrách 2009\n\nSportovní lezení bylo na Světových hrách v roce 2009 podruhé, sportovní lezci závodili 18.-19. července v tchajwanském Kao-siungu, celé hry probíhaly 16.-26. července.\n\nanglicky: \"The World Games 2009 - sport climbing (lead, speed)\"\n\n40 závodníků z 15 zemí závodilo v lezení na obtížnost a v lezení na rychlost, udělovalo se 12 medailí.\n\n"}
{"id": "1249906", "url": "https://cs.wikipedia.org/wiki?curid=1249906", "title": "Csaplárova past", "text": "Csaplárova past\n\nCsaplárova past je pojem označující situaci ve fotbale, kdy po poločase jedno mužstvo vede 2:0, kvůli čemuž nabude dojmu, že má zápas pod kontrolou. Ztratí koncentraci a umožní soupeři zápas vyrovnat nebo otočit. Označení pochází od trenéra Josefa Csaplára.\n\nSamotný jev zpopularizoval v roce 2016 bývalý anglický fotbalový reprezentant a televizní expert Gary Lineker na svém účtu na sociální síti Twitter v reakci na zápas Premier League mezi kluby AFC Bournemouth a Liverpool FC, kdy druhý jmenovaný klub ztratil poločasové vedení 2:0 a nakonec v zápase podlehl 3:4.\n\nVe skutečnosti však taková situace příliš často nenastává: V české nejvyšší fotbalové soutěži za 26,5 odehraných sezón (celkem 6410 utkání) došlo k vyrovnání nebo otočení po poločasovém stavu 2:0 v 55 utkáních, tzn. v průměru zhruba dvakrát za sezónu, přímo k otočení výsledku pak jen desetkrát, tzn. přibližně jednou za 2,5 roku.\n"}
{"id": "1249910", "url": "https://cs.wikipedia.org/wiki?curid=1249910", "title": "Kostel svatého Vavřince (Hrotovice)", "text": "Kostel svatého Vavřince (Hrotovice)\n\nKostel svatého Vavřince je farní kostel římskokatolické farnosti Hrotovice, nachází se v Zákostelní ulici jižně od náměstí 8. května v centru města Hrotovice. Kostel je jednolodní stavbou s románským jádrem a pozdějším složitým stavebním vývojem, kostel je v současné podobě primárně v barokním slohu. Součástí kostela je pravoúhlé kněžiště a hranolová věž. Kostel je chráněn jako kulturní památka České republiky. \n\nKostel byl založen již dávno, první písemná zmínka pochází z roku 1263. Stojí na místě hřbitova používaného až do roku 1820 a původně spadal pod rytířský řád křížovníků s červenou hvězdou. V polovině 14. století byl přestavěn do gotické podoby. Od roku 1503 však kostel patřil pod farnost v Krhově, kdy tam byl přiřazen majitelem města Hrotovice – Sigmundem z Doubravice-Osova, později byl kostel opuštěn, místní občané docházeli do kostela svatého Petra a Pavla v Dalešicích na protestantské mše. V roce 1600 pak kostel vyhořel a až v roce 1629 byl opět obsazen katolickým farářem. V roce 1660 byl do kostela umístěn náhrobní kámen majitele města Jiřího Widmera,a po tomto roce opět vyhořel. \n\nV roce 1700 byla postavena nová věž, o dva roky později byl pořízen nový zvon. V roce 1772 pukl menší zvon v kostele, ten byl obnoven až v roce 1808, jeho součástí byly 4 obrázky, obraz svatého Floriána, svatého Mikuláše, svatého Lukáš a svatého Donáta. V roce 1828 byl zvon z roku 1702 roztaven a znovu vytvořen, v roce 1825 mu totiž při požáru věže puklo srdce, věž shořela a již nebyla v původní podobě obnovena. Dalším majitelem města byl hrabě Hubert z Mamoncouru, v roce 1830 nechal opravit kostelní varhany a v roce 1835 pak nechal kostel rekonstruovat. Byl změněn ráz stavby, byla přistavěna kostelní klenba, byl zakoupen kalich, monstrance, ciborium a věčné světlo. V roce 1843 pak byl kostel vykraden a hrabě všechny vykradené věci znovu zakoupil. \n\nMěsto Hrotovice v roce 1877 zakoupilo pro kostel novou kazatelnu, nový hlavní oltář a pořídila nové lavice, o pět let později byl městem zakoupen nový menší zvon. V roce 1888 pak byl kostel vymalován a byly také obnoveny venkovní omítky. V roce 1912 po získání financí na vznik farnosti v Hrotovicích byla farnost založena, prvním farářem měl být Tomáš Sec. Roku 1930 byl kostel rekonstruován, upraven byl i v roce 1969, kdy bylo instalováno topení v interiéru kostela. Později v letech 1973 a 1974 byl kostel opět rekonstruován a opraven a v roce 1976 propukl požár a shořela střecha přilehlé fary.\n\nV roce 1977 byl pořízen nový zvon svatého Vavřince a o rok později byla přistavěna křížová cesta. Po roce 1994 byla rekonstruována střecha kostela a také došlo k několika dalším opravám a v roce 2008 došlo k rekonstrukci omítek věže, o rok později pak k rekonstrukci omítek stavby kostela.\n\n\n"}
{"id": "1249911", "url": "https://cs.wikipedia.org/wiki?curid=1249911", "title": "Mourne Mountains", "text": "Mourne Mountains\n\nMourne Mountains (též Mournes, Mountains of Mourne, irsky Na Beanna Boirche, česky pohoří Mourne) je pohoří v jihovýchodní části Severního Irska. Nejvyšším vrcholem pohoří Mourne je hora Slieve Donard (849 m n. m.), která je zároveň nejvyšším vrcholem Severního Irska i celé historické provincie Ulster. Dalších 6 vrcholů přesahuje nadmořskou výšku 700 metrů, druhým nejvyšším vrcholem Mourne je Slieve Commedagh (767 m n. m.).\n\nNázev \"Mourne\" (\"Morne\", \"Múrna\") souvisí se jménem místního gaelského klanu \"Múghdhorna.\" Pokud jde o irský název \"Beanna Boirche\", výraz \"Binn\" či \"Beann\" znamená \"vrchol\" nebo \"útes\". Podobně je tomu i v případě pojmenování vrcholů slovem \"slieve\" (z irského \"sliabh\"), což znamená \"hora\". \"Slieve Donard\" je tedy v překladu \"Donairtova hora\", \"Slieve Commedagh\" pak \"Strážní hora\" neboli \"Stráž\" či \"Strážný\". Jméno třetí nejvyšší hory Mourne Mountains \"Slieve Binnian\", z jehož plochého vrcholu vyvstávají žulové skalní věže a tory, lze přeložit jako \"Malý štít\", resp. \"Hora s malým štítem\" či \"Hora s malým vrcholem\".\n\nPásmo žulového pohoří Mourne je protaženo ve směru od jihozápadu k severovýchodu napříč územím hrabství Down. Rozprostírá se mezi městy Newry na západě a Newcastle na severovýchodě, zhruba 50 km směrem na jih od severoirské metropole Belfastu. Území o rozloze cca 57 000 ha má od roku 1966 statut Area of Outstanding Natural Beauty (AONB), doslovně \"Území mimořádné přírodní krásy\", což je specifický termín pro označování chráněných krajinných celků na území Spojeného království Velké Británie a Severního Irska.\n\nSoučástí \"Mourne\" \"AONB\" je také samostatný, severněji položený a geologicky starší masív Slieve Croob (\"Sliabh Crúibe -\" 534 m n. m.), na jehož svazích pramení řeka Lagan, která v Belfastu ústí do Irského moře. Četné další řeky pramení přímo v pohoří Mourne, jako například River Bann, Aughnaleck River, Cassy River, Shankys River, Shimna River, Glen River, Maddock River, Bloody Bridge River a další. Celkem je na území Mourne AONB cca 340 km vodních toků. Uprostřed Mourne Mountains se nacházejí přehradní nádrže Silent Valley Reservoir a Ben Crom Reservoir, určené pro zásobování regionu pitnou vodou. Zhruba pětinu chráněného území pokrývají lesy, z více než poloviny tvořené porosty jehličnanů. Mourne Mountains jsou porozuhodné též z hlediska geologického a geomorfologického. V horách se vyskytují četné tory a další žulové skalní tvary, vzniklé v důsledku procesů zvětrávání.\n\nV samém srdci pohoří se nachází unikátní stavba – tzv. Mourne Wall (mournská zeď). Tato 35 km dlouhá zeď ohraničuje území o rozloze 36 km, které koncem 19. století zakoupila belfastská vodárenská společnost, aby zde mohla vybudovat přehradní nádrže pro zásobování prudce se rozvíjející městské aglomerace pitnou vodu. Zeď, která byla vybudována v letech 1904 až 1922 bez použití malty z nasucho položených žulových kamenů a která je v průměru 1,5 metrů vysoká a 0,8 – 0,9 metru široká, měla zabránit ovcím a skotu v přístupu k nádržím, aby nedošlo ke znečištění vody. Mourne Wall prochází přes 15 vrcholů pohoří, od nejnižšího Moolieve (332 m n. m.) až po nejvyšší vrchol Slieve Donard. Území je stále v majetku vodárenské společnosti Northern Ireland Water, avšak vzhledem k vývoji technologií pro úpravu pitné vod zeď již ztratila svůj smysl a místy je dokonce pobořená. Podél zdi vede trasa \"Mourne Wall Challenge\".\n\nOd počátku 21. století se objevily četné iniciativy, volající po zřízení Národního parku Mourne Mountains, který by se tak stal prvním národním parkem na území Severního Irska. Zpočátku tento záměr měl i podporu severoirského ministerstva životního prostředí. O 10 let později, na podzim roku 2012, však ministr životního prostředí Alex Attwood v rozporu s původním záměrem svých předchůdců odmítl předložit návrh na ustavení Národního parku Mourne Mountains s odůvodněním, že odpor proti zřízení národního parku je v regionu hrabství Down silnější, než podpora této myšlenky. Proti zřízení národního parku protestovali zejména místní farmáři.\n\nOblast Mourne Mountains je mj. místem, kam směřují četné aktivity, organizované v rámci expedic \"Duke of Edinburgh's\" \"Award\" (Mezinárodní cena vévody z Edinburghu). Každoročně v srpnu se koná téměř 30kilometrový pochod \"Mourne Seven Sevens Challenge\" přes všech sedm vrcholů Mourne Mountains, které přesahují 700 metrů: Slieve Donard (849 m n. m.), Slieve Commedagh (767 m n. m.), Slieve Binnian (747 m n. m.), Slieve Bearnagh (727 m n. m.), Slieve Meelbeg (708 m n. m.), Slieve Lamagan (704 m n. m.) a Slieve Meelmore (704 m n. m.). Skalní útvary a skalní stěny v Mourne Mountains jsou vyhledávaným terénem pro horolezecké aktivity.\n\n"}
{"id": "1249914", "url": "https://cs.wikipedia.org/wiki?curid=1249914", "title": "Mistrovství České republiky v atletice 2002", "text": "Mistrovství České republiky v atletice 2002\n\nMistrovství České republiky v atletice 2002 se uskutečnilo ve dnech 19. - 21. července 2002 v Ostravě.\n\n"}
{"id": "1249917", "url": "https://cs.wikipedia.org/wiki?curid=1249917", "title": "Tom Sneddon", "text": "Tom Sneddon\n\nTom Sneddon (22. srpna 1912 Livingston – 11. prosince 1972 Chadwell Heath), často uváděný i jako Thomas Sneddon, byl skotský fotbalový obránce a fotbalový trenér.\n\nHrál ve Skotsku za Queen of the South FC a v letech 1937–1947 v Anglii za Rochdale AFC.\n\nJako trenér vedl v sezóně 1946/47 Slovan Bratislava, v roce 1948 byl trenérem reprezentace Nizozemska a v letech 1954–1956 byl trenérem reprezentace Hong Kongu.\n\n\n"}
{"id": "1249919", "url": "https://cs.wikipedia.org/wiki?curid=1249919", "title": "Rudolf Illovszky", "text": "Rudolf Illovszky\n\nRudolf Illovszky (21. únor 1922, Budapešť – 23. září 2008, Budapešť) byl maďarský fotbalista, levý záložník a fotbalový trenér. Zemřel na zápal plic. Je po něm pojmenován stadion Vasas SC.\n\nZačínal v MTK Budapešť. Hrál za Vasas Budapešť. V československé lize hrál na podzim 1946, kdy byl v Maďarsku v šestiměšíčním zákazu startu, za ŠK Bratislava. Za reprezentaci Maďarska nastoupil ve 3 utkáních. Za Vasas nastoupil v 270 zápasech a dal 87 gólů.\n\nJako trenér vedl opakovaně Vasas Budapešť, dále reprezentaci Maďarska, řecký Pierikos FC a rakouský tým Admira Wacker. S reprezentací Maďarska získal stříbrné medaile na Letních olympijských hrách 1972 a čtvrté místo na mistrovství Evropy 1972.\n\n\n"}
{"id": "1249920", "url": "https://cs.wikipedia.org/wiki?curid=1249920", "title": "Gaspar Sanz", "text": "Gaspar Sanz\n\nGaspar Sanz (1640, Calanda−1710, Madrid) byl skladatel, kytarista, varhaník a kněz. Studoval na univerzitě v Salamance teologii, filozofii a současně i hudbu u hudebníka Lelio Colisty, později u Itrovacia Veneboliho, vedoucího kapely sv. Petra v Římě a u Petra Ciano, varhaníka Benátské republiky. Působil jako varhaník a skladatel ve službách královského dvora v Neapoli, později v Madridu. Vydal učebnici kytarové hry \"Instruccion de musica sobre la guitarra espaňola\".\n"}
{"id": "1249925", "url": "https://cs.wikipedia.org/wiki?curid=1249925", "title": "Farní sbor Českobratrské církve evangelické v Pečkách", "text": "Farní sbor Českobratrské církve evangelické v Pečkách\n\nFarní sbor Českobratrské církve evangelické v Pečkách je sborem Českobratrské církve evangelické v Pečkách. Sbor spadá pod Poděbradský seniorát.\n\nFarářem sboru je Pavel Jun, kurátorem Zdeněk Müller.\n\n\n"}
{"id": "1249928", "url": "https://cs.wikipedia.org/wiki?curid=1249928", "title": "Apokalypsa (rozcestník)", "text": "Apokalypsa (rozcestník)\n\nApokalypsa může být:\n\n\n\n"}
{"id": "1249930", "url": "https://cs.wikipedia.org/wiki?curid=1249930", "title": "Adolf Wiesner", "text": "Adolf Wiesner\n\nAdolf Wiesner (31. března 1871 Praha – 10. října 1942 Koncentrační tábor Terezín) byl český akademický malíř a ilustrátor.\n\nAdolf Wiesner se narodil na Novém Městě pražském v židovské rodině. Jeho otec Theodor Wiesner byl obchodník dobytkem. Studoval na pražské malířské akademii u profesora Maxmiliána Pirnera. Poté odjel studovat do Drážďan, kde se školil u prof. Laona Pohla. Po Drážďanech odjel na malířskou akademii do Mnichova, kde navštěvoval přednášky u prof. Otto Saitze. V roce 1893 se vrátil do Prahy a nastoupil u prof. Vojtěcha Hynajse, který tehdy zahajoval svoji výuku na pražské Akademii. V roce 1896 studium ukončil.\n\nPatřil ke skupině umělců, kteří založili \"Spolek výtvarných umělců Mánes\" a časopis české moderny \"Volné směry\". Pro obálku prvního čísla \"Volných směrů\" nakreslil alegorickou postavu mladého muže. V roce 1898 vystavoval na prvních památných výstavách spolku Mánes v Topičově salonu. Byl malířem figurálních kompozic a portrétů, nejoblíbenější však byly jeho melancholické náladové krajiny a žánry. Adolf Wiesner byl rovněž člen Sokola, v němž po celé mládí aktivně působil jako cvičitel.\n\nV letech 1900 - 1910 pobýval převážně v Paříži, kde se stýkal s A. Muchou a dalšími českými umělci. Pravidelně vystavoval své obrazy v Salonu francouzských umělců. V Paříži se rovněž seznámil svou budoucí ženou Helenou Brandejsovou (1877–1975), dcerou mecenáše umění Alexandra Brandejse. Kolem roku 1903 se oženil a v roce 1904 se jim narodil syn René, (budoucí architekt).\n\nPo návratu do Prahy se Wiesner stal jedním z předních pražských portrétistů. Portrétoval známé osobnosti jako např. sochaře Stanislava Suchardu, malíře Alfonse Muchu, spisovatelku Růženu Jesenskou, ing. Emila Kolbena, nebo rentgenologa dr. Václava Švába. V roce 1916 uspořádal společně se svojí ženou Helenou výstavu v Rubešově galerii v Praze. Nejčastěji portrétoval vlastní ženu a další členy Brandejsovy rodiny. Jeho klientelou byla převážně pražská židovská společnost a to je také důvod, proč se jeho portrétů zachovalo tak málo. Po okupaci v roce 1939 zůstali Adolf a Helena Wiesnerovi v Praze. V roce 1942 byli oba deportováni do terezínského ghetta. Tři měsíce po příjezdu Adolf Wiesner 10. října 1942 zemřel na celkové vyčerpání ve věku 72 let. Byl pohřben na místním hřbitově.\n\n"}
{"id": "1249934", "url": "https://cs.wikipedia.org/wiki?curid=1249934", "title": "Jan Kostěnec", "text": "Jan Kostěnec\n\nJan Kostěnec (3. srpna 1834 Bílá Hůrka, součást Malešic, obec Dříteň) – 12. dubna 1905 Královské Vinohrady) byl český malíř, ilustrátor a středoškolský pedagog.\n\nJan Kostěnec se narodil v malebné jihočeské osadě Bílá Hůrka. Jeho otec Tomáš Kostěnec byl bělohůrským učitelem. Obecnou školu vychodil v rodišti a středoškolské vzdělání absolvoval v Praze na piaristické reálce v Panské ulici. Velký vliv na jeho umělecký vývoj měli jeho vyučující, kterými byli tehdy ještě suplenti např. prof. kreslení P.Mužák, architekt J.Niklas, dějepisci K.V.Zap a A.Gindely. V roce 1852 nastoupil k dalšímu studiu na pražskou malířskou akademii. Výuku absolvoval zprvu u prof. Ch. Rubena. V letech 1856-1861 ve studiu pokračoval u prof. Eduarda von Engertha. Po absolvování malířského studia se rozhodl pro pedagogickou dráhu profesora kreslení. Ponejprv působil na reálném gymnáziu v Praze a následně už natrvalo ve východočeských Pardubicích. Ve své umělecké tvorbě se věnoval žánrové malbě, historickým motivům a byl i vyhledávaným portrétistou. Ilustroval některé učebnice dějepisu pro měšťanské a průmyslové školy a ilustroval \"„Českomoravskou kroniku“\" dějepisce K.V.Zapa. V letech 1858-1877 pravidelně vystavoval na výstavách Krasoumné jednoty v Praze. C.k. profesor a malíř Jan Kostěnec zemřel na Královských Vinohradech 12. dubna 1905 a pohřben je pražském Vyšehradském hřbitově.\n\n"}
{"id": "1249935", "url": "https://cs.wikipedia.org/wiki?curid=1249935", "title": "Kallithea", "text": "Kallithea\n\nKallithea (, v překladu \"pěkná vyhlídka\") je název mnoha sídel, měst a vesnic v Řecku\n\n"}
{"id": "1249936", "url": "https://cs.wikipedia.org/wiki?curid=1249936", "title": "Westworld (seriál)", "text": "Westworld (seriál)\n\nWestworld je americký sci-fi westernový televizní seriál vytvořený Jonathanem Nolanem a Lisou Joy pro kanál HBO. Vzniká na základě stejnojmenného filmu z roku 1973, který napsal a režíroval americký spisovatel Michael Crichton. První řada měla premiéru 2. října 2016 a skládá se z deseti dílů. V listopadu 2016 HBO oznámilo, že vznikne druhá řada o dalších 10 dílech. Vydání druhé řady je plánováno na rok 2018.\n\nPříběh se odehrává ve smyšleném zábavním parku Westworld, který připomíná Divoký západ. Westworld obývají člověku podobní roboti (zvaní \"výtvory,\" v originále \"hosts\"). Hosté parku si zde mohou dělat co chtějí (včetně násilností na výtvorech), aniž by jim hrozilo nebezpečí ze strany výtvorů.\n\n\n\n\n31. srpna 2013 si HBO objednala pilot pro dramatický seriál, inspirovaný stejnojmenným filmem režiséra a scenáristy Michaela Crichtona z roku 1973 O dva roky později vyšel první trailer k seriálu, který potvrdil premiéru na rok 2016. Tvůrci vyvinuli příběh na pět nebo šest sérií.\n\nRozpočet první série byl stanoven na $ 100 milionů, přičemž výroba první části měla stát kolem $ 25 milionů, zbývající části v rozmezí $ 8 až $ 10 milionů. Finance na seriál poskytli v přibližně stejném poměru HBO a Warner Bros. Television. Anthony Hopkins a Ed Harris měli dostat honorář $ 175 tisíc za každou část.\n\nPilot se natáčel v srpnu 2014 v Los Angeles a jeho okolí, natáčení seriálu probíhalo také iv Utahu.3D tlačení výtvorů je natočené pomocí praktických efektů, které jsou následně uhlazené v postprodukci\n\nHudbu k seriálu složil Ramin Djawadi, který s Nolanem v minulosti spolupracoval na seriálu \"Lovci zločinců\" a složil hudbu i pro další seriály, jako např. \"Hra o trůny\" a \"Útěk z vězení\".\n"}
{"id": "1249939", "url": "https://cs.wikipedia.org/wiki?curid=1249939", "title": "Josef Cepák", "text": "Josef Cepák\n\nJosef Cepák (16. července 1950 – 18. srpna 2010, Mont Blanc) byl českobudějovický pedagog vyučující na Biskupském gymnáziu a propagátor cyklistiky a sportu.\n\nZahynul při výstupu na Mont Blanc po pádu do hloubky 250 m. Tento výstup dostal jako dárek k 60. narozeninám.\n\nZasadil se o výstavbu cyklostezky spojující České Budějovice a Hlubokou nad Vltavou, která byla dodatečně pojmenována na jeho počest.\n"}
{"id": "1249944", "url": "https://cs.wikipedia.org/wiki?curid=1249944", "title": "Sportovní lezení na Světových hrách 2005", "text": "Sportovní lezení na Světových hrách 2005\n\nSportovní lezení bylo na Světových hrách v roce 2005 poprvé, sportovní lezci závodili 22.-23. července v Německém Duisburgu, celé hry probíhaly 14.-24. července.\n\nněmecky: \"Die Welt Spiele 2005 - Sportklettern (Schwierigkeitsklettern, Schnelligkeitsklettern/Speedklettern)\"\nanglicky: \"The World Games 2005 - sport climbing (lead, speed)\"\n\nPro účast na hrách byly přísné nominační kvóty (4x 8 závodníků), možnost startovat dostali kontinentální mistři, mistři světa a mistři Německa (pořadatelé). Závodilo se ke konci her, první den v lezení na rychlost a druhý v lezení na obtížnost, udělovalo se 12 medailí.\n\nV období 11/2002 - 4/2007 byla členem IWGA UIAA, její \"ICC\" po osamostatnění od 5/2007 vystřídala IFSC.\n\n"}
{"id": "1249949", "url": "https://cs.wikipedia.org/wiki?curid=1249949", "title": "Kostel svaté Anny (Paříž)", "text": "Kostel svaté Anny (Paříž)\n\nKostel svaté Anny Královské (\"Église Sainte-Anne-la-Royale\") byl kostel v Paříži v 7. obvodu zasvěcený svaté Anně. Kostel byl zbořen v 19. století.\n\nKostel se nacházel mezi \"Quai Voltaire\" a \"Rue de Lille\" v 7. obvodu. Autorem návrhu kostela byl italský architekt Guarino Guarini. Guarini byl povolán do Paříže, aby vedl stavbu nového kostela pro kajetány poblíž řeky Seiny. Kostel byl teprve prvním Guariniho velkým architektonickým dílem a obsahoval několik novinek. Guarini použil arkády a kostel zakončil kupolí. Kostel byl vysvěcen v roce 1666, ale zůstal nedokončený. Kostel byl zbořen v letech 1821–1823.\n"}
{"id": "1249950", "url": "https://cs.wikipedia.org/wiki?curid=1249950", "title": "Vinnetou (minisérie)", "text": "Vinnetou (minisérie)\n\nVinnetou je třídílný televizní film volně založený na dobrodružných románech Karla Maye.Jedná se o reboot filmové série Mayovek z 60 let.Film byl promítán během vánočního týdne 2016 v německé televizi. Hlavní postavy ztvárnili Nik Xhelilaj (Vinnetou) a Wotan Wilke Möhring (Old Shatterhand). V roli Sama Hawkense se objevil herec Milan Peschel. Nová trilogie televize RTL je vyrobena v koprodukci s Rat Pack, Rialto Film, Tabbenoca. Jednotlivé části se jmenují „\"Vinnetou – Nový svět\"“, „\"Vinnetou – Tajemství Stříbrného jezera\"“ a „\"Vinnetou – Poslední bitva\"“.\n\nVšechny tři filmy hovoří o přátelství německého imigranta Karla Maye alias Old Shatterhanda a náčelníka kmene Apačů Vinnetoua. Série filmů se odehrává na Divokém západě Ameriky.\n\nSpolečnost Union Pacific Railroad chce prodloužit železniční trať na americkém západě. Trasa má vést přes indiánské území kmene Apačů. Německý inženýr Karl May, který pracuje na trati, a náčelník Apačů Vinnetou, se přes počáteční neshody stanou přáteli a hledají mírové urovnání sporu o území. Bojují spolu proti stavitelům železnice.\n\nMexičan El Mas Loco se dozví o legendárním pokladu Apačů na Stříbrném jezeře. Proto napadne Vinnetouův kmen a unese jeho sestru Nšo-či, která zná cestu k jezeru. Vinnetou a Old Shatterhand ho následují ke Stříbrnému jezeru.\n\nPři hledání vody na území Apačů objeví Vinnetou s Old Shatterhandem ropu. Dozví se to Santer Jr., chce získat ropu pro sebe a tím i moc. Otec a syn Santerové se snaží Old Shatterhanda z pozemku vystrnadit. Vinnetou a Old Shatterhand sjednotí soupeřící indiánské kmeny, aby spolu bojovali proti ropným baronům.\n\nJde o velmi volné zpracování příběhů Vinnetou I, Poklad ve Stříbrném jezeře a Vinnetou III.\n\nTrojdílný film byl natočen díky Christianu Beckerovi a Christophovi Müllerovi z RatPack Film Productions. Koproducenti jsou Matthias Wendland a Felix Wendland z Rialto Film a Marcus Englert z Mythos Film. O mezinárodní distribuci se stará Jan Mojtos Beta Film. Projekt podpořili Film Media Foundation NRW a chorvatský HAVC (Croatian Audiovisual Centre).\n\nFilmy byly natočeny v srpnu 2015 v Chorvatsku, kde se již natáčely filmy Karla Maye v šedesátých letech 20. století s Pierrem Bricem a Lexem Barkerem v hlavních rolích. Natáčení probíhalo v lokalitách Lika, Gorski Kotar, Velebit, Istrie a Fužine. Další lokality byly Národní park Paklenica a film \"Vinnetou – Das Geheimnis vom Silbersee\" se natáčel v blízkosti vodopádů Plitvických jezer. Další natáčení se konalo v Národním parku Krka a Zrmanja Canyon.\n\nHudbu složil Heiko Maile. Využil při tom hudební motivy, které složil Martin Böttcher pro původní sérii s Bricem a Barkerem.\n\n\n"}
{"id": "1249951", "url": "https://cs.wikipedia.org/wiki?curid=1249951", "title": "Vladimír Štefuca", "text": "Vladimír Štefuca\n\nVladimír Štefuca (* 26. říjen 1940, Rachov) je slovenský dabér, recitátor, herec a rozhlasový, dabingový a televizní režisér.\n\nNarodil se v Rachova (Podkarpatská Rus, v té době obsazena Horthyovské Maďarskem), kde se narodila i jeho matka Anna. Od roku 1942 do 1946 žili v Maďarsku ve městě Eger, kde otec Michal působil jako tlumočník na místním velitelství Sovětské armády. V létě roku 1946 se přestěhovali na Slovensko do Galanty (Galanta), kde v září 1947 začal navštěvovat národní školu. V roce 1949 se přestěhovali do Bratislavy, kde žije až dodnes.\n\nMaturoval na JSS na Vazovovej ulici v roce 1958. Ve stejném roce ho přijali na přírodovědeckou fakultu UK obor biologie - chemie. Od roku 1956 účinkoval v rozhlase, což později ovlivnilo celý jeho další profesionální život.\n\nJeště v roce 1956 na JSS na ul Rudé armády, dnes Grosslingova, poznal svou manželku Tatianu, se kterou se oženil 25. srpna 1962. Mají spolu dva syny: Vladimír Štefuca, 4. 2.1963 a Alexander Štefuca 7. 7.1968. Manželce Tatianě vděčil za obrovskou zásluhu na svých pracovních úspěších. Byla mu nejen nápomocná při práci (jako výborná slovenčinárka a angličtinárka a velmi moudrý, vzdělaný a kulturní člověk), ale navíc se úspěšně snažila vytvářet velmi dobré rodinné zázemí.\n\nV roce 1960 začal spolupracovat s bratislavským Divadlem poezie jako recitátor, kde setrval až do roku 1963. V těch letech několikrát účinkoval v nedělních chvilkách poezie v Čs. televizi. Z divadla poezie v roce 1963 odešel. Po přijetí na VŠMU začal studovat obor Divadelní herectví. Studium pro neshody s ročníkovým pedagogem Karlem L. Zacharem musel opustit. Za největší přínos z tohoto studia pro pozdější práci považoval hodiny skvělého herce a pedagoga jevištní řeči profesora Viléma Záborského.\n\nV květnu roku 1965 ho přijali do Československého rozhlasu v Bratislavě na místo zástupce vedoucího režisérského střediska v Hlavní redakci publicistiky a dokumentaristiky, které vedl od roku 1968. Dlouhá léta také účinkoval ve více publicistických relacích, zejména ve vysílání pro motoristy Pozor, zatáčka!\n\nV roce 1965 začal jako režisér a autor spolupracovat s mládežnickou a dokumentaristickou redakcí Čs. televize v Bratislavě (Den tisku, Africký zeměpis - Dahomé). Zároveň se začala jeho dlouholetá spíkerská spolupráce s filmovou redakcí v televizi, kde nahrál možná až stovky komentářů k dokumentárním, zejména přírodovědným filmem.\n\nV říjnu roku 1966 po několika odkladech nastoupil na vojenskou základní službu do ženijních technického učiliště. Přidělili mě do útvarové klubu. Hlavní náplní jeho činnosti, kromě organizování a přípravy vojáků na ASUTIME (armádní soutěž umělecké tvořivosti), bylo natočit film o ženijních vojsku Československé armády do Síně bojových tradic. V ŽTU ho zastihla i okupace Československa v srpnu 1968. Tehdy na znak protestu vstoupil do \"Dubčekovy komunistické strany\", což takto prezentoval iv tisku, a co se mu později krutě vymstilo.\n\nV září 1968 po absolvování vojenské základní služby nastoupil do rozhlasu na své původní místo. Po určitém čase se začal proces normalizace a začali se i v rozhlase čistky, které neutratili ani jeho - \"dubčekovca\". Nejprve ho připravili funkce vedoucího režiséra, pak vyloučili ze strany, zakázaly účinkování na mikrofon a nakonec se vyjádřil šéfredaktor Viktor Daniel, že pro něj v rozhlase není místa. (Ten soudruh šéfredaktor, který přežil začátek okupace na dovolené v Jugoslávii a vyčkával tam, dokud nebylo jasné na kterou stranu se vychýlí politický jazýček v zemi, ten soudruh šéfredaktor, jehož dcera v září 1968 utekla do Německa (krásný příklad komunistické výchovy), ten soudruh šéfredaktor, který porušil morální kodex komunistu a rozvedl se, protože mu zachutnalo mladé masíčko druhořadé redaktorky Marty Beneovej, ten soudruh šéfredaktor, který v lednu 1990 vymetal chodby rozhlasu se strachem v očích, protože věděl, že někteří mu vše sčítají.)\nNa přání šéfredaktora Viktora Daniela v květnu 1975 odešel z rozhlasu a zůstal ve svobodném povolání. Naštěstí zákazy na jeho působení v médiích se nevztahovala na televizi a pracovní vztahy s lidmi v televizi zůstaly nezměněny. Navíc se tehdejší ředitel slovenské televize Miloš Marko vyjádřil, že nemá námitky proti jeho spolupráci s televizí, a tak mohl kontinuálně pracovat dál. Asi po dvou letech tichého distance v rozhlase se i tam poměry uvolnily, a tak se mohl vrátit k rozhlasovému mikrofonu jako Spiker, čítač a recitátor.\n\nHlas Vlada Štefucu byl v jistém období synonymem zahraničních dokumentárních a zejména přírodopisných filmů. Diváci dodnes vzpomínají na seriály, které natočil francouzský přírodovědec a dokumentarista Jacques-Yves Cousteau se svou slavnou lodí Calypso po všech mořích světa. Dále to bylo hodně dokumentů z různých vědních oborů a nemálo filmů historických a o umění. Příprava spočívala zejména z důkladného přečtení textu a vždy iz jeho jazykové korektury. Jeho úcta k jazyku byla pověstná. Nejednou se mnozí kolegové vyjádřili, že pokud jde o správný jazyk v médiích, nejlepší je Pán Bůh, pak pan Dionýz Hirko, a konečně, že je to Vlado Štefuca. D. Hirko pracoval v rozhlase jako jazykový redaktor a korigoval texty po redaktorů. Oblíbenost projevu Vláda Štefucu nebyla jen v samotném zabarvení hlasu, v mistrovské práci s intonací a dokonalé jazykové přípravě. Byla to i nesmírná láska k přírodě, kterou si Vlado Štefuca nosil hluboko v sobě a projevoval ji ke všem bytostem a živočichům.\n\nPo skončení práce učitelky anglického jazyka v polovině devadesátých let se manželka Tatiana intenzivně věnovala překladem z angličtiny komentářů k dokumentárním filmům a dialogů k hraným filmům. Společně texty upravovali - pro dialogy a komentáře - a Vladimír se postupně věnoval stále více režii dokumentárních a hraných filmů. Tuto činnost pro stále horší poměry v produkčních firmách iv televizních společnostech oba ukončili asi v roce 2013.\n\nPřestože nešlo o významné úkoly a nebylo jich ani mnoho, i herecký talent Vladimíra Štefucu je zaznamenán ve více filmových dílech. Byly to například epizody:\n\nNení jiné cesty - Československo, 1968, 104 min\n\nRežie: Jozef Zachar\n\nFilm o Štúrovi a jeho souputníka - epizodní postava Štefan Marko Daxner.\n\nRole Mikuláš Ferjenčík v několika dílech \"Roky prelomu\", Československo, 1989, Režie Andrej Lettrich\n\nPolohraný dokumentární film Salaš bez fujary spí, Československo, 1980, který i sám režíroval.\n\n\n"}
{"id": "1249955", "url": "https://cs.wikipedia.org/wiki?curid=1249955", "title": "Halové mistrovství Československa v atletice 1976", "text": "Halové mistrovství Československa v atletice 1976\n\nHalové mistrovství Československa v atletice 1976 se konalo v Košicích ve dnech 7. a 8. února 1976.\n"}
{"id": "1249961", "url": "https://cs.wikipedia.org/wiki?curid=1249961", "title": "Tan-sia", "text": "Tan-sia\n\nTan-sia () je krajinný typ, který lze nalézt v jihovýchodní, jihozápadní a severozápadní Číně. Krajiny jsou tvořeny červenými pískovci a slepenci vesměs křídového stáří, vyznačují se velkým počtem strmých útesů a skalních stěn, vzniklých jak endogenními (pohyby geologických vrstev) tak exogenními faktory (zvětrávání a eroze) faktory. Pojmenovány jsou podle hory Tan-sia-šan, na které byly geology poprvé zkoumány.\n\nRoku 2010 bylo šest krajin \"tan-sia\" o celkové rozloze 821,5 km² zařazeno do světového dědictví UNESCO. Leží v různých provinciích jihovýchodní Číny od Kuej-čou po Če-ťiang: Čch’-šuej v Kuej-čou, Tchaj-ning ve Fu-ťienu, Lang-šan v Chu-nanu, Tan-sia-šan v Kuang-tungu, Lung-chu-šan v provincii Ťiang-si a Ťiang-lang-šan v Če-ťiangu.\n\nU města Čang-jie v provincii Kan-su je místní krajina typu \"tan-sia\" chráněna státem jako národní geopark.\n"}
{"id": "1249963", "url": "https://cs.wikipedia.org/wiki?curid=1249963", "title": "Weberův lokalizační trojúhelník", "text": "Weberův lokalizační trojúhelník\n\nWeberův lokalizační trojúhelník je snaha najít místo s nejmenšími náklady – optimální místo, nebere v úvahu poptávku ani konkurenci.\n\nLokalizační trojúhelník vytvořil německý ekonom Alfred Weber (1868–1958) na počátku 20. století. Využil k tomu již dostupné poznatky svých předchůdců, jejichž syntézou se pokusil vysvětlit nerovnoměrné prostorové rozložení průmyslových aktivit. Předpokládal dokonalou konkurenci na trhu - lokalizační chování podnikatelů není ovlivněno tržní cenou a podnik dosáhne zisku pouze minimalizací výrobních nákladů (hlavní motiv modelu). Za hlavní faktory ovlivňující lokalizaci průmyslového závodu totiž považoval dopravní náklady, náklady na pracovní sílu a aglomerační efekty – mezi nimi viděl Weber jako prioritní první z nich a právě dopravní náklady (přesněji určení jejich minimalizace) se staly významnou součástí všech lokalizačních teorií.\n\nWebberův lokalizační trojúhelník se skládá ze :\nKde D je uprostřed trojúhelníku; T je ve vrcholu C trojúhelníku; S1,S2 je ve vrcholech A a B trojúhelníku.\n\nSnaha o minimalizaci nákladů, rovněž důraz na přepravní náklady. Doplnil náklady na pracovní sílu a aglomerační výhody. Rozlišil různé druhy přepravovaných materiálů (materiálový index = množství vstupních surovin připadajících na 1 tunu výrobku). Lokalizační faktory jsou všeobecné (všechna odvětví) a speciální (jen pro určitá odvětví). Všeobecné faktory rozdělil na regionální (vztah mezi ekonomickým subjektem a geografickým prostředím) a aglomerační (vzájemné působení ekonomických subjektů). \n\n\nVšechny regionální faktory lze zahrnout buďto do dopravních nákladů nebo nákladů na pracovní sílu nebo mezi ostatní faktory nepůsobící regionálně ale jako aglomerační – případně neaglomerační. Podle toho rozlišuje orientaci firmy na dopravu, na pracovní síly anebo na výhody aglomerace. Lokalizace z hlediska dopravních nákladů je závislá na používaných surovinách. Přitom některé je možno čerpat prakticky všude – všudypřítomné suroviny, některé jsou dostupné jen v omezené míře – lokalizované suroviny. Weber proto vytváří „materiálový index průmyslu“ jako poměr lokalizovaných surovin k váze produkce. V indexu jsou zahrnuty nikoli všechny potřebné suroviny ale jen ty, které je nutno dopravovat. Celková váha přepravovaných surovin a hotových výrobků se nazývá „lokalizační váha“. Podle lokalizační váhy se usuzuje na orientaci průmyslu na suroviny – umístěn u zdrojů surovin, je-li lokalizační váha vysoká, a orientace na odběratele – je-li váha surovin nízká. Materiálový index průmyslu je tedy rozhodující podmínkou pro určení lokality s nejnižšími dopravními náklady. Jeho velikost je určena stupněm váhových ztrát lokalizovaných surovin a rozsahem spotřeby všudypřítomných surovin – zvýšení. \n"}
{"id": "1249967", "url": "https://cs.wikipedia.org/wiki?curid=1249967", "title": "Marek Přibil", "text": "Marek Přibil\n\nMarek Přibil (* 12. září 1976 Trutnov) je český spisovatel a novinář.\n\nPo studiích na Univerzitě Karlově v Praze psal 8 let o vnitropolitickém dění v deníku Právo, odkud zamířil na tři roky do časopisu Týden. Poté pracoval jako redaktor a komentátor deníku Mladá fronta Dnes. Jeho články zapříčinily odchod ministra školství Marcela Chládka (ČSSD).\n\nV roce 2004 debutoval románem \"Pavouk\", který byl pozitivně přijat kritiky a zdramatizován pro rozhlas. Nakladatelství Lidové noviny v roce 2016 vydalo román \"Svátosti sadistického Boha\", který ocenil dramatik a spisovatel Milan Uhde. Literární kritik František Cinger o tomto díle uvedl, že Přibil vytvořil výpověď, která svým vyzněním přesahuje náš svět. Kritik Michal Kašpárek ale naopak napsal, že se jedná o čtení pro masochisty, které obsahuje královskou porci otřepaných frází.\n\nLiterární kritička a spisovatelka Alžběta Bublanová v recenzi uvedla, že román nutí k zamyšlení nad tím, v jakém světě vlastně žijeme. Přestože jde o kvalitní literaturu, podle Bublanové příliš odkazů a odboček může současného čtenáře zvyklého na vypravěčské tempo poněkud jiného ražení odradit. Zároveň filmový režisér Milan Cieslar oznámil záměr román zfilmovat.\n\nDne 3. května 2017 byl Přibil z deníku Mladá fronta Dnes propuštěn poté, co byla na internetu zveřejněna nahrávka, kde s majitelem deníku Andrejem Babišem probírá témata chystaných kritických článků o jeho politických protivnících.\n\nRedakce Mladé fronty Dnes se 4. května 2017 ve společném prohlášení podepsaném 155 členy redakce od Přibilova jednání distancovala a označila ho za „neprofesionální a nemorální“.\n\nDne 8. května se pak na veřejnosti díky skupině Julius Šuman objevila druhá nahrávka s Přibilem dokumentující jeho další schůzku s Andrejem Babišem, na níž podnikateli předkládá policejní spisy s materiálem proti Babišovým politickým rivalům. To však Přibil popřel s odůvodněním, že šlo o zmanipulované a sestříhané audiomontáže.\n\nV červnu 2019 vydalo nakladatelství Větrné mlýny Přibilův třetí román \"Bod Evropa\". V jedné z hlavních rolí románu vystupuje \"synchronicita\", tedy princip akauzálních událostí, které jsou opakem kauzality, čili principu příčiny a důsledku.\n\n"}
{"id": "1249978", "url": "https://cs.wikipedia.org/wiki?curid=1249978", "title": "Westworld", "text": "Westworld\n\nWestworld může být:\n"}
{"id": "1249979", "url": "https://cs.wikipedia.org/wiki?curid=1249979", "title": "Brýlový fetišismus", "text": "Brýlový fetišismus\n\nBrýlový fetišismus je označení pro sexuální přitažlivost k lidem nosícím dioptrické brýle. Jde o druh parafilie. \n\nBrýlový fetišismus zahrnuje celou řadu jevů, ať už samotné nošení brýlí partnerem, svlékání brýlí, nošení brýlí během pohlavního styku, nebo ejakulací na brýle. Brýle mohou na brýlového fetišistu působit i samotným zjevem nebo symbolikou předpokládaných atraktivních vlastností (např. inteligence nebo bezbrannost).\n\nV pornografii termín označuje subžánr pornografie (zvaný též \"spex appeal\"), kdy pornoherečka nebo pornoherec nosí brýle.\n\n\n"}
{"id": "1249982", "url": "https://cs.wikipedia.org/wiki?curid=1249982", "title": "2. ročník udílení Critics' Choice Movie Awards", "text": "2. ročník udílení Critics' Choice Movie Awards\n\n2. ročník udílení Critics' Choice Movie Awards se konal 20. ledna 1997. Ceremoniál moderovala komička a herečka Retta.\n\n\n"}
{"id": "1249987", "url": "https://cs.wikipedia.org/wiki?curid=1249987", "title": "3. ročník udílení Critics' Choice Movie Awards", "text": "3. ročník udílení Critics' Choice Movie Awards\n\n3. ročník udílení Critics' Choice Movie Awards se konal 20. ledna 1998.\n\n\n"}
{"id": "1249988", "url": "https://cs.wikipedia.org/wiki?curid=1249988", "title": "Kallithea (Rhodos)", "text": "Kallithea (Rhodos)\n\nKallithea () je řecká obecní jednotka na ostrově Rhodos v Egejském moři v souostroví Dodekany. Do roku 2011 byla obcí. Nachází se v severní části ostrova u severovýchodního pobřeží. Na severu sousedí s obecními jednotkami Ialysos a Rhodos, na jihu s obecními jednotkami Afantou a Archangelos a na západě s obecními jednotkami Kameiros a Petaloudes. Je jednou z deseti obecních jednotek na ostrově.\n\nObecní jednotka Kallithea se skládá ze 3 komunit. V závorkách je uveden počet obyvatel komunit a sídel.\n"}
{"id": "1249989", "url": "https://cs.wikipedia.org/wiki?curid=1249989", "title": "Tel Aviv Pride", "text": "Tel Aviv Pride\n\nTel Aviv Pride (hebrejsky: גאווה תל אביבית, arabsky: مثلي الجنس فخر تل أبيب) je každoroční týdenní festival konající se v Tel Avivu, jehož středobodem je život izraelské LGBT komunity. Naplánován je na druhý týden v červnu, který je mezinárodně uznáván jako měsíc gay hrdosti. Díky hojnému počtu účastníků má status největšího asijského festivalu hrdosti sexuálních menšin.\n\nPrvní veřejná manifestace, jíž by šlo nazvat první izraelskou událostí tohoto typu, se odehrála v r. 1979 na Rabinově náměstí. S festivalem Tel Aviv Pride úzce souvisí průvod \"Tel Aviv Love Parade\", který proběhl v r. 1997.\n\nPochod začíná na Meir Parku v Tel Avivu a pokračuje přes Bugrashovu ulici, Ben Yehudovu ulici a bulvár Bena Gurisona. Jeho zakončením je párty v Parku Charlese Clora na telavivské promenádě. Se svojí 100 tisícovou účastí v r. 2011 si Tel Aviv Pride vysloužil status největšího pochodu gay pride v kontinentální Asii. Asi 5 tisíc účastníků bylo z řad turistů. Tel Aviv byl také prvním místem, kde se začala vytvářet gay scéna, a zároveň i první izraelskou metropolí, kde se začaly konat takové akce. V r. 2016 se závěrečného pochodu městem zúčastnilo 200 tisíc osob, čímž získal status největšího na celém světě.\n\n\n"}
{"id": "1249991", "url": "https://cs.wikipedia.org/wiki?curid=1249991", "title": "4. ročník udílení Critics' Choice Movie Awards", "text": "4. ročník udílení Critics' Choice Movie Awards\n\n4. ročník udílení Critics' Choice Movie Awards se konal v roce 1999.\n\n\n"}
{"id": "1249993", "url": "https://cs.wikipedia.org/wiki?curid=1249993", "title": "Divadlo Kampa", "text": "Divadlo Kampa\n\nDivadlo Kampa, někdejší Malé Nosticovo divadlo (v minulosti též \"Divadlo Nablízko\", \"Divadlo Čertovka\") je malá divadelní scéna v Praze 1 na Malé Straně. Divadlo bylo založeno v roce 2010. Nachází se v areálu paláce Michnů z Vacínova v ulici Nosticova č. 634/2a. Ředitelkou Divadla Kampa je od roku  2014 Iveta Dušková.\n\nHistorická budova Nosticova malého divadla se nachází v areálu paláce Michnů z Vacínova, dnes sídla České obce sokolské. Od 19. století v průběhu let v objektu působily různé divadelní spolky (Malé Nosticovo divadlo, Divadlo Nablízko, Divadlo Čertovka), bývaly zde také městské vodní lázně.\n\nDivadelní sál Malého Nosticova divadla pojme maximálně 80 diváků, dalších 20 osob do podkroví.\n\n"}
{"id": "1249996", "url": "https://cs.wikipedia.org/wiki?curid=1249996", "title": "Pakistan International Airlines", "text": "Pakistan International Airlines\n\nPakistan International Airlines (urdsky: پاکستان بین القوامی ہوائی راستہ‎), zkráceně PIA je národní letecká společnost Pákistánu se sídlem v Karáčí. Hlavní leteckou základnu má společnost na Mezinárodním letišti Džinnáh v Karáčí, dále na Letišti v Islámábádu a v Láhauru.\n\nSpolečnost byla založena 23. října 1946 jako Orient Airways. V současnosti je největší leteckou společností v Pákistánu a má flotilu kolem čtyřiceti letadel, postupně se privatizuje (2016). V prosinci 2016 společnost provozovala lety do 22 domácích a 27 mezinárodních destinací v Asii, Evropě, Blízkém východu a Severní Americe. Denně provozuje kolem 100 letů.\n\nPro PIA létaly v roce 2013 dva Boeingy 737-800 české letecké společnosti Travel Service.\n\nFlotila PIA v prosinci 2016 čítala 36 letadel a 12 dalších měla objednaných:\n\"Tento přehled leteckých nehod Pakistan International Airlines není kompletní.\"\n\n\n"}
{"id": "1249997", "url": "https://cs.wikipedia.org/wiki?curid=1249997", "title": "5. ročník udílení Critics' Choice Movie Awards", "text": "5. ročník udílení Critics' Choice Movie Awards\n\n5. ročník udílení Critics' Choice Movie Awards se konal v roce 2000.\n\n\n"}
{"id": "1249998", "url": "https://cs.wikipedia.org/wiki?curid=1249998", "title": "Žostovská malba", "text": "Žostovská malba\n\nŽostovská malba (rus. Жостовская роспись) je druh ruské národní umělecké malby, kterou se dekorují podnosy z kovu (plechu). Toto řemeslo bylo založeno roku 1825 ve vesnici Žostovo v Mytiščinském rajónu Moskevské oblasti. Základním motivem žostovské malby je kytice.\n\nHistorie Žostova a žostovského řemesla začíná na počátku 19. století, kdy v řadě vesnic v okolí Moskvy a obcí bývalé Trojické volosti (nyní Mytyščinský rajón Moskevské oblasti) – Žostovu, Ostaškově, Chlebnikově, Trojickém a jiných – vznikly řemeslné dílny zabývající se výrobou malovaných lakovaných výrobků z papier maché. Tradice této malby vznikla v Žostovu a okolních vesnicích na základě dřívější tagilské malby (18. století). Základním motivem obou těchto druhů maleb je kytice.\n\nV roce 1922 ve vesnici Novoselcevo vzniklo \"Novoselcevské pracovní družstvo\" pro výrobu železných lakovaných podnosů; v roce 1924 bylo v této vesnici založeno \"Žostovské pracovní sdružení\" a sdružení \"Speckustar\", v roce 1925 vznikla sdružení \"Lakirovščik\" a současně také \"Svoj trud\" ve vesnici Trojickoje, která se zabývala zdobením podnosů. Všechna byla v roce 1928 spojena do specializovaného sdružení \"Metallopodnos\".\n\nDoba mezi léty 1920–1930 patřila v historii Žostova k těžkým obdobím. Obecné tendence sovětského umění k přímočarému utvrzení pokrokovosti a realismu vedly k tomu, že organizace specializující se na národní řemesla se snažily změnit jejich tradiční orientaci a začaly používat v žostovské malbě vzory ornamentálních a tematických kompozicí, které profesionální umělci vytvořili v duchu stankovismu a naturalismu, bez ohledu na specifikum místního umění. Přední malíři si však uvědomovali cizorodost podobných novátorských postupů v samotných základech této národní tvorby, dokázali se jim ubránit a směřovat další rozvoj k prohloubení tradičního umění.\n\nV 60. letech začala nová etapa v historii Žostova, která trvá dodnes. Umělecká malba podnosů si získávala stále větší váhu a popularitu díky tomu, že nebyla vyráběna v masovém měřítku, ale také i díky předním mistrům, kteří svými unikátními díly začali přitahovat pozornost na četných výstavách v Rusku i v zahraničí. Během své historie se ze všedních žostovských podnosů stalo samostatné dekorativní panó a řemeslo, které kdysi sloužilo jako podpůrný prvek zemědělství, získalo status unikátního druhu ruského národního umění. Dnes je dekorativní malba na vzestupu. To ovšem neznamená, že toto řemeslo nezažívá nesnáze a problémy. Ty existují ve všech sférách ruské kultury, která musí čelit nynější komercializaci. Žostovskou malbu se mnozí snaží napodobovat, kopírovat její styl a dokonce i některé autorské postupy malířů. Ovšem kolektiv, který se nepřetržitě věnuje tomuto řemeslu, se stává vysoce profesionálním díky mnoholeté usilovné práci, hledání kreativních řešení, zdokonalování svých dovedností a neustálým zaměřením na nejlepší exempláře zanechané starými mistry. K tomu je potřeba přidat studium historie daného umění, klasického zátiší a různých druhů ruského užitého a národního umění, což doplňuje tvůrčí kolekci mistrů.\n\nV umění žostovských mistrů se kombinuje realistický smysl pro živý vzhled květů a plodů s dekorativním zobecněním a s podobnou ruskou národní malbou štětcem na truhlách, březových krabičkách, kolovratech atd. Základním motivem malby je kytice z květů prosté kompozice, ve které se střídají velké zahradní a menší polní kvítky. Maluje se obvykle na černé pozadí (někdy také na červené, modré, zelené nebo stříbrné), přičemž mistr pracuje na několika podnosech zároveň.\n\nPodle funkce dělíme podnosy na dva typy: pro všední použití (pod samovary či určené k servírování jídla) a pro slavnostní účely.\n\nPodnosy mohou mít kulatý, osmiúhelníkový, pravoúhlý, oválný či jiný tvar nebo mohou být kombinované.\n\nMezi přední umělce žostovské malby patří A. I. Leznov, I. S. Leonťjev, D. S. Kledov, N. P. Antipov a E. P. Lapšin.\n"}
{"id": "1250005", "url": "https://cs.wikipedia.org/wiki?curid=1250005", "title": "Regulace nájemného", "text": "Regulace nájemného\n\nRegulace nájemného je stanovení nebo přímé usměrňování ceny (nájemného) státními orgány, zavedené původně za účelem ochrany finančně slabších občanů či rodin.\n\nRegulaci nájemních vztahů a zejména ceny, tj. nájemného, připouští naše Ústava přitom pouze dočasně a v případě náhlé nepředvídané kalamitní ekonomické situace. \n\nRegulace nájemného v českých zemích sahá do doby první světové války, kdy ještě rakousko-uherská vláda zavedla v roce 1917 zmrazení nájemného zejména pro rodiny vojáků a s ohledem na nízké příjmy v době války. Téměř kompletní deregulace proběhla za první republiky u všech nájemníků podle jejich příjmů a u všech bytů větších než 1+1. Za Protektorátu byla regulace opět zavedena a po roce 1948 vychází z komunistické doktríny orientované na likvidaci soukromého vlastnictví nájemních domů. V roce 1991 vydalo Ministerstvo financí nový předpis regulující stávající nájemní vztahy. Regulace nájemních vztahů ani omezení výše nájemného se netýkalo nové výstavby a od roku 1995 také nově vzniklých nájemních vztahů. Místo několikaleté pozvolné deregulace se regulace protáhla na více než 20 let. \n\nRegulace nájemného bydlení v českém pojetí spočívala v kombinaci omezení výše maximálního možného požadovaného nájemného a v existenci nevypověditelného nájemního vztahu - možnost podání výpovědi z nájmu měl pouze nájemce. Pronajímatel mohl požadovat výpověď pouze z taxativně uvedených důvodů (§ 711 tehdy platného občanského zákoníku) a o této výpovědi vždy rozhodovaly soudy, které byly v celých 90. letech velmi pronájemnicky naladěny. Pokud chtěl pronajímatel ve svém domě bydlet, musel obstarat (většinou koupit) regulovanému nájemníkovi jiný rovnocenný byt. O rovnocennosti nabízeného náhradního bytu rozhodoval nájemník, v případě jeho nesouhlasu se stěhováním pak soud.\n\nDalší specifikou v Čechách byla zákonná možnost výměny bytu, která s regulací nájemného souvisela a byla mnohými nájemníky zneužívána. Nájemce bytu s regulovaným nájemným se mohl s jiným občanem dohodnout a bez souhlasu skutečného vlastníka byt vyměnit. Většinou se jednalo o výměny fiktivní. Kdo potřeboval bydlet, regulovanému nájemníkovi (který měl svoje bydlení vyřešeno a byt s levným = regulovaným nájemným sám nepotřeboval) zaplatil za jeho dekret a nastěhoval se místo něj. Částky se pohybovaly ve statisících korun. Někdy také svému regulovanému nájemníkovi platil majitel bytu – za to, že byt opustí, aby ho majitel mohl modernizovat a pronajmout za smluvní nájemné. Toto statisícové tzv. odstupné bylo v zákoně o daních z příjmů dokonce legalizováno jako nezdanitelný příjem nájemníka, pokud je použil pro své bydlení.\n\nV zemi se po politických událostech roku 1989 uvolnily ceny, bylo možné podnikat a vznikala tržní ekonomika. \nPo roce 1991 v souvislosti s vracením bytového fondu původním vlastníkům vydalo Ministerstvo financí nový předpis regulující stávající nájemní vztahy.\nRegulované nájemné se týkalo všech nájemních bytů, kterých bylo přibližně 1,5 milionu. Nikdo z uživatelů těchto bytů neměl platnou, svobodně uzavřenou smlouvu s pronajímatelem.\nPůvodním záměrem regulace bydlení bylo poskytnutí dostatečného přechodného období pro přizpůsobení nájemníků novému stavu, pozvolný nárůst nájemného na úroveň výše tržního nájemného a vytvoření mechanismů pro ochranu sociálně slabších obyvatel. Například v sousední bývalé Německé demokratické republice úplná deregulace na úroveň tržního nájemného proběhla během sedmi let..\n\nČást bytového fondu (cca 400 000 bytů), který byl za komunistické vlády jejich majitelům vyvlastněn, byl během několika let navrácen v rámci restitucí původním majitelům, ale s věcným břemenem regulovaných nájemníků, se zanedbanou údržbou a s příslibem rychlé postupné deregulace. Změna vlastníka nemovitosti neměla vliv na regulovaný nájemní vztah.\n\nRegulace nájemného měla vliv také na výši tržního nájemného v ostatních neregulovaných nájemních vztazích. Regulace se netýkala nové výstavby a od roku 1995 také ani nově vzniklých nájemních vztahů. Legálně bylo do té doby možné pronajmout byt za smluvní nájemné pouze cizincům. \n\nOd poloviny roku 1995 bylo v České republice možno pronajímat i českým občanům uvolněné byty za smluvní nájemné, které mnohonásobně překračovalo nájemné regulované, protože volných bytů bylo velice málo. Existencí regulace tak byli poškozeni i tržně bydlící nájemníci.\n\nVýše regulovaného nájemného pomalu postupně vzrůstala ze symbolické částky 2,60 Kč/m/měsíc pomocí vyhlášky 176/1993 Sb. až na nejvyšší možnou úroveň 37,07 Kč/m/měsíc za byt I. kategorie v Praze v roce 2003. O tom, o kolik bude možné zvýšit v městských i soukromých bytech regulované nájemné, rozhodovaly dva koeficienty růstu: jeden určili každoročně úředníci ministerstva financí, druhý obce. V roce 1997 využila úřednická vláda E. Tošovského faktu, že bude ve funkci pouze do příštích voleb, a zvýšila nájemné o 100 %.\n\nOd roku 1998 do roku 2002 bylo možno zvýšit regulované nájemné o inflaci cen stavebních prací, takže nešlo o skutečnou deregulaci, ale jen o valorizaci (stejně jako se např. valorizují důchody). Reálná hodnota nájemného tím od roku 1998 – 2002 zůstávala na stejné úrovni.\n\nOd roku 2003 (po 3. nálezu Ústavního soudu) se reálné nájemné snižovalo, protože neexistoval předpis, kterým by bylo možné nájemné jednostranně zvýšit.\n\nMnohá města a obce řešila problém se zanedbanou údržbou a nedostatečným nájemným tím, že své domy prodávala výrazně pod cenou současným nájemníkům, jen aby nemusela financovat opravy konkrétních domů z peněz, která dostala k financování potřeb všech obyvatel obce.\n\nOSMD iniciovalo text stížnosti k Ústavnímu soudu, kterou vypracoval s vydatnou pomocí Občanského sdružení majitelů domů brněnský právník JUDr. Roman Vaněk. Představitelé Občanského sdružení majitelů domů osobně oslovili všechny tehdejší senátory Senátu. 14 senátorů stížnost podepsalo a podalo k Ústavnímu soudu. \n\nÚstavní soud prohlásil regulované nájemné za neúnosně nízké a regulační vyhlášku 176/1993 Sb. dne 21.6. 2000 prohlásil za protiústavní. Ústavní soud tehdy regulační vyhlášku zrušil až k datu k 31.12.2001 a poskytl Vládě 18 měsíců na řešení situace.\n\nVláda však nález Ústavního soudu ignorovala a nepřijala žádný ústavně konformní předpis, který by nájemné dereguloval. \n\nBěhem dvou následujících let udělala několik kulišáren na Ústavní soud. (Náměstek ministra financí Šulc se výrokem o vědomě provedené „kulišárně“ proneseném v České televizi v březnu 2003 nesmazatelně zapsal do historie regulace nájemného.)\n\nVláda nejprve přijala Výměr MF 1/2002 Sb., který reguloval nájemné prakticky stejně jako zrušená vyhláška 176/1993 Sb. \n\nÚstavní soud 18.12.2002 tento výměr zrušil.\n\nHned následující den od výroku Ústavního soudu, tedy 19.12.2002, Vláda pod záminkou časové tísně přijala cenové moratorium na nájemné, které další den vyšlo ve Sbírce zákonů pod č. 567/2002 Sb., čímž nabylo účinnosti. Cenové moratorium Vlády, které je časově omezeným zákaze zvyšování cen a krajním opatřením vyhlašované zcela výjimečně při živelných katastrofách nebo válečném stavu, mělo platit 3 měsíce, tedy do 20. března 2003. Bylo možné očekávat, že bude poté prodlouženo. Za porušení tohoto moratoria, tzn. za pokus o zvýšení regulovaného nájemného, hrozila sankce až jeden milion Kč.\n\nObčanského sdružení majitelů domů opět iniciovalo aktivitu 25 senátorů, kteří žádali zrušení tohoto cenového moratoria. Ústavní soud jim dal již potřetí za pravdu a toto moratorium zrušil. \n\nO pokračování regulace nájemného nerozhodovali poslanci ani senátoři, ale pouze Vláda ČR, resp. úředníci Ministerstva financí ČR.\n\nPo 20. březnu 2003 nebylo možné regulované nájemné zvyšovat, protože stále platil občanský zákoník, v němž bylo stanoveno, že pronajímatel je oprávněn jednostranně zvýšit nájemné jen podle zvláštního právního předpisu, který však neexistoval. Vzniklo tak jakési právní vakuum, reálná hodnota nájemného se díky inflaci snižovala.\n\nNa Českou republiku bylo podáno různými subjekty několik žalob u Evropského soudu pro lidská práva. \n\nTeprve pod hrozbou stížnosti několika tisíc poškozených pronajímatelů, skupiny senátorů a Občanského sdružení majitelů domů u Evropskému soudu pro lidská práva ve Štrasburku Vláda přijala deregulační zákon 107/2006 Sb., který umožnil pronajímatelům jednostranně zvyšovat nájemné až na hodnoty tzv. cílového nájemného, které byly odvozeny ze skutečných kupních cen bytů a domů. Ministerstvem pro místní rozvoj (MMR) bylo na základě skutečných prodejních cen bytů stanoveno tzv. cílové nájemné, jehož výše mělo nájemné pomocí deregulace dosáhnout na konci tohoto procesu. Prakticky to znamenalo, že pronajímatel si mohl každý rok zvýšit nájemné o určitou částku vypočítanou dle vzorce uvedeného na internetových stránkách MMR.\n\nProces deregulace měl původně trvat od 1. ledna 2007 do 31.12.2010, ale v Praze, Brně a větších krajských městech byl prodloužen o další dva roky. V zásadě lze říci, že ve velké části bytového fondu bylo do konce roku 2012 dosaženo tržního nájemného, zejména u bytů s větší podlahovou plochou.\n\nPřijetím nového Občanského zákoníku v roce 2012 je s účinností od roku 2014 také i v ostatních směrech narovnán nájemní vztah pronajímatele a nájemce. Trh s bydlením není zásadně deformován ze strany státních a politických vlivů. Sjednávání nájemného v souladu s § 2249 nového Občanského zákoníku je sjednáváno oboustranně svobodně.\n\n"}
{"id": "1250008", "url": "https://cs.wikipedia.org/wiki?curid=1250008", "title": "Doktorka Plyšáková", "text": "Doktorka Plyšáková\n\nDoktorka Plyšáková (v anglickém originále Doc McStuffins) je americko-irský televizní seriál pro děti, vysílaný od roku 2012 na stanicích Disney Channel a Disney Junior.\n\nPremiérově se vysílal 23. března 2012 na kanálech Disney Channel a Disney Junior. Seriál vypráví o šestileté dívce jménem Dottie Plyšáková, která si každý den hraje na lékařku, kterou se touží stát, a spolu se svými přáteli-hračkami pomáhá hračkám rozbitým. Seriál doprovází písně Kay Hanleyho a Michelle Lewis.\n\nSeriál získal kladné kritiky díky své koncepci, hlavní hrdince i zobrazování Afroameričanů.\n\nVe Spojených státech měl seriál premiéru 23. března 2012 na stanicích Disney Channel a Disney Junior. S premiérou 6. září 2013 téhož roku objednal Disney druhou sezónu, třetí sezónu s premiérou 2. listopadu 2014, a 5. srpna 2015 šla na obrazovky premiéra čtvrté řady. 16. listopadu 2016 se na Disney Junior rozhodlo již o páté řadě seriálu.\n\nV Kanadě seriál běžel na kanálu Canadian Disney Junior od 8. dubna 2012, stejně tak se vysílá v mnoha dalších zemích, kde je také dabován.\n"}
{"id": "1250010", "url": "https://cs.wikipedia.org/wiki?curid=1250010", "title": "6. ročník udílení Critics' Choice Movie Awards", "text": "6. ročník udílení Critics' Choice Movie Awards\n\n6. ročník udílení Critics' Choice Movie Awards se konal v roce 2001.\n\n\n"}
{"id": "1250011", "url": "https://cs.wikipedia.org/wiki?curid=1250011", "title": "Gžel", "text": "Gžel\n\nGžel (rus. Гжель) je honosné národní řemeslo z odvětví výroby keramiky a porcelánu. Jedná se o druh ruské národní malby. Gžel je také název vesnice v Moskevské oblasti, která je jedním z tradičních ruských center výroby keramiky. V širším slova smyslu lze názvem Gžel (který můžeme z historického a kulturního pohledu považovat za správný) označit i rozsáhlou oblast, jež se skládá z 27 vesnic sdružených pod názvem \"Gželskij kust\" (rus. Гжельский куст). Tato oblast se nachází přibližně 60 km od Moskvy na železniční trati Moskva - Murom - Kazaň. Nyní spadá Gželskij kust pod Ramenský rajón Moskevské oblasti Ruské federace. Do revoluce patřil tento rajón k Bogorodskému a Bronnickému újezdu.\n\nNázev Gžel má baltský původ, takže k němu mají nejblíže toponymické paralely na západě země, tedy v oblasti baltských hydronym. Na levém břehu horního Podněproví můžeme najít řeku \"Agželku\", též se jí říká \"Gželka, Gžolka, Gžel´ka\", ve Smolenské oblasti má blízko ke zkoumanému názvu řeka \"Gžať\" (pravý přítok Vazuzy) a název jejího přítoku Kzelka je srovnatelné s názvem \"Kželja\", což je nejranější forma názvu vesnice Gžel (střídání ž-z je v názvech horního Podněproví velmi časté). Můžeme tedy připustit, že se hydronymum \"Gžel\" vytvořilo z baltského gud(i)-el- (viz staropruské „keř”). Daný slovotvorný základ je široce zastoupen v baltských hydronymech.\nOdedávna byla vesnice Gžel známa svými jíly. Rozsáhlá těžba různých druhů jílů zde byla realizována od poloviny 17. století. V roce 1663 vydal car Alexej Michajlovič výnos: \"„Z Gželské volosti pro lékárenské a alchymické nádoby poslat jíly, které jsou vhodné pro lékárenské nádoby.”\" Tenkrát bylo na rozkaz posláno do Moskvy 15 vozů jílu z Gželské volosti a přikázáno \"„ponechat tento jíl na lékárenské záležitosti: a dále panovník nařizuje nevolníkům dané oblasti jíl z Gželské volosti brát a vozit tak, jak bude na základě Lékárenského dekretu potřeba.”\"\n\nV roce 1770 byla celá Gželská oblast připsána na Lékárenský dekret pro alchymistické nádoby. Velký ruský učenec M. V. Lomonosov, který právem ocenil gželské jíly, o nich napsal tato vznešená slova: \"„Sotva je někde na světě země tak čistá a bez příměsí, kterou chemici nazývají panenskou, snad kromě jílů pro výrobu porcelánu, takové máme gželské..., ty jsem nikde neviděl tak běloskvoucí.”\"\n\nDo poloviny 18. století se v Gželi vyráběly keramické nádoby typické pro danou dobu, dále cihly, keramické potrubí, kachličky a také jednoduché dětské hračky, kterými zásobovali Moskvu. Předpokládá se, že v té době musel být počet vyráběných hraček v řádech sto tisíců kusů za rok.\n\nV roce 1812 bylo v Gželi 25 továren na výrobu nádobí. Mezi nimi byly nejznámější továrny Jermila Ivanova a rodiny Laptěvých ve vesnici Kuzjajevo. Podle podpisů nalezených na výrobcích patří mezi známé mistry Nikifor Semjonovič Gusjatnikov, Iva Nikiforovič Sroslej a Ivan Ivanovič Kokun. Kromě nádobí byly vyráběny hračky ptáků či zvířat a dekorativní sošky s tematikou ruského každodenního života. Velkolepé bílé koníčky, jezdce na koni, ptáčky, panenky i miniatury nádobí zdobili originálním národním způsobem za použití fialkové, žluté, modré a hnědé barvy. Barvy nanášeli štětcem. Jako motivy této malby sloužily dekorativní kvítky, lístky a traviny.\n\nPo roce 1802, kdy byl objeven světlý šedý jíl poblíž vesnice Minino, se začal v Gželi vyrábět polofajáns, z něhož se hojně dělaly nádoby na kvas, džbány a kumgany (konvice k mytí rukou s úzkým hrdlem). Od druhé poloviny 20. let 19. století byly mnohé výrobky malovány pouze modrou barvou. Polofajáns se odlišoval hrubou strukturou a nízkou odolností.\n\nKolem roku 1800 našli nevolníci, bratři Kulikové, ve vesnici Bolodino v Bronnickém újezdu směs bílé fajánsové hmoty. Na tomto místě byla v letech 1800 - 1804 zbudována první porcelánka. Její zakladatel Pavel Kulikov se naučil technologii výroby porcelánu při tom, když pracoval v továrně Otto ve vesničce Perovo. Aby si uchránil tajemství této výroby, tak si Kulikov vše dělal sám pouze s pomocí jednoho zaměstnance. Podle legendy však dva hrnčíři - G. N. Chranulov a E. G. Gusjatnikov - tajně pronikli do Kulikovy dílny, obkreslili si pec pro vypalování výrobků a zmocnili se také vzorků hlíny, načež si otevřeli své vlastní továrny. Kulikova porcelánka je také pozoruhodná tím, že v ní začala porcelánová výroba gželi.\n\nDruhá čtvrtina 19. století je obdobím největších uměleckých úspěchů gželské malby keramiky ve všech jejích odvětvích. Majitelé výroben se neustále snažili zdokonalovat směs bílé hmoty, aby získali jemný fajáns a porcelán.\n\nOd poloviny 19. století se mnohé gželské továrny dostávají do úpadku a keramická výroba je soustředěna do rukou bratrů Kuzněcových. Po revoluci byly jejich továrny znárodněny.\n\nAž od poloviny 20. století začíná v Gželi obnova tohoto řemesla, které nedávno oslavilo své 670. výročí. Ve 30. a 40. letech 20. století se zde nacházela téměř polovina všech ruských porcelánových a fajánsových továren.\n\nV roce 1912 byla na Kazaňské železnici, konkrétně na místní dráze Moskva - Čerusti, otevřena železniční stanice, která dostala název podle této oblasti - Gžel. Vesnička, jež vyrostla u stanice, se nazývá stejně. Skládá se ze dvou částí s neoficiálním názvem Vesnička vápenky (rus. Посёлок известкового завода), též nazývaná jako Vápenný (rus. Известковый) podle zbourané vápenky, která se tu v minulosti nacházela, a Vesnička cihelny (rus. Посёлок кирпичного завода) neboli též Pracant (rus. Труженик).\n"}
{"id": "1250014", "url": "https://cs.wikipedia.org/wiki?curid=1250014", "title": "Hugo a jeho velký objev", "text": "Hugo a jeho velký objev\n\nHugo a jeho velký objev (v originálu: Hugo) je rodinné, dobrodružné drama s prvky fantasy, které v roce 2011 natočil americký režisér Martin Scorsese. Předlohou filmu byla kniha spisovatele Briana Selznicka \"The Invention of Hugo Cabret\"; scénář napsal John Logan.\n\nJedná se o první film režiséra Martina Scorseseho, natečený ve formátu 3D. Film vypráví o chlapci jménem Hugo Cabret, který ve 30. letech, po smrti svého otce, žije opuštěný na pařížském nádraží Gare Montparnasse a jeho velkém dobrodružství. Poprvé byl představen na New York Film Festival (NYFF) 10. října 2011, do kin byl uveden 23. listopadu téhož roku.\n\nV roce 1931 žije dvanáctiletý Hugo Cabret se svým ovdovělým otcem v Paříži. Otec je povoláním hodinář a pracuje\nv pařížském muzeu, kde objeví odložený poškozený automat – mechanického muže, který dokáže kreslit a psát perem. Přinese ho domů a spolu s Hugem se ho snaží opravit. Práci ale nedokončí, protože jednoho dne vypukne v muzeu požár a Hugův otec při něm zahyne. Z Huga se stane sirotek a aby nemusel do sirotčince, nabídne mu jeho strýc Claude, opilec, který seřizuje hodiny na pařížském nádraží Gare Montparnasse, aby bydlel s ním ve vyvýšeném prostoru za nádražními hodinami. Hugo si vezme sebou mechanického muže a doufá, že se mu podaří opravu dokončit. Strýc ho naučí, jak udržovat nádražní hodiny a když na několik dní zmizí, Hugo udržuje a seřizuje hodiny sám. Když je ale tělo jeho strýce nalezeno utonulé v řece, má Hugo neustále strach, aby nebyl poslán do sirotčince mstivým staničním inspektorem Gustavem. Přežívá jen díky drobným krádežím jídla a také náhradních dílů z nádražního krámku s mechanickými hračkami, které potřebuje ke spravení automatu. Věří, že pokud se mu to podaří, předá mu mechanický muž zprávu od jeho otce.\nMajitel krámku s hračkami Georges ho ale jednou přistihne při krádeži a vezme mu zápisník s nákresy a poznámkami k mechnickému muži. Hugo ho sleduje až domů a při tom se seznámí s jeho kmotřenkou Isabelle. Postupně ji zasvětí do svého plánu opravit mechnického muže a s údivem zjistí, že Isabelle nosí na krku klíč ve tvaru srdce, který může automat uvést do chodu. To se jim nakonec podaří a automat nakreslí popis filmu \"Le voyage dans la lune\" (\"Cesta na Měsíc\") s podpisem Georges Méliès. Tím je ve skutečnosti Isabellin strýc, kdysi známý filmař, který žije se svojí ženou Jeanne, bývalou slavnou herečkou v ústraní, protože jako filmař zkrachoval. Díky Hugovi a Isabelle se o jeho existenci dozví filmový historik René Tabard, kterému se podařilo zachránit kopie některých Mélièsových filmů. Když Méliès onemocní, pozvou ho děti k němu domů, aby film promítl jeho ženě Jeanne, která v něm hrála. Když Méliès zaslechne zvuk projektoru, přijde do místnosti a po skončení projekce si postěžuje, že automat, který sestrojil a daroval do muzea se ztratil. Hugo již na nic nečeká a pospíchá na nádraží pro mechanického muže. Je však chycen inspektorem Gustavem, který ho chce poslat do sirotčince. Když ho odvádí objeví se na nádraží Méliès s Isabellou a řekne, že přijímá Huga do rodiny jako svého syna.\n\nO něco později je Georges Méliès jmenován profesorem na Filmové akademii a jako hold uspořádá René Tabard retrospektivní přehlídku jeho filmů. Hugo oslavuje úspěch se svou novou rodinou, zatímco Isabelle začíná psát Hugův příběh a společnost jim dělá opravený mechanický muž.\n\n\n"}
{"id": "1250016", "url": "https://cs.wikipedia.org/wiki?curid=1250016", "title": "7. ročník udílení Critics' Choice Movie Awards", "text": "7. ročník udílení Critics' Choice Movie Awards\n\n7. ročník udílení Critics' Choice Movie Awards se konal v 11. ledna 2002.\n\nTučně jsou označeni vítězové.\n"}
{"id": "1250018", "url": "https://cs.wikipedia.org/wiki?curid=1250018", "title": "Kyselina tridecylová", "text": "Kyselina tridecylová\n\nKyselina tridecylová (systematický název kyselina tridekanová) je v přírodě se vyskytující nasycená mastná kyselina se vzorcem CH(CH)COOH. Často se vyskytuje v mléčných výrobcích.\n"}
{"id": "1250024", "url": "https://cs.wikipedia.org/wiki?curid=1250024", "title": "8. ročník udílení Critics' Choice Movie Awards", "text": "8. ročník udílení Critics' Choice Movie Awards\n\n8. ročník udílení Critics' Choice Movie Awards se konal 17. ledna 2003.\n"}
{"id": "1250025", "url": "https://cs.wikipedia.org/wiki?curid=1250025", "title": "Miroslav Sklenář", "text": "Miroslav Sklenář\n\nMiroslav Sklenář (* 16. dubna 1970 Přílepy) je český úředník a manažer, v letech 1996–2004 ředitel protokolu Kanceláře prezidenta republiky (Václava Havla a Václava Klause), od roku 2004 zástupce ředitele Magistrátu hlavního města Prahy (za primátora Pavla Béma) a od prosince 2016 do ledna 2018 znovu ředitel hradního protokolu. V mezičase od jara 2015 pracoval i u společnosti China Energy Company Limited (CEFC).\n\nMiroslav Sklenář studoval obor mezinárodní vztahy a mezinárodní obchod na obchodní fakultě Vysoké školy ekonomické v Praze.\n\nV Kanceláři prezidenta republiky působil od 1. září 1993. Dne 29. února 1996 se stal ředitelem protokolu, jímž zůstal až do 15. ledna 2004.\n\nOd roku 2004 dělal zástupce ředitele Magistrátu hlavního města Prahy pod vedením primátora Pavla Béma. V té době zasedl i ve správních či dozorčích rad několika městských akciových nebo obecně prospěšných společností. Magistrát opustil v roce 2012. Další dva roky působil ve společnosti Eltodo.\n\nDne 1. července 2014 se opět vrátil do Kanceláře prezidenta republiky, kde měl podle spekulací médií opět vystřídat svého někdejšího nástupce Jindřicha Forejta, jemuž byl zástupcem. V červnu 2015 však z tohoto postu odešel.\n\nNějaký čas působil jako poradce Jaroslava Tvrdíka ve Smíšené česko-čínské komoře vzájemné spolupráce a v květnu 2016 sekčním ředitelem zahraničních věcí a protokolu China Energy Company Limited (CEFC). Po odvolání Forejta počátkem prosince 2016 byl 8. prosince pověřen řízením odboru protokolu. Funkci zastával do konce ledna 2018, následně se vrátil do čínské CEFC. Novým protokolářem se stal Vladimír Kruliš.\n"}
{"id": "1250026", "url": "https://cs.wikipedia.org/wiki?curid=1250026", "title": "9. ročník udílení Critics' Choice Movie Awards", "text": "9. ročník udílení Critics' Choice Movie Awards\n\n9. ročník udílení Critics' Choice Movie Awards se konal 10. ledna 2004.\n"}
{"id": "1250028", "url": "https://cs.wikipedia.org/wiki?curid=1250028", "title": "Adri van der Poel", "text": "Adri van der Poel\n\nAdrianus Aloysius Jacobus van der Poel (* 17. července 1959 Bergen op Zoom) je bývalý nizozemský cyklista. Jeho synem je cyklista Mathieu van der Poel.\n\nNa olympiádě 1980 skončil v silničním závodě jednotlivců na sedmém místě. O rok později přestoupil k profesionálům, v roce 1982 vyhrál závod Züri-Metzgete. V roce 1983 získal stříbrnou medaili na mistrovství světa v cyklistice. Startoval na devíti ročnících Tour de France, vyhrál dvě etapy, v celkovém pořadí skončil nejlépe na 37. místě v roce 1983. Vyhrál jednorázové závody Clásica de San Sebastián a Brabantský šíp 1985, Kolem Flander 1986, Paříž-Tours 1987, Lutych-Bastogne-Lutych 1988, Amstel Gold Race 1990 a Circuito de Getxo 1991.\n\nNa mistrovství světa v cyklokrosu zvítězil v roce 1996, na druhém místě skončil v letech 1985, 1988, 1989, 1990 a 1991 a třetí byl v letech 1992 a 1999. Šestkrát byl cyklokrosařským mistrem Nizozemska a v sezóně 1996/97 vyhrál celkovou klasifikaci Světového poháru v cyklokrosu. Kariéru ukončil v roce 2000.\n\nV roce 1983 byl pozitivně testován na strychnin. Nález vysvětlil tím, že zakázaná substance se do jeho organismu dostala z masa holubů, které jedl na návštěvě u tchána. \n\nCyklistice se věnoval také jeho bratr Jacques van der Poel. Jeho syn Mathieu van der Poel je mistrem světa v cyklokrosu, na mistrovství světa startoval i jeho další syn David van der Poel.\n\n"}
{"id": "1250032", "url": "https://cs.wikipedia.org/wiki?curid=1250032", "title": "Aristarch Vasiljevič Lentulov", "text": "Aristarch Vasiljevič Lentulov\n\nAristarch Vasiljevič Lentulov ( \"Аристaрх Васильевич Лентулов\"), (16. ledna 1882 — 15. dubna 1943 Moskva) byl ruský a sovětský výtvarník, malíř, scénograf a jeden ze zakladatelů ruské avantgardy.\n\nNarodil se 16. ledna 1882 ve vesnici Černaja Pjatina (na oficiálních stránkách Státního ruského muzea uvedena vesnice Vorona) v Nižnelomovském újezdě v Penzenské gubernii v rodině venkovského kněze.\n\nStudoval uměleckou školu v Penze v ateliéru N. D. Selisterova (1898—1900 a 1905), mezi tím v letech 1900-1904 nastoupil na střední uměleckou školu v Kyjevě v ateliéru N. K. Pimoněnka. Od roku 1906 působil v ateliéru D. N. Kardovskéhо v Petrohradě. Poté pokračoval v individuálním studiu v ateliérech Henriho Le Fauconniera, Jeana Metzingera a na soukromé akademii Académie de La Palette v Paříži a také v Itálii.\n\nV letech 1910 až 1916 založil sdružení Kárový spodek. V letech 1926 a 1927 byl členem Asociace umělců revolučního Ruska a následně v letech 1928 až 1932 založil a vedl moskevskou Unii výtvarných umělců, do níž patřili mnozí členové skupiny Kárový spodek. V roce 1925 vystavoval na Mezinárodní výstavě dekorativního a průmyslového moderního umění v Paříži, kde získal cenu za scénografii k inscenaci \"Démon\". Svou pedagogickou práci započal v roce 1919, kdy působil jako profesor na VChUTEMASu, v roce 1919 spolupracoval s Institutem výtvarné kultury a v roce 1937 byl profesorem na Moskevském státním akademickém uměleckém institutu Vasilije Ivanoviče Surikova.\n\nBěhem svého života pracoval i pro divadla. Výtvarně ztvárnil představení v Komorním divadle hru \"Veselé paničky windsorské\" od Williama Shakespeara a ve Velkém divadle hru \"Prométheus\" od Alexandra Nikolajeviče Skrjabina. V roce 1933 měl v Moskvě při příležitosti svých 25 let působení v oblasti umění úspěšnou autorskou výstavu. V roce 1942 se vrátil do Moskvy a prodělal těžkou operaci. Zemřel 15. dubna 1943 v Moskvě. Je pochován na Vagaňkovském hřbitově. \n\n\n\n\n"}
{"id": "1250033", "url": "https://cs.wikipedia.org/wiki?curid=1250033", "title": "Maotchienšanské břidlice", "text": "Maotchienšanské břidlice\n\nMaotchienšanské břidlice je čínské naleziště fosílií, které se nachází v okrese Čcheng-ťiang v prefektuře Jü-si ve střední části jihočínské provincie Jün-nan. Je staré 530 milionů let (spodní kambrium) a představuje tak jedno z nejstarších nalezišť fosílií živočichů na Zemi. Maotchienšanské fosílie jsou výjimečné zachováním měkkých tkání, podobně jako známé Burgesské břidlice. Soubor nalezených organismů je označován jako čchengťiangská biota (\"Chengjiang biota\").\nFosilíe zde byly nacházeny od 10. století, systematický paleontologický výzkum začal po roce 1984, kdy zde byl objeven členovec \"Misszhouia\" z řádu Nektaspida a byl uznán význam lokality.\n\nCelkem bylo popsáno téměř 200 druhů nejrůznějších organismů. Zastoupeny jsou řasy, houby, žahavci a různé kmeny trojlistých, včetně nejstarších známých strunatců, žebernatek a hlavatců. Zdejší organismy paleontologové zatřídili do 16 různých kmenů, část však není přiřazená k žádnému kmenu.\n\nRoku 2012 byly Maotchienšanské břidlice zahrnuty do světového dědictví UNESCO jako „Naleziště fosilií v Čcheng-ťiangu“.\n"}
{"id": "1250038", "url": "https://cs.wikipedia.org/wiki?curid=1250038", "title": "Ice Blues", "text": "Ice Blues\n\nIce Blues (tj. \"Ledové blues\") je kanadsko-americký hraný film z roku 2008, který režíroval Ron Oliver. Film byl natočen podle románu Richarda Stevensona o soukromém detektivovi Donaldu Stracheym.\n\nTimmy Callahan pracuje jako tajemník senátorky Lauren Plattové. Jednoho večera jej vyhledá neznámý muž, který mu na dobročinné účely nabízí tři milióny dolarů od anonymního dárce. Při jednání jsou vyrušeni útočníkem na motorce. Druhý den je muž nalezen mrtvý v autě Timmyho partnera Donalda Stracheyho a Timmy obdrží peníze v zásilce. Je to Jake Lenigan z významné advokátní kanceláře Lenigan & Lenigan. Donald jako soukromý detektiv se rozhodne vypátrat, kdo právníka zabil, a odkud pocházely peníze. Při svém vyšetřování narazí na neobjasněnou 12 let starou vraždu v rodině Leniganových a také na vztah právnické rodiny k mafiánovi Frankovi Zaillianovi. V nebezpečí se ocitá především Timmy, po kterém chce Frank Zaillian vrátit ony tři milióny dolarů.\n"}
{"id": "1250039", "url": "https://cs.wikipedia.org/wiki?curid=1250039", "title": "Spolek pracovníků v umění a ve vědě Purkyně", "text": "Spolek pracovníků v umění a ve vědě Purkyně\n\nSpolek pracovníků v umění a ve vědě Purkyně byl založen roku 1928 a zaniknul v roce 1956. Sdružoval umělce a pracovníky kultury různých oblastí, především výtvarného umění, včetně abstraktního. \n\nSpolek vzniknul roku 1928 v pražské kavárně Union. Svým názvem se odvolával na malíře Karla Purkyně i na jeho otce Jana Evangelistu Purkyně a naznačila tak zájem o odlišné obory vědy a umění. \n\nMezi zakládající členy pařili malíři Jan Benda, Vilém Plocek a Josef Olexa, filosofové Jan Patočka a Václav Navrátil; k zakladatelům patřili i historik Václav Husa. Počátkem třicátých let se členy Spolku stali abstraktní malíři, soustředění kolem Jiřího Jelínka.\n\nČleny spolku Purkyně byli: \n\n\nVýstavní síň spolku Purkyně sídlila v Praze Na Příkopech 16; v letech 1948-1951 zde Spolek pořádal své výstavy.\n\nPrvní ročník čtvrtletníku \"Kvart\" vycházel jako sborník umění, poesie a vědy v letech 1930/1931. Vůdčí osobností byl architekt, básník a teoretik Vít Obrtel. Druhý ročník vyšel až po přestávce, v roce 1933.\n\nOd roku 1933 byl \"Kvart\" přiřazen ke Spolku Purkyně. Čtvrtletník se věnoval tématům jako surrealismus, architektonický funkcionalismus nebo abstraktní umění společně s výběrem kvalitní poezie a literatury. Po německé okupaci, během které nevycházel, bylo jeho vydávání obnoveno v roce 1945. Podle názorů redakce byl socialistický realismus v umění umění krokem zpět. Logicky roku 1949 musel ukončit svou činnost. \n\nPo roce 1945 je v tisku používán název \"Spolek výtvarníků Purkyně\", případně \"Sdružení výtvarníků Purkyně\". Spolek zaniknul v roce 1956, v souvislosti se sjednocováním uměleckých spolků do poúnorového Ústředního svazu československých výtvarných umělců (1948 – 1956).\n\n\n"}
{"id": "1250044", "url": "https://cs.wikipedia.org/wiki?curid=1250044", "title": "Chorvatské ústavní referendum, 2013", "text": "Chorvatské ústavní referendum, 2013\n\n1. prosince 2013 se v Chorvatsku konalo ústavní referendum. Jeho předmětem bylo přijetí navržené změny ústavy, která měla definovat manželství jako svazek jednoho muže a jedné ženy, a tím pádem nepřipouštět stejnopohlavní manželství. V referendu hlasovalo 37,9 % oprávněných voličů. Po uzavření volebních místností vyhlásila státní volební komise, že 65,87 % hlasovalo \"ano\", 33,51 % \"ne\" a 0,57 % hlasů bylo prohlášeno za neplatné.\n\nV pozadí stála konzervativní organizace \"U ime obitelji\" (\"Ve jménu rodiny\"), které se v květnu 2013 podařilo nasbírat více než 700 tisíc podpisů, což je potřebné minimum pro vypsání celonárodního referenda. Iniciativu podporovalo několik konzervativních politických stran, katolická církev a několik dalších náboženských organizací. Vládnoucí levicová koalice takovou změnu ústavy odmítala spolu s několika dalšími lidskoprávními organizacemi a chorvatskými médii.\n\nPetici za změnu ústavy zaštítila katolická občanská platforma 'Ve jménu rodiny' (\"U ime obitelji\"). Do května 2013 se jim podařilo nasbírat přes 700 tisíc podpisů. Důvodem iniciativy byla politika vládního kabinetu Zorana Milanoviće a s ní související snaha o legalizaci homosexuálního partnerství. Pro vypsání referenda hlasovalo dne 8. listopadu téhož roku v Saboru 104 ze 151 poslanců.\n\nČást občanů, která hlasovala proti, se skládala z 88 občanských společností (GONG, Centrum pro mírová studia a Zagreb Pride). Podpory se jim dostalo od několika veřejně známých osobností, herců, hereček, akademiků, aktivistů, politiků a v neposlední řadě i tisku jako jsou například Novi list a Jutarnji list a muzikantů – Severina, Dubioza kolektiv, Let 3, Hladno pivo, TBF a další.\n\nKampaň 'Hlasuj proti' poukazovala také na fakt, že osoby stojící za iniciativou Željka Markić, Krešimir Planinić, Krešimir Miletić, Ladislav Ilčić, včetně členů jejich rodin, stáli současně nejen za vyvíjením tlaku na vypsání referenda, ale taktéž kandidovali za politickou stranu HRAST. Hlasuj proti a širší koalice občanských společností Platforma 112 prohlásily, že bankovní spojení uvedené na webových stránkách 'Ve jménu rodiny' nepatří iniciativě, nýbrž registrované asociaci \"Građani odlučuju\" (\"Občané rozhodují\"), kterou založil viceprezident HRASTU Krešimir Miletić. \n\nŽeljka Markić byla svými oponenty také kritizována pro členství v kontroverzní katolické organizaci Opus Dei.\n\nVoliči byli dotazováni na následující:\nPoté, co nasbírala iniciativa dostatečný počet podpisů, začaly se vést široké spekulace o tom, zda by vůbec mohlo takové referendum proběhnout. Politická podpora referenda v Saboru byla nejistá, neboť jej levicová koalice, která tvořila v parlamentu většinu, odmítala. \n\nNicméně, když se o něm 8. listopadu hlasovalo, tak se Sabor vyslovil pro vypsání. 104 poslanců hlasovalo pro, 13 proti a 5 se zdrželo. Bývalá premiérka a nezávislá poslankyně Jadranka Kosor navrhovala, aby ústavní soud přezkoumal ústavnost referenda. Nicméně obě vládnoucí strany HDZ a SDP tento ústavní podnět nepodpořily v poměru hlasů 75:39. Jedinou politickou stranou ve vládnoucí koalici, která podpořila ústavní přezkum, byla Chorvatská lidová strana.\n\nPo dvoudenním stání rozhodnul 14. listopadu Ústavní soud, že neshledává žádný důvod, proč zrušit rozhodnutí parlamentu o referendu. Ústavní soudci zdůrazňovali, že ústavnost referenda nebrali v potaz, neboť sám Sabor již projevil vůli zvážit kompatibilitu referendové otázky s ústavou. Nicméně potvrdili, že žádná ústavní novela, která bude definovat manželství jako svazek muže a ženy, nemůže nijak ovlivnit dosavadní vývoj právního rámce mimomanželských institutů a stejnopohlavních svazků. Ústavní soud tedy nerozhodoval o ústavnosti referenda, neboť o to nebyl oficiálně požádán chorvatským parlamentem. \n\nSoudci nebyli v otázce, zda by měl Ústavní soud přezkoumávat ústavnost referenda, či nikoliv. Několik z nich bylo pro to, aby soud vyjádřil své stanovisko k tomu, jaké následky bude mít ústavní definice heterosexuálního manželství pro pozici chorvatské LGBT minority. Jiní se odvolávali na fakt, že soud není povinen reagovat na žádosti občanů, neboť pouze Sabor má právo žádat přezkum ústavnosti referendové otázky. Ten se ale tohoto práva zřekl, když se projednávala záležitost vypsání referenda.\n\nPremiér Zoran Milanović řekl v HRT, že by hlasoval proti. Prezident Ivo Josipović prohlásil, že je referendum zbytečné, a že namísto nějakého politického přínosu akorát stojí peníze daňové poplatníky. Poukázal také na fakt, že je manželství v chorvatských zákonech již dávno definované jako svazek muže a ženy, a že referendová otázka má hluboký psychologický efekt se skrytou diskriminační zprávou.\n\nTomislav Karamarko, předseda konzervativního Chorvatského demokratického společenství řekl, že by hlasoval pro. Referendum podpořily čtyři další strany, což ve výsledku znamenalo podporu 104 poslanců ze 151.\n\nChorvatský deník \"Jutarnji list\" oznámil, že hodlá veřejně vyzývat proti přijetí novely. Obdobný přístup zaujal později i \"Novi list\".\n\nKonference chorvatských biskupů vyzývala chorvatské katolíky, aby hlasovali pro přijetí nového ústavního zákona. 12. listopadu vyjádřili podporu referenda kromě zástupců chorvatské konference biskupů také Srbská pravoslavná církev, Makedonská pravoslavná církev, Reformovaná křesťanská (kalvínistická) církev, Chorvatská unie baptistů, Evangelická letniční církev, Izraelské židovské společenství a Chorvatský mešihat. Novelu naopak nepodpořili Chorvatská luteránsko-evangelická církev a Záhřebská židovská komunita. Centrum evropských rabínů vyjádřilo svojí podporu referendu a občanské iniciativě 'Ve jménu rodiny' s tím, že je \"velmi znepokojené zprávami o tom, jak někteří hážou promanželskou iniciativu do jednoho pytle s nacistickým režimem a fašistickou ideologií.\n\nKardinál Josip Bozanić podpořil novelu dopisem, který přečetl ve všech kostelech, v nichž kázal. Obsahoval, že heterosexuální manželství je jedinečným institutem, který zaručuje přirozené plození dětí.\n\nBozanić opakovaně zdůrazňoval, že krize manželství je celospolečenským problémem z hlediska zachování národa, a že církev opravdu nikoho diskriminovat nechce, nýbrž pouze chrání to, co již máme. Poznamenal, že referendum je pro křesťany jedinečnou příležitostí, v níž můžou rozhodnout o svém osudu, respektováním Božího záměru a bojem za pravdu. Referendum obhajoval ještě jednou svým prohlášením, že manželství a rodina nejsou privátní záležitostí jednotlivce, o kterých si může každý rozhodovat sám dle libovůle, nýbrž že mají celospolečenský význam, a tudíž je nepřijatelné s nimi experimentovat.\n\nChorvatská mainstreamová média se o iniciativě a jejich cílech obecně vyjadřovala nepříznivě.\n\nV den konání referenda se iniciátoři rozhodli zakázat přístup do svých prostor novinářům patřících ke skupině selektovaných médií, která je několikrát obviňovala z předsudků, neprofesionálního jednání a plagiátorství. Mezi nimi byly veřejnoprávní Hrvatska radiotelevizija, nejnavštěvovanější chorvatské internetové portály Index.hr, Net.hr a T-portal, a spolu s nimi i noviny Europapress Holding a Novi list. Iniciátoři požadovali po všech novinářích, aby jim poskytli číslo svého mobilní telefonu, adresu trvalého bydliště, emailovou adresu, jakož i emailovou adresu a jméno svých editorů. Proti tomu se ostře vymezila Asociace chorvatských novinářů, která vyzvala všecha média k bojkotu iniciativy v den konání referenda, neboť se ze strany jeho iniciátorů jednalo o hrubý zásah do soukromí.\n\nK bojkotu referenda a solidaritě s diskriminovanými novináři vyzývala většina chorvatských médií.\n\nPrůzkum veřejného mínění provedený v červnu 2013 ukázalo, že změnu ústavy podporuje 55,3 % Chorvatů, zatímco 31,1 % je proti.\n\nJiný výzkum z listopadu ukázal, že 54,3 % respondentů by volilo pro přijetí změny a 33,6 % proti. 12,1 % respondentů řeklo, že si není jisto. Ukázalo se, že větší podporu 85,7 % má novela u HDZ, zatímco u SDP je nižší 39,5 %.\n\nPředvolební statistika Hrvatske radiotelevizije publikovaná dva dny před konáním referenda ukázala, že 59 % respondentů podporuje novelu, 31 % je proti a 10 % si není jisto.\n\nPo uzavření všech volebních místností zveřejnila státní volební komise výsledky, v nichž 65,87 % hlasovalo \"ano\", 33,51 % \"ne\" a 0,57 % hlasů bylo neplatných. V referendu hlasovalo 37,9 % oprávněných voličů.\n\nPula, Rijeka, Varaždin a Čakovec byly jedinými velkými městy a Istria a Přímořsko-gorskokotarská župa jedinými župami, kde většina voličů hlasovala \"ne\". Vysoká podpora přijetí nového ústavního zákona byla v jižním Chorvatsku: Šibenicko-kninské župě, Splitsko-dalmatské župě, Dubrovnicko-neretvanské župě a Brodsko-posávské župě. Tuto relativní polarizaci mezi severním a jižním Chorvatskem připisují sociologové úzce spojeným ekonomickým indikátorům a rozsahu vlivu Chorvatské války za nezávislost v 90. letech. V hlavním městě Záhřebu hlasovalo 43,5 % voličů \"ne\", což je interpretováno jako hlavní ukázka \"vysoce nekompatibilních tendencí\".\n\nStatističtí analytici zaznamenali vysokou korelaci napříč jednotlivými volebními obvody. Regiony s převážně pravicovými voliči zpravidla hlasovali \"pro\", zatímco regiony s převážně levicovými voliči hlasovali \"proti\". Nelze však objektivně říci, že by politická příslušnost k levici nebo pravici automaticky znamenala jednotný přístup k referendové otázce.\n\nPremiér Zoran Milanović odmítal obvinění ze stran občanských iniciativ, že by se vláda podílela na vypsání referenda. Upozorňoval, že za ním stojí ústavní zákony, proti nimž jít vláda nemůže, a že tudíž nebude nadále možné měnit definici manželství v chorvatských zákonech. Nicméně zdůraznil, že země přijme v blízké budoucnosti zákon o \"životním partnerství\". Páry žijící v partnerství získají rovná majetková práva jako má manželství. Navzdory faktu, že jim nebude umožněná adopce dětí, bude zákon s péčí o ně počítat.\n\nVesna Pusićová, první náměstkyně premiéra, taktéž odmítala obvinění z nezodpovědnosti vlády. Referendum komentovala jako následek odmítnutí vyhovět více než 50 % voličů, kteří v r. 2012 odmítli členství v EU. Vysvětlovala, že existuje určitá hranice, kterou nesmí menšiny překročit, aby nediskriminovaly většinu, ale že by se o lidských a občanských právech minorit nemělo rozhodovat plebiscitem. \n\nPrezident Evropských socialistů Hannes Swoboda vyjádřil nad Chorvatskem zklamání, neboť jej považoval za otevřenou a moderní společnost, pro kterou jsou rovná práva samozřejmostí.\n\nVládnoucí maďarská Křesťanskodemokratická lidová strana uvítala výsledek referenda, který na pozadí přijetí zákona o partnerství potvrdil \"přirozený zákon\" a manželství \"v křesťanském duchu\". Podle KDNP se jedná o vítězství evropských křesťanských hodnot.\n\nEvropské centrum rabínů vydalo prohláení, že stavění iniciativy na stejnu úroveň s nacistickými a totalitními režimy je krajně nevhodné urážející památku milionů jejich obětí.\n\nChorvatský biskup Vlado Košić se cítil odmítavým postoj vládem rozhořen. Považoval jej za šokující, neakceptovatelný, nedemoratický a neberoucí v potaz katolické vyznání většiny Chorvatů a s ním související ochranu tradic, v nichž žijí po staletí. Vládu dále obvinil z politické ateizace populace a snahu o rozmělňování tradičních hodnot a požadoval její odstoupení.\n\n\n"}
{"id": "1250052", "url": "https://cs.wikipedia.org/wiki?curid=1250052", "title": "10. ročník udílení Critics' Choice Movie Awards", "text": "10. ročník udílení Critics' Choice Movie Awards\n\n10. ročník udílení Critics' Choice Movie Awards se konal 10. ledna 2005.\n\nTučně jsou označeni vítězové.\n"}
{"id": "1250054", "url": "https://cs.wikipedia.org/wiki?curid=1250054", "title": "Luštica", "text": "Luštica\n\nLuštica je poloostrov v Černé Hoře, který uzavírá vstup do Boky Kotorské z Jaderského moře. Naproti němu přes ústí zálivu se nachází poloostrov Prevlaka, který patří Chorvatsku. Luštica je rozdělena mezi opštiny Tivat a Herceg Novi. Poloostrov je dlouhý 13 km a má rozlohu 47 km², největším sídlem jsou Krašići. Pobřeží je členité, dlouhé 35 km, což je více než desetina délky pobřeží celého státu. Poloostrov je skalnatý, nejvyšším vrcholem je Obosnik (586 m). Vegetaci tvoří převážně olivovníky, žijí zde šakalové a divoká prasata. Na poloostrově se nacházejí dvě desítky kostelů. Vzhledem k jeho strategickému významu zde měla Jugoslávská lidová armáda řadu vojenských zařízení, po rozpadu Jugoslávie se začal rozvíjet turistický ruch. Nedaleko se nachází mezinárodní letiště Tivat. \n\n"}
{"id": "1250055", "url": "https://cs.wikipedia.org/wiki?curid=1250055", "title": "Skupina 28", "text": "Skupina 28\n\nSkupina [28] je skupina fotografů z České republiky, která byla založena v roce 2009. Jejími členy jsou Jiří Havrda, Míša Hrubá, Jana Hunterová, Petr Kadlec, David Muzik a Irena Vězdová.\n\nSkupina působí v oblasti dokumentární fotografie, pracuje na mezinárodních projektech a od roku 2010 vydává skupina nejrůznější publikace.\n\n\n\n\n"}
{"id": "1250057", "url": "https://cs.wikipedia.org/wiki?curid=1250057", "title": "Sims", "text": "Sims\n\nSims nebo SIMS může znamenat:\n\n\n\n"}
{"id": "1250058", "url": "https://cs.wikipedia.org/wiki?curid=1250058", "title": "Odpočivné kameny oseckého kláštera", "text": "Odpočivné kameny oseckého kláštera\n\nOdpočivné kameny oseckého kláštera byly osazeny na přístupových cestách ke klášteru a podél cest k poutním místům v okolí. Zanikly nebo byly přesunuty z důvodu těžby uhlí.\n\nV letech 1672 – 1675 dal osecký opat Laurencius Scipio (1650 – 1691) osadit přístupové cesty k oseckému klášteru a okolním poutním místům 48 odpočivnými kameny. Tyto kameny sloužily poutníkům unaveným po cestě jako prostá odpočívadla. Nebyly však určeny k sezení, ale k podepření nákladů, které mívali na zádech. \n\nPoutníky byl navštěvován nejen osecký klášter, ale také poutní místo v nedalekých Mariánských Radčicích, které osečtí cisterciáci spravovali.\n\nNa kamenech je vytesán nápis F.L.A.O. (Frater Laurentius Abbas Ossecensis – Bratr Vavřinec opat osecký) a letopočet osazení kamenů. Rozměry v centimetrech jsou uvedeny v pořadí: výška x šířka x tloušťka.\n\n\n\n"}
{"id": "1250069", "url": "https://cs.wikipedia.org/wiki?curid=1250069", "title": "11. ročník udílení Critics' Choice Movie Awards", "text": "11. ročník udílení Critics' Choice Movie Awards\n\n11. ročník udílení Critics' Choice Movie Awards se konal 9. ledna 2006.\n"}
{"id": "1250070", "url": "https://cs.wikipedia.org/wiki?curid=1250070", "title": "Kaldyčeva", "text": "Kaldyčeva\n\nKaldyčeva (bělorusky Калдычэва, rusky Колдычево) je obec v Baranavickém rajónu v Brestské oblast, na řeče Ščara. Nachází se 6 km jihovýchodně od města Haradzišča, 16 km severně od města Baranavičy, severně od Kaldyčeŭského jezera. Kaldyčeva náleží pod správu Haradziščanského selsovětu. Leží na silniční komunikaci Baranovičy – Navahrudak, 2 km od toku řeky Ščara. U vesnice pramení řeka Ščara pramení.\n\nJméno obce je z písemných pramenů známé již od 16. století. V polovině 17. století byla Kaldyčeva administrativním centrem Navahrudského povětu. Po druhém dělení Polska (1793) byla obec podřízena Ruskému impériu pod správou Haradziščanské volosti Navahrudského ujezdu Minské gubernie. Následkem Rižského míru (1921) byla obec přiděla Polsku, konkrétně Haradziščanské gmině. Od roku 1939 byla Kaldyčeva součástí BSSR.\n\nBěhem Velké vlastenecké války od konce června 1941 do července 1944 byla vesnice obsazena německými fašistickými okupanty, kteří v roce 1942 zde vytvořili tábor smrti, ve kterém docházelo masovému vyvražďování místního obyvatelstva. V jednu dobu zde byla drženo 10 000 lidí. Před ústupem nacistických vojsk v noci ze dne 30. června 1944 Němci zastřelili každého, kdo by byl ještě naživu, a zničili poslední stopy tábora. Jen v Kaldyčeŭském táborě smrti bylo zabito více než 22 tisíc osob.\n\n\nNa místě masového hrobu se nachází socha ženy, která připomíná smutnou historii a nese ruský nápis „Na tomto místě a jeho okolí je pohřbeno 22 tisíc sovětských patriotů zabitých německými fašistickými okupanty v letech 1942–1944“.\n"}
{"id": "1250072", "url": "https://cs.wikipedia.org/wiki?curid=1250072", "title": "Zápas na Letních olympijských hrách 1976 – muži, volný styl do 52 kg", "text": "Zápas na Letních olympijských hrách 1976 – muži, volný styl do 52 kg\n\nZápas ve volném stylu ve váhové kategorii do 52 kg probíhal na Letních olympijských hrách 1976 v Montréalu, v multifunkční hale Maurice Richard Arena. O medaile se utkalo celkem 19 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250073", "url": "https://cs.wikipedia.org/wiki?curid=1250073", "title": "Broadcast Film Critics Association", "text": "Broadcast Film Critics Association\n\nBroadcast Film Critics Association (zkratkou BFCA) je asociace, skládající se z přibližně 250 televizí, rádií a online kritiků. Byla založena v roce 1995, je to největší organizace kritiků na území Spojených států amerických a Kanady. Od roku 1995 asociace předává ceny Critics' Choice Movie Awards. BFCA také vybírá film měsíce a doporučuje další filmy přes celý rok.\n\nČlenové asociace jsou \"pracující kritici, jejichž recenze jsou vysílány většímu publiku v televizi, v rádio nebo (ve speciálních případech) na internetu\".Další podmínky musí splnit kritici, kteří své recenze zveřejňují na internetu (dost velké publikum, snadný přístup na své stránky) a rádioví kritici (pracovat na základních rádiových stanicích).\n\nČást výtěžku z prodeje stolů na každoročním ceremoniálu Critics' Choice Movie Awards je darován charitám jako je Starlight Children's Foundation a Heifer International.\n\nBroadcast Television Journalists Association (zkratkou BTJA) je asociace, založena v roce 2011. Své první ceny Critcs' Choice Television Awards předávala v roce 2011 v Los Angeles v hotelu Beverly Hills.\n"}
{"id": "1250074", "url": "https://cs.wikipedia.org/wiki?curid=1250074", "title": "Gmina Boronów", "text": "Gmina Boronów\n\nGmina Boronów je vesnická obec v okrese Lubliniec ve Slezském vojvodství. Sídlem úřadu je Boronów.\n\nPodle statistických údajů z roku 2015 v obci žilo 3341 osob.\n\nObec Boronów byla samostatnou obcí v 18. a 19. století, v 20. století byla součástí Dębowé Góry, která měla práva obce. V letech 1954 – 1972 byla samostatnou obcí (gromada), do které náležely vesnice Olszyna (dnes gmina Herby) a Niwy (dnes gmina Woźniki).\n\nV letech 1973–1993 byla součástí gminy Herby. Po roce 1993 je opět samostatnou vesnickou obcí (gminou).\n\nGmina se rozkládá na Slezské vysočině v severozápadní části Slezského vojvodství v okrese Lubliniec. Gmina Boronów se nachází na Slezsko – Krakovské vysočině v makroregionu Woźnico-Wieluńké. Protéká jí řeka Liswarta, jejím největším přítokem v obci je řeka Leńca. Malá jihozápadní část obce patří do povodí řeky Mała Panew, do které odvádí vodu potok Leśnicy.\n\nPodle statistických údajů z roku 2008 gmina Boronów byla rozloha 57,28 km, podle údajů z roku 2016 má rozlohu 56,34 km: z toho tvoří\nObec zaujímá 7 % povrchu okresu Lubliniec.\n\nObec Boronów se nachází v chráněné krajinné oblasti \"Lasy nad Górną Liswartą\" (Lesy nad horní Liswartou). Nachází se zde Přírodní rezervace Rajchowa Góra.\n\nÚdaje jsou z roku 2004, 2008 a 2011\n\nKoszęcin, Herby, Woźniki\nStarcza, Konopiska\n\n\nÚzemím gminy Boronów vede železnice číslo 131 Chórzow Batory – Tczew tzv. uhelná magistrála.\n\nV Boronówě se křižují dvě vojvodské silnice: 905 Herby – Boronów – Piasek a 907 Wygoda – Koszęcin – Kieleczka – Wielowieś – Toszek – Niewiesze.\n\nDo závodu Naftobazy (\"Zakład Magazynowania Paliw nr 3\"), skladu paliva, vede od roku 1992 ropovod \"Płock – Koluszki – Boronów\", dlouhý 153 km s přepravou milion tun ropy za rok. Sklad ropy spojuje s ropovodem \"Družba\".\n"}
{"id": "1250075", "url": "https://cs.wikipedia.org/wiki?curid=1250075", "title": "Zápas na Letních olympijských hrách 1976 – muži, volný styl do 57 kg", "text": "Zápas na Letních olympijských hrách 1976 – muži, volný styl do 57 kg\n\nZápas ve volném stylu ve váhové kategorii do 57 kg probíhal na Letních olympijských hrách 1976 v Montrealu, v multifunkční hale Maurice Richard Arena. O medaile se utkalo celkem 21 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250076", "url": "https://cs.wikipedia.org/wiki?curid=1250076", "title": "François Levaillant", "text": "François Levaillant\n\nFrançois Levaillant nebo také Le Vaillant (6. srpna 1753 Paramaribo – 22. listopadu 1824 La Noue) byl francouzský cestovatel a ornitolog, průkopník vědeckého zkoumání africké přírody.\n\nNarodil se v Surinamu, kde byl jeho otec francouzským konzulem. Když mu bylo deset let, odstěhoval s rodiči do Evropy a studoval přírodní vědy v Métách a Paříži. Roku 1780 ho zámožný nizozemský obchodník a sběratel Jacob Temminck vyslal zkoumat přírodu jižní Afriky. Levaillant se vydal z Kapského Města napřed na východ k řece Great Fish River, při další cestě zamířil na sever do Namaqualandu a pronikl až za řeku Orange. Lovil ptáky foukačkami s otrávenými šípy, jak se to naučil v dětství od indiánů, a podařilo se mu shromáždit více než dva tisíce kožek, poslal také do Evropy první exemplář žirafy. Cestoval v doprovodu ochočeného paviána, živil se masem divokých zvířat a vyzkoušel na sobě také léčebné metody afrických šamanů. Zkoumal zvyky domorodců; seznámil se s Narinou, ženou z kmene Khoikhoiů, podle níž pojmenoval trogona uzdičkového (\"Apaloderma narina\"). Při pojmenovávání nově objevených druhů nedodržoval zásady binomické nomenklatury, ujalo se například francouzské označení \"bateleur\" pro orlíka kejklíře. \n\nPo návratu vydal o svých cestách knihu, kterou bohatě ilustroval Jacques Barraband, byl také jmenován korespondentem Ruské akademie věd. Za Velké francouzské revoluce byl vězněn, po propuštění se odebral na své venkovské sídlo, kde dožil o samotě a v bídě. Měl deset dětí, jeho vzdáleným příbuzným byl básník Charles Baudelaire.\n\nJsou podle něj pojmenovány druhy vousák Levaillantův, kukačka pruhoprsá (\"Clamator levaillantii\") a žluna zelená africká (\"Picus vaillantii\"), také papoušek kapský byl ve starší literatuře uváděn jako papoušek Levaillantův. \n\n"}
{"id": "1250080", "url": "https://cs.wikipedia.org/wiki?curid=1250080", "title": "Frigide Barjot", "text": "Frigide Barjot\n\nFrigide Barjot (snadno zaměnitelná s Brigitte Bardot, také známá pod jménem Virgine Merle, * 25. září 1962 Boulogne-Billancourt, Francie) je francouzská humoristka, fejetonistka a politická aktivistka. Ve Francii se stala veřejně známou zejména pro svou kampaň proti přijetí zákona o stejnopohlavním manželství, který měl mimo jiné umožnit homosexuálním párům také společné osvojení dětí.\n\nJejím otcem je učitel hudby a vlastník kliniky v Lyonu Jacques Merle. Studovala práva na Univerzitě Jeana Moulina Lyon 3 a na Pařížském institutu politických věd. Ještě před tím, než začala pracovat na postu úřednice, vstoupila do gaullistické politické strany Rassemblement pour la République (RPR). Provdala se za Bruna Tellenne neboli Basila de Koch, bratra Karla Zera, politicky orientovaného spisovatele, blízkého Charlesi Pasquaovi. Společně založili organizaci s názvem Jalons, která se specializuje na tvorbu zábavy pro širokou veřejnost. V r. 2013 stála za organizací několika protestů v Paříži proti přijetí zákona o manželství osob stejného pohlaví, čímž si vysloužila status nejvýraznější obhájkyně tradiční rodiny. Působí jako mluvčí tzv. Demonstrace za všechny.( )\n\n\n\n\n"}
{"id": "1250081", "url": "https://cs.wikipedia.org/wiki?curid=1250081", "title": "Zápas na Letních olympijských hrách 1976 – muži, volný styl do 62 kg", "text": "Zápas na Letních olympijských hrách 1976 – muži, volný styl do 62 kg\n\nZápas ve volném stylu ve váhové kategorii do 62 kg probíhal na Letních olympijských hrách 1976 v Montréalu, v multifunkční hale Maurice Richard Arena. O medaile se utkalo celkem 17 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "1250084", "url": "https://cs.wikipedia.org/wiki?curid=1250084", "title": "Římskokatolická farnost Maletín", "text": "Římskokatolická farnost Maletín\n\nŘímskokatolická farnost Maletín je územní společenství římských katolíků v děkanátu Zábřeh s farním kostelem svatého Mikuláše.\n\nPrvní zpráva o maletínské faře pochází z roku 1583, ale zřejmě existovala mnohem dříve. Současný kostel byl vystavěn v letech 1804–1805 na místě staršího podle projektu \"Jana Sarkandera Thalherra\".\nSoučasný kostel byl vystavěn v letech 1782–1786 na místě staršího, připomínaného poprvé v roce 1447.\n\nK prosinci 2016 je administrátorem excurrendo R. D. Mgr. František Eliáš.\nKaždoročně se ve farnosti koná tříkrálová sbírka, v roce 2016 se při ní vybralo v Maletíně 7 948 korun.\n\nPro farnost stejně jako další farnosti děkanátu Zábřeh vychází každý týden Farní informace.\n\n"}
{"id": "1250093", "url": "https://cs.wikipedia.org/wiki?curid=1250093", "title": "Zlatý most (České Budějovice)", "text": "Zlatý most (České Budějovice)\n\nZlatý most je most přes Malši v Českých Budějovicích na konci ulice Dr. Stejskala. Spojuje centrum města s jeho jižní částí. Je zapsán v Ústředním seznamu kulturních památek ČR.\n\nMost v tomto místě vznikl pravděpodobně současně se založením města v roce 1265 a vedla přes něj komunikace vycházející z Rožnovské brány a napojující se na Lineckou stezku. Do vzniku koněspřežné železnice byl Zlatý most jediným mostem přes Malši do města od jihu. Přijížděli po něm obchodníci na trhy, formani, přičemž jeden čas platilo pravidlo, že i projíždějící obchodník musel na náměstí vyložit zboží, které vezl. Mýto se vybíralo na mostě a jeho placení bylo zrušeno až v roce 1918. Na mostě se také vybíral pivní krejcar a 15 % přirážky z cizího dováženého piva. Proto byl most označován jako zlatý most, až z toho vznikl oficiální název Zlatý most.\n\nPoslední část mostovky před branou byla upravena jako padací most. V 16. a 17. století bylo předmostí na levém břehu zajištěno zvláštním pevnostním prvkem, barbakánem. Dřevěná mostní stavba, spočívající na dvou pilířích, musela být často opravována nebo vyměňována. Roku 1881 došlo k přestavbě mostu a byla použita ocelová konstrukce od firmy Pražská strojírenská akciová společnost z Prahy Libně.\n\nO vybudování současného mostu rozhodlo C. k. místodržitelství pro Království české v Praze v dubnu 1913. Nejprve byl v říjnu 1914 postaven provizorní most v místech proti proudu. Práce spojené se stavbou pobřežních pilířů a se zřízením vozovky byly prováděny firmou Ing. Josef Pfeffermann, podnikatelství staveb, spol. s r. o, v Č. Budějovicích. Železnou konstrukci a montáž provedla firma Bratři Prášilové a spol., v Praze – Libni. K otevření nového mostu došlo v srpnu 1916 poté, co byla 8. června 1916 provedena zatěžkávací zkouška při níž byl most zatížen třemi naloženými motorovými vozy a dvěma vlečnými vozy elektrické dráhy. Roku 2001 byla provedena celková rekonstrukce Zlatého mostu nákladem 19,5 milionu korun. K posledním úpravám bylo přistoupeno v souvislosti s povodněmi 2002.\n\nJe konstruován jako obloukový ocelový, o jednom poli, s dolní mostovkou. Most je dlouhý 40 m, šíroký 12,5 m. Váha železné konstrukce činí zaokrouhleně 240 t, váha vozovky 190 t. Při zatěžkávací zkoušce činilo úhrnné zatížení mostu 50 t. Tlak na jedno ložisko při zatěžkávací zkoušce byl 120 t.\n"}
{"id": "1250094", "url": "https://cs.wikipedia.org/wiki?curid=1250094", "title": "Dmitrij Timofejev", "text": "Dmitrij Timofejev\n\nDmitrij Vjačeslavovič Timofejev (: \"Дмитрий Вячеславович Тимофеев\", * 7. března 1993 Jekatěrinburg) je ruský reprezentant ve sportovním lezení, vítěz Světových her a juniorský vicemistr světa v lezení na rychlost.\n\n\n\"nestandardní tratě\"\n\n\"15 m standardní trať\"\n\n"}
{"id": "1250097", "url": "https://cs.wikipedia.org/wiki?curid=1250097", "title": "Seznam dílů seriálu Please Like Me", "text": "Seznam dílů seriálu Please Like Me\n\nToto je seznam dílů seriálu \"Please Like Me\". Australskou televizní komedii \"Please Like Me\" vysílala televize ABC premiérově od 28. února do 28. března 2013. Po první šestidílné sérii následovaly do roku 2016 další čtyři řady.\n\n<onlyinclude></onlyinclude>\n\n"}
{"id": "1250100", "url": "https://cs.wikipedia.org/wiki?curid=1250100", "title": "Halové mistrovství Československa v atletice 1977", "text": "Halové mistrovství Československa v atletice 1977\n\nHalové mistrovství Československa v atletice 1977 se konalo v Ostravě ve dnech 26. a 27. února 1977.\n"}
{"id": "1250101", "url": "https://cs.wikipedia.org/wiki?curid=1250101", "title": "Halové mistrovství Československa v atletice 1978", "text": "Halové mistrovství Československa v atletice 1978\n\nHalové mistrovství Československa v atletice 1978 se konalo v Jablonci nad Nisou ve dnech 25. a 26. února 1978.\n"}
{"id": "1250102", "url": "https://cs.wikipedia.org/wiki?curid=1250102", "title": "Will Svitek", "text": "Will Svitek\n\nWill Svitek (* 8. ledna 1982 Praha) je bývalý hráč amerického fotbalu působící v americké lize NFL (v roce 2006 také NFL Europe). Will je naturalizovaný Američan narozen v Česku (resp.Československu).\n\nJeho kariéra začala na střední škole,po té hrál za prestižní univerzitu Stanford. V roce 2005 byl draftován v 6.kole do týmu Kansas City Chiefs. V roce 2006 působil v NFLE, kde hrál za tým Frankfurt Galaxy ve Frankfurtu se s týmem probojoval do World Bowlu, který nakonec vyhráli. V roce 2007 působil v týmu Arizona Cardinals rok po té strávil sezónu mimo fotbal kvůli zranění. V únoru 2009 podepsal smlouvu s týmem Atlanta Falcons, kde působil v letech 2009-2012. V roce 2013 podepsal smlouvu s New England Patriots, o rok později přešel do týmu Cincinnati Bengals, což bylo v červnu 2014, o něco později však přešel do Tennessee Titans, po sezóně v tomhle týmu skončil kariéru.\n"}
{"id": "1250109", "url": "https://cs.wikipedia.org/wiki?curid=1250109", "title": "Kostel svatého Marka (Vícenice u Náměště nad Oslavou)", "text": "Kostel svatého Marka (Vícenice u Náměště nad Oslavou)\n\nKostel svatého Marka je filiální kostel římskokatolické farnosti Náměšť nad Oslavou, nachází se na návsi obce Vícenice u Náměště nad Oslavou. Kostel je jednolodní barokní stavbou se středověkým jádrem, kostel má pravoúhlé kněžiště a nad vchodem do kostela je pravoúhlá hranolová věž, kolem kostela jsou zbytky hřbitovní zdi. Kostel je chráněn jako kulturní památka České republiky. \n\nKostel měl být postaven jako raně gotická stavba v 2. polovině 13. století, později však byl přestavěn do současné barokní podoby. Nad vchodem do kostela je uveden letopočet 1318. Farnost měla při kostele být alokována již v první polovině 14. století, později, v roce 1569, byla fara zrušena a Vícenice tak byly přifařeny k farnosti v Náměšti nad Oslavou. Farní budova byla v roce 1613 prodána a v roce 1696 již farní budova byla zbořena. V roce 1669 byly v kostele 3 oltáře, hlavní zasvěcený svatému Markovi, další dva byly vedlejší. Na věži jsou byly tři zvony, nejstarší z roku 1600, novější z neznámého roku a nejnovější zvon byl vylit v Brně v roce 1881. \n\nDo roku 1827 byl při kostelu hřbitov, po tomto roce již je používán hřbitov u silnice vedoucí k Sedlci. V roce 1852 byl kostel přestavěn do barokní podoby, ve stejném roce byly obcí Vícenice pořízeny nové varhany. V roce 1905 byl kostel znovu rekonstruován, byla opravena střecha kostela a v roce 1910 byl kostel opravován znovu. V roce 1969 pak byl kostel opraven znovu, byl nově omítnut.\n\nV roce 1997 byl pak kostel opět rekonstruován, kostel dostal novou střechu a od roku 2007 probíhají postupné práce v rámci dlouhodobé rekonstrukce. Proběhlo odvlhčení kostela a také byla opravena elektroinstalace kostela a nová svítidla v rámci dotace od Nadace ČEZ. V roce 2009 byl posvěcen nový zvon tzv. umíráček, od té doby jsou opět na věži celkem tři zvony.\n\nU kostela se nachází památník padlým v první a druhé světové válce.\n\n\n"}
{"id": "1250111", "url": "https://cs.wikipedia.org/wiki?curid=1250111", "title": "Boston Society of Film Critics", "text": "Boston Society of Film Critics\n\nBoston Society of Film Critics (zkratkou BSFC) je organizace, skládající se z filmových kritiků z Bostonu, Massachusetts ve Spojených státech amerických. Vznikla v roce 1981. Každý rok předává cenu \"Boston Society of Film Critics Awards\". Naposledy byla ceny předané na 38. ročníku.\n\nV roce 2009 ocenila film \"Smrt čeká všude\" a režisérku filmu Kathryn Bigelowovou. Snímek si odnesl také ceny v kategoriích nejlepší herec, nejlepší kamera a nejlepší střih. Poprvé se tak stalo, že film získal pět cen.\n\n"}
{"id": "1250116", "url": "https://cs.wikipedia.org/wiki?curid=1250116", "title": "Vincenzo Fabrizi", "text": "Vincenzo Fabrizi\n\nVincenzo Fabrizi (1764 Neapol – okolo 1812) byl italský operní skladatel, převážně žánru opera buffa.\n\nO životě Vincenza Fabrizia není mnoho známo, snad i pro jeho časté cesty po Itálii i Evropě. Narodil se v Neapoli a studoval pod vedením Giacoma Tritta. Jeho první opera-intermezzo \"I tre gobbi rivali\" byla uvedena v době karnevalu v neapolském divadle Teatro dei Fiorentini v roce 1783. V roce 1786 byl jmenován kapelníkem (maestro di cappella) na římské univerzitě. Později se stal v Římě ředitelem divadla Teatro Capranica.\n\nV následujících letech cestoval po Evropě. Navštívil Drážďany, Lisabon, Londýn a Madrid. Komponoval vesměs komické opery žánru opera buffa. Stejně jako Wolfgang Amadeus Mozart, Giuseppe Gazzaniga, Francesco Gardi a další skladatelé zkomponoval vlastní verzi života a smrti Dona Juana, která měla pod názvem \"Il convitato di pietra ossia il Don Giovanni\" premiéru v roce 1787 v římském divadle Teatro Valle. \n\nPo roce 1788 se skladatelsky odmlčel. Zemřel po roce 1812. Místo úmrtí není známé.\n\n\n"}
{"id": "1250122", "url": "https://cs.wikipedia.org/wiki?curid=1250122", "title": "Boston Society of Film Critics Awards za nejlepšího herce", "text": "Boston Society of Film Critics Awards za nejlepšího herce\n\nBoston Society of Film Critics Awards za nejlepšího herce je jedna z kategorií na každoročním předávání cen, které udílí Boston Society of Film Critics.\n"}
{"id": "1250123", "url": "https://cs.wikipedia.org/wiki?curid=1250123", "title": "Halové mistrovství Československa v atletice 1979", "text": "Halové mistrovství Československa v atletice 1979\n\nHalové mistrovství Československa v atletice 1979 se konalo v Jablonci nad Nisou ve dnech 10. a 11. února 1979.\n"}
{"id": "1250126", "url": "https://cs.wikipedia.org/wiki?curid=1250126", "title": "Boston Society of Film Critics Awards za nejlepší herečku", "text": "Boston Society of Film Critics Awards za nejlepší herečku\n\nBoston Society of Film Critics Awards za nejlepší herečku je jedna z kategorií na každoročním předávání cen, které udílí Boston Society of Film Critics.\n"}
{"id": "1250128", "url": "https://cs.wikipedia.org/wiki?curid=1250128", "title": "Kachorra", "text": "Kachorra\n\nKachorra je argentinský televizní seriál, komediálně-romantická telenovela. Premiérově byl vysílán v roce 2002 na stanici Telefe, natočeno bylo 150 dílů. Ústřední dvojici ztvárnili Natalia Oreiro a Pablo Rago, přičemž pro Oreiro to byl návrat do televize po dvou letech jiné činnosti. Seriál byl natáčen v Buenos Aires a okolí.\n\nAntonia Guerrerová, mladá pouliční prodavačka kávy z chudé čtvrti Buenos Aires, přáteli přezdívaná Kachorra (ze španělského „cachorra“ = štěně), je obviněna z vraždy notáře, kterou nespáchala. Při převozu do věznice ale policejní vůz havaruje. Protože jsou všichni ostatní v bezvědomí, Kachorra využije příležitosti a uteče i s kufrem ženy, která se vezla ve druhém autě, jež se zúčastnilo nehody. Protože neví, kam jít a kde se schovat, z nouze převezme totožnost oné ženy, Rosario Achávalové, která zrovna mířila do vily rodiny Moraviových, kde měla nastoupit do pozice vychovatelky. Ztřeštěná a extravagantní, ale dobrosrdečná Antonia neví o vychovatelství a pedagogice vůbec nic, přesto se jí podaří přesvědčit Moraviovy, že ona je tou správnou osobou, byť se svéráznými metodami. Hlavou zámožné rodiny je mladý vystudovaný právník Bruno, poněkud bručounský ředitel rodinné společnosti na výrobu těstovin. Rosario se má starat o jeho dva mladší sourozence, rebelující sestru Josefinu a zakřiknutého bratra Lautara, neboť jejich rodiče zemřeli při nehodě. Součástí rodiny je i upjatá a zahořklá teta Bernarda a Brunova snoubenka Mecha. V personálu domu najde spojence, neboť právě kuchařka Pierina a řidič Chichilo se stanou Kachořinými největšími přáteli, kteří velmi brzo prohlédnou její pravou identitu. Pierina si dá za úkol dát Kachorru a Bruna dohromady, zatímco dívka se zase snaží najít skutečné pachatele vraždy. Po uprchlé Antonii mezitím pátrá policie, najatí zločinci i zkorumpovaní policejní důstojníci, zatímco její přítel Germán a její rodina v čele s otcem Franciscem, který vede místní bar, čeká na jakoukoliv zprávu o jejím osudu.\n\n\n\nKoncem roku 2001 připravovala argentinská scenáristická a manželská dvojice Gustavo Barrios a Diana Segovia pro vysílání ve Španělsku seriál o člověku obviněném z vraždy, který se pod změněnou totožností ukryje v domě jedné rodiny. K realizaci projektu ale nedošlo. V té době zároveň herečka Natalia Oreiro předkládala produkční společnosti RGB vlastní návrhy na nový seriál, mimo jiné i o dívce jménem Cachorra (česky „štěně“). Nakonec došlo, i díky prezidentovi RGB Gustavu Yankelevichovi, který měl s mladou herečkou zkušenosti z natáčení její předchozí úspěšné telenovely \"Divoký anděl\", ke kombinaci projektů. Začal tak vznikat komediální seriál o dívce přezdívané Kachorra (změna jména nastala kvůli konfliktu ochranných známek) s použitím příběhu dvojice Barrios–Segovia, který byl upraven pro potřeby místních argentinských reálií. Jako inspirace pro tuto telenovelu posloužil autorům americký sitcom \"Chůva k pohledání\". Ústřední dvojici měla ztvárnit Natalia Oreiro, pro níž to byl návrat na televizní obrazovky po dvouleté odmlce, kdy se věnovala především své pěvecké kariéře, a Pablo Rago, jenž se rovněž vrátil do televize po určité přestávce.\n\nJednalo se teprve o druhou produkci společnosti RGB Entertainment, kterou Yankelevich založil v roce 2000. Seriál vznikal v koprodukci RGB a televize Telefe, natáčení začalo koncem dubna 2002 úvodními exteriérovými scénami u Martínezu. Následně se produkce přesunula do studií Teleinde-Sonotex v Martínezu, nicméně využívány byly i lokace v blízkém okolí. Závěrečné díly byly filmovány v první polovině prosince 2002.\n\nV seriálu byla využita hudba z třetího studiového alba Natalie Oreiro \"Turmalina\", které vyšlo v červnu 2002, tedy krátce po uvedení \"Kachorry\" na televizní obrazovky. Pro znělku telenovely posloužila píseň „Cuesta arriba, cuesta abajo“, k níž byla natočena videoklipová sekvence s úvodními titulky seriálu. V telenovele zazněly i další skladby z tohoto alba a balada „Por verte otra vez“ se stala milostným hudebním motivem hlavních představitelů.\n\nČeské znění vyrobila v roce 2003 pro CET 21 společnost Česká produkční 2000 pod režijním vedením Jany Michajlové a v překladu Soni Nacherové. Natalii Oreiro podruhé, po \"Divokém andělovi\", nadabovala Ivana Andrlová.\n\nSeriál byl vysílán ve všední dny po 13. hodině. Úvodní díl byl na obrazovkách uveden 20. května 2002, poslední epizodu diváci zhlédli 13. prosince 2002. Celkem vzniklo 150 dílů.\n\nV Česku byl seriál premiérově vysílán na TV Nova od 21. července 2003 do 4. března 2004. Uváděn byl v pracovní dny v odpoledním čase (mezi 14. a 16. hodinou), část seriálu i v poledne.\n\nV Argentině se \"Kachorra\" dočkala diváckého úspěchu, pravidelně dosahovala předních příček v žebříčcích sledovanosti, za první polovinu roku 2002 se pak vyšplhala na páté místo v celkovém žebříčku. Každodenní sledovanost činila kolem dvou milionů diváků. V roce 2002 získal seriál dvě nominace na cenu Martína Fierra, a to v kategorii telenovel a v kategorii pro nejlepší herečku v hlavní roli komediálního seriálu. Kritici věnovali \"Kachoře\" dobrá hodnocení a poznámky o rozbíjení stereotypu telenovel a o hraní si s hranicemi žánru. Zmínili také, že ústřední postava je charakterově podobná Milagros z \"Divokého anděla\", předchozí úspěšné komediální telenovely, v níž Natalia Oreiro ztvárnila hlavní roli. Seriál byl úspěšně prodán i do zahraničí, populární se stal například v Rusku.\n\nI v Česku byl seriál z diváckého hlediska úspěšný, protože se jednalo o nesledovanější telenovelu v roce 2003. Průměrně ji (ve skupině 15–54 let) sledovalo 252 tisíc diváků, Rating dosáhl hodnoty 4,2 % a share 38,8 %.\n\nDíky úspěchu seriálu vznikl, jak je v žánru telenovel zvykem, také remake \"Kachorry\" – portugalský seriál \"Doce fugitiva\" (2006–2007).\n\n"}
{"id": "1250132", "url": "https://cs.wikipedia.org/wiki?curid=1250132", "title": "Lucas Alario", "text": "Lucas Alario\n\nLucas Nicolás Alario (* 8. října 1992, Tostado, Argentina) je argentinský fotbalový útočník a reprezentant, v současnosti působí v klubu CA River Plate.\n\n\nV reprezentačním A-mužstvu Argentiny debutoval v roce 2016.\n\n"}
{"id": "1250133", "url": "https://cs.wikipedia.org/wiki?curid=1250133", "title": "Halové mistrovství Československa v atletice 1981", "text": "Halové mistrovství Československa v atletice 1981\n\nHalové mistrovství Československa v atletice 1981 se konalo v Jablonci nad Nisou ve dnech 7. a 8. února 1981.\n"}
{"id": "1250134", "url": "https://cs.wikipedia.org/wiki?curid=1250134", "title": "Frankfurt Galaxy", "text": "Frankfurt Galaxy\n\nFrankfurt Galaxy byl profesionální tým amerického fotbalu působící v lize NFL Europe,dnes tento tým funguje jako Frankfurt Universe v německé German Football League. Tým byl založen v roce 1991 jako jeden z prvních týmů WLAF.\n\nGalaxy vznikli v roce 1991 jako plán americké NFL vytvořit jarní typ ligy, kterou by tvořilo 7 týmů ze Severní Ameriky a 3 z Evropy. První zápas tým Galaxy odehrál na domácim hřišti Waldstadion kde byl poražen týmem London Monarchs 24:11. První sezónu zakončili bilancí 7 výher a 3 porážky. V roce 1995 vyhráli World Bowl což byl v NFL Europe (dříve WLAF) nejdůležitější zápas sezóny. V roce 2006 opět zvítězili ve World Bowlu, o rok později tým Galaxy zanikl. Od roku 2007 tento tým působí jako Frankfurt Universe v německé lize GFL.\n"}
{"id": "1250135", "url": "https://cs.wikipedia.org/wiki?curid=1250135", "title": "Farní sbor Českobratrské církve evangelické ve Velenicích", "text": "Farní sbor Českobratrské církve evangelické ve Velenicích\n\nFarní sbor Českobratrské církve evangelické v Velenicích je sborem Českobratrské církve evangelické v Velenicích. Sbor spadá pod Poděbradský seniorát.\n\nSbor není obsazen, administruje f. Martin T. Zikmund. Kurátorem sboru je Lubomír Váňa.\n\n\n"}
{"id": "1250137", "url": "https://cs.wikipedia.org/wiki?curid=1250137", "title": "Atlético Nacional", "text": "Atlético Nacional\n\nAtlético Nacional (celým názvem Corporación Deportiva Club Atlético Nacional) je kolumbijský fotbalový klub z města Medellín založený 7. března 1947. Domácím hřištěm je Estadio Atanasio Girardot s kapacitou 40 943 míst. Klubové barvy jsou zelená a bílá.\n\n\n\n"}
{"id": "1250144", "url": "https://cs.wikipedia.org/wiki?curid=1250144", "title": "Světový pohár v biatlonu 2016/2017 – Nové Město na Moravě", "text": "Světový pohár v biatlonu 2016/2017 – Nové Město na Moravě\n\n3. podnik Světového poháru v biatlonu v sezóně 2016/17 probíhal od 13. do 18. prosince 2016 v českém Novém Městě na Moravě. Na programu byly mužské a ženské závody ve sprintech, stíhací závody a závody s hromadným startem. \n\nCelková divácká návštěvnost činila 123 500 lidí. Zahraniční závodníci i média oceňovali silnou atmosféru, kterou diváci vytvořili. Česká televize zaznamenala rekordní průměrnou sledovanost závodu. \n\nOficiální program:\n\nZávod mužů probíhal za účasti 25 000 diváků. Z českých reprezentantů se poprvé v této sezoně dostal do první desítky závodníků Ondřej Moravec, který zvládl obě střelby bez chyby, i když vleže střílel opatrně. „Ten ležák jsem neskutečně hlídal, musela to být obrovská doba.“ řekl v rozhovoru pro Českou televizi. Běžecky zaběhl sice průměrné časy okolo 25. místa; i to ale stačilo na osmou pozici v cíli, jeho nejlepší umístění v závodě jednotlivců v této sezoně. Dalším čistě střílejícím Čechem byl Jaroslav Soukup, který však běžel o dvacet sekund pomaleji, což stačilo na 19. místo. Michal Krčmář rozběhl závod rychle, ale vstoje nezasáhl dva terče a se ztrátou více než minutu dojel na 28. místě, což bylo jeho nejhorší umístění v tomto ročníku světového poháru. Naopak Michal Šlesingr udělal tři chyby hned při první střelbě a i když pak střílel čistě, dosáhl jen na 44. pozici. Závod vyhrál stejně jako čtyři z pěti předchozích Francouz Martin Fourcade, i když tentokrát musel o vítězství bojovat až do konce. Při druhé střelbě udělal jednu chybu a do posledního kola vyjížděl s téměř čtvrtminutovou ztrátou na průběžně vedoucího Rusa Antona Šipulina. Předvedl však nejrychlejší poslední kolo, na druhém mezičase snížil odstup na dvě sekundy a v cíli byl o 1,6 sekundy dříve.\n\nSprint žen rozběhla nejlépe Gabriela Koukalová, která první položku střílela čistě, stále průběžně vedla a k druhé střelbě přijížděla s téměř čtvrtminutovým náskokem. Při ní však ztratila jistotu, začátek střelby odkládala a nezasáhla tři terče. Odjížděla na 13. pozici, ale rychlým během si průběžné umístění neustále vylepšovala. Několik set metrů před cílem najela podle vlastních slov na kámen, spadla a dojela třináctá. I s tímto pádem však dosáhla nejlepšího běžeckého času. Veronika Vítková střílela vleže čistě, ale vstoje udělala chybu a skončila na 16. místě. Eva Puskarčíková se stejnou střelbou, ale s o trochu pomalejším během dojela na 21. pozici. Lucie Charvátová nezasáhla pět terčů a dojela na 64. místě, o pět pozic za ní skončila při své premiéře ve světovém poháru Markéta Davidová s třemi chybami na střelnici. Největším překvapením bylo první místo Rusky Taťány Akimovové, pro kterou to bylo nejen první vítězství, ale i první stupně vítězů ve světovém poháru. Další překvapení, Anaïs Chevalierová z Francie, byla po druhé střelbě o tři sekundy před Ruskou, ale v posledním kole jí docházely síly, ztratila sedm sekund a dojela druhá.\n\nDo závodu mužů se kvalifikovali čtyři čeští reprezentanti. Všichni zastříleli první položku čistě, po ní však Ondřej Moravec na zledovatělé trati spadl a zlomil pažbu své malorážky. S náhradní zbraní pak při druhé střelbě vleže nezasáhl ani jeden terč a odjížděl z ní na 53. pozici. Při dalších střelbách vstoje už udělal jen jednu chybu a závod dokončil jako padesátý. Diváci mu v cíli připravili nadšené ovace. Michal Krčmář udělal jednu chybu při třetí střelbě, zlepšoval ale stále svoji pozici a z 28. místa na startu se dostal na desáté v cíli. Později si postěžoval, že mu z kopce jely pomaleji lyže. Michal Šlesingr, který udělal dvě chyby při střelbě vstoje, se celkově třetím nejlepším běžeckým časem posunul o 25 pozic oproti startu a dojel na 19. místě. Do nedělního závodu s hromadným startem se probojovali všichni čeští reprezentanti včetně Jaroslava Soukupa, který skončil dvacátý. Vyhrál opět Martin Fourcade, který pouze v prvních dvou kolech soupeřil s Antonem Šipulinem. Další kola už jel jasně v čele a zvítězil s půlminutovým náskokem.\n\nDo stejného závodu žen nastupovala Gabriela Koukalová z 13. místa. Při první střelbě udělala jako všechny české reprezentantky jednu chybu a na trať vyjížděla na 14. místě. I když pak běžela rychle a posouvala se dopředu, při dalších dvou chybách při střelbách vstoje však zase ztrácela. V cílové rovině pak vyhrála sprinterský souboj s Tiril Eckhoffovou a dojela osmá. „Tři chyby, to je moc. Je zázrak, že jsem v desítce. Musím střílet lépe,“ zhodnotila svůj výkon po závodě. Veronika Vítková se díky čisté střelbě vleže zlepšovala, ale po dvou střelbách vstoje a při pomalejším závěru dojela do cíle na 12. místě. Eva Puskarčíková vinou tří chyb na střelnici a pomalejšího běhu dokončila závod na 26. pozici. Pro svoje první vítězství v kariéře si před celkem 35 000 diváky dojela Anaïs Chevalierová, když se po druhé střelbě dostala do čela a v posledním kole odrazila nástup Dorothey Wiererové.\n\nPoprvé v historii se do tohoto závodu, ve kterém startuje 30 biatlonistů, probojovali čtyři čeští muži. Pažba Ondřeje Moravce, kterou si předcházející den při sjezdu zlomil, byla slepena, takže mohl startovat se svou originální zbraní. I díky Moravcově pádu byla trať mírně pozměněna tak, aby závodníci do tohoto místa najížděli menší rychlostí; ani to však nezabránilo pádu Johannese Bø v posledním kole, když jel třetí. Při první střelbě udělal Michal Šlesingr tři chyby a když v průběhu závodu přidal další tři, dokončil jako poslední, třicátý. Michal Krčmář střílel poprvé čistě a proto se udržoval v čelní skupině, na všech dalších střelbách však udělal jednu chybu a dojel na 19. místě. Ještě lépe si počínal vleže bezchybný Jaroslav Soukup, který v polovině závodu jel jako druhý. Vstoje však nezasáhl celkem čtyři terče a do cíle dojel na 27. pozici. Ondřej Moravec udělal při první střelbě jednu chybu, ale další dvě položky zastřílel čistě, a tak se propracoval na čtvrté místo. Při poslední zastávce na střelnici sice jednou chyboval, ale protože většina nejbližších soupeřů si nepočínala lepe, svoji pozici neztratil. Předjel jej už jen celkově druhý Simon Schempp. Do cílové roviny vjížděl Moravec jako čtvrtý za Rusem Antonem Babikovem; předjet však už nestačil a dojel do cíle 0,3 sekundy za ním. Přesto to bylo nejlepší umístění českých biatlonistů v tomto ročníku světového poháru. Zvítězil opět Martin Fourcade: po druhé střelbě byl sice až čtrnáctý, ale během třetího kola stáhl ztrátu 20 sekund a díky oběma čistým střelbám vstoje si už udržoval dostatečný náskok až do cíle.\n\nV závodě žen se poprvé návštěvníci biatlonových akcí v Novém Městě na Moravě, kterých tento den přišlo 34 000, dočkali – zatím zde nikdy český reprezentant závod na mistrovství světa ani ve světovém poháru nevyhrál. Podařilo se to Gabriele Koukalové, i když se její vítězství nerodilo lehce. Na atypické trati, která byla zkrácena o nebezpečné místo a jela se proto na šesti dvoukilometrových okruzích, zastřílela čistě první položku vleže, ale při druhé jednou chybovala. V následujícím kole, do kterého odjížděla jako dvanáctá, však dokázala snížit ztrátu na vedoucí závodnice o více než 20 sekund. Přesto při první střelbě vstoje dokázala střílet čistě a navíc rychle. Protože většina soupeřek zde chybovala, odjížděla Koukalová s náskokem osmi sekund. Ten sice při běhu z větší části ztratila, ale poslední položku zastřílela čistě a odjížděla s malým náskokem před Dorotheu Wiererovou. V běhu získávala na Italku mírný náskok, ale dojížděla ji Němka Laura Dahlmeierová, která jela poslední dvě kola nejrychleji ze všech. V závěrečném stoupání však Koukalová náskok udržela a s jistotou dojela do cíle jako první před Dahlmeierovou a Wiererovou. Veronika Vítková udělala při střelbách vleže celkem tři chyby a dojela na 18. místě, Eva Puskarčíková se stejným počtem chyb o jedno místo za ní.\n\n"}
{"id": "1250145", "url": "https://cs.wikipedia.org/wiki?curid=1250145", "title": "Halové mistrovství Československa v atletice 1982", "text": "Halové mistrovství Československa v atletice 1982\n\nHalové mistrovství Československa v atletice 1982 se konalo v Jablonci nad Nisou ve dnech 20. a 21. února 1982.\n"}
{"id": "1250153", "url": "https://cs.wikipedia.org/wiki?curid=1250153", "title": "Ruská fašistická strana", "text": "Ruská fašistická strana\n\nRuská fašistická strana () byla politická organizace ruských emigrantů v Mandžusku, existující v letech 1931 až 1943.\nV roce 1925 založil Nikolaj Nikiforov, profesor práva na univerzitě v Charbinu, Ruskou fašistickou organizaci, hlásící se k odkazu Pjotra Stolypina i k politice, kterou v Itálii prosazoval Benito Mussolini. V roce 1931 z ní vznikla Ruská fašistická strana, jejímž předsedou se stal bělogvardějský generál Vladimir Kozmin, kterého o rok později vystřídal Konstantin Rodzajevskij. Ideologií strany byl korporativismus, autoritarismus, pravoslaví, antikomunismus a antisemitismus, symboly byly svastika a dvouhlavý orel. Strana měla heslo „Bůh, národ, práce“, pozdrav „Sláva Rusku“, vlastní vlajku, hymnu i členskou uniformu, provozovala ženské, mládežnické i dětské organizace i vlastní fond shromažďující finanční prostředky na násilné svržení sovětského režimu, vydávala časopis «Нация» (\"Národ\") a deník «Наш Путь» (\"Naše cesta\"). Konaly se čtyři stranické sjezdy, počet členů dosáhl v době největšího rozmachu dvanácti tisíc. V roce 1934 se strana spojila s Všeruskou fašistickou organizací, kterou vedl Anastasij Vonsjackij, spolupráce však byla brzy ukončena kvůli názorovým neshodám. Významným představitelem Ruské fašistické strany v Evropě byl Boris Tedli, žijící ve Švýcarsku. \n\nKdyž v roce 1932 Japonci vytvořili loutkový stát Mandžukuo, začala s nimi Ruská fašistická strana spolupracovat a vytvořila vlastní brigádu v rámci Kuantungské armády. Členové strany se roku 1938 jako dobrovolníci zapojili do bojů proti SSSR v bitvě u řeky Chalchyn, Japonci s nimi počítali jako s představiteli státní správy na dobytých územích Sibiře. Poté, co sovětské jednotky pokus o invazi odrazily, byl roku 1941 uzavřen sovětsko-japonský pakt o neútočení, v němž se japonská vláda zavázala, že nebude podporovat protisovětské organizace na svém území, Ruská fašistická strana byla rozpuštěna roku 1943.\n\nPo vítězství v sovětsko-japonské válce vstoupila Rudá armáda do Mandžuska. Rodzajevskij v té době začal podporovat Stalina, v jehož rozhodnutích viděl posun od komunistické ideologie k velkoruskému nacionalismu. Rozhodl se dobrovolně odejít do Sovětského svazu, kde mu bylo přislíbeno místo redaktora, ale byl zatčen a popraven.\n\n"}
{"id": "1250154", "url": "https://cs.wikipedia.org/wiki?curid=1250154", "title": "Halové mistrovství Československa v atletice 1983", "text": "Halové mistrovství Československa v atletice 1983\n\nHalové mistrovství Československa v atletice 1983 se konalo v Jablonci nad Nisou ve dnech 19. a 20. února 1983.\n"}
{"id": "1250155", "url": "https://cs.wikipedia.org/wiki?curid=1250155", "title": "Qiviut", "text": "Qiviut\n\nQiviut\nje textilní vlákno ze srsti divokého tura pižmového. \n\nVýrazem \"qiviut\" se označuje v inuktitutšttině vlna z tura pižmového. Tuři pižmoví žijí ve stádech v severní Kanadě a v Grónsku, celkový počet zvířat se odhadoval na začátku 21. století na 160 000. \nNěkolik desítek ochočených turů se chová také na farmách v severní Kanadě. \nTuři ztrácejí na jaře zimní srst, z každého se sbírá průměrně 1,5 kg surových jemných vláken, ze kterých se získává po odchlupení (ručním kartáčováním) cca 0,9 kg materiálu k textilnímu zpracování. Celkový roční výnos se na začátku 21. století odhadoval na 3000 kg.\nVlákna nemají dřeň, průměrná tloušťka je 12,5 µm (vlákna z pesíku mají tloušťku nad 30 µm), délka 40-70 mm, poměrně hladká, jen mírně zakroucená, v horké vodě se nesráží. Praná vlna z tura má světle hnědou až čokoládovou barvu.\nMechanické odchlupení qiviutového rouna a výroba příze byla dosud známá jen z Connecticutu, \nv roce 2016 však byla otevřena také přádelna na Aljašce. \n\nV přádelně se se vlna zpracovává vlnařskou technologií: \nPříze na ruční pletení, čepice, šály.\n\nTextilie nejsou vhodné ani k plstění, ani k barvení a bělení \n"}
{"id": "1250158", "url": "https://cs.wikipedia.org/wiki?curid=1250158", "title": "Oblajovice (zámek)", "text": "Oblajovice (zámek)\n\nOblajovice je zámek nacházející se ve vsi Oblajovice v okrese Tábor v Jihočeském kraji. Současná podoba zámku pochází z 60. let 19. století, kdy byl novogoticky přestavěn. V současné době je opuštěný. Stejně tak i zahrada, která se v jeho okolí nachází. Původně zde stála tvrz.\n"}
{"id": "1250160", "url": "https://cs.wikipedia.org/wiki?curid=1250160", "title": "Ploty", "text": "Ploty\n\n\"Ploty (v anglickém originále Fences) \"je americký dramatický film z roku 2016. Režie se ujal Denzel Washington a scénáře August Wilson, jehož stejnojmennou hrou byl film inspirován. Ve filmu hrají Denzel Washington, Viola Davis, Stephen Henderson, Jovan Adepo, Russell Hornsby, Mykelti Williamson a Saniyya Sidney.\n\nNatáčení začalo 25. dubna 2016 v Pittsburghu v Pensylvánii. Film měl premiéru 16. prosince 2016 ve Spojených státech. Premiéra v České republice zatím není stanovena.\n\nBývalý hráč baseballové ligy nyní pracuje jako popelář a má problémy se zajištěním své rodiny.\n\nV roce 2013 Denzel Washington vyjádřil svůj zájem, že by si rád zahrál a zrežíroval adaptaci hry \"Fences\" od Augusta Wilsonse, který trval na tom, aby filmové zpracování jeho hry režíroval afro-američan.28. ledna 2006 bylo potvrzeno, že Rudin, Washington a Todd Black budou filmovou adaptaci produkovat, režírovat bude také Washington, který si i zahraje hlavní roli po boku s Violou Davis.Scenárista Tony Kushner na projektu také pracoval, ale v roce 2005 zemřel. Wilson je ale jediný uvedený scenárista filmu. V dubnu 2016 se k obsazení připojili Mykelti Williamson, Jovan Adepo, Russell Hornsby, Stephen Henderson a Saniyya Sidney.\n\n25. dubna 2016 se začalo natáčet v Pittsburghu. 14. června 2016 bylo natáčení dokončeno. Po-produkce byla dokončena v půlce listopadu.\n\nFilm ná naplánované limitované vydání 16. prosince 2016. Do více kin se film dostane 25. prosince 2016. V České republice zatím nebylo datum stanovené.\n\nFilm byl 16. prosince promítán pouze ve dvou kinech, a to v New Yorku a Los Angeles, výdělek byl předpokládán 50–75 tisíc dolarů za kino, za první víkend. Snímek vydělal 128 tisíc dolarů, cca 32 tisíc dolarů za kino. Do více kin byl snímek uveden 24. prosince 2016 a za první dva promítací dny vydělal 11,5 milionů dolarů.\n\nNa recenzní stránce Rotten Tomatoes získal ze 152 započtených recenzí 95 procent s průměrným ratingem 8 bodů z deseti. Na serveru Metacritic snímek získal ze 43 recenzí 78 bodů ze sta.\n"}
{"id": "1250163", "url": "https://cs.wikipedia.org/wiki?curid=1250163", "title": "Sudbury Basin", "text": "Sudbury Basin\n\nSudbury Basin je impaktní kráter, který se nachází v kanadské provincii Ontario. Jmenuje se podle města Greater Sudbury, ležícího na jeho okraji.\n\nSudbury Basin je druhým největším známým kráterem tohoto typu na zeměkouli po jihoafrickém kráteru Vredefort. Vznikl v proterozoiku zhruba před 1,8 miliardy let dopadem komety o průměru minimálně 10 kilometrů na území superkontinentu Nena. Prohlubeň měla původně průměr okolo 250 km a hloubku 15 km, geologické procesy později zmenšily její rozměr na ovál, který má 62 km na délku a 30 km na šířku. Na území kráteru se nachází magnetická anomálie a bohatá ložiska niklu, mědi a palladia.\n\n"}
{"id": "1250165", "url": "https://cs.wikipedia.org/wiki?curid=1250165", "title": "Mlčení (film, 2016)", "text": "Mlčení (film, 2016)\n\nMlčení (v anglickém originále Silence) je americké historické filmové drama, jehož režisérem byl Martin Scorsese. Scénář napsal Jay Cocks podle knihy \"Mlčení\" (1966), jejíž autorem je Šúsaku Endó. Ve filmu hrají například Andrew Garfield, Adam Driver, Liam Neeson a Ciarán Hinds. Natáčení filmu probíhalo v Tchaj-peji a premiéru měl dne 29. listopadu 2016. Scorsese na snímku pracoval již od roku 1990. Film sleduje dva mladé jezuitské kněží z Portugalska při jejich cestě do Japonska, při níž čelí násilí a pronásledování. Příběh se odehrává v období pronásledování křesťanů v Japonsku po potlačení šimbarského povstání v roce 1638.\n\nSnímek získal nominaci na Oscara v kategorii nejlepší kameru a americký filmový institut jmenoval snímek jedním z nejlepších deseti filmů roku.\n\n\nFilm vydělal k 20. říjnu 2017 7,1 milionů dolarů v Severní Americe a 16,6 milionů dolarů v ostatních oblastech, celkově tak vydělal 23,7 milionů dolarů po celém světě. Rozpočet filmu však činil 50 milionů dolarů. V Severní Americe byl rozšířeně uveden 13. ledna 2017, společně s filmy \"Skryté zlo\", \"Monster Trucks\" a \"Hra o všechno\". Za první víkend docílil patnácté nejvyšší návštěvnosti, kdy vydělal 1,9 milionů dolarů. Výdělek za první víkend se předpovídal 4 až 6 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 230 započtených recenzí 84 procent s průměrným ratingem 7,6 bodů z deseti. Na serveru Metacritic snímek získal z 48 recenzí 79 bodů ze sta. Na Česko-Slovenské filmové databázi snímek získal 66%. Na stránce CinemaScore získal známku za 1, na škále 1+ až 5.\n\nAmerická filmová instituce snímek jmenovala jedním z deseti nejlepších filmů roku.\n\n"}
{"id": "1250166", "url": "https://cs.wikipedia.org/wiki?curid=1250166", "title": "Stejnopohlavní manželství v Belgii", "text": "Stejnopohlavní manželství v Belgii\n\n1. června 2003 se po Nizozemsku stala Belgie druhou zemí na světě, která umožnila homosexuálním párům uzavírat manželství. Ty předtím mohly své soužití stvrdit prostřednictvím institutu statutárního soužití, do něhož mohly od 1. ledna 2000 vstupovat všechny páry bez ohledu na pohlaví.\n\nNa konci 90. let začínaly belgické gay organizace lobbovat za uzákonění stejnopohlavního manželství. Belgický občanský zákoník neobsahoval žádný přímý požadavek na různé pohlaví páru, který chtěl uzavřít manželství. To, že se jedná o muže a ženu, bylo považované za samozřejmost. Návrh senátorů Vlámského bloku předložený tou dobou nebyl nikdy projednán.\n\nV r. 1995 byl v belgickém federálním parlamentu projednáván první návrh zákona o vzájemném soužití. Nejednalo se ani tak o pokus přiznat stejnopohlavním párům nějaká práva a povinnosti, jako spíš o reakci na stále se snižující zájem o institut manželství. V r. 1998 se tento návrh přepracoval na \"zákon o statutárním soužití\" (nizozemsky: wettelijke samenwonig; francouzsky: cohabitation légale), který pak následně prošel celým legislativním procesem. Sněmovna reprezentantů hlasovala v poměru hlasů 98:10 se 32 zdrženími se. Senát v poměru hlasů 39:8 s 19 zdrženími se. Zákon dával k 23. listopadu 1998 registrovaným homosexuálním a heterosexuálním právům pouze limitovaná práva a povinnosti navzdory jejich evidenci v knize statutárního soužití podle belgického občanského zákoníku a změně jiných předpisů. Zákon se také nezmiňoval o tom, že se musí jednat o pár. Do statutárního soužití mohly vstupovat i osoby příbuzné. Zákon byl sice publikován 12. ledna 1999, ale nestal se účinným.\n\nVolební program SP (vlámští sociální demokraté), Agalev (vlámští zelení) a VLD (vlámští liberálové) v rámci belgických federálních voleb 1999 zahrnoval legalizaci stejnopohlavních sňatků. Novou belgickou vládu sestavil Guy Verhofstadt a jednalo se o koalici převážně liberálních, socialistických a zelených stran, které z politické scéně prakticky vyloučily dříve dlouhodobě dominující křesťanské demokraty. Ti ztratili podstatnou část své voličské základny po aféře s dioxinem. Koalice se shodla na okamžitém uzákonění partnerského soužití, jakož i plné implementaci zákona ze 23. listopadu 1998, který se stále nestal účinným. Zákon o statutárním soužití byl 14. prosince podepsán králem a publikován 23. prosince 1999. Účinnosti nabyl k 1. lednu 2000.\n\nJiž v průběhu roku 1999 oznámily politické strany PS (francouzsky mluvící sociální demokraté) a Ecolo (francouzsky mluvící Zelení) svůj záměr legalizovat stejnopohlavní manželství. Jediná strana, která v této části nepracovala ve vzájemné shodě byli francouzsky mluvící liberálové PRL (později sloučeni pod MR). Důvodem jejich odmítajícícho postoje byla zejména otázka adopce dětí. PRL slíbila svoji podporu stejnopohlavnímu manželství pouze za podmínky, že se homosexuálním párům neumožní adopce dětí. Když 1. dubna 2001 přijalo Nizozemsko jako první na světě zákon o stejnopohlavní manželství, rozhodla se belgická vláda, především ministryně zdravotnictví Magda Aelvoetová, začít jednat. 22. června schválila Rada ministrů zákon umožňující stejnopohlavním párům uzavírat sňatky. V září se největší opoziční Strana křesťanů (CVP) rozhodla spolu s Křesťanskými demokraty a Vlámy na mimořádném sjezdu, že změní svoji stranickou platformu, a že podpoří legalizaci stejnopohlavního manželství. Za touto iniciativou stálo převážné mladežnické křídlo obou stran.\n\n30. listopadu 2001 se Rada států postavila k návrhu negativně s poukazem na to, že je manželství definované jako svazek jednoho muže a jedné ženy. LGBT organizace a ministři tento postoj odsoudili a slíbili, že budou i nadále pokračovat ve snaze o legalizaci. Rada ministrů předložila 8. prosince 2001 vládní návrh zákona o stejnopohlavním manželství a ve druhém čtení 30. ledna 2002 jej poslala do Sněmovny reprezentantů, kde se jím 14. března 2002 zabývala převážně justiční komise. V květnu 2002 Sněmovna reprezentantů odmítla vládní verzi návrhu a spolu se Senátem se dohodla na jiné. Nový návrh nijak nebral v potaz postoj Rady států a za jeho zpracování stáli senátoři z řad předsedů několika většinových stran Jeannine Leducová (VLD), Philippe Mahoux (PS), Philippe Monfils (MR), Myriam Vanlerberghová (Sp.A-Spirit), Marie Nagyová (Ecolo) a Frans Lozie (Agalev).\n\nPo rezignaci ministryně Aelvoetové 28. srpna 2002 a vyhlášení nových federálních voleb byl osud návrhu nejistý. Někteří politici vinili Philippa Monfilse (MR) z úmyslného oddalování projednání návrhu. Nicméně začátek nového parlamentního roku v říjnu 2002 přinesl nový obrat. Senátní justiční komise se v poměru hlasů 11:4 dohodla na schválení návrhu. Celý Senát jej schválil 28. listopadu 2003 v poměru hlasů 46:15 (4 zdržení se). 30. ledna 2003 prošel návrh i Sněmovnou reprezentantů v poměru hlasů 91:22 (9 zdržení se). Otevření vlámští liberálové a demokraté, Christen-Democratisch en Vlaams, Parti Socialiste, Socialistische Partij Anders, Ecolo, Agalev a Lidová unie hlasovaly převážně pro přijetí návrhu, vyjma několika zdržení. Vlámský blok a Národní fronta zase hlasovaly proti. Centre démocrate humaniste hlasovala proti s několika zdrženími se a Mouvement Réformateur hlasovala zpravidla proti.\n\nBelgický král Albert II. návrh podepsal 13. února 2003. 28. února téhož roku byl zákon publikován ve Sbírce zákonů Belgického království. Účinnosti nabyl k 1. červnu 2003.\n\nPrvní paragraf článku 143 belgického občanského zákoníku (Kniha I., Část V., Kapitola I.) nyní obsahuje následující:\n\nPrvní ženský pár byl oddán 6. června 2003 a první mužský 13. června 2003, oba ve městě Kapellen blízko Antverp.\n\nV listopadu 2003 dali odpůrci stejnopohlavního manželství podnět k Ústavnímu soudu, aby zákon prohlásil za neústavní. Jejich hlavním argumentem bylo, že zákon přistupuje stejně k situacím, které nejsou totožné, a že tím podkopává princip rovnosti garantovaný ústavou. V říjnu 2004 Ústavní soud tuto žádost zamítnul.\n\nPůvodně Belgie umožňovala sňatky homosexuálních párů ze zahraničí za podmínky, že jejich země původu taktéž přijala takový zákon. Nicméně ministryně spravedlnosti Laurette Onkelinx za PS se 23. ledna 2004 rozhodla umožnit uzavřít sňatek v Belgii jakémukoli páru, pokud se alespoň jeden ze snoubenců zdržuje v zemi minimálně tři měsíce. Touto klauzulí se kodifikovalo mezinárodní soukromé právo. Nová právní úprava se stala účinnou 1. října 2004.\n\nHomosexuálním párům žijícím v manželství nebyla zpočátku umožněná společná adopce dětí. Pokud se v takovém manželství narodilo dítě, zákon nepřiznával manželům biologického rodiče automatické rodičovství, a ani jim neumožňoval přiosvojení si nevlastního dítě. Novelu tohoto zákona, která toto umožňuje přijala Sněmovna reprezentantů v poměru hlasú 77:62 (7 zdržení se) 1. prosince 2005 a Senát v poměru hlasů 34:33 (2 zdržení se) 20. dubna 2006. Nový zákon podepsal král 18. května 2006. Účinnosti nabyl k 30. červnu 2006.\n\nI tak ale stále existovala nerovnost v porovnání s heterosexuálními páry v otázce adopce dětí: zatímco článek 135 občanského zákoníku pracoval s presumpcí otcovství manžela matky, obdobný přístup nebyl aplikován na manželku matky. Ta, aby získala status spolumatky, musela nejprve projít kompletním procesem osvojení, který ji umožnila výše uvedená přijatá novela. Tyto případy také tvořily podstatnou většinu veškerých procesů adopce v Belgii. Di Rupova vláda slíbila zrovnoprávnění a v r. 2014 poté, co i Nizozemsko takto učinila, začaly LGBT organizace tlačit na belgickou vládu, aby splnila své závazky. Následně se zákonodárci domluvili na návrhu novely zákona. Ten přijal Senát 3. dubna 2014 v poměru hlasů 48:2 (1 zdržení se) a Sněmovna reprezentantů 23. dubna v poměru hlasů 114:10 (1 zdržení se). 5. května téhož roku byl návrh podepsán králem a 1. ledna 2015 se stal účinným.\n\nDíky této změně došlo ke zrovnoprávnění lesbických manželských párů s páry heterosexuálními: spolumatka vdaná za biologickou matku je automaticky považována za rodiče, v případě nesezdaných páru lze před orgánem veřejné moci podepsat vzájemné prohlášení o rodičovství družky matky. Na gay páry se tato právní úprava zatím nevztahuje z důvodu kontroverze okolo náhradního mateřství.\n\nPodle statistik uzavřelo od června 2003 do dubna 2004 sňatek přibližně 300 homosexuálních párů (245 v r. 2003 a 55 v r. 2004). Jednalo se o 1,2 % procenta z celkových uzavřených manželství. Dvě třetiny párů byly mužské a jedna třetina ženské. 22. července 2005 oznámila belgická vláda, že od legalizace stejnopohlavního manželství před dvěma lety do tohoto data uzavřelo manželství celkem 2 445 gay a lesbických párů. Následující tabulka ukazuje počet osob žijících ve stejnopohlavním manželství:\n\nPorovnání napříč regiony:\n\nPoměr uzavřených stejnopohlavních manželství k celkovému počtu uzavřených manželství se liší region od regionu. Zatímco v Bruselu a Flandrech tvoří stejnopohlavní manželství téměř 3 % ze všech manželství, tak ve Valonsku jich je pouze 1,6 %. Příčina tohoto jevu se připisuje korelaci mezi provincemi a hustotou zalidnění v jednotlivých částech země. Nejnižší hodnoty dosahuje Lucembursko (1,2 %) a nejvyšší Antverpy (3.4 %), což jsou zřejmě jedny z nejlidnatějších a nejhustěji zalidněných provincií.\n\nV Eurobarometrickém šetření z r. 2006 podpořilo 62 % Belgičanů myšlenku legalizace stejnopohlavního manželství v celé Evropě.\n\nPrůzkum z r. 2008 uskutečněný Delta Lloyd Life shledal 76 % podporu belgické veřejnosti stejnopohlavnímu manželství a 46 % podporu výchově dětí v homosexuálních párech.\n\nStatistika Ipsos z května 2013 shledala, že 67 % respondentů podporuje stejnopohlavní manželství a zbylých 12 % jinou formu stejnopohlavního soužití.\n\nPrůzkum Ifop uskutečněný v květnu 2013 došel k závěru, že právo homosexuálních párů uzavírat sňatek, včetně možnosti adopce dětí, uznává 71 % Belgičanů.\n\nEurobarometr z r. 2015 shledal, že 77 % Belgičanů podporuje legalizaci stejnopohlavního manželství napříč celou Evropou, zatímco 20 % je proti.\n\n"}
{"id": "1250174", "url": "https://cs.wikipedia.org/wiki?curid=1250174", "title": "Chýnovský potok", "text": "Chýnovský potok\n\nChýnovský potok pramení v katastru obce Horní Hořice v okrese Tábor a vlévá se do Chotovinského potoka, jako jeho levostranný přítok. \n\nPramení v polích pod lesy Přírodního parku Polánka. Teče k jihu. Nad Horními Hořicemi se do něj vlévá zleva potok tekoucí od Oblajovic. Pod Horními Hořicemi se prudce stáčí na západ. Jižně od Dolních Hořic se do něj vlévá jeden potok zprava. Pokračuje jihozápadním směrem kolem přírodní rezervace Kladrubská hora. Stáčí se více a více k jihu. Jižně od Chýnovských jeskyní ho zleva napájí Chotčinský potok.\n"}
{"id": "1250176", "url": "https://cs.wikipedia.org/wiki?curid=1250176", "title": "Cate Campbellová", "text": "Cate Campbellová\n\nCate Natalie Campbell, také Cate Camplbellová (* 20. května 1992) je australská plavkyně, která získala dvě bronzové medaile na Letních olympijských hrách v roce 2008, zlatou medaili na Letních olympijských hrách v roce 2012 a zlatou i stříbrnou medaili na Letních olympijských hrách v roce 2016. Je aktuální světovou rekordmankou v disciplíně 100 metrů volným způsobem v krátkém i v dlouhém bazénu.\n\nJejí rodina se přestěhovala z Malawi do Austrálie v roce 2001. Brzy po té začala se závodním plaváním. Dokončila středoškolské studium v Brisbane v Queenslandu. Cate je nejstarší ze tří sourozenců. Má bratra Hamishe a sestru Bronte. Její sestra je také plavkyně a soutěžily ve stejné disciplíně na Letních olympijských hrách 2012.\n\nPoznámky: WR = světový rekord, NR = národní rekord\n\n\n"}
{"id": "1250191", "url": "https://cs.wikipedia.org/wiki?curid=1250191", "title": "Kostel svaté Paraskevy", "text": "Kostel svaté Paraskevy\n\nKostel svaté Paraskevy může být:\n\n"}
{"id": "1250197", "url": "https://cs.wikipedia.org/wiki?curid=1250197", "title": "Jack Sepkoski", "text": "Jack Sepkoski\n\nJ. John Sepkoski Jr. (26. července 1948 – 1. května 1999) byl americký paleontolog působící na Univerzitě v Chicagu. Jeho největším přínosem byla aplikace statistických metod na dostupný fosilní záznam a výzkum vzorce masových vymírání. Spolu s Davidem M. Raupem vypracoval teorii o periodicitě vymírání (hypotéza o \"smrtící hvězdě\" Nemesis), spolupracoval také se Stephenem J. Gouldem. Vypracoval také velký přehled různorodosti mořských taxonů v průběhu fanerozoika.\n\n"}
{"id": "1250202", "url": "https://cs.wikipedia.org/wiki?curid=1250202", "title": "Restless and Live", "text": "Restless and Live\n\nRestless and Live je koncertní album německé heavymetalové skupiny Accept, které vyšlo 13. ledna 2017. Záznam z vystoupení na festivalu Bang Your Head!!! v německém městě Balingen je na dvou CD a jednom DVD. Album bylo vydáno také v edici s Blu-ray diskem.\n\n\n\n\n"}
{"id": "1250204", "url": "https://cs.wikipedia.org/wiki?curid=1250204", "title": "Seznam kulturních památek v Hulíně", "text": "Seznam kulturních památek v Hulíně\n\n"}
{"id": "1250205", "url": "https://cs.wikipedia.org/wiki?curid=1250205", "title": "Seznam kulturních památek v Kvasicích", "text": "Seznam kulturních památek v Kvasicích\n\n"}
{"id": "1250208", "url": "https://cs.wikipedia.org/wiki?curid=1250208", "title": "Seznam kulturních památek v Morkovicích-Slížanech", "text": "Seznam kulturních památek v Morkovicích-Slížanech\n\n"}
{"id": "1250210", "url": "https://cs.wikipedia.org/wiki?curid=1250210", "title": "Seznam kulturních památek v Rajnochovicích", "text": "Seznam kulturních památek v Rajnochovicích\n\n"}
{"id": "1250212", "url": "https://cs.wikipedia.org/wiki?curid=1250212", "title": "Seznam kulturních památek ve Střílkách", "text": "Seznam kulturních památek ve Střílkách\n\n"}
{"id": "1250213", "url": "https://cs.wikipedia.org/wiki?curid=1250213", "title": "Kamera Berlinale", "text": "Kamera Berlinale\n\nKamera Berlinale je filmařské ocenění udělované každoročně od roku 1986 v rámci Berlínského mezinárodního filmového festivalu (Berlinale). Festival jím oceňuje jednotlivé filmové tvůrce a instituce za jejich mimořádné zásluhy. Je však udělováno pouze těm, kteří v příslušném ročníku nesoutěží se svým filmem. Cenu obvykle získává více než jeden laureát.\n\nDo roku 2003 vytvářel cenu berlínský klenotník David Goldberg. V letech 2004 až 2013 cena pocházela z dílny Georga Hornemanna z Düsseldorfu. Ten také pro Berlinale 2008 vytvořil její novou podobu. Jde o miniaturu skutečné filmové kamery, která se skládá ze 128 jednotlivých stříbrných a titanových součástí, z nichž mnohé jsou pohyblivé.\n\n\n"}
{"id": "1250214", "url": "https://cs.wikipedia.org/wiki?curid=1250214", "title": "Seznam kulturních památek v Troubkách-Zdislavicích", "text": "Seznam kulturních památek v Troubkách-Zdislavicích\n\n"}
{"id": "1250217", "url": "https://cs.wikipedia.org/wiki?curid=1250217", "title": "Dub (tvrz)", "text": "Dub (tvrz)\n\nDub je název původně gotické tvrze ze 14. století nacházející se ve vsi Dub v okrese Tábor v Jihočeském kraji. V 18. století byla barokně přestavěna, v roce 2016 je nepřístupná (v soukromích rukách) a částečně chátrá. Nachází se na jihozápadní straně vsi.\n"}
{"id": "1250218", "url": "https://cs.wikipedia.org/wiki?curid=1250218", "title": "Kyselina pentadecylová", "text": "Kyselina pentadecylová\n\nKyselina pentadecylová (systematický název kyselina pentadekanová) je v přírodě se vyskytující nasycená mastná kyselina se vzorcem CH(CH)COOH. Tvoří asi 1,2 % tuku kravského mléka, které je z hlediska výživy jejím hlavním zdrojem. Rovněž se vyskytuje v hydrogenovaném skopovém tuku.\n\nKyselina pentadekanová také snižuje riziko přenosu viru HIV z matky na dítě během kojení.\n"}
{"id": "1250225", "url": "https://cs.wikipedia.org/wiki?curid=1250225", "title": "Halové mistrovství Československa v atletice 1984", "text": "Halové mistrovství Československa v atletice 1984\n\nHalové mistrovství Československa v atletice 1984 se konalo v Jablonci nad Nisou ve dnech 18. a 19. února 1984.\n"}
{"id": "1250226", "url": "https://cs.wikipedia.org/wiki?curid=1250226", "title": "Adorace Páně z Hluboké", "text": "Adorace Páně z Hluboké\n\nAdorace Páně z Hluboké je deskový obraz z doby kolem roku 1380, připisovaný Mistru Třeboňského oltáře nebo jeho dílně. Jako zápůjčka Národního památkového ústavu v Českých Budějovicích je vystaven ve stálé expozici Alšovy jihočeské galerie v Hluboké nad Vltavou.\n\nPůvodní umístění není známo. V 19. století byl obraz ve vlastnictví kněžny Eleonory Schwarzenberské v Hluboké nad Vltavou. Ze státního zámku Hluboká přešel do vlastnictví Národního památkového ústavu v Českých Budějovicích. Obraz byl silně přemalován renesančním malířem roku 1516. Při restaurování roku 1930 (J. Bělohoubek) byly odstraněny pouze nejhrubší přemalby. Antonín Matějček, který obraz viděl před rokem 1950, proto konstatuje špatný stav a nemožnost zhodnocení. Současná podoba je výsledkem restaurování v letech 1968-1969 (Národní galerie v Praze, V. Frömlová).\n\nTempera na křídovém podkladu na desce ze smrkového dřeva potažené plátnem. Deska je sestavena ze sedmi prken o šířce 14-17 cm spojených kolíčky, celková velikost je 129 × 98 cm.\n\nObraz, považovaný za rané dílo Mistra Třeboňského oltáře nebo dílny, byl pravděpodobně součástí křídlového oltáře. Rozměrově odpovídá \"Ukřižování z kaple sv. Barbory u Třeboně\", které rovněž pochází z dílny MTO. V minulosti byl zřejmě vystaven vysokému žáru, který způsobil vznik četných velmi drobných puchýřků, ve kterých je malba poškozena až k podkladu. Díky přemalbám však zůstaly velmi dobře zachované inkarnáty. S Třeboňským oltářem se zcela shoduje v konstrukci desek, podkladové vrstvě a v technice malby (podkresba červenou hlinkou a jemná rytá kresba v drapériích, světlé inkarnáty na podkladové bělobě bez barevných podmaleb, zářivé lazury a mimořádný cit pro barevnost, virtuózní malba sienou v polostínech, zlacení na černém polimentu, stejný charakter svatozáří).\n\nÚstřední postavu Panny Marie, sklánějící se nad Ježíškem v jesličkách, provází vlevo klečící a gestikulující Josef. Panna Maria klečí na brokátové podušce v prosté dřevěné chýši. Je oblečena v modrém plášti s červeným rubem, který je na hlavě přehrnut a zakrývá vlasy. Drapérie je modelována v dlouhých svislých záhybech, které potlačují hmotnost protáhlé figury. Dokonalost malby odhalilo až restaurování v 60. letech. Podle Pešiny křehký půvab Mariiny ženské tváře, měkkost modelace tvaru téměř tajícího ve světle, barevná harmonie a zářivost lazur dokonce převyšuje úroveň Třeboňského oltáře. Typika tváří - ženská s jemným nosem a mírným podbradkem a vousatá tvář Josefa, stejně jako charakter skalnaté krajiny se zakrnělými stromy, pestrými ptáky a detaily odpozorovanými z přírody, odpovídá jiným dílům Mistra třeboňského oltáře., \n\nChýše je znázorněna ze tří různých pohledů v nedokonalé perspektivě, která ale přesto vyvolává dojem hlubokého prostoru. V krajině, která ještě připomíná díla Mistra vyšebrodského oltáře, jsou na pravé straně dvě dvojice pastýřů v různých prostorových plánech, které znázorňují minulé děje: \"Zvěstování\" a \"putování k Betlémské chýši\". V horním rohu je anděl Zvěstování s nápisovou páskou „Ecce ego annun[t]io vobis Gaudium“, Pasoucí se zvířata, symbolizující Starý (kozel) a Nový zákon (ovce), doplňuje dvojice vepřů, krav a hlava osla a vola v chlévě za jesličkami.Hlavní postavy Marie a Josefa jsou znázorněny v hieratické perspektivě jako proporčně větší. \nDítě, které je celé zavinuto v plenkách připomínajících rubáš a leží v dřevěných jesličkách ve tvaru rakve, odkazuje na budoucí Ježíšovu mučednickou smrt. Obraz představuje nový ikonografický typ, který se vyvinul ze starší scény Narození Ježíše pod vlivem dobových mystických proudů v církvi (Vidění sv. Brigity Švédské, 1380). Podle tohoto výkladu Marie rozpoznala božství Ježíše po jeho narození a začala ho spontánně uctívat. Jedná se tedy o tzv. devoční obraz určený k podnícení zbožnosti věřících.\n\n\n"}
{"id": "1250229", "url": "https://cs.wikipedia.org/wiki?curid=1250229", "title": "368 (číslo)", "text": "368 (číslo)\n\nTři sta šedesát osm je přirozené číslo, které následuje po čísle tři sta šedesát sedm a předchází číslu tři sta šedesát devět. Římskými číslicemi se zapisuje CCCLXVIII.\n\n\nSilnice II/368 je česká silnice II. třídy vedoucí na trase Letovice – Křenov – Moravská Třebová – Tatenice – Cotkytle – Štíty – Rovensko\n\n\n"}
{"id": "1250230", "url": "https://cs.wikipedia.org/wiki?curid=1250230", "title": "Za každou cenu", "text": "Za každou cenu\n\nZa každou cenu (v anglickém originále Hell or High Water) je americký dramatický a kriminální film z roku 2016. Režie se ujal David Mackenzie a scénáře Taylor Sheridan. Snímek sleduje dva bratry, kteří vykrádají banky, aby zachránili farmu své rodiny. Hlavní role hrají Chris Pine, Ben Foster a Jeff Bridges. Film měl premiéru na Filmovém festivalu v Cannes 16. května 2016 a do kin byl oficiálně uveden 12. srpna 2016. Film získal pozitivní reakce od kritiků a vydělal přes 37 milionů dolarů.\n\nFilm vydělal 27 milionů dolarů v Severní Americe a 4 milionů dolarů v ostatních oblastech, celkově tak vydělal 31 milionů dolarů po celém světě. Rozpočet filmu činil 12 milionů dolarů. Za první víkend snímek vydělal z 32 promítacích sálů 621 329. Následující víkend se promítal ve 472 kinech a získal 2,7 milionů dolarů. Třetí víkend se promítal v 909 kinech a získal 3,7 miliony dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 203 započtených recenzí 98 procent s průměrným ratingem 8,5 bodů z deseti. Na serveru Metacritic snímek získal z 45 recenzí 88 bodů ze sta. Na Česko-Slovenské filmové databázi snímek získal 75%.\n"}
{"id": "1250234", "url": "https://cs.wikipedia.org/wiki?curid=1250234", "title": "Archanděl Gabriel z Nedvědic", "text": "Archanděl Gabriel z Nedvědic\n\nPozdně gotická socha Archanděla Gabriela je ukázkou kvalitní hornorakouské řezbářské produkce navazující na dílo Nicolause Gerhaerta van Leyden. Je vystavena ve stálé expozici Alšovy jihočeské galerie v Hluboké nad Vltavou.\n\nSocha anděla pochází z let 1495–1500, údajně z Nedvědic u Soběslavi. Roku 1946 ji zakoupilo Městské muzeum v Českých Budějovicích ze soukromé sbírky J. Starhoně a roku 1953 byla převedena do sbírek Alšovy jihočeské galerie v Hluboké nad Vltavou.\n\nPlná socha z lipového dřeva o výšce 80 cm, určená pro pohled ze všech stran, se zbytky původní modré polychromie a zlacení. Přední část podstavce je poškozena, obě předloktí a křídla anděla chybí. Restaurovali František Kotrba (1947) a Bohuslav Slánský (1956).\n\nPostava stojícího anděla se šroubovitě stáčí a hlavu sklání vlevo, směrem k předpokládané klečící či sedící soše Marie. Socha má jemně modelovanou tvář s dlouhými kučeravými vlasy sepnutými stočeným páskem nad čelem. Pluviál, který má přehozený přes levou ruku, je na zádech doplněn kápí s třapcem. V drapérii převažují hluboce probrané negativní tvary a vytvářejí kontrasty světel a stínů. Spodní šat je pod hrudí podkasaný, s nízkým stojacím límečkem a přes prsa překříženou štólou. Dopředu směřující levá ruka, která nyní chybí, měla dobře promodelovanou dlaň a prsty. Celkové pojetí sochy rozvinuté do šíře a větší měkkost a malebnost je charakteristické pro pozdní gotiku kolem roku 1500. Způsob otevření hmoty i typ obličeje nese rysy vlivu Gerhaerta van Leyden, které do Čech zprostředkoval zřejmě Pasov., \n\nArchanděl Gabriel byl součástí výjevu \"Zvěstování Panně Marii\". Socha \"Panny Marie\", která se nachází ve sbírce Národní galerie v Praze, mohla pocházet ze stejné dílny, ale nelze určit zda tvořila protějšek sochy anděla. Za autora je považován jeden z řezbářů, kteří se podíleli na zhotovení Kefermarktského oltáře. V literatuře je označován jako Mistr Schongauerovského oltáříku a hypoteticky byl identifikován s Dieboldem Böserem, činným kolem roku 1500 v Pasově.\n\n"}
{"id": "1250238", "url": "https://cs.wikipedia.org/wiki?curid=1250238", "title": "Klanění tří králů z Českých Budějovic", "text": "Klanění tří králů z Českých Budějovic\n\nPozdně gotický reliéf se scénou Klanění tří králů pochází ze zaniklého špitálního kostela sv. Václava v Českých Budějovicích. Byl vyřezán v letech 1500–1510, patrně v dílně monogramisty AI, který bývá ztotožňován s mistrem Alexandrem. Reliéf je vystaven ve stálé expozici Alšovy jihočeské galerie v Hluboké nad Vltavou.\n\nŠpitál s kostelem sv. Václava v Českých Budějovicích byl založen před rokem 1327 a zanikl roku 1840. Reliéf s Klaněním tří králů býval vystavován během vánoc v katedrále sv. Mikuláše. Poté byl v majetku rodiny městského písaře Illinga, jeho dcery a vnučky. Od ní reliéf roku 1910 zakoupilo Městské muzeum a odtud byl převeden do sbírek Alšovy jihočeské galerie v Hluboké nad Vltavou.\n\nVysoký reliéf z lipového dřeva s částečně zachovanou původní polychromií, rozměr 73 × 98 × 22 cm. Restaurovali Jiří Blažej (1953–1954) a Ludmila Slánská (Praha, 1965).\n\nNa pozadí reliéfu, které tvoří zeď s naznačeným kvádrovým zdivem a malým okénkem, je pět téměř samostatných figur soustředěných kolem ústředního bodu kompozice – postavy Ježíška. Vlevo od sedící Panny Marie je otevřený chlév s hlavami osla a vola. Josef stojí za Marií, gestem rukou chrání matku a naklání se k děcku. Neklidné dítě, které na klíně přidržuje Marie, drží pravou rukou matčinu roušku a levou ruku vztahuje k poháru klečícího krále Kašpara. Ten položil svou korunu na zem a hledí vzhůru do tváře Marie a Josefa. Za klečícím nejstarším mudrcem stojí prostřední Melichar, přinášející zdobnou truhličku se zlatem a za ním Baltazar, který patrně v rukou držel nádobu s kadidlem. Na lemu jeho pláště je monogram AI.\nCelková kompozice vychází volně z grafických listů Mistra E.S. a Martina Schongauera a styl řezby má formální souvislost se slohem Mistra Kefermarktského oltáře. Je pro něj typická silná ornamentální stylizace vlasů a vousů a mačkaných záhybů oděvů. Vlající drapérie Ježíška a Baltazara mohou mít inspirační zdroj v raném díle Lucase Cranacha st..\n\nTři králové, kteří jsou vyobrazeni jako představitelé všech tří v té době známých kontinentů (Evropa, Asie , Afrika), byli bezprostředními svědky Zjevení Páně a zvěstovateli naděje pro celý svět. Podle středověkých představ mohli doufat v přednostní spásu. Sochařské signatury se vyskytují i na výjevech Klanění z dílen jiných autorů. Dá se předpokládat, že sochař se zpodobením tohoto výjevu identifikuje se zvěstovateli evangelia. \n\nDílo, přisuzované ve starší literatuře Mistru Oplakávání ze Žebráka, se vymyká regionální sochařské produkci. Jeho autorem mohl být Mistr Alexander, který na jih Čech přišel patrně z Horního Porýní a byl členem českobudějovického cechu zlatníků, malířů a sochařů. Koncepce a modelace reliéfu, žánrový motiv neklidného děcka i typika postav má blízko ke slohovému okruhu vídeňských následovníků Nicolause Gerhaerta van Leyden. Oproti dílům Mistra žebráckého Oplakávání se reliéf Klanění vyznačuje nepatetickým slavnostním stylem a precizní řezbou s detaily odpozorovanými ze skutečnosti (vrásky, měkkost dětského tělíčka).\n\n\n\n\n"}
{"id": "1250242", "url": "https://cs.wikipedia.org/wiki?curid=1250242", "title": "Toni Egger", "text": "Toni Egger\n\nToni Egger (12. září 1926 – 2. února 1959) byl italsko-rakouský horolezec.\n\nNarodil se v Bolzanu a ve svých třinácti letech se přestěhoval do Debantu poblíž Lienze. Zanedlouho se začal věnovat horolezectví, a to převážně v Dolomitech. V roce 1950 poprvé lezl na Tre Cime. Pracoval jako horský vůdce, avšak rovněž byl dřevorubcem. Dne 12. července 1957 provedl spolu s Siegfriedem Jungmairem prvovýstup na peruánskou šestitisícovku Jirishanca. Rovněž spolu vystoupili na vrchol Toro (6121 m n. m.). Počátkem roku 1959 údajně vystoupil s Cesarem Maestrim na vrchol stěny Cerro Torre na jihu Argentiny, avšak při sestupu zahynul. Veškeré informace se zakládají na Maestriho výpovědích, a není tak jasné, zda dvojice na vrchol skutečně vystoupila (vrcholová fotografie se nedochovala).\n"}
{"id": "1250243", "url": "https://cs.wikipedia.org/wiki?curid=1250243", "title": "Halové mistrovství Československa v atletice 1985", "text": "Halové mistrovství Československa v atletice 1985\n\nHalové mistrovství Československa v atletice 1985 se konalo v Jablonci nad Nisou ve dnech 9. a 10. února 1985.\n"}
{"id": "1250244", "url": "https://cs.wikipedia.org/wiki?curid=1250244", "title": "Cesare Maestri", "text": "Cesare Maestri\n\nCesare Maestri (* 2. října 1929 Trento) je italský horolezec.\n\nNa počátku své horolezecké kariéry působil v Dolomitech. V roce 1958 se vydal na expedici na argentinský vrchol Cerro Torre, avšak vedoucí expedice mu nakonec výstup zakázal. Maestri se sem o rok později vrátil a spolu s Tonim Eggerem na vrchol údajně vystoupil, přičemž Egger při sestupu zahynul. Veškeré informace se zakládají na Maestriho výpovědích, a není tak jasné, zda dvojice na vrchol skutečně vystoupila (vrcholová fotografie se nedochovala, fotoaparát, který se nacházel v Maestriho batohu, byl stržen lavinou spolu s Eggerem). Maestri se sem znovu vrátil v červnu 1970, tentokrát s vrtačkou s kompresorem. Tentokrát lezl jinou trasou než původně a na dotazy, proč nezopakuje původní cestu, odpovídal neurčitě, kvůli čemuž se pochybnosti o výstupu v roce 1959 ještě zvětšily. Vrcholu však nedosáhl. Znovu se vrátil v listopadu toho roku, a to opět s kompresorem. Ani tentokrát nevystoupil na nejvyšší bod stěny. Výstup zakončil pod vrcholovou strukturou zakrytou zamrzlým sněhem, kterou on sám nepovažoval za součást hory. Kvůli použití kompresoru však byly jeho aktivity kritizovány a cesta nese název Compressor Route.\n\n\n"}
{"id": "1250246", "url": "https://cs.wikipedia.org/wiki?curid=1250246", "title": "Madona mezi sv. Kateřinou a sv. Markétou", "text": "Madona mezi sv. Kateřinou a sv. Markétou\n\nDeskový obraz Madony mezi sv. Kateřinou a sv. Markétou z doby před rokem 1360 tvořil pravděpodobně střední část nedochovaného oltáře v cisterciáckém klášteře Zlatá Koruna. Patří ke klíčovým dílům českého raně gotického malířství. Je vystaven ve stálé expozici Alšovy jihočeské galerie v Hluboké nad Vltavou.\n\nZe soukromého majetku v Českém Krumlově obraz roku 1880 zakoupilo Městské muzeum v Českých Budějovicích a odtud byl převeden do Alšovy jihočeské galerie v Hluboké nad Vltavou.\nMalba temperou a zlacené pozadí na křídovém podkladu s rytou kresbou. Smrková deska o rozměru 102 × 98,5 cm, potažená plátnem, byla patrně druhotně po stranách seříznuta, neboť na jejím levém okraji je zřetelný zbytek oděvu další postavy. Restauroval Bohuslav Slánský (1936, 1957).\n\nVýjev sedící Madony s dítětem, provázené světicemi, je označován jako \"Svatá konverzace (Santa conversazione)\". Korunovaná Panna Maria sedí na trůnu s baldachýnem a na pravém koleni přidržuje do poloviny těla nahého Ježíška, který se tváří obrací k věřícím. Typ trůnící Madony, představující \"Trůn Moudrosti\", pochází z Byzance a byl běžný také v italské gotické malbě. Vlevo stojící sv. Kateřina s kolem i sv. Markéta vpravo s drakem – symbolem pekelných sil, svírají v ruce palmové ratolesti jako odznak mučednictví. Koruny na hlavě Madony a světic jsou cennou pomůckou pro dataci. Liší se od precizního provedení korun u milostných Madon z okruhu Mistra vyšebrodského a proporcemi i dlouhými stonky trojlistů se podobají např. korunám na votivní desce Jana Očka z Vlašimi (1371).\n\nPro přechodné období slohu jsou charakteristické některé starší tradiční prvky, jako svatozáře, celková kompozice Madony s děckem, nebo složitá, subtilní a italizující kompozice trůnu. Naproti tomu mateřské rysy tváře Panny Marie a dětský půvab a hravost Ježíška představují posun námětu k větší přirozenosti. Také tvarování postav a zářivá barevnost spojují dílo s knižní a deskovou malbou 60.–70. let 14. století. Obraz je zhruba o dvacet let mladší než Vyšebrodský cyklus a má nejblíže k desce \"Seslání Ducha svatého\". Časově je zařazován k závěru tohoto slohového období, kdy docházelo k uvolňování kánonu. Jsou v něm patrné tendence k překonání lineárního slohu směrem k větší abstrakci a změkčení tvaru, ke zduchovnění, novému řešení funkce světla a bohatě odstupňované barevnosti, které předznamenávají sloh 60. let a dílo Mistra třeboňského oltáře. Technologický průzkum obrazu ukázal, že jako pojidlo byl užit olej. V podmalbách inkarnátu se obraz liší od Vyšebrodského cyklu a představuje tak nový druh malířské techniky.\n\n"}
{"id": "1250249", "url": "https://cs.wikipedia.org/wiki?curid=1250249", "title": "Lípa srdčitá u kostela v Lipové", "text": "Lípa srdčitá u kostela v Lipové\n\nLípa srdčitá u kostela v Lipové je památný strom, lípa malolistá \"(Tilia cordata)\", která roste asi 40 metrů severovýchodně od kostela svatého Šimona a Judy v Lipové. Při měření v roce 2011 dosahovala výšky 24 metrů a obvod kmene měřil 580 centimetrů. Stáří bylo odhadováno na 250 let. Lípa má částečně dutý kmen a celistvou korunu širokou 24 metrů. Za památný strom byla vyhlášena v roce 2012. Strom je nejstarší solitérně rostoucí lípou na území Lipové, obvodem kmene patří k nejmohutnějším ve Šluknovském výběžku.\n\n"}
{"id": "1250250", "url": "https://cs.wikipedia.org/wiki?curid=1250250", "title": "Listopad 2016", "text": "Listopad 2016\n\n\n\n\n\n\n\n\n\n\n\n\n"}
{"id": "1250251", "url": "https://cs.wikipedia.org/wiki?curid=1250251", "title": "Falešní hráči", "text": "Falešní hráči\n\nFalešní hráči je šestý román amerického spisovatele detektivních knih Michaela Connellyho. Jedná se o jeho pátou knihu s losangeleským detektivem Hieronymem \"Harrym\" Boschem v hlavní roli.\n\nV kufru odstaveného Rolls Royce je nalezeno tělo muže, který je spojován s mafií a přivede Bosche a jeho vyšetřování do Las Vegas. Jedná se o Harryho první případ od přeložení na oddělení vražd. Auto nalezl policista na své pochůzce v blízkosti Hollywood Bowl. Harry dorazí na místo právě když nedaleko probíhá koncert a po jeho skončení je naplánován velký ohňostroj. Na radu velitele hasičů a po schválení doktora ohledávajícího tělo, nechá Bosch auto převést. Prohledání auta tedy proběhne až v budově policie. Poté co je zjištěno jméno a adresa oběti, vyrazí Harry společně se svým parťákem promluvit si s manželkou oběti. Později se vydá na prohlídku malé kanceláře, kterou si zavražděný udržoval ve filmovém studiu. Získá přístup k nahrávkám z kamer u vchodu do kanceláře. Na nahrávkách je vidět, že se do kanceláře někdo vloupal a odnesl z ní nastražené štěnice. Harryho tým později zjistí, že štěnice do telefonu zavražděného umístili lidé z jiného oddělení losangeleské policie, a to bez povolení. Bosch je vyslán do Las Vegas aby zjistil co tam jejich oběť dělala a s kým byla v kontaktu. Dostane se také k videozáznamu pokerové hry, kterou zde jejich oběť odehrála. V jednom z hráčů u stolu Bosch rozpozná bývalou agentku FBI Eleanor Wishovou. Díky pomoci od policejního náčelníka lasvegasské policie se mu podaří Eleanor najít a stráví u ní noc. Později je Eleanor předvolána na policejní ředitelství, ale Boschovi se podaří ji očistit. Eleanor je násedně unesena místní mafií, ale Boschovi se podaří zjistit, kde je držena, a osvobodí ji. Příběh pak pokračuje dál.\n"}
{"id": "1250253", "url": "https://cs.wikipedia.org/wiki?curid=1250253", "title": "Zahradníček (rybník)", "text": "Zahradníček (rybník)\n\nZahradníček (též \"rybník U Zahradníčků\") je rybník ve Velkých Popovicích v okrese Praha-východ. Leží na bezejmenném pravostranném přítoce Mokřanského potoka. Má podélný obdélníkovitý tvar se západo-východní orientací. Je napájen potokem od severozápadu, voda odtéká stavidlem a přepadem na jihovýchod. Po jeho hrázi vede modrá turistická značka a naučná stezka nazvaná Krajinou barona Ringhoffera.\n"}
{"id": "1250254", "url": "https://cs.wikipedia.org/wiki?curid=1250254", "title": "Horká linka (kniha)", "text": "Horká linka (kniha)\n\nHorká linka je román amerického spisovatele Michaela Connellyho.\n\nŠpičkový vědec a podnikatel je blízko ohlášení historického (a potenciálně velmi výnosného) průlomu na poli nanotechnologií. Ve snaze uvolnit napětí související s jeho prací se pustí do řešení neobvyklé záhady. Chce zjistit, co se stalo ženě, která před ním používala jeho telefonní číslo, a proč jí stále volá spousta osamělých mužů. Pátrání ho následně zavede na stopu vraždy a zrady.\n"}
{"id": "1250255", "url": "https://cs.wikipedia.org/wiki?curid=1250255", "title": "Model propagandy", "text": "Model propagandy\n\nModel propagandy je koncepční model v politické ekonomii, definovaný Edwardem S. Hermanem a Noamem Chomskym, který vysvětluje, jak v masových médiích funguje propaganda a systematická předpojatost. Tento model se snaží vysvětlit, jak jsou lidé manipulováni a jejich souhlas s ekonomickými, společenskými a politickými metodami je touto propagandou v jejich myslích „vyroben“. Teorie postuluje, že to, jak jsou média nastavena (např. přes reklamu, soustředění jejich vlastnictví nebo vládní zdroje), vytváří vrozené střety zájmu, ve kterých se chová jako propaganda za nedemokratických režimů.\n\nJak už představili ve své knize \"Výroba souhlasu: Politická ekonomika masových médií\" z roku 1988, model propagandy vidí soukromá média jako podniky, které se spíše zajímají o prodej produktu – čtenářů, diváků, posluchačů – jiným obchodům (inzerentům), než o podávání kvalitních zpráv veřejnosti. Chomsky popisuje společenský smysl médií a říká: „… studie institucí a toho, jak fungují, musí být zásadně ignorována, vyjma od krajních elementů nebo poměrně zastřené akademické literatury.“ Teorie postuluje pět obecných tříd filtrů, které určují typ zprávy, která je ve zpravodajství prezentována. Těchto pět tříd je:\n\nZ toho první tři považují autoři za nejdůležitější. Poslední třída v prvním vydání z roku 1988 představovala antikomunismus; po útocích z 11. září Chomsky a Herman tento bod aktualizovali na válku proti terorismu/protiterorismus, i když uvedli, že funguje téměř na stejný způsob.\n\nPřestože tento model byl založen na charakterizaci médií ve Spojených státech, Chomsky a Herman věří, že tato teorie je stejně použitelná na každou zemi, jež sdílí základní ekonomickou strukturu a organizující principy, které model postuluje coby zdroj zaujatosti médií.\n"}
{"id": "1250256", "url": "https://cs.wikipedia.org/wiki?curid=1250256", "title": "V Habří", "text": "V Habří\n\nV Habří je název rybníka ležícího ve Velkých Popovicích v okrese Praha-východ. Leží na bezejmenném levostranném přítoku Mokřanského potoka. Má zhruba trojúhelníkovitý tvar. Leží v ulici Nové Habří, po jeho hrázi prochází cesta.\n"}
{"id": "1250267", "url": "https://cs.wikipedia.org/wiki?curid=1250267", "title": "Mokřanský potok", "text": "Mokřanský potok\n\nMokřanský potok pramení v Radimovicích. Protéká okresy Praha-východ a Benešov a v Nespekách se vlévá do Sázavy jako její pravostranný přítok. Délka toku činí 11,3 km. Plocha povodí měří 30,2 km².\n\nMokřanský potok začíná v rybníce v Radimovicích a teče jihovýchodním směrem. Vtéka do lesa a mírně se vlní. Dvakrát podteče pod železnicí a východně od Velkých Popovic ještě před vstupem do Pivovarského rybníka přijme vody z pravé strany. Pivovarský rybník opouští směrem jihovýchodním. O kousek dál pod silnicí vtéká do Klášterního rybníka. Z něj odtéká přepadem do dalšího menšího rybníčka.\n\nPrůměrný průtok Mokřanského potoka u ústí činí 0,11 m³/s.\n\nM-denní průtoky u ústí:\n"}
{"id": "1250270", "url": "https://cs.wikipedia.org/wiki?curid=1250270", "title": "Gmina Godów", "text": "Gmina Godów\n\nGmina Godów je vesnická obec v okrese Wodzisław ve Slezském vojvodství.\n\nV letech 1975–1998 byla součástí Katovického vojvodství. Gmina patří do Euroregionu Těšínského Slezska, mimo jiné se nachází v historickém území Těšínského Slezska.\n\nPodle statistických údajů z roku 2015 v obci žilo 13 528 obyvatel.\n\nGmina se rozkládá na Slezské vysočině v jižní části Slezského vojvodství v Rybnické pahorkatině. Terén je kopcovitý, kterým protékají čtyři řeky: Olše, Leśnica, Szotkówka a Petrůvka.\n\nPodle statistických údajů z roku 2008 byla rozloha 38,05 km: z toho tvoří (údaje v závorce k roku 2016)\nObec zaujímá 13 % povrchu okresu Wodzisław.\n\nÚdaje jsou z roku 2004, 2008 a 2011\nSoučástí obce jsou starostenské vesnice: Godów, Gołkowice, Krostoszowice, Łaziska, Skrzyszów, Skrbeńsko, Podbucze.\n\nGmina sousedí s gminou\n\n\n\n\nÚzemím gminy vedla železnice číslo 159, která spojovala Jastrzębie-Zdrój s Wodzisław Śląski, osobní doprava byla zrušena v letech 1997 až 2005.\n\nGminou prochází dálnice A1, která v obci Gorzczyki navazuje na úsek české dálnice D1 v Bohumíně.\n\nStátní silnice 78 státní hranice ČR – Chałupki – Wodzisław Śląski – Rybnik – Gliwice – Tarnowskie Góry – Zawiercie – Szczekociny – Jędrzejów – Chmielnik.\n\n"}
{"id": "1250273", "url": "https://cs.wikipedia.org/wiki?curid=1250273", "title": "Klášterní rybník", "text": "Klášterní rybník\n\nKlášterní rybník leží na Mokřanském potoce ve Velkých Popovicích v okrese Praha-východ. Je přibližně čtvercového charakteru. Voda do něj přitéká Mokřanským potokem ze severozápadu a odtéká stavidlem přepadem na jihovýchod. Na severu je ohraničen ulicí Ringhofferova, na jihu ulicí V Parku. Po těchto ulicích prochází cyklotrasa č. 0029, modrá a žlutá turistická značka a naučná stezska nazvaná Krajinou barona Ringhoffera. Na hrázi se nachází památná dubová alej a na severovýchodě parkoviště.\n"}
{"id": "1250279", "url": "https://cs.wikipedia.org/wiki?curid=1250279", "title": "Aldo Leopold", "text": "Aldo Leopold\n\nAldo Leopold (11. ledna 1887, Burlington, Iowa – 21. dubna 1948, Baraboo, Wisconsin) byl americký lesník, přírodovědec, lovec a vysokoškolský učitel a jeden z průkopníků ochrany přírody a ekologického povědomí. Získal lesnické vzdělání na univerzitě Yale a poté nastoupil do státní služby na jihovýchodě USA. Jeho pozorování přírodních zákonitostí ho brzy dovedlo k požadavkům ochrany lesních území před exploatací jejich rostlinného i živočišného potenciálu a k varování před narušením jejich ekologických vazeb. \n\nUž jako univerzitní profesor se stal obhájcem udržitelného hospodaření v amerických lesích a jeho publikační činnost mu vynesla místo na nově vzniklé katedře lesnického managementu (\"wildlife management\") na Wisconsinské univerzitě v Madisonu. Později se jako odborník na erozi věnoval problematice vyčerpávání půd v prérijních oblastech USA. \n\nByl jedním ze zakladatelů Společnosti pro divočinu (\"Wilderness Society\") a obhajoval její hodnotu samu o sobě, nepřevoditelnou na konkrétní finanční částky, a průkopníkem pojmu \"etika Země\" coby krajinného hospodaření v holistickém, ekosystémovém pojetíː \"\"Určitá věc je správná, když směřuje k zachování integrity, stability a krásy biotického společenství ... směřuje-li jinam, je špatná.\"\"\n\nJeho hlavním popularizačním dílem je soubor esejů \"Sand County Almanac\" (česky jako \"Obrázky z chatrče\").\n"}
{"id": "1250280", "url": "https://cs.wikipedia.org/wiki?curid=1250280", "title": "Kovářský rybník (Velké Popovice)", "text": "Kovářský rybník (Velké Popovice)\n\nKovářský rybník (též \"U Kovárny\") leží na bezejmenném levostranném přítoku Mokřanského potoka ve Velkých Popovicích v okrese Praha-východ. Má přibližně čtvercový tvar. Voda do něj přitéká ze severu a odtéká potrubím na jih. Obklopují ho ulice Ringhofferova (na západě) a Masarykova. Rybník vznikl před rokem 1869.\n"}
{"id": "1250281", "url": "https://cs.wikipedia.org/wiki?curid=1250281", "title": "Národní dům na Smíchově", "text": "Národní dům na Smíchově\n\nNárodní dům na Smíchově je kulturní a společenské centrum, postavené v secesním stylu v letech 1906–1908 podle návrhu architekta Aloise Čenského.\n\nV roce 1906, ještě před připojením Smíchova k Praze (1920), se rozhodli představitelé samostatného města Smíchov, že vybudují Národní dům. Naplánovali ho jako jednu z dominantních budov hlavního smíchovského náměstí, dnešního Náměstí 14. října, na místě původní botanické zahrady, která byla zničena povodní v roce 1890. Reprezentativní secesní budova je jednou z významných realizací ing. Aloise Čenského, českého architekta a profesora pozemního stavitelství na České technice v Praze, považovaného za představitele české novorenesance a secese, a mimo jiné také autora Vinohradského divadla.\n\nStavba Národního domu na Smíchově probíhala v letech 1906–1908. V 50. letech 20. století získal objekt odborový svaz strojírenství, který z něj udělal \"Dům kultury kovoprůmyslu (DKK)\", také \"Dům kováků\". Provizorní opravy bez jednotné koncepce způsobily značnou devastaci budovy. Na konci 90. let prošla budova celkovou rekonstrukcí, při které jí byla navrácena řada secesních prvků i stylového vybavení, mimo jiné repliky původních sloupů s osvětlením, kopie secesních lustrů či secesního nábytku apod.\n\nOd 60. let zde působil v suterénu Futurum, jeden z prvních bigbeatových klubů v Praze. Od počátku provozu zde probíhaly různé významné společenské akce a vždy také taneční kurzy, v kterých vyučovali přední pražští taneční mistři (Dr. Josef Chrastil, Petr Inek, Dr. Jiří Plamínek). Kapacitou sálů pro společenské akce se tento kulturní stánek řadí mezi pětici největších kulturních domů v Praze.\n\nV roce 2016 budovu od odborového svazu Kovo zakoupil italský investor, který budovu pronajímá stejně jako ji pronajímalo Kovo v minulosti.\n\nKonstrukce byla zčásti železobetonová (schodiště), vyzděná cihlami, podlahy betonové, v kuželníku kryté asfaltem, jinde dlážděné, obklady schodiště ze sliveneckého mramoru. Ve třech podlažích budovy původně byly dvě restaurace, cukrárna, pivní sklep pro plzeňské a smíchovské pivo, vinný sklep, kuchyně, zimní kuželník s elektrickým ohlašováním poražených kuželek, kavárna, kulečníkový sál, dámský salón, kuřárna, karetní místnost, šachový a čtenářský klub. Dále zde byly dva velké sály (dnes Velký sál a Arbesův sál) a spolkové prostory. Ve druhém patře byl také byt restauratéra. V podkroví byla prádelna, sušárna a žehlírna prádla, i dva pokoje pro pomocný personál. K budově ze severu přiléhala kavárenská zahrada s pergolami, sousedící se Smíchovskou tržnicí.\n\nNa výzdobě se podíleli pražský sochař a medailér Josef Pekárek: z jeho dílny pochází alegorické sousoší Hudby na hlavním rizalitu budovy a ženské maskarony na stěnách galerie velkého sálu. Další plastiky a ornamentální výzdobu v interiéru vytvořil sochař Antonín Mára. K výzdobě přispěli malíři Jan Mayer (stěny kuželníku) a Ladislav Novák (malby v lidové restauraci). \n"}
{"id": "1250282", "url": "https://cs.wikipedia.org/wiki?curid=1250282", "title": "Ladislav Jirásek", "text": "Ladislav Jirásek\n\nLadislav Jirásek (24. června 1927 Praha – 31. července 1977 Neunkirchen) byl český fotbalový brankář a sárský reprezentant. V Praze se vyučil pekařem. Do Německa odešel po druhé světové válce.\n\nV Západním Německu a Sársku hrál za Stuttgarter Kickers (1949–1950), FC Bayern Mnichov (1950–1952) a Borussiu Neunkirchen (1952–1961).\n\nV neděli 27. prosince 1959 střežil branku Borussie Neunkirchen ve finále západoněmeckého poháru proti Schwarz-Weiß Essen (prohra 2:5, hráno v Kasselu).\n\nV sobotu 5. června 1954 byl v Saarbrückenu členem základní sestavy Sárska v přátelském utkání s Uruguayí (prohra 1:7). Odchytal první poločas (1:3), v němž obdržel branky od Julia Péreze, Obdulia Varely a Juana Alberta Schiaffina.\n\nPo skončení hráčské kariéry se stal trenérem a učitelem tělocviku.\n\n\n"}
{"id": "1250286", "url": "https://cs.wikipedia.org/wiki?curid=1250286", "title": "Richard-Strauss-Straße (stanice metra v Mnichově)", "text": "Richard-Strauss-Straße (stanice metra v Mnichově)\n\nRichard-Strauss-Straße (zkratka \"RS\") je stanice mnichovského metra ležící na lince U4, otevřená 27. října 1988. Architektem byl Erhard Fischer a designéry Manfred Mayerle a Andreas Sobeck. Stěny a podlaha jsou vykládány kvalitní žulou, místy ušlechtilou ocelí. V severní části stojí opěrný pilíř. \n"}
{"id": "1250288", "url": "https://cs.wikipedia.org/wiki?curid=1250288", "title": "Markus Werner", "text": "Markus Werner\n\nMarkus Werner (27. prosince 1944, Eschlikon, Thurgau – 3. července 2016, Schaffhausen) byl švýcarský spisovatel. \n\nNarodil se jako syn učitele, na univerzitě v Curychu studoval germanistiku, filozofii a psychologii. \n\nJe autorem sedmi románů (např. \"Zündels Abgang\", \"Am Hang\"), které napsal v letech 1984–2004. Za svoje literární dílo, kritiky ceněné, obdržel ještě za svého života několik ocenění (tj. Cenu Hermanna Hesseho (1999), Cenu Josepha Breitbacha (2000), Cenu Johanna Petera Hebela (2002) aj.).\n\n\n"}
{"id": "1250289", "url": "https://cs.wikipedia.org/wiki?curid=1250289", "title": "Farský rybník (Velké Popovice)", "text": "Farský rybník (Velké Popovice)\n\nFarský rybník se nachází na bezejmenném levostranném přítoce Mokřanského potoka ve Velkých Popovicích. Má kruhový charakter. Hráz je na jihozápadě. Voda z něho odtéká stavidlem. Na jeho břehu se nachází památný habr. Jeho severní břeh tvoří zahrady, východní les a jižní se západním trávník. Hráz výrazně vystupuje nad terén. Vznikl před rokem 1869.\n"}
{"id": "1250290", "url": "https://cs.wikipedia.org/wiki?curid=1250290", "title": "Böhmerwaldplatz (stanice metra v Mnichově)", "text": "Böhmerwaldplatz (stanice metra v Mnichově)\n\nBöhmerwaldplatz (zkratka \"BO\") je stanice mnichovského metra ležící na lince U4, otevřená 27. února 1988. Stanice je v zeleno-tyrkysové barvě. Ve východech jsou umístěny eskalátory.\n"}
{"id": "1250296", "url": "https://cs.wikipedia.org/wiki?curid=1250296", "title": "Římskokatolická farnost Klášterec", "text": "Římskokatolická farnost Klášterec\n\nŘímskokatolická farnost Klášterec je územní společenství římských katolíků v děkanátu Zábřeh s farním kostelem Zvěstování Panny Marie.\n\nPrvní písemná zpráva o Klášterci pochází z roku 1349. Už koncem 13. století zde byl založen pobočný benediktinský konvent opatství v Postoloprtech v Čechách. Koncem 15. století zprávy o klášteře v pramenech mizí. Zůstal zde kostel ze 14. století, který byl obnoven po zpustošení za husitských válek, a při něm fara. Ta však v 17. století zanikla a byla obnovena až v roce 1914.\n\nOd července 2016 byl ustanoven farářem P. Mgr. Władysław Marek Mach, SDS.\n\nKaždoročně se ve farnosti koná tříkrálová sbírka, v roce 2016 se při ní vybralo v Klášterci 4806 korun, ve Vyšehoří 5945 korun.\n\nPro farnost stejně jako další farnosti děkanátu Zábřeh vychází každý týden Farní informace.\n\n"}
{"id": "1250297", "url": "https://cs.wikipedia.org/wiki?curid=1250297", "title": "Kravsko (zámek)", "text": "Kravsko (zámek)\n\nZámek Kravsko se nachází v jižní části obce Kravsko v okrese Znojmo. Dvoupatrový klasicistní zámek vznikl koncem 18. století přestavbou bývalé rezidence louckých premonstrátů. Zámek je chráněn jako kulturní památka České republiky.\n\nNa místě současného zámku původně stávalo patrové barokní letní sídlo louckého opata, vybudované v polovině 18. století. Po zrušení louckého kláštera koupil roku 1789 panství Kravsko Jan Václav hrabě Ugarte. Ten následně nechal bývalou rezidenci přestavět na klasicistní zámek. Přestavba zahrnovala navýšení budovy o druhé patro a zbudování lodžie. Roku 1847 dala Luise Ugarte vybudovat pětibokou mariánskou kapli při severní straně východního průčelí, kvůli zachování symetrie doplněnou o pavilon stejného tvaru na protilehlé straně. Další stavební úpravy následovaly v 60. letech 19. století. Po roce 1900 proběhly úpravy interiéru. Od roku 1901 patřil zámek rodu Dentice di Frasso, který jej v letech 1901 až 1939 využíval jako letní sídlo. V roce 1948 byl zámek konfiskován státem a následně účelově využíván jako škola až do roku 1968. Od roku 1984, po dlouholeté rekonstrukci a adaptaci, začal zámek sloužit jako rekreační a školicí středisko novoborských skláren Crystalex. Počátkem 21. století byl zámek odprodán a následně sloužil jako hotel. V současnosti (2016) je zámek nevyužívaný a veřejnosti nepřístupný. \n\nJádro zámku tvoří dvoupatrová obdélná budova s mansardovou střechou. V ose východního průčelí vystupuje pilířový portikus s terasou. Fasády jsou rozčleněny lizénami a kordonovými římsami, okna jsou rámována šambránami a římsami. Po stranách hlavní budovy se nacházejí krátká kolmo orientovaná patrová křídla. K vnitřním nárožím bočních křídel jsou připojeny pavilony půdorysu pětiúhelníka. Severní pavilon slouží jako kaple Panny Marie. Jižní křídlo je s hlavní budovou propojeno úzkou chodbou s patrovou prosklenou galerií, severní pak patrovou přístavbou. Celek tvoří čestný dvůr zámku. Před vstupem do čestného dvora stojí rokoková socha svatého Aloise Gonzagy z roku 1847. K severovýchodní straně zámku přiléhá trojkřídlý hospodářský dvůr se skleníkem. \n\nKolem zámku se rozkládá přírodní krajinářský park s rybníkem, založený koncem 19. století ugartovským lesníkem Josefem Renettem.\n"}
{"id": "1250298", "url": "https://cs.wikipedia.org/wiki?curid=1250298", "title": "Kelp", "text": "Kelp\n\nKelpy jsou řasy patřící mezi chaluhy (Phaeophyceae) řádu Laminariales (čepelatky), které zahrnují asi třicet rodů. Kelpy vytvářejí v mělkých oceánech rozsáhlé podvodní porosty, tzv. kelpové lesy. Zřejmě se objevily v miocénu, před 5 až 23 miliony let. Tyto řasy potřebují ke svému vývoji vodu bohatou na živiny a teplotu mezi 6 °C a 14 °C. Rostou velice rychle – rostliny rodů \"Macrocystis\" a \"Nereocystis\" mohou povyrůst až o půl metru denně a dorůstat 30 až 80 metrů.\n\nStélka většiny kelpů sestává z plochých, listům podobných struktur. Kelpy mají příchytný orgán, který je ukotvuje v substrátu na dně oceánu. Stélky některých druhů jsou nadnášeny dutými měchýřky naplněnými plynem.\n\nPro kelpy je typická rodozměna, tedy střídání haploidního gametofytu a diploidního sporofytu. Haploidní fáze začíná ve chvíli, kdy dospělý organismus uvolní velké množství spor, ze kterých se vyvíjí samčí a samičí gametofyty. Pohlavní rozmnožování\ndává vzniknout sporofytu, ze kterého se vyvine dospělá řasa.\n\nKelpy mohou tvořit husté lesy, které jsou druhově velice bohaté a plní významnou ekologickou funkci. Podél norského pobřeží se tyto lesy rozkládají na 5800 km² příbřežních vod a poskytují útočiště mnoha živočichům. Na stélkách jsou uchyceny četné sesilní organizmy (např. mořské houby, pláštěnci nebo mechovci). V plně vyvinutých kelpových lesích se na stélkách a příchytných orgánech kelpů vyskytuje více než 100 000 bezobratlých organismů na metr čtvereční. Větší bezobratlí, zejména mořští ježci druhu \"Strongylocentrotus droebachiensis\", rádi kelpové porosty spásají, přestože uvnitř hustých kelpových lesů se příliš nevyskytují.\n\nKelpy se díky jejich výskytu v mělkých vodách a růstu stélek až k vodní hladině poměrně snadno těží. Kelpový popel je bohatý na jód a zásadité látky a může být využit při výrobě mýdla nebo skla. Až do začátku 19. století, kdy se uhličitan sodný začal zpracovávat průmyslově, bylo ve Skotsku pálení kelpu jedním z jeho hlavních zdrojů. Kyselina alginová, polysacharid získávaný z kelpu, se používá ke zpevnění zmrzlin, želé, dresingů nebo zubních past. Alginátový prášek často je používán zubaři a ortodonty při snímání otisků.\n\nKonbu (\"Saccharina japonica\" a další), tedy několik druhů tichomořských řas, je velice důležitou složkou čínské, japonské a korejské kuchyně. Konbu se používá k dochucení vývarů, dušených pokrmů i rýže a také jako zelenina. Průsvitné kelpové plátky se používají jako poživatelný dekorativní obal rýže a dalších jídel.\n\nPro svůj vysoký obsah jódu se některé druhy kelpu už od středověku používají k léčbě zvětšené štítné žlázy.\n\nSkupina výzkumníků z univerzity v Newcastlu v roce 2010 uskutečnila laboratorní pokusy, při kterých se kyselina alginová, obsažená v kelpu, ukázala být účinným prostředkem na hubnutí.\n\nKelp má velké přírůstky a při tlení uvolňuje poměrně velké množství methanu a také sacharidů, které mohou být přeměněny na ethanol. Existují návrhy na zřízení velkých kelpových farem na otevřeném moři, které by mohly sloužit jako zdroj obnovitelné energie. Na rozdíl od jiných biopaliv, například kukuřičného lihu, kelpové porosty logicky nevyžadují zavlažování.\n"}
{"id": "1250303", "url": "https://cs.wikipedia.org/wiki?curid=1250303", "title": "Milada (film)", "text": "Milada (film)\n\nMilada je český životopisný a historický film popisující životní příběh Milady Horákové od jejího mládí až po proces završený její justiční vraždou. Film byl natočen v angličtině a předabován do češtiny. Hlavní roli ztvárnila izraelská herečka Ayelet Zurerová.\n\nScénář napsal David Mrnka a popisuje v něm jak politickou, tak i osobní stránku příběhu Milady Horákové. Film tak bude obsahovat také její ambice či pochybnosti i její rodinný život a vnitřní boj. Zdrojem Mrnkovi byly osobní dopisy a fotografie, ale také paměti Bohuslava Horáka, manžela Milady, které mu poskytla jejich dcera Jana Kánská.\n\nVybrat pro scénář klíčové události Miladina života bylo velmi obtížné. Mrnka se přitom ale nevyhýbal ani stinným stránkám Horákové. Psaní scénáře asistovalo několik odborných poradců.\n\nRežisér filmu David Mrnka, pro kterého je film režijním debutem, hledal vhodnou kandidátku pro obsazení hlavní role mezi více herečkami. Ve hře byly Kate Winsletová, Maggie Gyllenhaalová či Vera Farmigaová, volba nakonec padla na Ayelet Zurerovou. Klíčem k výběru byl mix několika kritérií, mezi nimi podobnost protagonistce, herecký výkon, prodejnost a distribuční potenciál v zahraničí. Hlavním kritériem ale bylo, aby herečka dokázala pochopit roli a vžít se do ní, což zvládla Zurerová i kvůli tomu, že je její maminka Slovenka.\n\nÚplně první záběr, ze závěrečné fáze filmu, byl natočen v sobotu 5. listopadu 2016 v Praze.\n\nScény z výslechové místnosti, kde se snaží vyšetřovatelé dohnat Miladu Horákovou ke smyšlenému přiznání, filmaři natáčeli v neobydleném domě nedaleko hlavního nádraží v Praze. Další scény se natáčely v autentických lokacích, například v Terezíně, na Šumavě nebo u Hradce Králové.\n\nFilm Milada získal dva České lvy. Prvního za nejlepší masky, druhého za nejlepší kostýmy. Snímek se dobře umístil také v dalších kategoriích.\n"}
{"id": "1250304", "url": "https://cs.wikipedia.org/wiki?curid=1250304", "title": "Jeladim tovim", "text": "Jeladim tovim\n\nJeladim tovim (\"ילדים טובים\", tj. \"Dobří chlapci\") je izraelský hraný film z roku 2005, který režíroval Jair Hochner podle vlastního scénáře. Film zachycuje prostředí prostituce v Tel Avivu.\n\nMeni si vydělává jako prostitut, který je pro zákazníky k dispozici na telefonu. Jednou večer v baru se dá do řeči s Talem, který je také prostitut. Stráví spolu následující noc u Tala v bytě a zdá se, že se mezi nimi rozvinul důvěrnější vztah, který nikdy předtím nepoznali. Slíbí si, že se znovu potkají. Meni se vrací do svého bytu, kde najde u dveří narkomanku Niku, se kterou má dítě, ač je gay. Ta se také živí prostitucí, právě nemá kde bydlet a chce, aby se Meni o jejich dítě postaral. Meni by se chtěl opět vidět s Talem, ale nemůže ho sehnat. Kamarád Eran mu poradí, ať projde noční kluby a diskotéky. S Talem se ovšem minou, protože ten se na diskotéce seznámil s Liorem a odejde s ním domů. Ukáže se, že Lior je policista, který Tala surově znásilní. Tal ho v sebeobraně zabije a uteče. Jde k Menimu, ale v bytě nikdo není. Meni totiž mezitím se svou dcerou a Eranem procházejí nočním městem a hledají Miku. Ta ale odmítne odejít z nevěstince. O vnučku se nechce postarat ani matka Miky. Meni a Eran pak nad ránem pozorují východ slunce nad městem.\n"}
{"id": "1250307", "url": "https://cs.wikipedia.org/wiki?curid=1250307", "title": "Bungó Stray Dogs", "text": "Bungó Stray Dogs\n\nBungó Stray Dogs () je japonská manga, kterou píše Kafka Asagiri a kreslí Sango Harukawa. Prvně se objevila v časopisu \"Young Ace\" v roce 2013. V roce 2016 ji studio Bones zadaptovalo do podoby animovaného seriálu o nyní třech řadách.\n\nAcuši Nakadžima byl vyhozen ze sirotčince a teď nemá co jíst, ani kde složit hlavu. Zatímco se potuluje u řeky na pokraji vyhladovění, přemýšlí, jak někoho zdárně okrást, ale plány mu překazí záchrana jistého podivína při pokusu o sebevraždu. Jeho jméno je Osamu Dazai a spolu s jeho parťákem Kunikidou jsou členy detektivní agentury. Ti oplývají nadpřirozenými schopnostmi a mají za úkol se vypořádat s těmi, na které je samotná policie či dokonce armáda krátká. Právě jsou na stopě lidožravému tygrovi, který se v blízkosti objevil a má toho až moc společného s Acušim.\n\n\n\n"}
{"id": "1250308", "url": "https://cs.wikipedia.org/wiki?curid=1250308", "title": "Soudní lípa v Severním", "text": "Soudní lípa v Severním\n\nSoudní lípa v Severním je památný strom, lípa malolistá \"(Tilia cordata)\", která roste v Severní, místní části obce Lobendava. Asi 30 metrů severně se nachází křižovatka silnic vedoucích do Liščí a do německého Steinigtwolmsdorfu. Strom je chráněn od roku 2006 kvůli svému stáří – je nejstarším stromem okresu Děčín. Soudní lípu vysadil kolem roku 1564 rychtář Herzog (později psaný Herzig) na památku počátku svého působení u vrchnostenského soudu v Lipové. Roku 1894 ji tehdy samostatná obec Severní vykoupila, aby ji zachovala na věčné časy. Díky svému stáří je lípa dokladem původní dřeviny pocházející z místního regionu.\n\nJiž na konci 20. století byl strom ve špatném stavu a vyžadoval zvláštní péči, jako řez suchých větví, čištění dutin či impregnaci kořenových náběhů. Torzo kmene bylo roku 2009 vysoké 6 metrů, koruna měřila na výšku 3 metry a na šířku 6 metrů. Obvod kmene měřil 449 centimetrů.\n"}
{"id": "1250309", "url": "https://cs.wikipedia.org/wiki?curid=1250309", "title": "Gmina Gorzyce", "text": "Gmina Gorzyce\n\nGmina Gorzyce je název několika polských obcí (gmina):\n\ndřívější gmina:\n\nGorzyce v dalších názvech:\n"}
{"id": "1250310", "url": "https://cs.wikipedia.org/wiki?curid=1250310", "title": "Gorzyce", "text": "Gorzyce\n\nGorzyce je název několika polských vesnic:\n\ntaké:\n\nGorzyce v dalších názvech:\n"}
{"id": "1250313", "url": "https://cs.wikipedia.org/wiki?curid=1250313", "title": "Gromada Gorzyce", "text": "Gromada Gorzyce\n\nGromada Gorzyce je název několika dřívějších nejmenších administrativních sídel (gromada) v Polsku, která byla vytvořena po druhé světové válce a fungovala v letech 1954–1972:\n\ntaké\n\nGorzyce v dalších názvech:\n"}
{"id": "1250316", "url": "https://cs.wikipedia.org/wiki?curid=1250316", "title": "Yannick Gerhardt", "text": "Yannick Gerhardt\n\nYannick Gerhardt (* 13. března 1994, Würselen, Německo) je německý fotbalový záložník a reprezentant, od roku 2016 hráč klubu VfL Wolfsburg.\n\n\nGerhardt nastupoval za německé mládežnické reprezentace U18, U19, U20 a U21. Zúčastnil se Mistrovství Evropy hráčů do 21 let 2017 v Polsku, kde s týmem získal titul (historicky druhý pro Německo). Dostal se do jedenáctičlenné All-star sestavy šampionátu.\n\nV A-mužstvu Německa debutoval 15. 11. 2016 v přátelském zápase v Milánu na stadionu San Siro proti reprezentaci Itálie (remíza 0:0). \n\n"}
{"id": "1250321", "url": "https://cs.wikipedia.org/wiki?curid=1250321", "title": "Xenija Čibisovová", "text": "Xenija Čibisovová\n\nXenija Eduardovna Čibisovová (* 13. července 1988 Perm) je ruská zápasnice–judistka, sambistka a sumistka.\n\nS judem/sambem začínala ve 12 letech v Nižním Tagilu pod vedením Vladimira Ivuškina. Od roku 2009 do roku 2019 se připravovala v Krasnokamsku. Od roku 2019 žije v Jekatěrinburgu. V ruské ženské reprezentaci se prosadila s příchodem francouzského trenéra Jean-Pierre Gilberta v roce 2014. V roce 2016 se kvalifikovala na olympijské hry v Riu. V prvním kole porazila na juko technikou o-soto-makikomi Němku Jasmin Külbsovou, ve druhém kole však nestačila na obhájkyni prvenství Kubánku Idalis Ortízovou, které podlehla po minutě boje na ippon technikou sumi-gaeši.\n\n\n"}
{"id": "1250322", "url": "https://cs.wikipedia.org/wiki?curid=1250322", "title": "Pieta z Všeměřic", "text": "Pieta z Všeměřic\n\nPieta z Všeměřic (kolem 1415) patří k vrcholným dílům středověkého umění z období pozdního krásného slohu dochovaných na českém území. Je vystavena ve stálé expozici Alšovy jihočeské galerie v Hluboké nad Vltavou.\n\nPieta byla objevena roku 1951 v dnes již neexistující návesní kapličce ve Všeměřicích a získána do sbírek Okresního vlastivědného muzea v Rožmberku. Roku 1954 byla převedena do sbírek Alšovy jihočeské galerie v Hluboké nad Vltavou.\n\nSocha z lipového dřeva, vzadu vyhloubená, se zachovanou původní polychromií. Výška 117 cm. Restaurováno 1953-54 (L. Slánská), 1956 (B. Slánský a L. Slánská), 2004–2005 (Miroslav Křížek)\n\nSymetrická diagonální pieta kompozičně vychází z parléřovské tradice, ale v modelaci nese prvky radikálního pozdního krásného slohu. Některé pokročilé rysy ji řadí do období zvýšené náboženské zjitřenosti v období kolem husitských válek. Panna Maria sedí na trůnu zdobeném malovanými architektonickými prvky. Kristovo tělo a hlava, kterou Marie pravou rukou podpírá, jsou natočeny směrem dopředu k věřícím. Obě Kristovy ruce spočívají na její levé dlani a předloktí. Oproti pietám krásného slohu, které vycházely z malířských předloh, se dílo vyznačuje větším realismem a zesílenou expresivitou. Z předchozího období přetrvává pouze bohatá modelace Mariiny roušky ve vlnovkách rámujících tvář a Mariina šatu, který spadá v kaskádě podélných a příčných záhybů a částečně potlačuje tělesné proporce. Inkarnát bledého Kristova těla, provedeného se značnou anatomickou věrností, tvoří kontrast k sytě červenému plášti Marie. Ušlechtilá hlava Krista, která typologicky odpovídá dílům krásného slohu, je lemována vousy a dlouhými vlasy a nese korunu ze spletených provazů.\nKristova matka, zpodobená jako starší žena, má ve tváři bolestný výraz a mrtvé tělo pozvedá jakoby ukazovala věřícím Kristovu oběť. Zdůrazněný vertikalismus je považován za výraz sílících gotizujících tendencía odkazuje k parléřovským pietám. Mohutnost plastické modelace Kristova těla je v sochařství na počátku 15. století výjimečná. Prameny krve, stékající z rány v boku a na ruce jsou provedeny plasticky jako hrozen krůpějí a jsou výrazem zesíleného eucharistického cítění a vypjatého kultu oltářní svátosti v době před vypuknutím husitských válek.\nEucharistický význam piety spočívá v zázraku konaném při obřadu, při němž se pouhý chléb a víno stávají Kristovým tělem a krví, kterou věřící přijímá, aby dosáhl spasení. Při bohoslužbě se tak opakuje zázrak Kristovy oběti při ukřižování. Hostie je měněna ve skutečné tělo Páně a víno je změněno v jeho krev. Tělo Kristovo na Mariině klíně je „analogií k hostii povýšené knězem během bohoslužby.“ Mariin klín se stává oltářem, na němž leží Kristus jako oběť určena Bohu k vykoupení lidstva. Funkce sousoší piety jako obrazu milosti vedlo v duchu křesťanské mystiky k rozšíření představy o zázračné síle Kristových ran.\n\nPodle starší literatury pochází Pieta z dílny Mistra Týnské kalvárie, nejvýznamnějšího domácího sochaře v době před husitskými válkami. Sousoší Piety měl objednat před rokem 1410 klášter ve Vyšším Brodě. Pietu v klášterním kostele ve Vyšším Brodě zmiňuje roku 1411 Zbyněk Zajíc z Hazmburka a upřesňuje tak dataci díla. \n\nAlbert Kutal dílo původně kladl do doby po husitských válkách. Podle něj smyslem díla již nebyla nádhera formy piet krásného slohu nebo drastičnost a naturalismus, ale střízlivá věcnost a pravdivost: \"„Umění doby po husitských válkách má ráz zasmušilý a neradostný. Krásná samobytná forma a hravá linie, spojená s něžností dětského výrazu, ustoupila hluboce vážné náladě...“\" Později stanovisko přehodnotil a dílo přiřadil Mistru Týnské Kalvárie a uvedl do souvislosti s Kalvárií z kaple Dumlosů (1400). \n\nNěkteré práce z poslední doby se snaží prokázat, že Mistr Týnské Kalvárie působil v Praze až po husitských válkách a Pieta z Všeměřic je dílem až z pozdní doby jeho tvorby kolem r. 1430 a byla dodána po vyplenění kláštera husity (1422) nebo pochází z okruhu dílny Hanse Multschera a byla určena pro klášter klarisek v Českém Krumlově. Také katalog sbírky AJG z roku 2016 uvádí původ z bavorské sochařské dílny a datuje dílo v rozmezí let 1430–1440. Tuto argumentaci přesvědčivě vyvrací Ottová a rozvádí ve své práci i Bartuňková. \n\n"}
{"id": "1250325", "url": "https://cs.wikipedia.org/wiki?curid=1250325", "title": "Římskokatolická farnost Dlouhomilov", "text": "Římskokatolická farnost Dlouhomilov\n\nŘímskokatolická farnost Dlouhomilov je územní společenství římských katolíků v děkanátu Zábřeh s farním kostelem Všech svatých.\n\nFarní kostel byl vystavěn v roce 1768 zřejmě na středověkých základech (loď a závěr). V roce 1832 byly přistavěny boční kaple a sakristie s oratořemi, předsíň s věží, zároveň bylo prodlouženo kněžiště a rozšířena okna.\nAdministrátorem excurrendo je k prosinci 2016 R. D. Mgr. Vladimír Jahn.\n\nKaždoročně se ve farnosti koná tříkrálová sbírka, v roce 2016 se při ní vybralo v Dlouhomilově 9 341 korun.\n\nPro farnost, stejně jako další farnosti děkanátu Zábřeh vychází každý týden Farní informace.\n\n"}
{"id": "1250326", "url": "https://cs.wikipedia.org/wiki?curid=1250326", "title": "Marek Minář", "text": "Marek Minář\n\nMarek Minář (* 10. září 1994, Horní Studénky) je český reprezentant v orientačním běhu. Mezi jeho největší úspěchy patří stříbrná medaile ze štafet a bronzová medaile z klasické trati na mistrovství světa juniorů 2014 v Bulharsku. V současnosti běhá za klub \"SK Žabovřesky\" \"Brno\" a švédský \"IFK Mora\", za který startuje ve Skandinávii. Je také dvojnásobným vítězem ankety o nejlepšího orientačního běžce v kategorii \"Junior\" za sezóny 2012 a 2014.\n\n"}
{"id": "1250328", "url": "https://cs.wikipedia.org/wiki?curid=1250328", "title": "Magnus Midtboe", "text": "Magnus Midtboe\n\nMagnus Midtboe (: \"Magnus Midtbø\", * 18. září 1988 Bergen) je bývalý norský reprezentant ve sportovním lezení, juniorský mistr světa v lezení na obtížnost.\n\n\n"}
{"id": "1250329", "url": "https://cs.wikipedia.org/wiki?curid=1250329", "title": "Svatá Kateřina z Boletic", "text": "Svatá Kateřina z Boletic\n\nSvatá Kateřina z Boletic je vynikající řezbářská práce z pozdní fáze krásného slohu (1400–1410), která pochází z pražské dílny. Je vystavena ve stálé expozici Alšovy jihočeské galerie v Hluboké nad Vltavou.\n\nSocha sv. Kateřiny Alexandrijské byla nalezena v sakristii kostela sv. Mikuláše v Boleticích, odkud ji získalo Diecézní muzeum v Českých Budějovicích. Jako součást této sbírky byla převedena do Vlastivědného muzea v Českých Budějovicích a roku 1953 do Alšovy jihočeské galerie v Hluboké nad Vltavou. \n\nPlně plastická socha z lipového dřeva se zbytky původní polychromie a zlacení, výška 81 cm. Restauroval Bohuslav Slánský (1947).\n\nTělo světice je silně esovitě prohnuté a levá noha s naznačeným kolenem a vysunutou špičkou stojí na ležící postavě císaře Maxentia. Cípy jejího pláště, sepnutého na prsou, jsou přehozeny přes obě předloktí a vytvářejí mísovité záhyby vpředu a dlouhé trubicovité kaskády po stranách. Větší část pravé ruky chybí. Motiv pláště přitisknutého pravým loktem je shodný u většiny soch, které souvisejí s okruhem Krumlovské madony. Na zadní části sochy tvoří drapérie dlouhé svislé záhyby přerušené dvěma mísovitými záhyby na levém boku. Kateřina svírá v pravé ruce kolo jako atribut jejího martyria a stojí vítězně na drobné figuře císaře Maxentia, který ji podle křesťanské legendy nechal umučit. Hlava s vysokým čelem má na zadní straně zářezy, které držely dnes chybějící korunu.\n\nSocha pochází z některé pražské dílny, kde byla vyřezána mezi lety 1400-1410. Podle Clasena mohl být autorem řezbář, který vytvořil sochu sv. Kateřiny pro hrad Karlštejn. Kompozicí vychází ze starších vzorů (Sv. Kateřina z Jihlavy, Krumlovská madona). Někteří historikové umění spatřují v díle schematizaci a ornamentalizaci převzatých formálních znaků a vyprchání smyslového kouzla. Provedení odpovídá pozdější fázi tzv. Krásného slohu, charakteristické stylizovanou a bohatě řasenou drapérií a idealizovanou tváří. \n\n"}
{"id": "1250331", "url": "https://cs.wikipedia.org/wiki?curid=1250331", "title": "Kaldyčeŭské jezero", "text": "Kaldyčeŭské jezero\n\nKaldyčeŭské jezero (bělorusky \"Калдычэўскае возера\") je jezero v Bělorusku, v Baranavickém rajónu Brestské oblasti, 16 km od města Baranavičy a 120 km jihozápadně od hlavního města Minsku. Rozprostírá se na ploše o rozloze 49 ha. Z jezera vytéká řeka Ščara. Rekultivace v roce 1976 výrazně snížit plochu a hloubku jezera a po rekultivaci začala voda proudit z odvodňovacích kanálů na území bývalých Karycinských bažin.\n\nJezero se nachází 180 metrů nad hladinou moře. Nejvyšší bod v blízkosti se nachází 215 metrů nad hladinou moře asi 1,8 km západně od jezera. Táhne se 0,7 kilometrů ve směru sever-jih a 0,7 km ve směru východ-západ. V jeho okolí se rozprostírá převážně zemědělská půda. Oblast kolem jezera je poměrně hustě obydlená, s 96 obyvateli na kilometr čtvereční. Okolí je součástí hemiboreálního klimatického pásma. Průměrná roční teplota v oblasti činí 5 °C. Nejteplejším měsícem je červenec, kdy je průměrná teplota 19 °C a nejchladnější je leden s –11 °C.\n\nJezero leží mezi obcemi Kaldyčeva, Mjadzeněvičy, Vojkavičy, Arabaŭščyna. Během první světové války se nacházela na jezeře přední frontová linie a v jeho okolí proběhla Baranavická operace (též známá jako Skrobava-Haradziščanská operace).\n"}
{"id": "1250332", "url": "https://cs.wikipedia.org/wiki?curid=1250332", "title": "Santa Pakenytė", "text": "Santa Pakenytė\n\nSanta Pakenytė (* 11. prosince 1990 v Šiauliaiji, Sovětský svaz) je litevská zápasnice–sambistka a judistka.\n\nZačínala se sambem v rodném Šiauliai, které je známým sambistickým centrem. Až do roku 2012 preferovala zápasení v tomto judu příbuzném sportu, ve kterém je trojnásobnou medailistkou z mistrovství světa. Na judistickém tatami se pravidelně objevuje od roku 2014. Jejím osobním trenérem je Sta­nis­lo­vas Ku­li­kaus­kas. Na reprezentační srazy v judu dojíždí do Kaunasu, kde spolupracuje s Pet­rasem Vin­ciū­nasem. V roce 2016 dosáhla na evropskou kontinentální kvótu pro účast na olympijských hrách v Riu. V úvodním kole nastoupila proti o hlavu menší Japonce Kanae Jamabeové a v prvních minutách měla mírnou převahu. V polovině zápasu se ujala vedení na šido, ale v závěrečné minutě neuhlídala šikovně provedené o-soto-otoši Jamabeové a prohrála na ippon.\n\n"}
{"id": "1250333", "url": "https://cs.wikipedia.org/wiki?curid=1250333", "title": "Stejnopohlavní manželství v Rakousku", "text": "Stejnopohlavní manželství v Rakousku\n\nRakousko umožňuje homosexuálním párům uzavírat stejnopohlavní manželství od 1. ledna 2019, přičemž již od 1. ledna 2010 zde fungovalo registrované partnerství (\"Eingetragene Partnerschaft\")\n\n24. července 2003 vydal Evropský soud pro lidská práva rozhodnutí v kauze \"Karner vs. Rakousko\", které následně 24. července 1997 zveřejnil. Žalobce, který zemřel v r. 2000 ještě před vynesením rozhodnutí, se v r. 1995 obrátil na soud, protože mu jeho pronajímatel odmítnul po smrti druha obnovit nájemní smlouvu. Podle rakouských zákonů přechází nájemní smlouva zemřelé osoby automaticky na její rodinné členy. Po neúspěchu u soudů nižší instance se rakouský Ústavní soud postavil na stranu pronajímatele s tím, že za „spolužijící osobu“ (\"Lebensgefährte\") lze považovat pouze osobu opačného pohlaví. Evropský soud pro lidská práva došel k závěru, že takový přístup odporuje Úmluvě o ochraně lidských práv a základních svobod. Toto rozhodnutí zaručilo spolužijícím homosexuálním párům stejná práva jako mají nesezdané heterosexuální páry.\nTou dobou Sociálně demokratická strana Rakouska (SPÖ) a Zelení – Zelená alternativa tvořily ve vládě konzervativní Rakouské lidové strany (ÖVP) opozici. Obě středolevicové strany usilovaly o registrované partnerství. Nejprve v červnu 2004 předložila Zelená alternativa návrh o občanském paktu (německy:\"Zivilpakt\") vytvořený podle francouzského vzoru. V prosinci 2004 se SPÖ rozhodla učinit průlomové politické rozhodnutí v otázce rovného zacházení se stejnopohlavními páry. Kromě registrovaného partnerství se stala strana otevřenou i pro možnost legalizace stejnopohlavního manželství. V květnu 2005 začlenila Zelená alternativa stejnopohlavní manželství do svého volebního programu. Zelení si velmi považovali červnového referenda ve Švýcarsku legalizujícího registrovaného partnerství a volali po stejném přístupu i v Rakousku. V dubnu 2006 se vídeňská část SPÖ postavila po bok Zelených v explicitní podpoře legalizaci stejnopohlavního manželství spolu s možností společné adopce dětí.\n\nPo rakouských parlamentních volbách 2006 vznikla 11. ledna 2007 druhá konzervativní vládní koalice stran SPÖ a ÖVP\n\nPetici za legalizaci registrovaného partnerství prakticky napodobujícího švýcarský model zaštítila a podpořila ÖVP 1. října 2007.\n\nNávrh takového zákona byl předložen na konci října 2007 a garantoval homosexuálním párům žijícím v něm rovná práva a povinnosti, vyjma adopce dětí.\n\nOčekávalo se, že tento návrh bude projednán parlamentem přibližně v září 2008. Nicméně pád vládní koalice SPÖ a ÖVP a následné nové volby způsobily oddálení legislativního procesu. Dvě strany ve volbách ztratily podstatný počet hlasů. I tak ale pokračovaly v nové vládní koalici kancléře Wernera Faymanna (SPÖ).\n\nV únoru 2009 založila rakouská ministryně vnitra Dr. Maria Fekterová pracovní skupinu složenou ze zástupců všech rakouských LGBT organizací, včetně \"Rechtskomitee Lambda\" (Lambda – výbor pro práva), \"RosaLila PantherInnen\" (Růžoví a levanduloví partneři) a HOSI Linec, Salzburg, Tyrolsko a Vídeň. Předmětem činnosti byla otázka legalizace registrovaného partnerství. Maria Fekterová oznámila, že návrh zákona o registrovaném partnerství (Eingetragene Partnerschaft) by měl být schválen na podzim 2009 a účinnosti nabýt 1. ledna 2010.\n\n12. října 2009 začala Zelená alternativa tlačit na vládu, aby dodržela svůj slib uzákonit registrované partnerství k lednu 2010. Nejaktivnější byl mluvčí strany Albert Steinhauser podle něhož už byl nejvyšší čas začít se zabývat navrženým zákonem. Kromě toho také strana volala po zpřístupnění institutu manželství homosexuálním párům. Následující den oznámila rakouská ministryně spravedlnosti Claudia Bandionová-Ortnerová, že by se návrh zákona o registrovaném partnerství měl projednat v nadcházejících týdnech. Řekla, že důvodem zdlouhavého procesu přípravy jsou stále ještě některá sporná ustanovení. Hlavním středobodem kontroverzí byla otázka, zda by součástí registrovaného partnerství měl být i svatební obřad.\n\n11. listopadu 2009 začala ministryně spravedlnosti Claudia Bandionová-Ortnerová za ÖVP tento návrh prezentovat. SPÖ se k němu postavila odmítavě, protože nezahrnoval ustanovení o obřadu.\n\n17. listopadu 2009 podpořila rakouská vláda ministerský návrh zákona o registrovaném partnerství Claudie Bandionové-Ortnerové. Návrh garantuje párům žijícím v partnerství rovná práva a povinnosti v pracovněprávních vztazích, imigraci, penzích, daních a občanském právu jako mají manželské heterosexuální páry. Zákon taktéž umožňuje partnerům mít společné příjmení. 10. prosince prošel návrh Národní radou v poměru hlasů 110:64. 18. prosince jej schválila v poměru hlasů 44:8 Spolková rada. 30. prosince byl nový zákon publikován ve Spolkové sbírce zákonů Rakouské republiky (\"Bundesgesetzblatt\") jako zákon č. 135/2009 Sb. Účinným se stal 1. ledna 2010. 4. ledna 2010 byly podle tohoto zákona ve Vídni sezdány první čtyři páry.\n\nHlasování Národní rady 10. prosince 2009\nRakouská LGBT organizace Rechtskomitee Lambda poukazuje na 72 rozdílů mezi registrovaným partnerstvím a manželstvím. Na základě nich vede kampaně za legalizaci stejnopohlavního manželství. Aktivisté usilují o změnu současné situace tak, aby bylo registrované partnerství zpřístupněné heterosexuálním párům a manželství homosexuálním párům.\n\nV lednu 2013 zrušil rakouský Ústavní soud spornou část zákona o registrovaném partnerství, čímž více zrovnoprávnil páry žijící v něm. 19. února 2013 rozhodnul Evropský soud pro lidská práva v kauze \"X a další vs. Rakousko\", že partner/ka žijící v partnerství má právo na možnosti osvojit si dítě svého stejnopohlavního protějšku. 4. července 2003 přijal rakouský parlament novelu zákona o registrovaném partnerství, která tuto možnost legalizovala. Nový zákon nabyl účinnosti k 1. srpnu 2013.\n\nV červnu 2013 se v nacházejících volbách nově vzniklá liberální strana NEOS rozhodla začlenit do svého volebního programu rovná práva pro registrovaná partnerství, včetně adopčních práv.\n\nVládní koalice SPÖ-ÖVP pokračovala i po volbách v r. 2013. Přestože SPÖ deklarovala podporu LGBT práv ve své platformě, neobsahovala koaliční smlouva žádnou výraznou expanzi LGBT práv z důvodu opozičního stanoviska konzervativní ÖVP.\n\nNa konci září 2016 se tři ministři za ÖVP dohodli na odstranění dvou podstatných odlišností registrovaného partnerství od manželství: možnost registrace partnerství i na klasickém obecním úřadě (\"Standesamt\"), nikoli pouze v distriktech (\"Bezirkshauptmannschaften\"), regulace rodinného jména (\"Familienname\") namísto regulace příjmení (\"Nachname\"), které bylo pro partnerství specificky upravené. Po schválení radou ministrů 22. listopadu 2016 a Národní radou 15. prosince se nová legislativa stala účinnou 1. dubna 2017. \"Deregulierungs- und Anpassungsgesetz 2016 – Inneres\", které zahrnovaly několik nesouvisejících změn, jakož i změn podstaty zákonů, podpořily obě vládnoucí strany a NEOS. Naopak s odmítnutím se setkaly u FPÖ, Zelených a Team Stronach. Opoziční strany kritizovaly spojování nesouvisejících právních záležitostí do jednoho zákona.\n\nStejnopohlavní manželství bude v Rakousku po rozhodnutí Ústavního soudu legální od 1. ledna 2019. Příslušná novela měnící zákonnou definici manželství bude účinná od tohoto data.\n\nPřestože tehdy nebyly v Rakousku legální stejnopohlavní sňatky, je znám případ nepřímé legalizace prvního lesbického manželství. V r. 2006 totiž přiznal Ústavní soud transženě, která procházela změnou pohlaví z muže na ženu, právo setrvat v manželství se ženou. Soud tedy zrušil požadavek na rozvod manželství pro vdané/ženaté translidi, který tehdy tvořil podmínku pro přiznání nového úředního pohlaví.\n\n20. listopadu 2013 zpracovala opoziční Zelená alternativa návrh zákona o rovném manželství, který pak předložila Národní radě. Tam o něm měla 17. prosince 2013 rozhodnout Justiční komise. Debata na toto téma byla odsunutá na podzim 2014. Vládnoucí koalice ji však neustále blokovala.\n\nV r. 2013 dal podnět k rakouskému Ústavnímu soudu homosexuální pár oddaný v Nizozemsku s trvalým bydlištěm v Rakousku. Chtěli, aby je rakouské zákony uznaly a odstranily tak právní nejistotu, v níž žili. Jejich žalobě nebylo 12. března 2014 vyhověno.\n\nV lednu 2015 shledal Ústavní soud stávající zákon o adopci neústavním a nařídil zákonodárcům přijmout do 31. prosince 2015 takovou změnu zákonů, která umožní společné osvojování dětí homosexuálními páry. 30. října 2015 oznámilo Ministerstvo spravedlnosti, že počínaje od 1. ledna 2016 nebude omezení pro takové páry již nadále uplatňováno. Ústavní soud tedy svým nálezem zrušil zákaz společné adopce dětí homosexuálními páry.\n\n18. června 2015 zamítla Národní rada návrh Zelené alternativy, který legalizoval stejnopohlavní manželství. Ze 136 reprezentantů hlasovalo 26 pro a 110 proti návrhu. Sociální demokraté hlasovali proti z důvodu odmítavého postoje svých koaličních partnerů z ÖVP. NEOS (vyjma Christopha Vavrika) návrh jednomyslně podpořila. Team Stronach a FPÖ byly v odmítavém postoji obou vládnoucích stran zajedno.\n\nV reakci na to byla zahájená iniciativa „Ehe Gleich!“ žádající stejnopohlavní manželství. Petiční komise při Národní radě se začala touto iniciativou zabývat 17. listopadu 2015 a žádala po Ministerstvu spravedlnosti vedeném Wolgangem Brandstetterem (ÖVP) a Ministerstvu rodiny vedeném Sophií Karmasinovou (ÖVP), aby se k ní vyjádřili. Ministerstvo rodiny řeklo, že tato záležitost nespadá do jeho kompetence. Podle Ministerstva spravedlnosti není zpřístupnění manželství homosexuálním párům nutné. V listopadu 2015 se iniciativa „Ehe Gleich!“ rozhodla zrušit zákaz stejnopohlavního manželství soudní cestou. Případ byl 21. prosince 2015 zamítnut vídeňským soudem. 21. března 2016 byl druhý případ stejnopohlavního manželství řešen u správního soudu Horních Rakous v Linci. 15. dubna 2016 soud této žalobě nevyhověl.\n\n30. června 2016 se Petiční komise při Národní radě, která již předtím komunikovala s ministry spravedlnosti a rodiny, rozhodla zjistit stanovisko všech ministrů za SPÖ. Ministerstvo sociálních věcí v čele s ministrem Aloisem Stögerem (SPÖ) legalizaci jednoznačně podpořilo. Ministerstvo zdravotnictví a práv žen v čele s ministryní Sabinou Oberhauserovou (SPÖ) taktéž odpovědělo kladně. Příznivý postoj členů vlády následovaly stále se stupňující požadavky stranických kolegů na legalizaci stejnopohlavního manželství. Koaliční partneři ÖVP se k této otázce stále odmítali vyjadřovat. Nicméně ústavní kancelář vedená ministrem Thomasem Drozdou (SPÖ) odpověděla podobně jako ministerstva vedená členy ÖVP, a sice nekonzistentně s postoji členů SPÖ. Následně Kancelář spolkového kancléře Christiana Kerna (SPÖ), který byl v tomto úřadu pouhých pár měsíců, podpořila možnost legalizace stejnopohlavního manželství. Poté, co se dostala Ústavní kancelář pod kancléře, změnil se Drozdův postoj a sice tak, že se postaví na stranu SPÖ.\n\nNa konci září 2016 se tři ministři za ÖVP dohodli na odstranění dvou podstatných odlišností registrovaného partnerství od manželství: možnost registrace partnerství i na klasickém obecním úřadě (\"Standesamt\"), nikoli pouze v distriktech (\"Bezirkshauptmannschaften\"), regulace rodinného jména (\"Familienname\") namísto regulace příjmení (\"Nachname\"), které bylo pro partnerství specificky upravené. Po schválení radou ministrů 22. listopadu 2016 a Národní radou 15. prosince se nová legislativa stala účinnou 1. dubna 2017. \"Deregulierungs- und Anpassungsgesetz 2016 – Inneres\", které zahrnovaly několik nesouvisejících změn, jakož i změn podstaty zákonů, podpořily obě vládnoucí strany a NEOS. Naopak s odmítnutím se setkaly u FPÖ, Zelených a Team Stronach. Opoziční strany kritizovaly spojování nesouvisejících právních záležitostí do jednoho zákona.\n\nNásledně 6. října 2016 vznesla iniciativa „Ehe Gleich“ další požadavek na Petiční komisi, která se následně obrátila na Ministerstvo zahraničních věcí pro mezinárodněprávnímu srovnání. Čili iniciativa stále trvá. Její předpokládané ukončení je naplánováno na leden 2017. 18. ledna 2017 se začal Petiční výbor dotazovat různých občanských sdružení.\n\nV květnu 2017 se z důvodu nadcházejícího konce volebního období a nových voleb Zelení pokusili o zařazení stejnopohlavního manželství ještě před letními prázdninami. Parlament však jejich žádostí nevyhověl, vyjma strany NEOS, která návrh Zelených podpořila.\n\n12. října 2017 přijal rakouský ústavní soud podnět k přezkoumání ústavnosti zákonů zakazujících homosexuálním párům uzavřít manželství. 4. prosince 2017 rozhodl rakouský ústavní soud, že zákaz stejnopohlavního manželství je neústavní. Homosexuální páry žijící v Rakousku mohou uzavřít sňatek od 1. ledna 2019 Páry zapojené do soudů se mohly vzít okamžitě. 6. prosince se SPÖ, která už 9. listopadu 2017 představila návrh příslušného zákona o stejnopohlavním manželství, rozhodla začít tlačit na zbytek politického spektra, aby umožnil homosexuálním párům uzavřít manželství před 1. lednem 2019. 13. prosince 2017 předložila jiný návrh zákona o stejnopohlavním manželství také NEOS - Nové Rakousko prostřednictvím svého poslance Nikolause Scheraka. 31. ledna 2018 stáhli poslanci SPÖ svůj návrh a předložili jiný.\n\nV září 2018 zahájil rakouský ministr spravedlnosti Josef Moser přípravy na implementaci nálezu ústavního soudu, který umožní homosexuálním párům uzavřít manželství a zároveň zpřístupní registrované partnerství i heterosexuálním párům.\n\n12. října 2018 proběhl ve Vídni první svatební obřad lesbického páru uzavřivšího manželství, který byl také jedním z pěti žalujících párů podepsaných pod ústavní žalobou požadující přezkoumání ústavnosti zákonů zakazujících stejnopohlavní manželství. Na rozdíl od ostatních párů (které si musely počkat na 1. leden 2019) měl daný pár přednostní právo na uzavření manželství, protože byl právě jedním z odpůrců dříve vedení legislativy, a tudíž patři i mezi poškozené.\n\nPrůzkum EU z r. 2006 zkoumal vzorek 30 tisíců Rakušanů. 49 % z nich podporovalo stejnopohlavní manželství, což převyšuje průměr EU 41 %.\n\nStatistika z ledna 2013 provedená společností Market a zveřejněná v Der Standardu ukázala, že 61 % Rakušanů podporuje stejnopohlavní manželství (41 % jednoznačně podporuje, 20 % spíše podporuje), zatímco 33 % je proti (15 % jednoznačně proti, 18 % spíše proti). Adopci homosexuálními páry podporovalo 56 % (35 % jednoznačně podporovalo, 21 % spíše podporovalo) a 37 % bylo proti (22 % jednoznačně proti, 15 % spíše proti).\n\nStatistika společnosti Market z května 2014 publikovaná v ORF ukázala 73 % podporu stejnopohlavnímu manželství. 48 % bylo jednoznačně pro, 25 % spíše pro, 9 % spíše proti a 15 % jednoznačně proti, zatímco 3 % neodpověděly. Větší podpora byla znát u žen a mladých lidí.\n\nEurobarometrické šetření z r. 2015 ukázalo, že 62 % Rakušanů podporuje legalizaci stejnopohlavního manželství napříč celou Evropou, zatímco 32 % bylo proti.\n\nPodle statistiky v magazínu \"Österreich\" z července 2017 by 59 % Rakušanů podpořilo stejnopohlavní manželství a 25 % bylo proti. 16 % respondentů nemělo na tuto otázku jednoznačný názor. Průzkum taktéž indikoval, že manželství pro všechny podporuje 79 % voličů NEOS, 73 % voličů Zelené alternativy, 71 % SPÖ, 56 % ÖVP a 46 % FPÖ.\n\nPodle průzkumu Pew Research Center, který proběhl mezi dubnem a srpnem 2017, zveřejněných v květnu 2018 souhlasilo se stejnopohlavním manželstvím 78 % Rakušanů, zatímco 25 % bylo proti a 3 % nevěděla, nebo odmítla odpovědět. Co se týče náboženského vyznání, tak 87 % podporu vyjádřili ateisté, 86 % nepraktikující křesťané a 42 % praktikující křesťané.\n\nAnketa ze září 2018 publikovaná v magazínu \"Österreich\" shledala, že 74 % Rakušanů souhlasí se stejnopohlavním manželstvím, zatímco 26 % je proti.\n\n"}
{"id": "1250338", "url": "https://cs.wikipedia.org/wiki?curid=1250338", "title": "Svatá Trojice z Českých Budějovic", "text": "Svatá Trojice z Českých Budějovic\n\nSousoší Svaté Trojice je dílem anonymního sochaře označovaného jako Mistr Oplakávání ze Žebráku z doby po roce 1512. Ch. Salm dílo považuje toto i další díla Mistra Oplakávání ze Žebráku za jedny z nejlepších gotických soch své doby. Sousoší Svaté Trojice je vystaveno ve stálé expozici Alšovy jihočeské galerie v Hluboké nad Vltavou.\n\nPochází patrně z oltáře sv. Trojice farního kostela sv. Mikuláše (oltář doložen 1381), nebo ze špitálního kostela sv. Trojice (zal. 1515) v Českých Budějovicích. Dílo bylo zakoupeno ze soukromé sbírky v 90. letech 19. století pro Městské muzeum v Českých Budějovicích. Odtud bylo převedeno do sbírky Alšovy jihočeské galerie v Hluboké nad Vltavou v roce 1953.\nSocha z lipového dřeva o výšce 107 cm, se zbytky polychromie. Restaurováno v letech 1900 (J. Wodiczka), 1960 (L. Slánská), 1999 (MG).\nPředlohou mohl být dřevoryt Albrechta Dürera (1511), ale pohyb a expresivní ztvárnění postavy Krista jsou vypracovány samostatně s originalitou, která nemá přímý vzor. Kompozice postav odkazuje spíše k dílům starším, jako je tondo se sv. Trojicí Jeana Malouela (1400) nebo oltářní křídlo Bernta Notkeho v Lübecku (1483).\n\nTrůnící Bůh otec drží v rukou bezvládné, vyhublé a zmučené Kristovo tělo, které je prohnuto do oblouku. Levou rukou drží Krista na hrudi a prsty se téměř dotýká jeho rány v boku. Bůh otec s dlouhými vlasy a vousy má na hlavě korunu zdobenou dvěma pruhy zubořezu. Je oděn do dlouhého pláště se zbytky červeného pigmentu a roucha, které je v pase podkasané. Ježíšova hlava má trnovou korunu a pootevřené oči. Není opřena o rameno otce, ale je vychýlena aby více zdůraznila myšlenku pokory. Ikonograficky výjev představuje Svatou Trojici jako tzv. \"Trůn milosti\" (Gnadenstuhl, Throne of Grace). Chybějící holubice – symbol Ducha svatého, byla patrně připevněna na oltáři nad sousoším. Okraj podstavce a sloupky trůnu jsou zdobeny obloučkovým vlysem.\n\nPostava Boha Otce má mohutnou statickou pyramidální formu, zatímco Kristus je útlý a nohama se sotva dotýká země. Otec ho pozvedá a prezentuje jako kontrast křehkosti božského vtělení s neporušitelným božstvím. Sochař tak možná poukazuje k tomu, že v díle spásy náleží hlavní iniciativa Bohu Otci a vykoupení, získané obětí Krista, je výlučně darem Boha.\nHistorikové umění, počínaje Josefem Opitzem, řadí sousoší k dílům Mistra Oplakávání ze Žebráku. Podle Homolky, který nachází analogie k sedícím figurám oltáře v Altmünsteru, byl sochař obeznámen s vídeňským sochařstvím (M. Tichter). Předpokládá se, že kolem roku 1511-1512 podnikl cestu do Podunají. Zřejmé analogie s bavorským sochařstvím, zejména s díly Hanse Leinbergera, který byl aktivní ve stejné době, zmiňuje P. Kováč.\n\nDatace sousoší může být vztažena k založení špitálního kostela sv. Trojice roku 1515, které následovalo po vlně morových epidemií, z nichž ta první roku 1495 zahubila téměř polovinu obyvatel města.\n\n"}
{"id": "1250339", "url": "https://cs.wikipedia.org/wiki?curid=1250339", "title": "Roztropice", "text": "Roztropice\n\nRoztropice nebo Rostropice () jsou vesnice v jižním Polsku ve Slezském vojvodství v okrese Bílsko-Bělá v gmině Jasenice. Leží na území Těšínského Slezska v kopcovité krajině Slezského podhůří na Łozińském potoce. Patří k rybníkářské oblasti zvané \"Žabí kraj\". Ke dni 31. 12. 2014 zde žilo 749 obyvatel, rozloha obce činí 5,76 km².\n\nVesnice byla založena na rozhraní 13. a 14. století během velké kolonizace. První zmínka o ní (\"Rostropitz\") pochází z listiny vratislavského biskupa Jindřicha z Vrbna z doby kolem roku 1305. Po staletí patřila těšínskému knížectví. V roce 1920 byla rozhodnutím Konference velvyslanců připojena spolu s celým východním Těšínskem k Polsku.\n\nNejvětším místním zaměstnavatelem je mlékárna – součást společnosti Biel-Ser z Bílska-Bělé. Ta se nachází v budovách tzv. Horního dvoru (\"Górny Dwór\"), většího ze dvou historických roztropických velkostatků. V Dolním dvoru (\"Dolny Dwór\") působí výrobce autodílů PGP Mototechnika.\n\n\n"}
{"id": "1250340", "url": "https://cs.wikipedia.org/wiki?curid=1250340", "title": "Mistrovství Evropy ve fotbale hráčů do 21 let 2019", "text": "Mistrovství Evropy ve fotbale hráčů do 21 let 2019\n\nMistrovství Evropy ve fotbale hráčů do 21 let 2019 (italsky Campionato Europeo di calcio Under 21 del 2019) se koná od 16. do 30. června 2019 v Itálii a v San Marinu. Turnaj pořádaný pod patronací UEFA je v pořadí 22 v historii. Zúčastnit se ho mohou hráči, kteří jsou narození nejdříve 1. ledna 1996\n\nŠampionát zároveň slouží jako kvalifikace na Letní olympijské hry 2020 v Tokiu. Postup si zajistí všichni semifinalisté s výjimkou Anglie, která není členem MOV. Pokud se Anglie do semifinále dostane, tak se bude konat olympijská kvalifikace, do které se zapojí 2. a 3. tým z žebříčku druhých týmů.\n\n\"Všechny časy zápasů jsou uvedeny v SELČ (UTC +2).\"\n\n\"Všechny časy zápasů jsou uvedeny v SELČ (UTC +2).\"\n• K zápasu nedojde, protože se Anglie nekvalifikovala do semifinále.\n\n"}
{"id": "1250341", "url": "https://cs.wikipedia.org/wiki?curid=1250341", "title": "Kyčice", "text": "Kyčice\n\nKyčice (, ) jsou vesnice v jižním Polsku ve Slezském vojvodství v okrese Těšín v gmině Skočov. Leží na území Těšínského Slezska na řece Visle v bezprostřední blízkosti Skočova. Zástavba jižní části obce přímo navazuje na skočovskou čtvrť Zabawa.\n\nKe dni 25. 3. 2016 zde žilo 1 127 obyvatel, rozloha obce činí 7,3 km².\n\nPrvní zmínka o vesnici pochází z roku 1316. Patřila k Těšínskému knižectví a mezi lety 1577 až 1594 byla součástí skočovsko-strumeňského stavovského panství. Roku 1920 byla rozhodnutím Konference velvyslanců připojena k Polsku.\n\n"}
{"id": "1250343", "url": "https://cs.wikipedia.org/wiki?curid=1250343", "title": "Stejnopohlavní manželství v Lucembursku", "text": "Stejnopohlavní manželství v Lucembursku\n\nStejnopohlavní manželství je v Lucembursku legální od 1. ledna 2015. Návrh zákona o legalizaci takových sňatků přijala Poslanecká sněmovna 18. června 2014. Již předtím mohly od r. 2004 homosexuální páry uzavírat registrované partnerství.\n\n7. prosince 1995 předložila poslankyně Lydie Errová návrh zákona o \"svobodných svazcích\" (\"union libre\"). Její strana LSAP tvořila část vlády Junckera-Poose spolu s CSV. Návrh zákona o stejnopohlavním manželství předložila 9. května 1996 poslankyně Renné Wegenerová za opoziční Zelené. K oběma návrhům nezaujala až dokonce své existence 13. června 2000 Státní rada žádné stanovisko.\n\nVláda Junckera-Polfera skládající se z koalice Křesťanskosociální lidové strany (CSV) a Demokratické strany zpracovala a schválila návrh zákona o registrovaném partnerství 26. dubna 2002. Státní rada návrh kritizovala pro jeho napodobování francouzského paktu solidarity, který podle nich negarantoval takovou rovnoprávnost jako belgické statutární soužití. Mimo jiné doporučovala legalizaci sňatků, zvlášť poté, co se takovému kroku odhodlala i sousední Belgie.\n\nO vládním návrhu spolu se dvěma předchozími návrhy byla vedená debata a závěrečné hlasování 12. května 2004. Poslanecká sněmovna návrh zákona o registrovaném partnerství schválila s 33 kladnými hlasy (z obou vládnoucích stran), 7 negativními hlasy (Alternativní demokratická strana reformy - ADR) a 20 zdrženími se (LSAP, Zelení a Levice), zatímco návrhy o svobodných svazcích a stejnopohlavním manželství odmítala se dvěma vládnoucími stranami hlasujícími proti, opozičními stranami hlasujícími pro (vyjma ADR, která hlasovala proti stejnopohlavnímu manželství).\n\nZákon o registrovaném partnerství byl podepsán 9. července 2004 a účinnosti nabyl k 1. listopadu 2004. Registrované partnerství založené na francouzském modelu je přístupné jak homoexuálním, tak i heterosexuálním párům. Zákon garantuje párům žijícím v něm většinu manželských práv a povinností v oblasti sociální a daňové, ale ne všechny. Neumožňuje například společné osvojení dětí..\n\nVládnoucí Křesťanskosociální strana lidová až do r. 2009 stejnopohlavní manželství odmítala, ačkoliv jej premiér pocházející ze stejné strany osobně podporoval. V červenci 2007 byl pokus o legalizaci stejnopohlavního manželství zamítnut parlamentem v poměru hlasů 38:22.\n\nV červenci 2009 oznámila nově vzniklá vláda Junckera-Asselborna záměr legalizovat stejnopohlavní manželství. Během debaty uskutečněné 19. ledna 2010 řekl ministr spravedlnosti François Biltgen, že zákon o stejnopohlavním manželství bez možnosti adopce bude dokončen ještě před parlamentními prázdninami. 9. července 2010 vláda návrh přijala a předložila parlamentu.\n\nV květnu 2012 byl návrh přepracován a hlasování odložené nejpozději na r. 2013. 27. listopadu 2012 zaujala k tomuto zákonu Státní rada negativní stanovisko, čímž přiměla parlament k debatě na téma, zda o něm vůbec hlasovat. Někteří členové Rady měli k návrhu odlišné stanovisko.\n\n6. února 2013 se rozhodla Sněmovní komise pro právní záležitosti zvážit otázku zpřístupnění manželského institutu homosexuálním párům. 20. února se komise zpočátku rozhodla ustoupit od adopce pro homosexuální páry s tím, že společné osvojení zůstane přístupné pouze pro heterosexuální páry. 6. března 2013 ta samá komise své stanovisko přehodnotila. Nicméně 4. června se po druhém přezkumu rozhodla Rada států nepodpořit zákon, bude-li umožňovat osvojení i stejnopohlavním párům, které chtěla přiznávat pouze párům různopohlavním. 19. června 2013 se rozhodla Komise pro právní záležitosti odstranit ustanovení o rovných adopčních právech pro homosexuální páry. Návrh byl předložen parlamentu k hlasování na podzim 2013. Ke zpoždění došlo v důsledku nadcházejících říjnových voleb, které vyvoala rezignace lucemburské vlády.\n\nV koaliční smlouvě nové vlády, v jejímž čele stál otevřeně homosexuální premiér Xavier Bettel, sepsané 4. prosince 2013 bylo zahrnuto manželství a plná adopční práva pro páry stejného pohlaví. Legalizace byla naplánována na první trimestr r. 2014.8. ledna 2014 oznámil ministr spravedlnosti Felix Braz, že by parlament měl rozhodnout o návrhu v létě 2014, a pokud projde, tak účinnosti nabyde koncem r. 2014.\n\n19. března 2014 dokončila Sněmovní komise pro právní záležitosti svoji práci na zákoně o manželské reformě a poslala jej Státní radě, které své stanovisko vydala 20. května 2014. 28. května 2014 schválila návrh Komise pro právní záležitosti. Všechny politické strany, vyjma ADR, byly pro. 18. června 2014 byl návrh schválen Poslaneckou sněmovnou v poměru hlasů 56:4. 24. června 2014 jej podpořila i Rada států. 4. června byl návrh podpesán velkovévodou Jindřichem I. Ve Sbírce zákonů Velkovévodství Lucemburského byl zákon publikován 17. července 2014.\n\nPrvní homosexuální svatební obřad se odehrál hned 1. ledna 2015 na radnici v Differdange před starostou Robertem Traversini. Jednalo se o dva muže Messrse Henriho Lorenza Hubera a Jeana-Paula Olingera. 15. května 2015 si lucemburský premiér Xavier Bettel vzal svého partnera Gauthiera Desteney. Svatba proběhla soukromě v městské hale hlavního města. Bettell se tak stal první hlavou státu v EU a druhým předsedou vlády na světě, který uzavřel sňatek s osobou stejného pohlaví.\n\nPoslanecká sněmovna zneplatnila petici za zrušení zákona o manželství, adopce a asistované reprodukce pro homosexuální páry. Nicméně 16. listopadu ji místní soudy uznaly za platnou.\n\n7. července 2015 byl odmítnut návrh člena ADRP zorganizovat celonárodní referendum o manželství a adopci párů stejného pohlaví napříč celým politickým spektrem.\n\n19. listopadu 2015 zpracovala vláda návrh zákona, který uznával stejnopohlavní manželství uzavřená v zahraničí před 1. lednem 2015. 19. dubna 2016 tento zákon schválila Poslanecká sněmovna v poměru hlasů 50:3. 3. května podpořila Státní rada rozhodnutí Sněmovny. Návrh podepsal vévoda 23. května. Publikován byl 1. června 2016.\n\nV r. 2015 bylo v Lucembursku oddáno cca 120 stejnopohlavních párů. 49 z nich bylo v Lucemurku a 11 v Esch-sur-Alzette, což jsou dvě největší města v zemi. Páry stejného pohlaví tvoří přibližně 7 % všech uzavřených manželství.\n\nVýzkum Angus Reid Global Monitor z r. 2006 shledal, že 58 % Lucemburčanů podporuje stejnopohlavní manželství.\n\nDubnový výzkum Polimonitoru z r. 2013 zpracovaný Luxemburger Wort a RTL shledal 83 % podporu stejnopohlavního manželství a 55 % homoparentálnímu osvojení.\n\nEurobarometrické šetření z r. 2015 shledalo, že 75 % Lucemburčanů podporuje myšlenku legalizace stejnopohlavního manželství napříč celou Evropou. 22 % bylo proti.\n\n"}
{"id": "1250345", "url": "https://cs.wikipedia.org/wiki?curid=1250345", "title": "Zastřelení Waltera Scotta", "text": "Zastřelení Waltera Scotta\n\nZastřelení Waltera Scotta byl incident, který se odehrál v dubnu 2015 ve městě North Charleston amerického státu Jižní Karolína. Šlo o konfrontaci Waltera Scotta s policistou Michaelem Slagerem, která následovala po rutinní dopravní kontrole a která vyústila v úmrtí Scotta. K události existují minimálně dva videozáznamy, jeden z palubní desky policejního vozu, druhý byl pořízen náhodným kolemjdoucím. Případ byl nezávisle vyšetřován divizí SLED (South Carolina Law Enforcement Division), FBI, úřadem státního zástupce státu Jižní Karolína a divizí lidských práv amerického ministerstva spravedlnosti.\n\nWalter Lamar Scott (* 9. únor 1965 – 4. dubna 2015) byl padesátiletý Afroameričan. Zaměstnán byl jako skladník s vysokozdvižným vozíkem, učil se terapeutickou masáž. V minulosti sloužil v armádě u pobřežní hlídky, ale v roce 1986 z ní byl vyloučen v souvislosti s užíváním drog.\n\nMichael Thomas Slager (* 14. listopad 1981), v době incidentu 33letý muž bílé pleti sloužil v policejním oddělení města North Charleston pět let. Než se stal policejním důstojníkem, též sloužil v armádě a též v pobřežní hlídce.\n\nSlager je uveden ve dvou stížnostech zahrnující použití taseru bez důvodu, u obou směřované na muže tmavé pleti. První je ze září 2013, podle policejních záznamů pro nadměrné užití násilí, které zahrnovalo použití taseru. Obětí byl mladý Afroameričan (Mario Givens), který byl Slagerem omráčen taserem v okamžiku, kdy měl ruce nad hlavou. Po omráčení spadl a způsobil si poranění paže. Druhá stížnost je ze srpna 2014 a zahrnuje násilí ze strany Slagera a dalších policistů, které následovalo po dopravní kontrole. Pachatel/oběť v tomto případě byl Julius Garnett Wilson. Wilson odmítl vystoupit z vozu, načež z něj byl násilím vytažen a spoután. Taser byl použit poté, co Wilson již nebyl hrozbou.\n\nNaproti tomu, osobní dokumentace popisuje Slagera jako někoho, kdo projevil „velkou bezpečnostní taktiku důstojníka“ a zejména zmiňuje jeho dovednost obsluhy taseru.\n\nVe městě North Charleston žije menšina bělochů a sice 37 %. Naproti tomu, běloši v řadách policejního oddělení tvoří 80 %. Místní občané si v minulosti opakovaně stěžovali na to, že dohled policie v oblasti se neobejde bez rasového profilování, perzekuce Afroameričanů, včetně bezdůvodného používání taserů.\n\n4. dubna 2015 v 9:30 Michael Thomas Slager, zastavil Waltera Scotta, kvůli nefunkčnímu třetímu brzdovému světlu na jeho Mercedesu Sedan (r. v. 1991) na parkovišti u obchodu s náhradními autodíly, do kterého Scott podle jeho bratra měl ten den namířeno. Podle záznamu z palubní kamery policejního auta Slager vystoupil ze svého auta, přešel ke Scottovi. Napůl zřetelná komunikace mezi policistou a Walterem Scottem naznačuje, že muž neměl doklady k vozidlu. Poté, co Slager řekl, „budu hned zpátky“, se vrátil ke svému automobilu, krátce po čemž Scott vyběhl (neozbrojený) pryč z auta směrem do nedalekého parku (zeleného pruhu v městské výstavbě). Slagerem jej pronásledoval s pokřikem „k zemi!“. Dostihl ho cestě v parku za obchodem na Rivers Avenue, kde mezi muži vypukla šarvátka. Před ní nebo při ní měl být Scott formálně zadržen a tomuto zadržení klást odpor. Na dohled k místu se v tu dobu nacházel Feidin Santana, který se incidentu nezúčastnil, ale od tohoto okamžiku jej – skrytě pro oba účastníky – začal natáčet na mobilní telefon.\n\nO okamžiku mezi záznamem z palubní desky policejního auta a samotným videem vypovídal pod přísahou Santana u soudu. Řekl, že při cestě do práce viděl utíkat černocha v zeleném tričku (Scott) a za ním policistu (Slagera). Na krátký okamžik mu utekli z dohledu, ale zaujali jeho pozornost, ale on si popoběhl, aby je opět zahlédl a začal je sledovat. Před tím, než vzal telefon a začal natáčet, viděl Waltera Scotta na zemi a policistu nad ním; též slyšel elektrické bzučení čehosi, o čem se teprve později dověděl, že se jednalo o taser. Řekl též, že před střílením měl policista situaci plně pod kontrolou, ale poté se muž zvedl a snažil se dostat z dosahu taseru. \n\nVideo ukazuje, jak se Scott dává od policisty na útěk, zatímco policista se během cca 1,5 sekundy chopí své zbraně, během dvou dalších sekund z ní vypálí 7 střel a po další necelé sekundě poslední 8. střelu na vzdalujícího se Scotta, který poté upadá na zem. Podle zprávy koronera policista zasáhl Scotta jednou střelou do ucha, druhou do pasu, ve třech případech do zad (z toho jeden smrtelný zásah, který zasáhl mužovy plíce a srdce); tři střely vypálené v dané lokaci minuly.\n\nIhned poté, co policista dostřílel, šel k tělu a do vysílačky řekl: „Shots fired and the subject is down. He grabbed my taser.“ („Vypáleny výstřely a podezřelý je na zemi. Vzal mi taser.“) V později vypracované zprávě Slager vypověděl, že se cítil v ohrožení života, protože mu Scott vzal jeho taser a důvod, proč na Scotta vystřelil (když se ten od něj vzdaloval), byl ten, že se „cítil ohrožen“. Feinding Santana, který natočil video incidentu, v rozhovoru pro televizi NBC uvedl, že se Scott o taser s policistou nijak nepřetahoval a v žádný okamžik se k němu nedostal.\n\nPoté, co se Slager přiblížil k tělu Waltera Scotta (které v tu chvíli již mělo prostřelené srdce a bylo zcela bezvládné), několikrát na něj hlasitě zvolal „dej ruce za záda!“ a následně s ním manipuloval tak, že jej převrátil na břicho a sám dal jeho paže za záda, které následně spojil policejními pouty. Poté rychle odběhl k místu, z kterého střílel, sehnul se pro menší tmavý předmět, rozměry a barvou odpovídající taseru, který na Scotta prve použil a který na tomto místě zůstal. Video v tu chvíli švenkne zpět k oběti, ke které přichází druhý policista, Clarence W. Habersham Jr. Do obrazu se opět dostává Slager a je vidět, jak daný předmět (taser) pohodí poblíž těla. Toto jeho počínání je později zkoumáno u soudu jako manipulace s důkazy. Clarence Habersham si krátce nato nasazuje lékařské rukavice a zjevně začíná zkoumat tělo. Policejní zpráva říká, že policisté se provedli resuscitaci, nicméně video Feidina Santany nic takového nezaznamenalo.\n\nPodle toxikologické zprávy Walter Scott požil kokain v množství menším než polovina dávky způsobující typickou malátnost. V automobilu Waltera Scotta měl sedět jeho spolupracovník a přítel – ten byl vzat do policejního automobilu a krátce zadržen.\n\n\n"}
{"id": "1250347", "url": "https://cs.wikipedia.org/wiki?curid=1250347", "title": "Mariac", "text": "Mariac\n\nMariac je francouzská obec v departementu Ardèche v regionu Auvergne-Rhône-Alpes. V roce 2013 zde žilo 628 obyvatel.\n\nSousední obce jsou: Accons, Arcens, Dornas, Saint-Andéol-de-Fourchades a Saint-Martin-de-Valamas.\n\n\"Počet obyvatel\"\n\n\n"}
{"id": "1250348", "url": "https://cs.wikipedia.org/wiki?curid=1250348", "title": "Buguruslan", "text": "Buguruslan\n\nBuguruslan () je město v Orenburské oblasti v Ruské federaci. Žije zde obyvatel.\n\nBuguruslan leží u západního kraje Orenburské oblasti na Velkém Kinělu, pravém přítoku Samary v povodí Volhy.\n\nPřes město vede železniční trať ze Samary do Ufy a ve stejném směru prochází přes Buguruslan také silnice. Další silnice vede z města na jih do Buzuluku.\n\nZa oficiální rok vzniku se udává rok 1748, kdy místo osídlili ruští rolníci a řemeslníci, ovšem baškirská vesnice zde stála již dříve. Sám název \"Buguruslan\" je turkického původu: \"Arslan\" znamená \"lev\" a \"Buga\" znamená \"býk\".\n\nOd roku 1781 je Buguruslan městem. V 19. století se město stalo centrem obchodu s obilím, voskem, dobytkem, kůží a vlnou. Od roku 1936, kdy zde byla objevena ropa, se v Buguruslanu rozvíjí ropný průmysl.\n\n"}
{"id": "1250349", "url": "https://cs.wikipedia.org/wiki?curid=1250349", "title": "Roybon", "text": "Roybon\n\nRoybon je francouzská obec v departementu Isère v regionu Auvergne-Rhône-Alpes. V roce 2013 zde žilo 1 328 obyvatel.\n\nObec leží u hranic departementu Isère a departementem Drôme. Sousední obce jsou: Bessins, Chasselay, Chevrières, Marnans, Montfalcon, Montrigaud (Drôme), Murinais, Saint Antoine l'Abbaye, Saint-Appolinard, Saint-Pierre-de-Bressieux, Varacieux a Viriville.\n\n\"Počet obyvatel\"\n\n\n"}
{"id": "1250350", "url": "https://cs.wikipedia.org/wiki?curid=1250350", "title": "Cugnaux", "text": "Cugnaux\n\nCugnaux je francouzská obec v departementu Haute-Garonne v regionu Okcitánie. V roce 2013 zde žilo 13 638 obyvatel. Je součástí aglomerace města Toulouse.\n\nSousední obce jsou: Plaisance-du-Touch, Portet-sur-Garonne, Toulouse, Tournefeuille a Villeneuve-Tolosane.\n\n\"Počet obyvatel\"\n\n\n"}
{"id": "1250351", "url": "https://cs.wikipedia.org/wiki?curid=1250351", "title": "Newcastle (Severní Irsko)", "text": "Newcastle (Severní Irsko)\n\nNewcastle (irsky An Caisleán Nua) je malé přímořské lázeňské město na pobřeží Irského moře v hrabství Down na jihovýchodě Severního Irska. Na počátku 21. století, v roce 2001, bylo v Newcastlu registrováno 7444 obyvatel. K 30. 6. 2015 se tento počet zvýšil na 7970. Administrativně město přináleží k Newry, Mourne and Down District Council, jednomu z jedenácti správních districtů na území Severního Irska, které byly vytvořeny po reorganizaci 1. dubna 2015.\n\nNewcastle se nachází na severním úpatí pohoří Mourne Mountains, na území \"The Mournes\", jedné ze sedmi částí správního celku Newry, Mourne and Down District Council. Vrchol Slieve Donard (849 m n. m.), nejvyšší hory Mourne Mountains i celého Severního Irska, je od města vzdálen vzdušnou čarou asi 4 km. Městem protéká řeka Shimna River, která se zde po spojení s dalšími přítoky vlévá do Irského moře. Jižním okrajem města a rekreační zalesněnou oblastí \"Parku Donard\" protéká řeka Glen River, která pramení mezi vrcholy Slieve Donard a a Slieve Commedagh.\n\nV irské kronice \"Annals of the Four Masters\" je zmiňována existence sídla New Castle v roce 1433, jméno města bývá však též spojováno s novým zámkem, který zde vybudoval Felix Maggenis z klanu Magennis (irský klan \"Mac Aonghusa\") v roce 1588.\n\nV 17. století se začalo město více rozvíjet, v roce 1641 však bylo i území Mournes zasaženo irským povstáním. Připomínkou tehdejších krvavých událostí je název starého mostu přes stejnojmennou řeku v blízkém okolí Newcastlu - \"Bloody Bridge\" a \"Bloody Bridge River\". Koncem 18. století byl zámek modernizován a poté sloužil jako sídlo daňových úředníků. V roce 1830 byl zámek zbořen a místo něj na tomto místě nechal vévoda z Annesley postavit v historickém stylu \"Annesley Arms Hotel\". V roce 1843 byl život města poznamenán tragickou událostí, k níž došlo 13. ledna, kdy během bouře zahynuly na moři posádky 14 rybářských člunů z Newcastlu a jižněji položené vesnice Annalong. V bouři zemřelo celkem 76 mužů, z nichž 46 bylo z Newcastlu. Na pomoc pozůstalým (27 vdov a 111 dětí) byla vyhlášena sbírka a z takto získaných prostředků byly pro ně postaveny domky v ulici, jejíž název \"Widows´ Row\" je upomínkou na tuto tragedii. Koncem 19. století, v roce 1897, Newcastle navštívili král Jiří V. a královna Mary, kteří se zde zúčastnili slavnostního otevření \"Slieve Donard Hotelu.\"\n\nDne 25. 3. 1869 byl zahájen provoz na železniční trati, vybudované společností \"Downpatrick, Dundrum and Newcastle Railway\". V roce 1884 se tato trať o rozchodu 1600 mm stala součástí \"Belfast and County Down Railway\". Provoz na této železniční trati byl ukončen 2. 5. 1955. Nádražní budova z červených cihel s hodinovou věží, postavená v roce 1905, byla později přeměněna v obchodní prostory supermarketu Lidl.\n\nMladý inženýr Henry (\"Harry\") Ferguson, který 31. 12. 1909 v severoirském Hillsborough uskutečnil první let motorovým letadlem na území Irska, v roce 1910 poprvé na svém vlastnoručně vyrobeném stroji obletěl newcastleskou zátoku. Na památku této události se každoročně v létě koná v Newcastlu \"Harry Ferguson Festival of Flight\".\n\nLázeňský charakter města Newcastlu podtrhuje existence řady přírodních zajímavostí a chráněných území v jeho okolí.\n\n\n"}
{"id": "1250352", "url": "https://cs.wikipedia.org/wiki?curid=1250352", "title": "Châtellerault", "text": "Châtellerault\n\nChâtellerault je francouzské město v departementu Vienne v regionu Nová Akvitánie. V roce 2013 zde žilo 31 262 obyvatel. Je správním centrem arrondissementu Châtellerault.\n\nMěsto leží na řece Vienne. Sousední obce jsou: Antran, Availles-en-Châtellerault, Cenon-sur-Vienne, Ingrandes, Naintré, Oyré, Senillé-Saint-Sauveur a Thuré.\n\n\"Počet obyvatel\"\n\n\n"}
{"id": "1250354", "url": "https://cs.wikipedia.org/wiki?curid=1250354", "title": "Elektrogorsk", "text": "Elektrogorsk\n\nElektrogorsk () je město v Moskevské oblasti v Ruské federaci. Při sčítání lidu v roce 2010 měl přes dvaadvacet tisíc obyvatel.\n\nElektrogorsk leží na východě Moskevské oblasti nedaleko hranice s Vladimirskou oblastí přibližně devadesát kilometrů východně od Moskvy.\n\nJižně od Elektrogorsku prochází dálnice M7, která vede z Moskvy přes Vladimir a Nižný Novgorod do Kazaně v Tatarstánu a Ufy v Baškortostánu. V úseku kolem Elektrogorsku je po ní vedena Evropská silnice E22.\n\nElektrogorsk byl postaven v roce 1912 v souvislosti výstavbou Elektrogorské elektrárny, světově první tepelné elektrárny určené k spalování rašeliny.\n\nMěstem je Elektrogorsk od roku 1946.\n"}
{"id": "1250355", "url": "https://cs.wikipedia.org/wiki?curid=1250355", "title": "Kanton Reichshoffen", "text": "Kanton Reichshoffen\n\nKanton Reichshoffen (fr. \"Canton de Reichshoffen\") je francouzský kanton v departementu Bas-Rhin v regionu Grand Est. Tvoří ho 43 obcí. Zřízen byl v roce 2015.\n\n\n"}
{"id": "1250356", "url": "https://cs.wikipedia.org/wiki?curid=1250356", "title": "Rountzenheim", "text": "Rountzenheim\n\nRountzenheim je francouzská obec v departementu Bas-Rhin v regionu Grand Est. V roce 2013 zde žilo 1 063 obyvatel.\n\nSousední obce jsou: Auenheim, Haguenau, Leutenheim, Rœschwoog, Sessenheim a Soufflenheim.\n\n\"Počet obyvatel\"\n\n\n"}
{"id": "1250361", "url": "https://cs.wikipedia.org/wiki?curid=1250361", "title": "Kostel a klášter bernardinů (Vilnius)", "text": "Kostel a klášter bernardinů (Vilnius)\n\nKostel bernardinů je jedním z největších gotických chrámů (ačkoli byl původně postaven v románském stylu a měl čtvercový půdorys) ve Vilniusu, hlavním městě Litvy. Spolu s kostelem sv. Anny tvoří jeden architektonický celek. Nejstarší budovou komplexu je klášter bernardinů, který byl vybudován hned vedle kostela. Již od svého vzniku v 15. století se stal kulturním centrem země. Za celou dobu svého působení zde mniši vytvořili knihovnu, ve které se nacházejí unikátní rukopisy a knihy.\n\nPrvní, ačkoli pohanský chrám, na tomto místě stál do 13. století. Litva byla tehdy jedinou evropskou zemí, která se až do vrcholného středověku bránila nástupu křesťanství. Dennodenně v něm na oltáři hořel obětní oheň za milost boha hromu Perkunasa, jemuž byl chrám zasvěcen. V 13. století zde litevský král Mindaugas postavil nový chrám a založením velkého řádu bernardinů. Po Mindaugasově smrti se zde však znovu usadili pohané a prováděli zde své bohoslužby.\n\nKřesťanství bylo oficiálně v Litvě přijato v roce 1387. Tehdy na tomto místě vznikl nový chrám, který stál až do roku 1419, dokud ho nezničil požár. Po jeho rekonstrukci byl ještě několikrát v průběhu 16. – 18. století poškozen povodněmi a požáry. V roce 1769 během velké bouřky udeřil do jižní věže chrámu blesk a do základů ji zničil. Blesk usmrtil 6 lidí a zčásti zničil i chrám, který však byl znovu zrekonstruován pod vedením architekta Laurinasa Stouka-Guciavičiuse. Laurin stál před důležitým úkolem – ze stavby měl udělat jednotný architektonický komplex s budovami, postavenými v různých slozích. Do komplexu měl patřit gotický chrám, barokní Orloj sv. Kazimíra a také jiné orloje, které měly kombinovat části různých stylů. V té době v Evropě v architektuře vzkvétal novoklasicistní styl. Kostel bernardinů (františkánů) se měl stát podle hlavního architekta Laurinase vilniusským katedrálním chrámem a měl připomínat klasicistní řecký chrám jak navenek, tak i uvnitř. Jemu se ale nepodařilo toto dílo dokončit, a tak práce na stavbě pokračovaly pod vedením jiných architektů.\n\nV roce 1950 se na základě Stalinova příkazu se měl chrám spolu se vším, co k němu patřilo, zavřít.\n\nVýzdoba interiéru chrámu má vysokou uměleckou hodnotu. Nachází se zde přes 40 uměleckých děl – fresky a obrazy ze 16. – 19. století.\n\nV 80. letech 20. století chrám prošel celkovou rekonstrukcí, která trvala 10 let. V roce 1990 chrám získala římskokatolická církev v Litvě.\n\nV podzemí chrámu se nachází muzeum s exponáty historie a výstavby chrámu od pohanských časů až do dnešních dnů. Součástí muzea jsou i dobové pohanské oltáře, které kdysi okrášľovali interiér chrámu.\n\nZajímavostí interiéru kostela bernardinů je překrásná výzdoba, nad kterou žasne velké množství návštěvníků. Čtrnáct oltářů (tři kamenné a jedenáct dřevěných) zdobí dřevěné figury.\n\nV kostele se nachází nejstarší malba ukřižovaného Krista v Litvě, která pochází ze 14. století.\n\nStěny lodí zvelebil unikátní fresky ze 16. století. Kompozicí a použitým materiálem je historici řadí k dílům z období znovuzrození, ale stylově se více podobají gotice.\n\nKostel se stal známým svými náhrobními kameny. Z nich je třeba zdůraznit zejména mramorový náhrobní kámen Stanislava Radzivilla (1618 – 1623), který je umístěn v severní části lodi a Petra Viselovkého (1634) v jižní.\n\n"}
{"id": "1250362", "url": "https://cs.wikipedia.org/wiki?curid=1250362", "title": "Císař Atlantidy", "text": "Císař Atlantidy\n\nCísař z Atlantidy aneb Odepření smrti, překládáno též Císař Atlantidy – Smrt abdikuje, v originále Der Kaiser von Atlantis oder Die Tod-Verweigerung je třetí opera českého židovského skladatele Viktora Ullmanna, kterou vytvořil roku 1943 v koncentračním táboře Terezín. Libreto v němčině napsal Peter Kien. Oba autoři zahynuli ještě za války v Osvětimi. Nacisté uvedení opery v Terezíně, připravované v roce 1944, nedovolili, neboť ji vyhodnotili jako satiru na Hitlera. Premiéru měla až roku 1975 v Nizozemské opeře (\"De Nederlandse Opera\") v Amsterdamu. Rukopis opery zachránil Emil Utitz, profesor německé univerzity v Praze, který pracoval v terezínské knihovně. Utitz rukopis předal Ullmannovu příteli a spisovateli Hansi Güntheru Adlerovi, který ho předal antroposofickému centru Goetheanum v Dornachu ve Švýcarsku, neboť Ullmann byl vyznavačem a sympatizantem antroposofie Rudolfa Steinera. Zlomem se stalo, když rukopis získala \"Paul Sacher Stiftung\" v Basileji, kde ho objevil dirigent Kerry Woodward. Ten se dokonce pokoušel kontaktovat mrtvého Ullmanna za pomoci spiritistického média, aby vyzvěděl, jak správně složité dílo inscenovat. Nakonec ho s úpravami inscenoval v Amsterdamu a od té doby jde o jednu z nejhranějších českých oper na světových jevištích.\n"}
{"id": "1250365", "url": "https://cs.wikipedia.org/wiki?curid=1250365", "title": "Halové mistrovství Československa v atletice 1986", "text": "Halové mistrovství Československa v atletice 1986\n\nHalové mistrovství Československa v atletice 1986 se konalo v Jablonci nad Nisou ve dnech 8. a 9. února 1986.\n"}
{"id": "1250366", "url": "https://cs.wikipedia.org/wiki?curid=1250366", "title": "Kostel svatého Michaela archanděla (Želetava)", "text": "Kostel svatého Michaela archanděla (Želetava)\n\nKostel svatého Michaela archanděla (jinde též Kostel svatého Michala) je farní kostel římskokatolické farnosti Želetava, nachází se v Pražské ulici severně od náměstí Míru v centru městyse Želetava. Kostel je jednolodní stavbou s gotickým jádrem, později upraveným v barokním slohu. Součástí kostela je pravoúhlé kněžiště, předsíň se vstupem, kaple na jižní straně kostela, sakristie a hranolová věž s helmicí. U kostela se nachází kamenný kříž a sochy světců. Kostel je chráněn jako kulturní památka České republiky. \n\nKostel byl původně postaven jako gotický a to někdy kolem roku 1303, kdy je o něm a o obci Želetava první písemná zmínka. Kolem roku 1482 kostel získal placeného kaplana. V 16. století došlo k přestavbě kostela do renesanční podoby a zároveň byla přistavěna hranolová věž. Po bitvě na Bílé hoře byl kostel v roce 1620 vykraden vojsky a v letech 1677, 1760, 1842 a 1882 kostel vyhořel a mezi lety 1842 a 1844 byl přestavěn do současné barokní úpravy.\n\nKostel byl rekonstruován i v letech 1902–1903, kdy došlo k úpravám interiéru.\n\n\n"}
{"id": "1250368", "url": "https://cs.wikipedia.org/wiki?curid=1250368", "title": "Dürrenberg", "text": "Dürrenberg\n\nDürrenberg je přibližně 1010 metrů vysoká hora v Německu, jejíž vrchol se nachází pouze necelých 300 metrů od hranic s Rakouskem. Na jejím úpatí se na německé straně nachází jižním směrem obec Gmerk a západním směrem obec Oberau, směrem na východ pak v Rakousku obec Bad Dürnnberg, kde je vstup do dolu, který se pod horou Dürrenberg nachází. Celá hora pak leží pouhé necelé 3 kilometry od rakouského okresního města Hallein a necelých 17 kilometrů od čtvrtého největšího rakouského města, Salzburgu. Celý povrch Dürrenbergu je pokryt původním, převážně jehličnatým lesem a skalami. Stejně jako zbytek Alp vznikla hora při alpinském vrásnění. Pod horou se rozkládalo, a dodnes částečně rozléhá obrovské naleziště soli kamenné.\n\nDle důkazů se zde sůl kamenná těžila již v 5. století před naším letopočtem. Sůl těžili Keltové, kteří zde v blízkosti měli vesnici. Po odchodu Keltů měla těžba soli přestávku, poté se ve středověku těžila pomalým tempem. Skutečný rozkvět zažila těžba soli, město Hallein a blízký Salzburg v 17. století, když Salzbursku vládl Wolf Dietrich von Raitenau. Namísto těžby soli pomocí krumpáčů se totiž důl těžila naprosto jiným způsobem. Využila se metoda, kdy se využívalo vody, ve které se sůl rozpouští - solanka. Vznikla šachta cca 30 m dlouhá na jejímž konci byla louhovací komora, šachta se naplnila vodou a sůl se od horniny oddělila. Po cca 6 týdnech byla solanka (cca 27% soli) vypuštěna a dále se zpracovávala. Nerozpustné části horniny padaly ke dnu a voda rozpouštěla pouze stěny a strop, štola se postupně rozrůstala.\n"}
{"id": "1250372", "url": "https://cs.wikipedia.org/wiki?curid=1250372", "title": "Filiberto Lucchese", "text": "Filiberto Lucchese\n\nFiliberto Lucchese, vlastním jménem Filip Alberto Lucchese, v německém prostředí často psán jako Luchese (26. prosince 1606, Melide – 21. května 1666, Vídeň) byl italský architekt, sochař a geometr. V polovině 17. století byl jedním z nejvýznamnějších vídeňských dvorních architektů, vytvořil řadu barokních staveb ve Vídni a na Moravě.\n\nNarodil se v rodině Giovanniho Lucchese a jeho manželky Elisabetty. Měl nejméně dva bratry a sestru. Jeho děd, Alberto Lucchese, byl stavitelem ve službách královského místodržícího Ferdinanda Tyrolského, zemřel však ještě před Filibertovým narozením.\n\nO mládí a učňovských létech Filiberta Lucchese není nic bližšího známo. Před rokem 1640 sloužil ve vojsku císaře Ferdinanda III. jako vojenský inženýr a pravděpodobně se podílel na opravách a stavbách pevností v Uhersku, které měly bránit tureckému vpádu. Mezi léty 1640-1650 pracoval jako architekt a štukatér pro uherské rodiny Batthyányovců a Pálffyovců. Prvním spolehlivě doloženým Luccheseho původním dílem pro císařský dvůr byla v letech 1645–1651 stavba Kaple sv. Brigitty ve Vídni, která posléze dala jméno celému městskému obvodu. Dalším jeho dílem byl poutní kostel Mariabrunn v Hadersdorfu.\n\nOd 50. let 17. století pracoval Lucchese pro pobělohorského zbohatlíka, štýrského hraběte Jana z Rottalu, který jako moravský zemský hejtman počal budovat rodovou doménu na Moravě a za své sídlo si zvolil Holešov. V Rottalových službách přestavěl v barokním stylu holešovský farní kostel Nanebevzetí P. Marie, na městském hřbitově postavil Kapli sv. Kříže (zmenšenou kopii Kaple sv. Brigitty) a především počal s přebudováním lobkovického zámku, který značně utrpěl za třicetileté války v honosné barokní sídlo.\n\nVe Vídni se podílel na stavbě kostela Kirche am Hof a leopoldinského traktu v Hofburgu. Pro Karla z Lichtenštejna-Kastelkornu, nového biskupa olomouckého, v roce 1665 naprojektoval výstavbu biskupské rezidence v Kroměříži.\n\nFiliberto Lucchese (italsky/německy) na webu Artisti ticinesi in Europa XII-XIX secolo\n"}
{"id": "1250375", "url": "https://cs.wikipedia.org/wiki?curid=1250375", "title": "Tessie Savelkoulsová", "text": "Tessie Savelkoulsová\n\nTessie Savelkoulsová (* 11. března 1992 v Nijmegenu, Nizozemsko) je nizozemská zápasnice–judistka.\n\nS judem začínal v rodném Nijmegenu pod vedením Monique van der Leeové. Od roku 2014 se připravuje pod vedením britského trenéra Marka Earle v Eindhovenu. Spolupráce s britským trenérem se odráží na jejím způsobu boje, který je do velké míry zaměřený na boj na zemi a submise zněho plynoucí (páka). Osobní technikou v postoji je levé morote seoi-nage. Mezi seniorkami se pohybuje od roku 2012. V roce 2016 jí stačily body ze světového poháru na přímou kvalifikaci na olympijské hry v Riu, kde však musela oželat účast svého osobního trenéra Earla, který byl rozhádaný s Nizozemským judistickým svazem. Na trenérské židli jí tak vedl Maarten Arens, který jí takticky připravil na úvodní kolo proti Ukrajince Svitlaně Jaromkové. V zápase nepustila Ukrajinku do úchopu a zvítězila nasazeným škrcením. Ve čtvrtfinále však byla nad její síly Japonka Kanae Jamabeová, které podlehla na ippon technikou o-guruma. V opravách neuspěla a obsadila konečné 7. místo.\n\n"}
{"id": "1250376", "url": "https://cs.wikipedia.org/wiki?curid=1250376", "title": "Halové mistrovství Československa v atletice 1987", "text": "Halové mistrovství Československa v atletice 1987\n\nHalové mistrovství Československa v atletice 1987 se konalo v Jablonci nad Nisou ve dnech 7. a 8. února 1987.\n"}
{"id": "1250377", "url": "https://cs.wikipedia.org/wiki?curid=1250377", "title": "Seznam pořadů vysílaných na Avante TV", "text": "Seznam pořadů vysílaných na Avante TV\n\nToto je kompletní seznam dokumentárních seriálů a magazínů vysílaných na kanálu Avante TV.\n\n"}
{"id": "1250379", "url": "https://cs.wikipedia.org/wiki?curid=1250379", "title": "Wilhelm Jerusalem", "text": "Wilhelm Jerusalem\n\nWilhelm Jerusalem (11. října 1854, Dřenice – 15. července 1923, Vídeň) byl filozof, představitel pozitivismu.\n\nWilhelm Jerusalem vystudoval klasickou filologii na německé Karlově univerzitě v Praze (1872–76), kde se mj. potkal s Ernstem Machem, jehož pozitivismus ho velmi ovlivnil. Od roku 1885 vyučoval na gymnáziu v Mikulově. Potom odešel do Vídně, kde zprvu učil rovněž na gymnáziu, po habilitaci v roce 1891 pak na Vídeňské univerzitě. Roku 1920 zde byl jmenován profesorem filozofie a pedagogiky. K jeho studentům patřili budoucí rakouský prezident Karl Renner, skladatel Viktor Ullmann, nebo básník Anton Wildgans.\n\nKrom Macha ho ovlivnil nejvíce pozitivismus Herberta Spencera a pragmatismus Williama Jamese. Naopak útočil na novokantovství, Brentana či Husserla. Žádal filozofii silně ovlivněnou vědou, zejména biologií, a oproštěnou od citů. Úsilí o poznání mu bylo výrazem biologické touhy člověka po sebezáchově. Své filozofické stanovisko vyložil zejména v závěru \"Einleitung in die Philosophie\".\n"}
{"id": "1250383", "url": "https://cs.wikipedia.org/wiki?curid=1250383", "title": "Teatro Mercadante", "text": "Teatro Mercadante\n\nTeatro Mercadante (dříve Teatro del Fondo) je divadlo v Neapoli, součást divadla Teatro Stabile di Napoli. Společně s divadlem Teatro San Carlo bylo jedním ze dvou královských divadel v Neapoli.\n\nBylo postaveno v letech 1777–1779 podle návrhu messinského architekta Francesca Sicury na pozemcích, které byly zabaveny jezuitskému řádu po jeho vypuzení z Neapole. Majetek řádu byl dán do zvláštního fondu zvaného \"Fondo di separazione dei lucri\". Po něm získalo divadlo i svůj původní název \"Teatro del Real Fondo di Separazione\", zkráceně \"Teatro del Fondo\". Prvním představením byla dne 31. července 1779 opera Domenica Cimarosy L'infedele fedele. Premiéry byl přítomen i Wolfgang Amadeus Mozart. Hrály se zde převážně komické opery, uváděné často v toskánštině.\n\nPo krátkém období Partenopské republiky v roce 1799, kdy bylo divadlo přejmenováno \"Vlastenecké divadlo\", byl vedením divadla pověřen od 7. července 1809 slavný impresário Domenico Barbaja. Pod jeho vedením divadlo hostilo největší hudebníky té doby, např Gioacchina Rossiniho, Giovanni Paciniho či Gaetana Donizettiho. V letech 1812–1815 zde byly uvedeny také Mozartovy opery Don Giovanni a Figarova svatba.\n\n12. prosince 1870 zemřel operní skladatel Saverio Mercadante a na jeho počest bylo divadlo přejmenováno na \"Real Teatro Mercadante\". Divadlo bylo několikrát rekonstruováno. Nejradikálnější přestavba proběhla v roce 1893 pod vedením architekta Pietra Pulli. Za 2. světové války bylo těžce poškozeno bombardováním a v roce 1963 bylo ze statických důvodů zcela uzavřeno. Od poloviny osmdesátých let se v něm občas konala jednotlivá představení. Pravidelnou činnost obnovilo v roce 1995. Od sezóny 2003/2004 je součástí divadla Teatro Stabile di Napoli.\n\n\n"}
{"id": "1250385", "url": "https://cs.wikipedia.org/wiki?curid=1250385", "title": "Fibróza", "text": "Fibróza\n\nFibróza je stav zmnožení vaziva, typu pojivové tkáně, jakožto důsledku hojivého procesu po zánětu, zranění či reparativní reakce na různé typy podnětů, včetně příčin nejasné etiologie. \n\nFibrotickým procesem se u parenchymatózních orgánů zvyšuje poměr vaziva na úkor funkční tkáně, dochází ke snížení fyziologické funkčnosti a jejich ztuhnutí. Při hojení rány dochází ke vzniku fibrotické jizvy. Proliferativní zánět způsobuje přeměnu fibrinového exsudátu, organizaci fibrinu a novotvorbu cév s vazivem – granulační tkáně či hyperplazii. Dochází k pučení fibroblastů a tvorbě buněk endotelu. Proliferaci lze tlumit kortizonem. \n\nTyp nezhoubného mezenchymového nádoru fibrom vychází z fibrocytů produkujících kolagenní vlákna.\n\nPři fibrotickém procesu je stimulována činnost fibroblastů produkujících kolagen a glykosaminoglykany. Proces je iniciován imunitními buňkami, včetně makrofágů, které uvolňují rozpustné faktory stimulující fibroblasty. Nejvíce charakteristickým profibrotickým mediátorem je skupina cytokinů TGF-β, sekretovaná makrofágy stejně tak i poškozenou tkání. Mezi další rozpustné mediátory fibrózy patří CTGF, růstový faktor PDGF a interleukin 4 (IL-4). Tyto molekuly aktivují dráhy signální transdukce AKT/mTOR a SMAD do jádra, což vyvolá aktivaci a proliferaci fibroblastů. Jejich činnost následně vede k ukládání extracelulární matrix a výstavbě pojivové tkáně. Tento komplexní proces tkáňové obnovy je regulován ve smyslu rovnováhy syntézy a degradace tak, aby byla zajištěna obnova architektury tkáně. Za patologických podmínek jako jsou vážná, dlouhodobá, opakovaná poškození tkáně či poruchy regulace v procesu hojení, může docházet k progresivním změnám s ireverzibilním fibrotickým poškozením.\n\nFibrotický proces postihuje řadu tkání, typicky v důsledku zánětu či poškození:\n\n\n\n\n\n"}
{"id": "1250386", "url": "https://cs.wikipedia.org/wiki?curid=1250386", "title": "Jan Boklöv", "text": "Jan Boklöv\n\nJan Mauritz Boklöv (14. dubna 1966 Koskullskulle, Švédsko) je bývalý švédský skokan na lyžích a vítěz Světového poháru ve skocích na lyžích v sezóně 1988-89. Spolu s Jiřím Malcem byl na přelomu 80. a 90. let jedním z popularizátorů takzvaného V-stylu. \n\nBoklöv se zúčastnil dvou zimních olympijských her: v Calgary 1988 skončil na sedmém místě ve skocích družstev na velkém můstku; v Albertville 1992 se umístil na 47. místě ve skocích jednotlivců na normálním můstku.\n\nV roce 1989 zíkal švédské ocenění pro sportovce Jerringpris.\n\nBoklöv je ženatý a má dvě děti. Kolem roku 2000 žil v Lucembursku, od roku 2016 žije s rodinou v Bruselu.\n"}
{"id": "1250387", "url": "https://cs.wikipedia.org/wiki?curid=1250387", "title": "Kostel svatého Jana Nepomuckého (Litohoř)", "text": "Kostel svatého Jana Nepomuckého (Litohoř)\n\nKostel svatého Jana Nepomuckého je farní kostel římskokatolické farnosti Litohoř, nachází se v centru obce Litohoř nedaleko zámku Litohoř. Kostel je barokní centrální stavbou oválného půdorysu s lucernou na vrcholu střechy a s průčelím, vznikl rozšířením kaple dle projektu Franze Antona Pilgrama. V kostele je jeden hlavní oltář zasvěcený svatému Janu Nepomuckému a dva vedlejší oltáře zasvěcené svatému Judovi Tadeáši a svatému Antonínu Paduánskému. Součástí kostela je plochostropá síň a sakristie v ose východní zdi kostela s křížovou klenbou. Kostel je chráněn jako kulturní památka České republiky. \n\nKostel byl postaven na místě původní kaple vybudované premonstráty z Louky z roku 1749. Kaple byla v roce 1781 rozšířena a to zřejmě dle projektu Franze Antona Pilgrama. O rok později vznikla samostatná farnost v obci Litohoř. Kostel pak byl přestavěn v roce 1793 a opraven byl pak v roce 1833. V roce 1855 pak byla farníky zakoupena a kostelu věnována nová křížová cesta a obraz nad vedlejší oltář. Velká novodobá oprava kostela pak začala v roce 1986, dokončena byla v roce 1988. Několik let pak na věži kostela stál nahnutý kříž, který pak byl v roce 2015 při opravách sundán a opraven, stejně jako celá stavba. Byla sundána věž kostela, střešní krytina. Při opravě byly do kopule věže vloženy listiny obce.\n\nNa vězi kostela jsou dva zvony, větší zvon je zasvěcen svatému Janu Nepomuckému a pochází z roku 1955, druhý zvon je menší a nedatovaný. V polovině 18. století byla pořízena socha sv. Jana Nepomuckého, která je v kostele umístěna.\n\n\n"}
{"id": "1250389", "url": "https://cs.wikipedia.org/wiki?curid=1250389", "title": "Proteinkináza B", "text": "Proteinkináza B\n\nProteinkináza B (PKB, též Akt z angl. \"thymomas of AKR mice\") je serin/threoninová kináza přítomná v genomu všech prostudovaných eukaryotických organizmů, která hraje důležitou roli v regulaci mnoha buněčných procesů – u savců např. reguluje signalizaci přes inzulinové receptory a receptory růstových faktorů, buněčný růst a nádorovou transformaci. \n\nPKB patří do rodiny proteinkináz společně s PKA a PKC a některé prvky struktury s nimi má tedy společné (zejména fosforylovatelná aktivační doména). U člověka se vyskytují 3 izoformy PKB: \"PKBα\" (AKT1), \"PKBβ\" (AKT2) a \"PKBγ\" (AKT3); jsou si velmi homologické (>80% sekvenční identita), ale liší se např. expresí v různých částech těla. Všechny mají na N-terminálním konci PH doménu, která je schopná vazby na 3-fosfoinositidy, uprostřed mají katalytickou část a na C-konci regulační doménu.\n\nPKB je především součástí signalizace z tyrozinkinázových receptorů. Při aktivaci těchto buněčných receptorů na cytoplazmatické membráně navázáním ligandu (např. inzulinu, růstového faktoru, atp.) dochází k jejich autofosforylaci a změně konformace, která umožní asociaci receptorů s fosfatidylinositol-3-kinázou (PI3K). Tímto je PI3K aktivována a začne vytvářet fosfatidylinositol-3,4,5-trisfosfát. Tento fosfolipid následně vyvazuje PKB přes její PH doménu a dostává jí do blízkosti PDK1 – dalšího proteinu schopného vazby na fosfatidylinositol-3,4,5-trisfosfát. PDK1 fosforyluje za těchto podmínek proteinkinázu B na pozici Thr308 (v aktivační doméně) a aktivuje PKB. Zřejmě dochází ještě k dalším dodatečným fosforylacím, o nichž není tolik známo. Ve výsledku se však aktivovaná PKB pouští membrány a v cytosolu fosforyluje celou řadu cílových proteinů (ze známých např. BRCA1, CREB, IKKα, Mdm2, Raf). Zřejmě tak činí na základě rozeznání konsenzuální sekvence Arg-X-Arg-X-X-Ser/Thr-Hyd, kde „Hyd“ je hydrofobní aminokyselina.\n"}
{"id": "1250390", "url": "https://cs.wikipedia.org/wiki?curid=1250390", "title": "PKB", "text": "PKB\n\nPKB může být:\n\n"}
{"id": "1250392", "url": "https://cs.wikipedia.org/wiki?curid=1250392", "title": "Anna Štičková", "text": "Anna Štičková\n\nAnna Štičková (* 20. červenec 1996 Praha) je česká reprezentantka v orientačním běhu. Mezi její největší úspěchy patří 3 zlaté medaile ze štafet a 1 stříbrná a 2 bronzové medaile z klasiky, které dokázala získat na mistrovství Evropy dorostu v letech 2011, 2012 a 2014. V současnosti reprezentuje v barvách klubu \"SK Severka Šumperk\". Je také vítězkou ankety o nejlepšího orientačního běžce v kategorii \"Dorostenec\" za sezónu 2014. V roce 2013 Anna obdržela ocenění neúspěšnější sportovec města Turnova za rok 2012. V roce 2016 v horském závodě (tzv. Skyrunningu) Ještěd SkyRace v kategorii U-23 skončila na druhém místě.\n\n"}
{"id": "1250393", "url": "https://cs.wikipedia.org/wiki?curid=1250393", "title": "Farní sbor Českobratrské církve evangelické ve Velimi", "text": "Farní sbor Českobratrské církve evangelické ve Velimi\n\nFarní sbor Českobratrské církve evangelické ve Velimi je územní sbor Českobratrské církve evangelické ve Velimi. Je jedním ze sborů, které tvoří Poděbradský seniorát.\n\nSbor byl založen roku 1783, po vydání Tolerančního patentu, jako sbor helvetského vyznání a jeho první faráři přišli z Uher.\n\nRoku 1820 byl u kostela založen evangelický hřbitov.\n\nFarářem sboru je Lukáš Ondra, kurátorkou sboru Blanka Kopecká.\n\n\n\n"}
{"id": "1250394", "url": "https://cs.wikipedia.org/wiki?curid=1250394", "title": "David Babunski", "text": "David Babunski\n\nDavid Babunski (makedonsky Дaвид Бабунски; * 1. března 1994, Skopje, Severní Makedonie) je severomakedonský fotbalový záložník a reprezentant, od ledna 2016 hráč srbského klubu Crvena zvezda Beograd. \n\nJeho bratrem je fotbalista Dorian Babunski, otcem bývalý fotbalový reprezentant Jugoslávie a Makedonie Boban Babunski.\n\n\nNastupoval za severomakedonské mládežnické reprezentace U17, U19 a U21. \nS severomakedonskou jedenadvacítkou se radoval z postupu na Mistrovství Evropy hráčů do 21 let 2017 v Polsku (historicky první účast Makedonie na evropském šampionátu jedenadvacetiletých).\n\nV A-mužstvu Severní Makedonie debutoval 14. 8. 2013 v přátelském utkání ve Skopje proti reprezentaci Bulharska (výhra 2:0).\n\n"}
{"id": "1250395", "url": "https://cs.wikipedia.org/wiki?curid=1250395", "title": "Kostel svatého Jiljí (Našiměřice)", "text": "Kostel svatého Jiljí (Našiměřice)\n\nKostel svatého Jiljí je římskokatolický chrám v obci Našiměřice v okrese Znojmo. Jednolodní gotický chrám z 2. čtvrtiny 14. století je farním kostelem našiměřické farnosti. Je chráněn jako kulturní památka. Ve zvonici kostela se nachází nejstarší dochovaný zvon na Moravě.\n\nGotický kostel svatého Jiljí vznikl během 2. čtvrtiny 14. století. Stavba věže byla pravděpodobně dokončena až po polovině 14. století. Během 16. století došlo k úpravě vrcholu věže a vyzdění střešního jehlanu. K výrazným stavebním úpravám došlo roku 1730. Tehdy byla zvýšena podlaha kostela, (znovu)vystavěna sakristie a upravena okna kostela a kněžiště. Podvěží získalo klenbu a kvůli přístupu na zvonici došlo ke zbudování točitého schodiště mezi severní stranou věže a lodí. V roce 1893 kostel vyhořel. Během následných oprav byla nově zaklenuta loď a sakristie a pravděpodobně vystavěna předsíň na severní straně lodi.\n\nPočátkem 2. tisíciletí se kostel nacházel v havarijním stavu a byl zapsán na seznam ohrožených nemovitých kulturních památek. V letech 2012–2013 proběhla rekonstrukce lodi, kněžiště a sakristie. V jejím rámci byl proveden průzkum prostor pod podlahou kněžiště. Dále byla zbořena a znovu vystavěna předsíň kostela. \n\nKostel svatého Jiljí stojí v jižní části obce na mírném návrší. Jedná se o jednolodní orientovanou stavbu s odsazeným, polygonálně ukončeným kněžištěm. Kněžiště je opatřeno opěráky s pultovými stříškami. K severní straně kněžiště přiléhá obdélná sakristie. V ose severní strany lodi stojí malá obdélná předsíň s hlavním vstupem do kostela, opatřeným sedlovým portálem. Fasády lodi a kněžiště jsou hladké, opatřené protáhlými okny s půlkruhovým zaklenutím. K západnímu průčelí lodi je připojena mohutná věž hranolového půdorysu. Ta je členěna kordonovými římsami a zakončená cimbuřím na krakorcích. Zastřešení věže tvoří zděný čtyřboký jehlan. Věž je v nižších patrech opatřena štěrbinovými okny, ve zvonicovém patře pak dvojitými okny s lomeným záklenkem, dělenými středním prutem. Přístup na věž je pomocí točitého schodiště mezi severní stranou věže a západní stěnou lodi. Zvonice nese tři zvony, jeden nese letopočet 1370 a jde pravděpodobně o nejstarší spolehlivě datovaný zvon dochovaný na území Moravy a Slezska. \n\nKněžiště je zaklenuto polem křížové klenby a paprsčitým závěrem. Loď a sakristie mají plochý strop. Prostor lodi a kněžiště odděluje lomený vítězný oblouk. V západní části lodě stojí novodobá dřevěná hudební kruchta.\n\nKolem kostela se nachází hřbitov, obehnaný ohradní zdí s bránou. \n"}
{"id": "1250396", "url": "https://cs.wikipedia.org/wiki?curid=1250396", "title": "Halové mistrovství Československa v atletice 1988", "text": "Halové mistrovství Československa v atletice 1988\n\nHalové mistrovství Československa v atletice 1988 se konalo v Jablonci nad Nisou ve dnech 20. a 21. února 1988.\n"}
{"id": "1250398", "url": "https://cs.wikipedia.org/wiki?curid=1250398", "title": "Gromada", "text": "Gromada\n\nGromada byla v letech 1954–1972 nejnižší (vedle osad a měst) jednotkou administrativního rozdělení Polska.\n\nGromady byly zřízeny 29. září 1954, kdy v 3001 gminách bylo utvořeno 8789 gromad, jako nejmenších administrativních jednotek zahrnujících několik vesnic. Změny základních administrativních jednotkách v PLR sledovaly hlavně politické cíle.\n\nPrvotní (historická) \"gromada\" byl název jednotky územní samosprávy, která se rozvíjela v 15. až 18. století na vesnici.\n\nPočet členů národní rady gromady kolísal od 9 (pro nejméně lidnaté gromady) do 27 (pro nejlidnatější gromady). Dne 1. ledna 1973 namísto 4313 gromad (se stavem ke dni 1. ledna 1972) bylo vytvořeno 2366 značně větších gmin (\"de facto\" 2365, protože nebyla vytvořena gmina Kuźnica Grabowska). V jednom případě byla vytvořena gmina menší než gromada, vytvořením \"gminy Stróźe\" v okrese Gorlickém (3495 obyvatel v roce 1973) na místo \"gromady Stróźe\", která v roce 1970 měla 5779 obyvatel.\n\nPočet nových gmin v následujících letech byl snížen na počet 2129 (stav k 2. červenci 1976).\n\nVýkonným orgánem byla Národní rada gromady.\n\nGromady existovaly také v Druhé Polské republice (administrativní rozdělení Druhé PR) a – jako pomocná jednotka gmin – rovněž po druhé světové válce, do konce roku 1954. Předválečná definice gromady odpovídá současnému starostenství.\n"}
{"id": "1250433", "url": "https://cs.wikipedia.org/wiki?curid=1250433", "title": "Železniční nehoda v Chitrinu", "text": "Železniční nehoda v Chitrinu\n\nNákladní vlak 10. prosince 2016 vykolejil, vybuchl a způsobil požár ve vsi Chitrinu v Šumenské oblasti Bulharska. Sedm osob zemřelo, zranilo se dalších 29.\nV 5:37 (03:40 UTC) 10. prosince 2016 nákladní vlak společnosti Bulmarket jedoucí z Burgasu do Ruse vykolejil v Chitrinu v Šumenské oblasti Bulharska. Dva vagony vezoucí propan-butan a propylen narazily nedaleko chitrinské zastávky do sloupu elektrického vedení, explodovaly a způsobily požár. Nejméně padesát budov bylo požárem postiženo, jedna z nich se zřítila a uvěznila několik dětí. Strojvůdci nehodu přežili. Sedm lidí zahynulo, 29 bylo zraněno. Zatímco 150 hasičů bojovalo s požárem, byla nařízena evakuace obyvatel vesnice. Okolo poledního se požár podařilo zvládnout. Zranění byli převezeni do nemocnic v Šumenu a ve Varně. Někteří z postižených utrpěli popáleniny na 90% těla.\n\nBulharský prokurátor zahájil vyšetřování nehody. Z možných příčin nehody se nejpravděpodobněji jeví nepřiměřená rychlost vlaku. Podle svědectví od kol vlaku krátce před nehodou létaly jiskry, což by mohlo svědčit o intenzivním brzdění.\n\nVlastník společnosti Bulmarket DM, Stanko Stankov, navrhl, aby vyšetřování vedl nezávislý mezinárodní tým složený z dopravních odborníků z Francie, Německa a České republiky. Úřad generálního prokurátora návrh zcela odmítl. V prohlášení uvedl, že podle bulharských zákonů vyšetřování vede Hlavní prokuratura a její orgán pro vyšetřování závažných zločinů a nehod. Obyvatelé se kvůli výjimečnému stavu nemohou vrátit do svých domovů.\n\nPremiér Bojko Borisov navštívil místo neštěstí. Vyzval veřejnost k darování krve, neboť místní nemocnice pociťují její nedostatek. Výzva se setkala s příznivou odezvou. Bulharský ministr dopravy Ivaljo Moskovski v doprovodu vysokých úředníků rovněž navštívil postižené místo. Dnem státního smutku byl určen 12. prosinec.\n"}
{"id": "1250434", "url": "https://cs.wikipedia.org/wiki?curid=1250434", "title": "Cenzura v Sovětském svazu", "text": "Cenzura v Sovětském svazu\n\nCenzura v Sovětském Svazu byla všudypřítomná a přísně dodržována.\n\nCenzura byla prováděna ve dvou hlavních směrech:\n\nSovětská vláda prováděla masové ničení předrevolučních a cizích knih anebo časopisů z knihoven. Tyto knihy byly dostupné pouze ve zvláštních kolekcích, ty byly dostupné pouze se speciálním povolením přidělované KGB.\n\nSovětské knihy a časopisy také mizely z knihoven podle toho, jak se měnila sovětská historie. Sovětští občané často preferovali zničení politicky nekorektních publikací či fotografií, protože si je spojili s častým sužujícím pronásledováním vládou.\n\nPo zatčení Berija v roce 1953 všichni, kdo odebírali Velkou sovětskou encyklopedii, obdrželi stránku, aby mohli nahradit starý článek o Berijovi.\n"}
{"id": "1250438", "url": "https://cs.wikipedia.org/wiki?curid=1250438", "title": "Juan Imhoff", "text": "Juan Imhoff\n\nJuan José Imhoff (* 11. května 1988 Rosario) je argentinský ragbista, hráč francouzského prvoligového klubu Racing 92. Operuje na pozici křídla nebo zadáka.\n\nZačínal v rodném Rosariu v Duendes Rugby Clubu, s nímž se stal mistrem Argentiny v letech 2009 a 2011. Hrál také za tým Pampas XV, argentinský výběr startující v Jihoafrické republice na turnaji Vodacom Cup, který tuto soutěž v roce 2011 vyhrál. Od roku 2011 hraje za Racing 92 sídlící v Colombes u Paříže, v roce 2016 s ním vyhrál francouzskou ligu Top 14 a postoupil do finále PMEZ, kde Racing 92 podlehl londýnským Saracens.\n\nOd roku 2009 hraje za argentinskou reprezentaci, startoval také v rezervním týmu Argentina Jaguars. Zúčastnil se mistrovství světa v ragby 2011, kde jeho tým vypadl ve čtvrtfinále, a mistrovství světa v ragby 2015, na kterém Argentinci obsadili čtvrté místo. Čtyřikrát se zúčastnil The Rugby Chamionships, v roce 2015 zde byl u historicky první výhry Argentiny nad Jihoafričany. S argentinskou reprezentací v rugby 7's se zúčastnil olympijského turnaje 2016, kde jeho tým skončil na šestém místě.\n\n"}
{"id": "1250439", "url": "https://cs.wikipedia.org/wiki?curid=1250439", "title": "Joanna Angel", "text": "Joanna Angel\n\nJoanna Angel (* 25. prosince 1980, Brooklyn, New York, USA) je americká pornoherečka specializující se na alternativní pornografii, která svoji kariéru v pornografickém průmyslu započala v roce 2005. V dubnu 2002 společně se spolubydlícím Mitchem Fontainem založila společnost BurningAngel, která v budoucnu způsobila velký nárůst zájmu o alternativní porno. Je známá především díky svému punkovému vzhledu a velkému množství tetování.\n\nJoanna Angel se narodila 25. prosince 1980 v newyorském Brooklynu do rodiny židovky původem z Izraele a Američana. Vyrostla v River Edge v New Jersey, kde také navštěvovala základní školu Cherry Hill (\"Cherry Hill Elementary School\"). V roce 1998 absolvovala River Dell Regional High School a následně se zapsala na Rutgers University, kde získala titul bakaláře v oboru anglické literatury a filmových studií.\n\nBěhem studií na střední škole pracovala v košer restauraci s rychlým občerstvením Teaneck. Při studiích na vysoké škole měla opět brigádu, tentokrát v restauraci Happy's Health Grille.\n\nPo ukončení vysoké školy se přestěhovala do Williamsburgu v Brooklynu, kde se narodila. Se svým spolubydlícím Mitchem Fontainem pak v dubnu 2002 založila pornografickou stránku BurningAngel, která se zaměřovala na alternativní porno, kde účinkují především členové subkultur jako jsou gotici, punkeři nebo zastánci breakbeat Hardcoru. První stránkou podobného typu byl například web SucideGirl založený v roce 2001 Selenou Mooneyovou. Právě touto stránkou se Joanna inspirovala. V té době se již věnovala i striptýzu.\n\nŠest let chodila s pornohercem Jamesem Deenem. Když se pak 2. prosince 2015 objevila v radiové show \"Jason Ellis Show\", popisovala šestiletý vztah jako násilný a děsivý.\n\nVětšina filmů, které Joanna Angel napsala, režírovala nebo v nich hrála, je k dispozici pouze na BurningAngel. Nicméně, hrála i v běžně dostupných filmech distribuovaných různými společnostmi. Joanna Angel oficiálně vstoupila do průmyslu v roce 2005. Až do roku 2007 měla kontrakt se společností VCA Pictures.\n\nV roce 2013 BurningAngel produkovala pornofilm \"The Walking Dead: A Hardcore Parody\", přičemž se jednalo o pornografickou verzi oblíbeného seriálu \"The Walking Dead\". Film byl silně kritizován, například i proto, že postavu Glenna Rheea (ztvární korejsko-americký herec Steven Yeun) nahradila hercem bílé pleti a nechala ho pouze nalíčit (tzv. \"Yellowface\"). Joanna Angel na kritiku reagovala s tím, že chápu, že je z toho někdo pobouřený, nicméně, pornoherec Danny Wylde je významným členem rodiny BurningAngel a ona ho ve filmu opravdu chtěla mít. Také ale kritikům jasně dala najevo, že to bere jen jako parodii a jejich komentáře jí nepřijdou na místě.\n\nDíky úspěchu s BurningAngel se Joanna Angel objevila v mnoha časopisech a novinách, včetně \"The New York Times\". Pro magazín \"Spin\" zase vytvořil sloupec. V roce 2010 zase účinkovala v aféře s režisérem pornofilmů Michaelem Whiteacrem, která se týkala porušení autorských práv. Krom Joanny byli ale zmíněny další účinkující: Lisa Ann, Julie Meadows, Kimberly Kane, Ron Jeremy, Alektra Blue a Kaylani Lei.\n\nV roce 2011 byla CNBC jmenována jako jedna z 12 nejpopulárnějších pornohvězd. Krom pornofilmů ale působí i v klasickém filmu, například v americkém dokumentárním snímku \"Doc of the Dead\". V roce 2016 pak působila v krimi filmu \"The Owl in Echo Park\".\n\nZa svoji kariéru získala mnoho ocenění, nicméně, ne všechna oceňovala nejlepší, ale naopak nejhorší výkon. V roce 2006 si například odnesla cenu za „nejodpornější sex scénu“ díky pornofilmu \"Re-Penetrator\". Z těch, které oceňovaly nejlepší výkon, získala například v roce 2011 AVN cenu za nejlepší ženský sólo výkon. V roce 2006 byla nominována na AVN cenu Best New Starlet, avšak cenu si odnesla McKenzie Lee. Dále Joanna Angel získala několik cen pro nejlepší web pornoherečky, například právě v roce 2006 a později i v letech 2014 a 2015.\n"}
{"id": "1250442", "url": "https://cs.wikipedia.org/wiki?curid=1250442", "title": "Kaldyčeŭský koncentrační tábor", "text": "Kaldyčeŭský koncentrační tábor\n\nKaldyčeŭský koncentrační tábor (bělorusky Калдычэўскі лагер смерці) byl jedním z koncentračních táborů na východní frontě, který byl zřízen nacistickými okupanty v roce 1942 v blízkosti obce Kaldyčeva v Baranavickém rajónu Brestské oblasti v období Velké vlastenecké války.\n\nV prostoru, který byl obehnán drátem, drželi vyhladovělé vězně, kteří pracovali na těžbě rašeliny a byli mučeni a zabíjeni. V barácích letního typu přezívalo jen 30 až 40 procent vězňů, zbytek pobývalo pod širým nebem.\n\nV noci ze dne 30. června 1944 před příchodem Rudé armády nacisté všechny vězně postříleli, objekty srovnali se zemí a na místě hromadného masakru zasadili trávu. Táborem za svou existenci prošlo více než 22 tisíc vězňů. Na místě tábora je dnes postaven památník obětem fašistického teroru.\n"}
{"id": "1250451", "url": "https://cs.wikipedia.org/wiki?curid=1250451", "title": "Gromada Gorzyce (okres Wodzisław)", "text": "Gromada Gorzyce (okres Wodzisław)\n\nGromada Gorzyce byla jednou z 8756 gromad utvořených po druhé světové válce v Polsku v okrese Rybnik v Katovickém vojvodství.\n\nSídlo Národní rady gromady Gorzyce bylo v Gorzycích vytvořeno na základě usnesení č. 22/54 WRN v Stalinogrodě ze dne 5. října 1954. Do jednotky byla přiřazena území dosavadních gromad Gorzyce, Gorzyczki a Uchylsko ze zaniké gminy Gorzyce v tomtéž okrese.\n\n13. listopadu 1954 (se zpětnou platností od 1. října 1954) byla gromada zařazena do nově vytvořeného okresu Wodzisław v témže vojvodství. Do Národní rady gromady bylo ustanoveno 27 členů.\n\n20. prosince 1956 Stalingradské vojvodství bylo přejmenováno (zpátky) na Katovické vojvodství.\n\nGromada Gorzyce přetrvala do konce roku 1972, čili do následující reformy gmin. Dne 1. ledna 1973 byla obnovena v okrese Wodzisław gmina Gorzyce.\n"}
{"id": "1250452", "url": "https://cs.wikipedia.org/wiki?curid=1250452", "title": "Světice z Dolní Vltavice", "text": "Světice z Dolní Vltavice\n\nBysta neznámé Světice byla zhotovena v pražské řezbářské dílně mezi lety 1380–1390. Je vystavena ve stálé expozici Alšovy jihočeské galerie v Hluboké nad Vltavou.\n\nSocha pochází údajně z kostela sv. Linharta (zal. 1355) v Dolní Vltavici, který byl zbourán při napuštění přehradní nádrže Lipno. Kvalita řezby ale svědčí pro původ např. v klášteře Zlatá Koruna, v jehož majetku byla obec od 13. století nebo v nedalekém cisterciáckém klášteře ve Vyšším Brodě. V roce 1929 bystu zakoupilo ze soukromého majetku J. Starhoně v Českém Krumlově Městské muzeum v Českých Budějovicích. V roce 1953 byla převedena do sbírek Alšovy jihočeské galerie v Hluboké nad Vltavou.\nPlná socha z lipového dřeva na nízkém oválném podstavci, se zachovanou původní polychromií. Velikost 33 x 26 x 16 cm. Chybí část pramene vlasů na pravé straně a špička nosu. Restaurovali Bohuslav Slánský (1934) a Jiří Tesař (1967). \nBysta světice s úzkými svislými rameny a nízkou korunkou na hlavě. Dlouhé vlnité vlasy má rozděleny do pěti pramenů, z nichž jeden spadá přes levé rameno na prsa a čtyři splývají na záda. Přes šaty má přehozen rozevřený plášť sepnutý vpředu širokým zdobeným páskem. Plášť a šaty kolem výstřihu mají ozdobné lemování. Oblá a měkká tvář se zasněným výrazem připomíná ženské postavy na obrazech Mistra Třeboňského oltáře a předznamenává sochařství krásného slohu.\nVelikostí a tvarem socha odpovídá relikviářovým bystám a předpokládá se, že sloužila jako jejich doplněk na oltáři. Výtvarně souvisí se dvěma podobnými relikviářovými bystami z Dolní Vltavice, zakoupenými roku 1934 pro Kunstmuseum Düsseldorf (Stiftung Museum Kunst Palast) a také s bystami parléřovské huti v triforiu katedrály sv. Víta (Václav z Radče, Anna Svídnická, Eliška Přemyslovna) Vzhledem k tomu, že z Parléřovy dílny pocházely vyřezávané lavice v chóru katedrály (zničeny při požáru roku 1541), je možné předpokládat, že autor bysty mohl působit přímo v katedrální huti.\n\n"}
{"id": "1250453", "url": "https://cs.wikipedia.org/wiki?curid=1250453", "title": "Bernard Cazeneuve", "text": "Bernard Cazeneuve\n\nBernard Cazeneuve (* 2. června 1963 Senlis) je francouzský socialistický politik. Od prosince 2016 do května 2017 byl francouzským premiérem. V květnu 2017 jej po prezidentských volbách nahradil republikán Édouard Philippe, kterého jmenoval premiérem nově zvolený prezident Emmanuel Macron.\nByl poslancem Národního shromáždění za departement Manche, v letech 2001–2012 starostou severofrancouzského města Cherbourg-Octeville, 2012–2013 ministrem pro evropské záležitosti, 2013–2014 ministrem financí a 2014–2016 ministrem vnitra. V prosinci 2016 dosavadní premiér Manuel Valls podal demisi, neboť se chtěl věnovat předvolební kampani na francouzského prezidenta, na kterého chce v dubnu 2017 kandidovat. Na zbytek volebního období byl premiérem jmenován Bernard Cazeneuve. Šlo o historicky nejkratší působení v tomto úřadu.\n\nJeho otec Gérard Cazeneuve byl francouzský Alžířan, který v roce 1962 přišel s manželkou Daniele do Francie a stal se předsedou socialistické strany v malém městě Senlis severně od Paříže. Zde se o rok později narodil syn Bernard. Ten vystudoval \"Institut politických studií\" v Bordeaux a poté vstoupil do socialistické strany. Pracoval jako právní poradce skupiny družstevních bank \"Groupe Banque Populaire\" a později vstoupil do státní správy. V roce 1995 se oženil se Véronique Beau, ředitelkou nakladatelství, s níž má dvě děti. Po rozvodu se oženil znovu v roce 2015. \n\n"}
{"id": "1250454", "url": "https://cs.wikipedia.org/wiki?curid=1250454", "title": "Prinzregentenplatz (stanice metra v Mnichově)", "text": "Prinzregentenplatz (stanice metra v Mnichově)\n\nPrinzregentplatz (zkratka \"PZ\") je stanice mnichovského metra ležící na lince U4, otevřená 27. února 1988. Je pojmenována podle Leopolda Bavorského. Architekti byli Alexander Freiherr von Branca, Heinz Hilmer, Christoph Sattler a kancelář Bielinski. Stěny jsou vykládány mramorem. \n"}
{"id": "1250455", "url": "https://cs.wikipedia.org/wiki?curid=1250455", "title": "Halové mistrovství Československa v atletice 1989", "text": "Halové mistrovství Československa v atletice 1989\n\nHalové mistrovství Československa v atletice 1989 se konalo v Jablonci nad Nisou ve dnech 4. a 5. února 1989.\n"}
{"id": "1250457", "url": "https://cs.wikipedia.org/wiki?curid=1250457", "title": "Síran lithný", "text": "Síran lithný\n\nSíran lithný (LiSO) je chemická sloučenina, bílá krystalická látka, dobře rozpustná ve vodě.\n\nSíran lithný lze připravit reakcí kyseliny sírové s uhličitanem lithným:\n\nK roztoku uhličnanu lithného se přitom pomalu, postupně přidává kyselina sírová. Ukončení reakce je přitom možno kontrolovat pomocí měření pH reakční směsi nebo vizuálně skončením uvolňovaní plynného oxidu uhličitého z reakční směsi.. \n\nSíran lithný je velmi dobře rozpustný ve vodě. Jeho rozpustnost však se stoupající teplotou roztoku klesá a rozpouštění je tedy endotermický proces, při kterém se teplo spotřebovává a vznikající roztok se ochlazuje.\n\nKrystaly síranu lihného vykazují značně hygroskopické vlastnosti a pohlcováním vzdušné vlhkosti se mění na již stabilní monohydrát LiSO . HO.\n\nKrystaly síranu lithného vykazují piezoelektrické vlastnosti a mohou použity v ultrazvukových přístrojích pro nedestruktivní zkoušení jako velmi účinné zvukové generátory. Problémem v této aplikaci jsou jejich hygroskopické vlastnosti a tím nestabilita ve vlhkém prostředí.\n\nV psychiatrii jsou soli lithia (síran, uhličitan nebo citrát) často používány pro léčbu manických poruch včetně maniodepresivních stavů i při léčbě schizofrenie.\n\nSíran lithný je v současné době zkoumán jako potenciální součást iontových vodivých skel. Průhledné vodivé folie s vysokým obsahem síranu a boritanu lithného se využívají při výrobě solárních panelů i nové třídy elektrických baterií jako náhrada za doposud běžně používané organické plasty.\n\nSíran lithný je testován i jako přísada do portlandského cementu pro urychlení jeho vytvrzování. Dochází přitom k urychlení hydratace cementu bez vlivu na výsledné mechanické vlastnosti (především pevnost) tohoto stavebního materiálu.\n"}
{"id": "1250458", "url": "https://cs.wikipedia.org/wiki?curid=1250458", "title": "Cirauqui", "text": "Cirauqui\n\nCirauqui (baskicky Zirauki) je město v autonomním společenství Navarra v severovýchodním Španělsku. Nachází se na Svatojakubské cestě, 30,2 km západně od Pamplony, z druhé strany pohoří Alto del Perdón. V roce 2014 mělo 491 obyvatel.\n\nVe městě se nachází dva kostely a jedna kaple. Jeho střed je umístěn na vyvýšeném pahorku, a díky tomu je dobře viditelné z velké vzdálenosti. Severně od města probíhá dálnice.\n"}
{"id": "1250459", "url": "https://cs.wikipedia.org/wiki?curid=1250459", "title": "Max-Weber-Platz (stanice metra v Mnichově)", "text": "Max-Weber-Platz (stanice metra v Mnichově)\n\nMax-Weber-Platz (zkratka \"MW\") je stanice mnichovského metra ležící na linkách U4 a U5, otevřená 27. února 1988. Lze zde přestoupit na linky tramvají. Ve stanici je vystavena kopie historického vagonu. \n"}
{"id": "1250461", "url": "https://cs.wikipedia.org/wiki?curid=1250461", "title": "Paleoantropologie", "text": "Paleoantropologie\n\nPaleoantropologie (v překladu \"věda/nauka o pravěkém člověku\") je vědeckou disciplínou, spadající pod paleontologii a biologickou antropologii. Zkoumá zejména postupný vývoj anatomických a fyziologických znaků, typických pro moderního člověka (hominizaci). Základem výzkumu je analýza kosterních ostatků dávných hominidů, v moderní době doplněná též podrobným laboratorním rozborem jejich DNA. Ačkoliv se nejranější počátky této vědy dají klást již do druhé poloviny 18. století, kdy byly zachyceny první pozůstatky lidských předků, jako skutečný vědní obor se paleoantropologie profiluje až od konce 19. století, a to zejména díky postupnému uznání evoluční teorie a přibývajícím objevům časných fosilních homininů. Mezi slavné osobnosti v dějinách paleoantropologie patří například Raymond Dart, Eugène Dubois, Louis Leakey a mnozí další.\n\n"}
{"id": "1250462", "url": "https://cs.wikipedia.org/wiki?curid=1250462", "title": "Antonín Skalník", "text": "Antonín Skalník\n\nAntonín Skalník (1767 – ?) byl český umělecký zahradník pracující ve službách šlechtického rodu Lobkoviců. Měl mladšího bratra Václava. Pro své znalosti oboru byl Antonín ceněným odborníkem.\n\nKdyž roku 1790 zdědil Anton Isidor Lobkowicz po své matce Marii Josefě Ludmile Lobkovicové, rozené Černínové, pražský Lobkovický palác, přijal do svých služeb Antonína Skalníka. Ten v roce 1793 zahradu paláce přeměnil na anglický park. Skalník, ovlivněn romantismem a fyziokratismem, osazoval zahradu konifery a exoty, jež si nechával přivážet z Ameriky. Roku 1819 ovšem Anton Isidor zemřel a správu nad rodovými majetky převzal jeho syn August Longin. Skalník ale ve funkci zůstal a ve dvacátých letech 19. století založil v zahradě u Lobkovického paláce první alpinum v Čechách, ve kterém shromáždil více než 400 různých rostlin.\n\nSkalníkův syn Bedřich se roku 1834 stal zahradníkem ve Vídni.\n\n"}
{"id": "1250463", "url": "https://cs.wikipedia.org/wiki?curid=1250463", "title": "Využití tabletů ve vzdělávání žáků se zdravotním postižením", "text": "Využití tabletů ve vzdělávání žáků se zdravotním postižením\n\nŽáci se zdravotním postižením se řadí dle § 16 školského zákona (č. 561/2004 Sb. Zákon o předškolním, základním, středním, vyšším odborném a jiném vzdělávání) mezi žáky se speciálními vzdělávacím potřebami.\n\nPráce s tabletem těmto žákům umožňuje rozvíjet dovednosti a schopnosti, které děti v běžné škole mají přirozeně zvládnuté. Díky nástrojům, funkcím a nastavení, které tablet umožňuje si mohou studenti přizpůsobit jeho použití podle svých specifických schopností. Výuku usnadňují aplikace, které využívají technické možnosti tabletů a jsou upraveny pro různé druhy postižení. Pokud učitelé chtějí ve výuce využívat tablet, musí ho ovládat, znát jeho možnosti a na základě toho změnit učební postupy.\n\n"}
{"id": "1250464", "url": "https://cs.wikipedia.org/wiki?curid=1250464", "title": "Dubnička", "text": "Dubnička\n\nNázev Dubnička má více významů:\n\n\n\n"}
{"id": "1250467", "url": "https://cs.wikipedia.org/wiki?curid=1250467", "title": "Šeberák", "text": "Šeberák\n\nŠeberák nebo také Šeberovský rybník je rybník v Kunraticích na jižním okraji Prahy 4, rozlohou je šestou největší vodní plochou ve městě. Slouží k rekreačním účelům, na jihozápadním okraji se nachází Restaurace Šeberák se sportovním areálem, zpoplatněným koupalištěm, hřištěm a pláží. Na jihovýchodu (mezi přítoky Kunratického a Olšanského potoka) se nachází nudistická pláž, jedná se o jednu z nejstarších pláží svého druhu (vznikla v 80. letech 20. století, není zde žádná sociální vybavenost ani vstupné. Šeberák slouží také k rybaření, v zimě k bruslení, pomáhá zadržovat vodu při povodních a je útočištěm k hnízdění některých druhů vodního ptactva.\n\nRozloha vodní plochy činí 9 hektarů, nachází se v nadmořské výšce 279 metrů, je dlouhý až 520 metrů a jeho obvod je přibližně 1,9 kilometru, hráz je dlouhá přibližně 120 metrů a je široka 10 metrů.\n\nPřesné datum založení rybníku není jasné, ale zmiňují se o něm a dalších kunratických rybnících prameny již z roku 1602. Koupaliště zde bylo otevřeno v roce 1933. Zřídil ho majitel zdejšího velkostatku Karel Krob.\n\nVyužíval se jako zdroj ledu k chlazení piva v hostincích nebo masa u řezníků. Přibližně od roku 1937 do poloviny 50. let sloužila k doplňování zásob ledu velká ledárna která se nachází v hrázi Šeberáku. Chovaly se zde také ryby, každý druhý rok se konal jejich výlov o přibližné hmotnosti 10 tun.\n\nV červenci roku 2012 zde bylo nalezeno tělo čtyřleté dívky, které plavalo po hladině a nahlásil ho řidič autobusu. Později bylo nalezeno a vyloveno z rybníka i tělo jejího 54letého otce. Podle vyšetřování otec dostal infarkt, dcera se ho snažila zachránit a nakonec se utopila také.\n\nV roce 2009 odkoupila rybník Šeberák firma Ogopogo a.s. od společnosti Líšno za 12,5 milionů korun, s úmyslem zde postavit 10 luxusních hausbótů a rybník z tři čtvrtiny rybníku oplotit – čímž by zanikla nudistická pláž. V roce 2012 byl Šeberák částečně vypuštěn pod záminkou „revitalizace\". V roce 2014 společnost rybník vypouštěla kvůli odbahnění a revitalizaci – „přípravě\" na výstavbu a napouštěla několikrát opět za účelem revitalizace, což způsobilo úhyn živočichů (včetně těch chráněných) a vypouštěná voda zaplavila zahradu a objekt policie ČR, při vypouštění se kolem rybníka hromadil nepořádek. Do kauzy se zapojilo Občanské sdružení Pro Kunratice, které povolalo Ministerstvo životního prostředí České republiky a uspořádalo také petici, kterou podepsalo přes 800 lidí. Vznikla také online petice kterou podepsalo přes 1500 lidí. Proti hausbótům se vyhradila i radnice, své rozhodnutí odůvodnila tak, že Šeberák je biokoridor a jakákoliv stavba zde není možná. Developerům byl v roce 2011 schválen projekt na rekonstrukci rybníka, čekali na rozhodnutí vodoprávního úřadu. Dokončený byl i projekt přípojek inženýrských sítí, plánovaná příjezdová silnice by biokoridor neměla narušovat.\n\nPozději firma nabídla odkup za 48,5 milionů českých korun. V průběhu kauzy byl poškozen ekosystém rybníka a rapidně se zhoršila kvalita vody, v letní sezóně 2015 nebyl vhodný ke koupání.\n\nV prosinci 2016 Rada hl. m. Prahy souhlasila s koupí Šeberáku i blízkého Olšanského rybníku s přilehlými pozemky za částku 50 236 000 Kč. Koupi schválilo i zastupitelstvo hl. m. Prahy. V roce 2018 by měly být oba rybníky odbahněny.\n\nŠeberák při červnových povodních 2013 v Česku zaplavil několik zahrad a domů. Povodně způsobily také znečištění rybníku fekáliemi, hygienici v létě 2013 nedoporučovali koupání.\n\nOd roku 2018 probíhá odbahnění a revitalizace rybníka. Dojde k odstranění m³ sedimentu, budou vybudovány ptačí ostrovy, bude odstraněna betonová výpusť, kterou nahradí požerák s kamenným obložením. Hráz bude nově opevněna kamenem, celkově zpevněna a ozeleněna. S napuštěním se počítá v roce 2020.\nRybníkem protéká je Kunratický potok, který se do rybníka vlévá ze severovýchodu. Druhým přítokem je Olšanský potok přitékající z jihu od Olšanského rybníku. Rybník má betonovou výpust a stavidlo, odsud odtéká Kunratický potok severozápadně do Kunratického lesa, Hornomlýnského a Dolnomlýnského rybníka. Od hráze je postavený betonový sjezd k vodě, ve špatném stavu.\nŠeberák je dostupný Pražskou integrovanou dopravou. Na zastávce Šeberák staví v současnosti (2016) následující linky:\n\n\nZe severu lemuje Šeberák pražská cyklostezka A21 vedoucí od Šeberova. Přes zastávku autubusu Šeberák prochází také zelená turistická značená trasa 3128 vedoucí přes les Bažantnice a Kunratický zámecký park.\n\nAutem je Šeberák dostupný ulicí K Šeberáku, která prochází centrem Kunratic. Parkoviště se nachází u Restaurace Šeberák.\n\n\n"}
{"id": "1250468", "url": "https://cs.wikipedia.org/wiki?curid=1250468", "title": "Albín Lhota", "text": "Albín Lhota\n\nAlbín Lhota (16. prosince 1847 Kunratice – 18. března 1889 Praha), byl český malíř.\n\nAlbín Lhota se narodil v Kunraticích. Jeho otec Václav Lhota byl statkář, rodem z Kutné Hory. V letech 1863-1867 studoval malířství na pražské malířské akademii a následně pokračoval ve studiu v německém Výmaru na tamější akademii. Během studií podnikl studijní cestu do Paříže. Zemřel v naprosté bídě v pražské všeobecné nemocnici 18. března 1889.\n\nMalířův strýc Antonín, byl vynikajícím malířem a profesorem na pražské akademii.\n\n"}
{"id": "1250471", "url": "https://cs.wikipedia.org/wiki?curid=1250471", "title": "Stanislav Mečl", "text": "Stanislav Mečl\n\nStanislav Mečl (* 28. září 1972, Havířov) je český právník, advokát, bývalý náměstek nejvyššího státního zástupce a bývalý vrchní státní zástupce v Praze. \n\nV současné době je vlastníkem advokátní kanceláře Mečl Legal, zaměřené generálně na trestní právo, mj. kriminalitu bílých límečků, oblast práv k nehmotným statkům, drogovou trestnou činnost. Specializuje se na trestnou činnost korporací (včetně oblasti compliance a otázek vyvinění právnických osob), hospodářskou a majetkovou trestnou činnost, oblast korupce, praní špinavých peněz a odčerpávání výnosů z trestné činnosti, ale také na interní a přeshraniční investigace související s minimalizací trestně právních rizik. \n\nKancelář se komplexně zabývá oblastí podmíněných propuštění z výkonu trestu odnětí svobody, podmíněných upuštění od výkonu trestů a navazující penitenciární a postpenitenciární problematiky. \n\nJe členem Unie obhájců ČR a Jednoty českých právníků a je členem redakční rady odborného časopisu Právní rádce. Externě působí na Ministerstvu spravedlnosti ČR v Komisi pro nový trestní řád. Je držitelem osvědčení Národního bezpečnostního úřadu pro stupeň utajovaných informací Tajné.\n\nExterně přednáší na Právnické fakultě Univerzity Karlovy. Je spoluzakladatelem Společnosti na obranu nespravedlivě stíhaných. \n\nVystudoval obor právo na Právnické fakultě Univerzity Karlovy v Praze (1998). V roce 2001 získal na této fakultě titul doktora práv. V současné době je externím doktorandem katedry trestního práva tamtéž. Od roku 1998 působil v soustavě státního zastupitelství. Profesní dráhu zahájil u Okresního státního zastupitelství Plzeň – jih. Byl činný také u Krajského státního zastupitelství v Plzni. Od roku 2008 vykonával funkci státního zástupce u Nejvyššího státního zastupitelství. V roce 2010 byl pověřen vedením Oddělení korupce a ochrany zájmů Evropských společenství odboru závažné hospodářské a finanční kriminality. Působil jako kontaktní státní zástupce pro Evropský úřad pro boj proti podvodům (OLAF).\n\nV lednu 2011 byl jmenován náměstkem nejvyššího státního zástupce Pavla Zemana pro sekci kabinetu nejvyššího státního zástupce, legislativně analytické a mimotrestní agendy a vnitřní správu. Současně působil jako národní korespondent pro boj s korupcí, praním peněz a pro odčerpávání nelegálních výnosů. Vedl pracovní skupinu nejvyššího státního zástupce pro přípravu nového zákona o státním zastupitelství. Od listopadu 2011 do března 2012 byl pověřen řízením Vrchního státního zastupitelství v Praze. Funkce státního zástupce se vzdal v roce 2013 a v témže roce se stal členem České advokátní komory.\n\nV době svého působení v soustavě státního zastupitelství byl členem Rady Justiční akademie (2011–2013), věnoval se metodické a vzdělávací činnosti uvnitř soustavy veřejné žaloby i navenek. Předsedal zkušební komisi Ministerstva spravedlnosti pro odborné závěrečné zkoušky justičních a právních čekatelů (obor trestní právo, 2012). Byl členem redakční rady odborného časopisu Státní zastupitelství. Byl členem Poradního sboru místopředsedkyně vlády a předsedkyně Vládního výboru pro boj s korupcí Karolíny Peake (2011–2012), členem pracovní skupiny ministryně spravedlnosti profesorky Heleny Válkové pro Strategii pro obnovení důvěry ve výkon spravedlnosti. Působil jako interní poradce ministra spravedlnosti Roberta Pelikána pro oblast trestního práva a justice (2014–2015). \n\nOd roku 2008 žije trvale v Praze, kam se přestěhoval z Plzně. Je svobodný a bezdětný. Sleduje současnou výtvarnou scénu a podporuje umění. V mládí hrál házenou za HCB Karviná.\n\nStanislav Mečl byl angažován koncem roku 2017 jako advokát/lobbista pro tehdy v Česku zadrženého Jevgenije Nikulina podezřelého z hackerských útoků. Nikulin byl zadržen na území České republiky a o jeho vydání žádaly Spojené státy americké a Ruská federace. Přestože meritorně bylo vydání do USA pravděpodobnější, docházelo k velkým snahám, aby byl Nikulin vydán do Ruska. K tomu měl podle Českého rozhlasu pomoci i Stanislav Mečl, který se znal s ministrem spravedlnosti Robertem Pelikánem, jelikož mu svého času dělal poradce. Mečl měl díky svému vztahu s ministrem zařídit, aby byl Nikulin vydán do Ruska, pročež s Pelikánem komunikoval přes SMS a samotného Nikulina navštívil ve věznici. Plnou moc, kterou k jeho zastupování potřeboval, od hackera ovšem nezískal.\n\nStanislav Mečl byl o zastupování požádán gruzínskou podnikatelkou působící v Česku skrze prostředníky – venezuelského novináře a marockého občana. Navzdory tomu, že byl ve svých snachách neúspěšný, vyúčtoval gruzínské podnikatelce za své služby 511 tisíc korun, z čehož 300 tisíc bylo za konverzaci s ministrem spravedlnosti. Ministr spravedlnosti Pelikán, který hned v zárodku konverzace s Mečlem dohodu o vydání do Ruska kategoricky odmítl, se proti jednání Stanislava Mečla ohradil a odmítl s ním dále komunikovat.\n\n\n"}
{"id": "1250472", "url": "https://cs.wikipedia.org/wiki?curid=1250472", "title": "Redukující sacharidy", "text": "Redukující sacharidy\n\nRedukující sacharidy jsou sacharidy, které mohou fungovat jako redukční činidla, protože mají volnou aldehydovou nebo ketonovou funkční skupinu.\n\nKetózy se musí tautomerizovat na aldózy, aby mohly mít redukční účinky.\n\nRedukující jsou všechny monosacharidy a také některé disacharidy a další oligosacharidy i polysacharidy, pokud mají poloacetalový hydroxyl. Neredukující oligo- a polysacharidy nemají poloacetal a tak se nemohou přeměnit na necyklickou formu s aldehydovou/ketonovou skupinou; zůstávají tedy v cyklické podobě. Redukující oligosacharidy nemají na glykosidové vazby využity všechny poloacetalové hydroxyly a tak zůstává některý z nich (vždy na jednom z koncových monosacharidů) volný.\n\nRedukující sacharidy reagují při tepelné úpravě jídla s aminokyselinami v Maillardově reakci za vzniku mnoha různých látek, z nichž některé určují vůni jídla.\n\nVšechny monosacharidy jsou redukující, neboť mají aldehydovou (a patří tedy mezi aldózy) skupinu, nebo mají ketonovou skupinu a mohou se tautomerizovat. Patří sem například galaktóza, glukóza, glyceraldehyd, fruktóza a ribóza.\n\nMnoho disacharidů jako celobióza, laktóza a maltóza jsou také redukující, protože jedna ze dvou jednotek může otevřít řetězec a vytvořit necyklickou aldehydovou formu.\n\nSacharóza a trehalóza jsou neredukující, protože jsou v nich vazbou spojeny oba anomerické uhlíky, takže se žádný z cyklů nemůže otevřít.\nU polymerů glukózy jako jsou škrob a jeho deriváty, například maltodextrin a dextrin, makromolekula začíná redukujícím sacharidem s volnou aldehydovou skupinou. Produkty jejich hydrolýzy obsahují více redukujících sacharidů, zastoupení redukujících sacharidů v těchto produktech se nazývá dextrózový ekvivalent (DE).\n\nGlykogen je velmi rozvětvený polymer glukózy, jenž je zásobním sacharidem živočichů. Je to redukující polysacharid s pouze jedním redukujícím koncem, každá větev má neredukující konec. Při rozkladu za účelem získávání energie jsou jednotlivé glukózy odštěpovány od neredukujících konců.\n\nK důkazu přítomnosti redukujících sacharidů se používá několik látek. Dva z nich spočívají ve využití měďnatých kationtů: Benedictovo činidlo (Cu ve vodném roztoku citronanu sodného) a Fehlingovo činidlo (Cu ve vodném roztoku vinanu draselno-sodného), které se smíchají s roztokem hydroxidu sodného. Redukující sacharid způsobí redukci měďnatých kationtů na měďné, čímž vznikne sraženina oxidu měďného. Citronan či vinan zabraňují reakci Cu s hydroxidovými anionty, kdy by se vytvořil nerozpustný hydroxid měďnatý a reakce by neproběhla.\n\nDalší možností je Tollensovo činidlo, připravované z dusičnanu stříbrného rozpouštěním ve vodném roztoku amoniaku. Při jeho přidání do roztoku aldehydu se vysráží stříbrné „zrcátko“\n\nKyselina 3,5-dinitrosalicylová umožňuje i kvantitativní stanovení. S redukujícím sacharidem reaguje za vzniku kyseliny 3-amino-5-nitrosalicylové, jejíž koncentraci, závislou na původní koncentraci redukujícího sacharidu, lze zjistit pomocí spektrofotometrie.\n\nFehlingovo činidlo se dlouhou dobu používalo k diagnostice diabetu, při němž prudce roste glykemie (obsah glukózy v krvi) z důvodu nedostatečné produkce inzulinu (diabetes 1. typu) nebo neschopnosti buněk na něj reagovat (diabetes 2. typu) Měřením množství oxidačního činidla redukovaného glukózou lze stanovit obsah glukózy v krvi nebo moči, což umožňuje určit správnou dávku inzulinu, čímž se glykemie dostane na normální hodnoty.\n\n<br>\nKarbonylové skupiny redukujících sacharidů reagují s aminoskupinami aminokyselin za vzniku různých, zdraví prospěšných i škodlivých, látek. Tento soubor reakcí, jež snižují celkovou kvalitu potravin, se nazývá Maillardova reakce. Jedním z jejích produktů je akrylamid, neurotoxin a možný karcinogen, jenž vzniká z asparaginu a redukujících sacharidů při zahřátí na vysoké teploty (nad 120 °C).\n\nObsah redukujících sacharidů ve víně, džusech a cukrové třtině je ukazatelem kvality těchto produktů a sledováním úrovně redukujících sacharidů během výroby potravin se dosahuje jejich zkvalitnění. Nejčastěji se používá Lane-Eynonova metoda, která spočívá v titraci redukujících sacharidů s Cu z Fehlingova činidla za přítomnosti methylenové modře, což je běžný redoxní indikátor. Metoda je ovšem nepřesná, nákladná a citlivá na nečistoty.\n"}
{"id": "1250476", "url": "https://cs.wikipedia.org/wiki?curid=1250476", "title": "Kamenný kopec", "text": "Kamenný kopec\n\nNázev Kamenný kopec nese v Česku několik vrcholů:\n\n"}
{"id": "1250478", "url": "https://cs.wikipedia.org/wiki?curid=1250478", "title": "Lion (film)", "text": "Lion (film)\n\nLion je americký dramatický film z roku 2016. Režie se ujal Garth Davis a scénáře Luke Davies. Snímek byl inspirován knihou A \"Long Way Home\" od Saroo Brierleyho a Larryho Buttrose. Ve filmu hrají Dev Patel, Rooney Mara, David Wenham, Nicole Kidmanová, Abhishek Bharate, Divian Ladwa, Priyanka Bose, Deepti Naval, Tannishtha Chatterjee, Nawazuddin Siddiqui a Sunny Pawar.\n\nFilm měl světovou premiéru na filmovém festivalu v Torontu 10. září 2016. Ve Spojených státech amerických měl premiéru 25. listopadu 2016. V České republice byla premiéra stanovena na 2. března 2017.\n\nSaroo Brierley, který se v pěti letech ztratit své rodině a byl adoptovaný australskou rodinou, se vydává hledat svojí ztracenou rodinu za pomocí Google Earth.\n\n24. dubna 2013 bylo oznámeno, že Garth Davis se poprvé ujme role režiséra ve filmové adaptaci knihy \"A Long Way Home\" od Saroo Brierleyho.Příběh se odehrává okolo pětiletého indického chlapce, který nasedne na špatný vlak a dostane se tak o tisíce mil daleko od rodina. Je adoptovaný australským párem a o 25 let později se za pomocí Google Earth vydává hledat své biologické rodiče. V květnu 2014 The Weinstein Company koupila právu na celosvětovou distribuci za 12 milionů dolarů. Natáčení začalo v lednu 2015 v Kalkatě v Indii, v polovině dubna se natáčení přesunulo do Austrálie.\n\nFilm získal pozitivní recenze od kritiků na filmovém festivalu v Torontu, především byl chválen výkon Kidmanové a Patela. Na recenzní stránce Rotten Tomatoes získal ze 72 započtených recenzí 82 procent s průměrným ratingem 7,2 bodů z deseti. Na serveru Metacritic snímek získal z 31 recenzí 66 bodů ze sta.\n"}
{"id": "1250479", "url": "https://cs.wikipedia.org/wiki?curid=1250479", "title": "369 (číslo)", "text": "369 (číslo)\n\nTři sta šedesát devět je přirozené číslo, které následuje po čísle tři sta šedesát osm a předchází číslu tři sta sedmdesát. Římskými číslicemi se zapisuje CCCLXIX.\n\n\n\nSilnice II/369 je česká silnice II. třídy vedoucí na trase Zábřeh na Moravě \"peáž s I/11\" – Olšany – Ruda nad Moravou – Bohdíkov – Hanušovice – Jindřichov – Ramzová – Lipová-lázně – I/60\n\n\n"}
{"id": "1250480", "url": "https://cs.wikipedia.org/wiki?curid=1250480", "title": "Josef Rektor", "text": "Josef Rektor\n\nJosef Rektor (11. října 1877 Veliš – 5. října 1953 Praha) byl český akademický malíř a sochař.\n\nJosef Rektor se narodil v obci Veliš, která leží nedaleko Jičína. Jeho otec František Rektor byl zedník. Po absolvování obecné školy šel studovat řezbářství do Chrudimi. Byl velmi nadaný a tak jeho další kroky vedli na pražskou malířskou akademii. Nastoupil do sochařského ateliéru u profesora J. V. Myslbeka. Akademii však dokončil v roce 1904 jako student malířství u profesorů Vojtěcha Hynaise a Hanuše Schwaigra. Do první světové války narukoval v roce 1914 a celou válku prožil na srbské frontě. Po válce často pobýval v Německu, později si zařídil sochařský, malířský a dekoratérský ateliér v Praze na Vinohradech. Velice často a rád zajížděl malovat do rodných východních Čech, maloval v Krkonoších a Podkrkonoší, v Orlických horách, ale i v okolí Pardubic a Hradce Králové. Zemřel 5. října 1953 v Praze.\n\n"}
{"id": "1250482", "url": "https://cs.wikipedia.org/wiki?curid=1250482", "title": "Esma Redžepovová", "text": "Esma Redžepovová\n\nEsma Redžepovová (makedonsky \"Есма Реџепова\"; alternativně Esma Redžepova Teodosijevska; 8. srpna 1943, Skopje – 10. prosince 2016, tamtéž) byla populární severomakedonská národní umělkyně, zpěvačka romského původu. V roce 1976 obdržela v Indii na mezinárodním festivalu romské hudby titul 'Královny romské hudby'.\n\nEsma Redžepovová byla významná romská zpěvačka, jež vyrostla v Šuto Orizari na předměstí Skopje. Její matka byla Turkyně, otec byl Srb se židovsko-romskými kořeny. \n\nSvoje písně zpívala romsky, srbsky a makedonsky. Veliké popularitě se těšila především v regionu bývalé Jugoslávie. V minulosti vystoupila také např. v České republice, a to na romském festivalu Khamoro.\n\nByla velmi iniciativní v oblasti charity, za což byla dvakrát nominována na Nobelovu cenu za mír. Podle svých slov dávala s manželem pětinu výdělku ze všech koncertů na charitu a podporovali chudé studenty. Sami neměli žádné děti, ale vynahradili si to tím, že adoptovali 47 dětí. Během války v Kosovu poskytovala přístřeší, jídlo a základní potraviny tamním lidem v nouzi.\n\nZemřela na začátku prosince roku 2016 ve věku 73 let.\n"}
{"id": "1250487", "url": "https://cs.wikipedia.org/wiki?curid=1250487", "title": "Halové mistrovství Československa v atletice 1990", "text": "Halové mistrovství Československa v atletice 1990\n\nHalové mistrovství Československa v atletice 1990 se konalo v Praze ve dnech 17. a 18. února 1990.\n"}
{"id": "1250497", "url": "https://cs.wikipedia.org/wiki?curid=1250497", "title": "Kostel svaté Maří Magdalény (Lančov)", "text": "Kostel svaté Maří Magdalény (Lančov)\n\nKostel svaté Maří Magdalény je římskokatolický chrám v obci Lančov v okrese Znojmo. Jednolodní pozdně románský chrám pochází z 1. poloviny 13. století, během 18. století byl barokně upravený. Je farním kostelem farnosti Lančov a je chráněn jako kulturní památka.\n\nPozdně románský kostel svaté Maří Magdalény vznikl během 1. poloviny 13. století. Kostel tvořila obdélná loď s apsidou a věží, zakončenou dřevěným zvonicovým patrem. Záznam z roku 1657 uvádí, že kostel je „úplně pobořený“, oprava proběhla až roku 1695. Rozsah tehdejšího poškození a následných oprav je však dnes neurčitelný. Roku 1750 bylo dřevěné zvonicové patro věže nahrazeno zděným. O rok později došlo k zaklenutí podvěží a vytvoření nových oken. Dále byl zazděn původní vstup v jižní straně lodi a vytvořen nový vstup podvěžím. V 1. polovině 19. století přibyla k západní straně věže předsíň. Roku 1855 byla postavena nová sakristie, v roce 1872 přistavěna kaple Božího hrobu a zhotovena hudební kruchta. Roku 1930 došlo k přístavbě schodiště do věže.\n\nKostel svaté Maří Magdalény stojí v centrální části obce. Jedná se o jednolodní orientovanou stavbu s odsazenou apsidou kněžiště. K západnímu průčelí obdélné lodi je přistavěna hranolová věž. K jižní straně lodi přiléhá sakristie obdélného půdorysu. Při jižní straně věže stojí kaple Božího hrobu, zakončená trojbokým závěrem. Schodiště k věži je umístěno na její severní straně. Hlavní vstup do kostela je v západním průčelí věže, krytý předsíní. Původní vstup v jižní zdi lodi je zazděný. Fasády kostela jsou hladké, opatřené protáhlými okny, zakončenými lomeně (knežiště) nebo obloukem (loď). Věž nese barokní zvonicové patro, oddělené kordonovou římsou od starší středověké části. Zvonici završuje zděný jehlan s odsazením. Fasády věže jsou členěny lizénami. První patro věže prosvětlují oválná okna, zvonice má velká okna s půlkruhovým zaklenutím. \n\nKněžiště je zaklenuto konchou, loď a další prostory mají rovný strop. V západní části lodi stojí novogotická dřevěná kruchta. Hlavní oltář obsahuje obraz Máří Magdaleny z roku 1763, restaurovaný roku 1952. Malované retabulum oltáře pokrývá stěny apsidy. Okna lodi a kněžiště vyplňují vitraje z roku 1935. Ve věži visí zvon s reliéfem svatého Petra, ulitý roku 1717 ve Znojmě.\n"}
{"id": "1250498", "url": "https://cs.wikipedia.org/wiki?curid=1250498", "title": "Jihokorejský won", "text": "Jihokorejský won\n\nJihokorejský won (symbol ₩) je měnová jednotka Korejské republiky, vydává ji Korejská banka. Dělí se na 100 čchonů, ty se však v praxi nepoužívají a slouží jen k přepočtu cizích měn. Kurs v prosinci 2016 byl 100 wonů za 2,1830 českých korun. Meziroční míra inflace byla v Korejské republice v roce 2016 1,3 procenta.\n\nNázev pochází z výrazu \"won\", který znamená \"kruhový\", stejného etymologického původu je i čínský jüan a japonský jen. Měna byla zavedena roku 1902, po japonské okupaci ji nahradil jen, v Koreji však měly bankovky odlišné motivy. V roce 1945 byl v jižní části rozděleného poloostrova znovu zaveden Won, který v důsledku války trpěl vysokou inflací, proto byla v roce 1953 zavedena nová měna, jihokorejský hwan. V červnu 1962 se Jižní Korea zase vrátila k wonu, který se vyměňoval za deset hwanů. Původně obíhaly obě měny, hwan byl definitivně zrušen roku 1975. V roce 1997 byla podepsána dohoda s Mezinárodním měnovým fondem, po níž se won stal volně směnitelnou měnou.\n\n\n\n"}
{"id": "1250501", "url": "https://cs.wikipedia.org/wiki?curid=1250501", "title": "Won", "text": "Won\n\nWon je korejské platidlo:\n\n"}
{"id": "1250503", "url": "https://cs.wikipedia.org/wiki?curid=1250503", "title": "Ženy 20. století", "text": "Ženy 20. století\n\nŽeny 20. století (v anglickém originále 20th Century Women) je americké komediální drama z roku 2016. Režie a scénáře se ujal Mike Mills. Ve filmu hrají Annette Beningová, Elle Fanningová, Greta Gerwig, Lucas Jade Zumann a Billy Crudup.\n\nFilm měl světovou premiéru na Newyorském filmovém festivalu 8. října 2016 a do kin bude uveden 25. prosince 2016. Premiéra v České republice nebyla stanovena.\n\nV roce 1979 v Santa Barbaře v Kalifornii vyhledá Dorothea (Annette Beningová) pomoc u Abbie (Greta Gerwig) a Julie (Elle Fanningová) při výchově jejího syna Jamieho (Lucas Jade Zumann).\n\n16. ledna 2015 bylo oznámeno, že Mike Mills se ujme režie svého vlastního scénáře. V květnu 2015 se k projektu připojili Annette Beningová, Greta Gerwig a Elle Fanningová. V srpnu 2015 byl do vedlejší role obsazen Billy Crudup. Natáčení začalo 8. září 2015 v Jižní Kalifornii. Produkce trvala do 27. října 2015.\n\nFilm získal pozitivní recenze od kritiků. Na recenzní stránce Rotten Tomatoes získal z 115 započtených recenzí 90 procent s průměrným ratingem 7,9 bodů z deseti. Na serveru Metacritic snímek získal z 38 recenzí 83 bodů ze sta.\n"}
{"id": "1250517", "url": "https://cs.wikipedia.org/wiki?curid=1250517", "title": "Seychelská rupie", "text": "Seychelská rupie\n\nZákonným platidlem na Seychelách je místní rupie. Zdejší měna má svůj název „rupie“ společný s měnami několika dalších států v regionu Indického oceánu. Její ISO 4217 kód SCR, jedna setina rupie se nazývá „cent“. Rupie byla do peněžního oběhu uvedena v roce 1914, do té doby se na Seychelách používala mauricijská rupie. \n\nV prosinci 2016 uvedla Seychelská centrální banka do oběhu novou rodinu mincí a bankovek. Dříve vydané bankovky jsou neplatné, avšak se dají vyměnit v místních bankách. \n\n"}
{"id": "1250557", "url": "https://cs.wikipedia.org/wiki?curid=1250557", "title": "Cato", "text": "Cato\n\nCato je mužské křestní jméno latinského původu. Římský cognomen znamenající \"\"moudrý\"\", \"\"všeznalý\"\"\".\n\n\n\n\n\n"}
{"id": "1250568", "url": "https://cs.wikipedia.org/wiki?curid=1250568", "title": "Antonín Liška (1791)", "text": "Antonín Liška (1791)\n\nAntonín Liška (27. března 1791, Hrádek (okres Klatovy) – 16. dubna 1847, Bochnia v Haliči) byl český kněz premonstrátského řádu, spisovatel a překladatel Homéra.\n\nV dětství žil s rodiči v Eisenstadtu, kde byl vychován německy, a roku 1798 se s rodiči odstěhoval do Bubenče. Od roku 1804 navštěvoval Malostranské gymnázium a při studiu filosofie se seznámil s V. Hankou a dalšími českými vlastenci. Roku 1811 vstoupil do premonstrátského kláštera na Strahově v Praze a studoval teologii, současně ale psal i české básně a divadelní hry: jeho tragédie „Václav“ byla roku 1815 uvedena ve Stavovském divadle. Roku 1814 byl vysvěcen na kněze a stal se krátce kaplanem v Jihlavě, od roku 1817 byl profesorem v Žatci a od roku 1819 v Jindřichově Hradci. Pro studenty, které učil česky, napsal v němčině několik učebnic a roku 1824 se stal doktorem filosofie. Začal překládat Homérovy spisy do češtiny a roku 1826 byl ustanoven představeným gymnázia v polské Bochnii, kde roku 1847 zemřel. Roku 1835 vydal v Praze malý německo-latinsko-polský slovník a překlad Odysseie v próze vyšel roku 1844 a podruhé 1848.\n\n\n"}
{"id": "1250569", "url": "https://cs.wikipedia.org/wiki?curid=1250569", "title": "Gotham Awards", "text": "Gotham Awards\n\nGotham Independent Film Awards jsou americké filmové ceny, které se každoročně předávají nezávislým filmům na ceremoniálu, konajícím se v New Yorku. „Gotham“ je první přezdívka města, kterou jí dal Washington Irving ve čísle magazínu \"Salmagundi\" (1807). Ceny uděluje Projekt nezávislých filmových tvůrců (anglická zkratka IFE), největší členské organizace ve Spojených státech oddaná nezávislým filmům.. Byla založena v roce 1979 a ceny se začaly předávat v roce 1991, aby uctily filmy vytvořené na Severovýchodě Spojených států amerických.\n\n"}
{"id": "1250583", "url": "https://cs.wikipedia.org/wiki?curid=1250583", "title": "Jáma lvová", "text": "Jáma lvová\n\nJáma lvová je korespondenční seminář na pomezí matematiky a informatiky pro žáky druhého stupně základních škol a odpovídajících ročníků víceletých gymnázií. Seminář pořádá České vysoké učení technické v Praze od roku 2009. \n\nŘešitelé jsou rozděleni do dvou kategorií podle věku: kategorie \"Mladší\" je určena pro žáky 6. a 7. tříd, kategorie \"Starší\" pro žáky 8. a 9. tříd. \n\nBěhem školního roku řeší účastníci tři série úloh. Každá série obsahuje pro každou kategorii pět úloh rozdílné obtížnosti. Na vyřešení každé série mají žáci přibližně dva měsíce. Svá řešení účastníci elektronicky či poštou posílají organizátorům semináře, kteří úlohy opraví, obodují a pošlou spolu se zadáním úloh další série zpět. \n\nO letních prázdninách je pro účastníky soutěže připraven letní tábor. Jeho součástí jsou odborné přednášky na různá témata (především z různých oblastí matematiky a informatiky), pro účastníky jsou rovněž připraveny odborné projekty, jež mohou dle vlastního zájmu zpracovávat. \n\nSeminář je organizován převážně studenty Českého vysokého učení technického v Praze a touto univerzitou je rovněž financován. \n\n"}
{"id": "1250585", "url": "https://cs.wikipedia.org/wiki?curid=1250585", "title": "Šoková terapie (ekonomie)", "text": "Šoková terapie (ekonomie)\n\nŠoková terapie je ekonomický termín označující jeden ze způsobů transformace centrálně plánované ekonomiky převážně socialistických států na kapitalistický ekonomický systém, používaný především v 90. letech 20. století po rozpadu Sovětského svazu. Hlavním představitelem šokové terapie byl americký ekonom Jeffrey Sachs.\nPojem šoková terapie byl popularizován Naomi Kleinovou. V její knize \"Šoková doktrína\" z roku 2007 říká, že neoliberální politika volného obchodu (prosazovaná ekonomem Miltonem Friedmanem) se stala význačnou v některých rozvinutých zemích právě díky záměrné strategii „šokové terapie“ . Johan Norberg z Cato Institute kritizoval její knihu, protože mylně připisuje koncept šokové terapie Friedmanovi. Podle Norberga je Friedmanův citát („Jedině krize, skutečná či vnímaná, produkuje opravdovou změnu“) vytržen z kontextu a následně špatně vykládán.\n\nEkonom Jeffrey Sachs (kterému je někdy připisováno vytvoření pojmu „šoková terapie“) říká, že nikdy nevybral tento pojem, nemá ho příliš rád a tvrdí, že to bylo něco, co vymysleli novináři a veřejné diskuze. Zároveň říká, že tento pojem zní mnohem hůř, než jaký doopravdy je. Názory Sachse na to, co označili neekomisté za \"šokovou terapii\", byly založeny na studiu historických období měnové a hospodářské krize a poznamenali, že rozhodující úder by mohl ukončit peněžní chaos často za den.\n\nPrvní případ šokové terapie byly neoliberální pro-tržní reformy v Chile v roce 1975, prováděny po vojenském převratu Augusta Pinocheta. Reformy byly založeny na liberálních ekonomických myšlenkách pocházejících z Chicagské univerzity.\n\nTento výraz platí také pro případ Bolívie. Bolívie úspěšně zastavila hyperinflaci v roce 1985 pod vedením Gonzala Sáncheze de Lozada za použití Sachsových myšlenek. Zejména Sachs a Sanchez de Lozada použili Západní Německo jako inspiraci, kde v průběhu roku 1947-1948 poměrně rychle zmizela cenová regulace a vládní podpora, což mělo za následek nastartování německé ekonomiky a završení změny z autoritářského poválečného státu.\n\nEkonomický liberalismus po sedmdesátých letech vzrostl na významu a liberální šoková terapie se stále více využívala jako reakce na hospodářské krize, například Mezinárodním měnovým fondem (MMF) v asijské finanční krizi z roku 1997. Liberální šoková terapie se stala velmi kontroverzní, ale její zastánci tvrdí, že pomohla k ukončení hospodářských krizí, stabilizovat hospodářství a připravit půdu pro hospodářský růst, zatímco její kritici (jako Joseph Stiglitz), věřili, že pouze pomohla zbytečně prohloubit tyto krize a vytvořila zbytečné sociální utrpení.\n\nSachsovy myšlenky byly aplikovány na postkomunistické státy při jejich přechodu k kapitalistickým  systémům s velmi smíšenými výsledky. V Rusku a ostatních postkomunistických zemích měli tyto reformy za následek nárůst nadměrné úmrtnosti a snížení délky života spolu s rostoucí ekonomickou nerovností a chudobou. Poměr Giniho koeficientu vzrostl v průměru o 9 bodů u všech bývalých socialistických zemí. Některé země, které používaly šokovou terapii (např. Polsko či Česká republika), udělaly lépe než ty, které to neudělaly. Průměrná postkomunistická země se do roku 2005 vrátila k HDP na obyvatele v roce 1989, ačkoli některé jsou stále daleko za tím. Například Čína uskutečnila svůj velmi úspěšný přechod postupně, nikoliv nárazově. Podle Williama Easterlyho, úspěšné tržní ekonomiky spočívají na právních a správních předpisech, a zavedení praxí, která nemohou být okamžitě vytvořena ve společnosti, která byla dříve autoritářská, silně centralizovaná, a měla státní vlastnictví majetku.\n\nTato sekce představuje různé teorie, podle kterých se vysvětluje šoková terapie a její účinky.\n\nJeffrey Sachs se poprvé začal zabývat šokovou terapií, když si všiml, že většinou je trvání hyperinflace ukončeno rozhodným zásahem a mnohdy nepřesáhne ani den. Je tedy důležité se podívat na teoretický základ hyperinflace a pochopit, proč si Sachs uvědomil, z jakého důvodu je šoková terapie úspěšná při jejím překonávání.\n\nNa vysvětlení hyperinflace se používají dva hlavní modely. Konfidenční model a monetární model. V hyperinflaci se prudce zvyšuje nabídka peněz a rychlost oběhu peněz. Jeden či oba jsou základem pro hyperinflaci a v obou modelech jeden následuje po tom druhém.\n\nV důvěrním modelu je na začátku nějaká událost či slet událostí, jako například porážka ve válce nebo vysoký výkup toho druhu akcií, který kryje měnu. To způsobí, že rapidně klesá důvěra v instituci, ať už stát nebo banka, která měnu vydává. Proto, že lidé nechtějí držet bankovky, které se mohou stát bezcennými, radši je utratí, než aby si bankovky ztrácející hodnotu nechávali. Prodávající, kteří si uvědomují rostoucí risk, který měna přináší, si žádají větší a větší prémie, které přesahují původní hodnotu. Jeden z běžně používaných příkladů krize důvěry je již zmíněná válka, konkrétně válečná porážka. Jeden z příkladů je např. Napoleonská Vídeň, druhý únik kapitálu, který může být způsoben hromadnou nákazou. Z tohoto pohledu je důvodem zvyšujícího se oběh bankovek důsledek pokusu vlády o odložení situace, aniž by si uvědomovala základní příčinu problému, kterým je samotný nedostatek důvěry. Krize důvěry je obzvláště poškozující pro měny s nuceným oběhem (tedy většina současných měn), tedy čí hodnota nesouvisí s jakoukoliv hmotnou hodnotou, protože tento druh měny je typicky kryt budoucími daňovými přijmi její (typicky exkluzivní) přijatelnost vládou pro platbu daní a poplatků.\n\nV monetárním modelu je hyperinflace pozitivní reakce na rychlý monetární růst. Má stejnou příčinu jako všechny ostatní druhy inflace: instituce vydávající měnu, ať už centrální či nikoliv, vydávají měnu, aby splatili prudce rostoucí náklady, mnohdy plynoucí z nedbalé fiskální politiky nebo tíživých válečných nákladů. Když si majitelé obchodů uvědomí, že emitent měny je oddaný k politice překotné měnové expanze, tak zvyšují své ceny, aby pokryli očekávaný pokles měnové hodnoty. Posléze musí emitent zrychlit jeho expanzi, aby pokryl tyto ceny, což ale způsobuje, že hodnota měny klesá ještě rychleji než dříve. Podle tohoto modelu emitent nemůže „vyhrát“ a jediným možným řešením je okamžitě přestat měnu expandovat. Na druhou stranu konec expanze může způsobit rozsáhlý finanční šok těm, kteří měnu používají, protože se znenadání změní očekávání. Tato politika, společně se snižováním penzí, platů a státních výdajů utvořila část Washingtonského konsenzu z 90. let 20. století.\n\nUkončování hyperinflace záleží na tom, na základě kterého modelu vznikla. Pokud se jedná o důvěrní model, je třeba změnit krytí měny-v mnoha případech nově vzniklou měnou. Každý další možný krok, který přispěje k obnovení důvěry ve vládu může pomoci s koncem hyperinflace (psychologický efekt dostatku jídla v obchodech po škrtech, volba nové vlády, která je schopna a odhodlaná tento problém zvrátit apod.). V monetárním modelu musí emitent měny přestat s měnovou expanzí.\n\nŠok je v ekonomii definován jako neočekávaná nebo nepředvídatelná událost, která ovlivňuje ekonomiku, ať už pozitivně či negativně. Recese jsou v mnoha případech popisovány jako negativní ekonomické šoky, ve kterých je současný stav ekonomiky neudržitelný a ekonomika se pokouší dostat se na nový rovnovážný stav. Z krátkodobého hlediska, protože se ekonomika přizpůsobuje na šok před tím, než se vrátí na nový rovnovážný stav, šok způsobí, že klesá produktivita, roste nezaměstnanost a zavírají se firmy, které nejsou v tomto novém prostředí životaschopné. Toto prostředí však umožní nové tržní příležitosti a lidé se musí naučit nové dovednosti a zneužít nových příležitostí, aby bylo dosaženo dlouhodobého rovnovážného stavu.\n\nŠoková terapie může být v mnohém pochopena, pokud na ní budeme nahlížet jako na uměle vyvolaný šok způsobený vládními politikami. Neoklasická teorie nám poskytuje velmi užitečný nástroj, podle kterého můžeme tento uměle vyvolaný šok teoreticky popsat. Neoklasická teorie pracuje s idealizovaným pohledem na ekonomiku na základě různých předpokladů. Mnohé z nich jsou pravdivé díky tržním institucím (často, ale nejen státním), zákonům, kultuře nebo historické praxi a je velmi užitečná pro vysvětlení k vysvětlení mnoha situací (obzvláště v západních ekonomikách). Většinou se stává, že některé z předpokladů pro naplnění neoklasické teorie nejsou dosaženy a z toho důvodu vznikne nedokonalý trh. Z tohoto důvodu jsou výsledky této teorie zkreslené, nebo teorie selhává úplně. I přesto je užitečné výsledky s touto teorií srovnávat.\n\nV neoklasické teorii velké ekonomické šoky způsobují v krátkodobém hledisku nezaměstnanost. Čím větší šok, tím větší nezaměstnanost. Z toho důvodu mohou rozsáhlé šoky vést k znepokojujícím sociálním problémům, politickým nepokojům a v nejhorších případech k revoluci. Na druhou stranu, trh se sám o sobě už přizpůsobuje k novému rovnovážnému stavu, čímž vytváří nová pracovní místa a příležitosti. Pokud do trhu nezasahuje žádná vnější síla, která by trhu zabránila přizpůsobit se na nový rovnovážný stav, trh se okamžitě sám napraví s novými firmami a plnou zaměstnaností za předpokladu, že pracovníci nabydou nových schopností a dovedností, díky kterým tyto nové pracovní příležitosti využijí nebo jsou schopni přesunout se do oblastí, kde najdou nové zaměstnání.\n\nV reakci na šok vytvořený špatnými vládními politikami může náhlá liberalizace trhu umožnit volnému trhu, aby dosáhl rovnovážného stavu, na který se trh nemohl sám dostat z důvodu vládních intervencí. Pokud reakce na šok pramení z trhu nebo jiných vnějších faktorů, vládní zásahy zpomalí cestu volného trhu k optimálnímu zotavení. Avšak, pokud je tento šok rozsáhlý, tedy způsobuje, že sociální a politické podmínky nejsou dostatečné na zotavení, a tedy hrozí revoluce, vládní intervence způsobující pomalé zotavování pomocí postupných politik a rozdělování negativních zásahů odůvodnitelné.\n\nNejčastěji je teorie neoklasického šoku pouze neúplná je kvůli tržním selháním a nedokonalým trhům. Náhlá liberalizace volného trhu při nepřítomnosti institucí, které volný trh zajišťují (jak tomu bylo například u post-komunistických států), nebo ve kterých je západní styl ekonomiky zbytečně liberalizován (krácení policejního rozpočtu, odstraňování regulací apod.), jsou oba příklady šoků nedokonalých trhů.\n\nPodstata šoku nedokonalých trhů spočívá v tom, která z předpokladů dokonalého trhu tomuto trhu chybí. Nejdůležitější z předpokladů pro všechny trhy je předpoklad vlastnického práva. Nejenom, že volný trh závisí na výměně zboží. Závisí na právech používat zboží určitými způsoby na určitý čas. Trhy jsou instituce, které organizují výměnu vlastnictví zboží, kde podstata tohoto vlastnictví je definovaná vlastnickým právem přiřknutému k danému zboží. Vlastnické právo je nejdůležitější, protože může mít dramatický dopad na výsledky a tvrdí se, že v souvislosti s tímto právem dochází k nejvíce selháním trhu.\n\nDalší z důležitých předpokladů je dokonalá konkurence, na kterou se váže mnoho menších předpokladů. Mezi nimi dokonalý přístup k informacím, žádné bariéry vstupu a mnoho konkurentů. Ale existuje mnoho druhů nedokonalých trhů na základě toho, kterou z předpokladů nesplňuje.\n\nMnoho konkurentů předpokládá, že existuje více než jeden podnik vyrábějící určité zboží. Problém nastane v případě privatizace státního podniku jako součást šokové terapie, aniž by se při privatizaci počkalo na trh, aby si vytvořil konkurenta. V tomto případě vzniká monopol díky již existující eminentní pozici firmy na trhu, čímž vznikají tržní bariéry a firma si je schopna určovat cenu a zůstat ve své monopolní pozici. Také v post-autoritářských režimech s křehkými demokratickými principy mohou tyto eminentní podniky ovlivnit vládu a právní systém za účelem udržení si své monopolní pozice.\n\nDokonalý přístup k informacím předpokládá, že ceny a kvalita produktů je pro všechny zákazníky a producenty dostupná. Nedokonalý přístup k informacím (rozšířená jako pojem informační asymetrie) má mnoho dopadů na trh. V souvislosti s šokovou terapií je to hlavně mezinárodní obchod a finanční liberalizace. Vzhledem k tomu, že mezinárodní banky mají lepší informace o ostatních mezinárodních firmách než o místních firmách v daném státě (a místní banky naopak mají lepší informace o místních firmách), liberalizace trhu nikdy nevede k rovnému hracímu poli pro místní lokální firmy, pokud mezinárodní investice dosahují vysokých částek. Hernando de Soto Polar také zmiňuje, že v souvislosti s nedokonalými vlastnickými právy místní firmy nejsou nemusí být schopny získat přístup k zahraničnímu kapitálu, pokud si půjčují proti svému kapitálu, který nemusí mít dokonalá vlastnická práva (tzv. mrtvý kapitál). Na druhou stranu místní poskytovatelé půjček ví více o místních podmínkách, na základě kterých je co vlastněno a mohou proti tomuto kapitálu poskytnout půjčku.\n\nVýznačný ekonom Joseph Stiglitz poskládal všechny teorie dohromady aby vysvětlil, proč šoková terapie selhala v Rusku.\n\nNA základě myšlenky vlastnického práva, kde Stiglitz používá myšlenky Adama Smithe a jeho neviditelné ruky trhu, aby vysvětlil, v přítomnosti rozsáhlé korupce, nedostatku institucionalizovaného práva a pořádku a uměle sražených výměnných kurzů šoková terapie v Rusku závod ke dnu. Místo toho, aby se díky zboží a komoditám tvořila vzájemně výhodná konkurence a kapitál se všechno zboží přesunulo do zahraničí. Konkurence způsobila, že pokud neprodal kapitál nominální majitel, udělal to za něj někdo jiný.\n\nTato skutečnost, společně s privatizací dříve velkých národních sovětských podniků, způsobila, že většina velkých trhů operovala v monopolech vlastněných několika individui (ruští oligarchové) napojeni na vládu Borise Jelcin.\n\nIluzorní terapie odkazuje k zavedení politik šoku na ekonomiku způsobem, kterým společnost samotný šok neucítí nebo se domnívá, že dramatické změny v politikách nejsou tak šokující jako ve skutečnosti.  Tato situace iluze může být vytvořena pomocí širokého spektra sociopolitických nástrojů a technik včetně informačního blackoutu národních statistik vytvářením opakovaných falešných zpráv před finálním šokem (za cílem snížit sociální citlivost nebo připravit lidi na budoucí šok), šířením dezinformací, odměňování veřejnosti vnějšími rentami, které vláda považuje jako výhody šoku apod. Iluzorní terapie se používá z důvodu změkčení, či uniknutí potenciálního odporu veřejnosti za dobu šoku. První zkušenost s iluzorní terapií byla dokumentována po zavedení projektu reformy Íránského dotačního systému.\n\nAčkoli termín šoková terapie vznikla až po událostech v Bolívii v roce 1985, Gonzalo Sánchez de Lozada (architekt této politiky v Bolívii) a Jeffrey Sachs (ekonomický architekt) byli silně ovlivněni reformami západního Německa v roce 1948.\n\nNěmecko ukončilo druhou světovou válku bezpodmínečnou kapitulací dne 8. května 1945.  Čelilo válečnému poškození ekonomiky a problémům masové migrace v důsledku vyhoštění etnických Němců z oblastí východně od Lužické Nisy.\n\nV dubnu 1945 až v červenci 1947 byla do Německa implementována směrnice Náčelníků generálních štábů 1067 ( JCS 1067). Cílem této směrnice bylo přenést německou ekonomiku zaměřenou na těžký průmysl na pastýřskou, aby Německo nemohlo rozpoutat další válku. Civilní průmysl, který by mohl mít vojenský potenciál, který v moderní době \"úplné války\" zahrnoval prakticky všechno, byl přísně omezen. Omezení tohoto zákona bylo nastaveno na schválené německé mírové potřeby, které byly stanoveny na průměrné evropské úrovni. K dosažení tohoto cíle byl každý typ průmyslu následně přezkoumán, aby se zjistilo, kolik továren potřebovalo Německo v rámci této minimální úrovně průmyslových požadavků. V květnu 1946 první plán stanovil, že německý těžký průmysl musí být snížen na 50% z jeho úrovní v roce 1938 zničením 1 500 předem uvedených výrobních závodů. Následovalo omezení oceli.\n\nBrzy se ukázalo, že tato politika není udržitelná. Německo nemělo dostatek jídla pro sebe a podvýživa byla stále častějším problémem. Evropské poválečné hospodářské oživení se neuskutečnilo a bylo zřejmé, že evropské hospodářství záviselo na německém průmyslu.\n\nV červenci 1947 prezident Harry S. Truman zrušil trestní JCS 1067, který řídil americké okupační síly v Německu, aby \"nepřijal žádné kroky směřující k ekonomické rehabilitaci Německa\". Bylo nahrazeno JCS 1779, které namísto toho zdůraznilo, že \"řádná, prosperující Evropa vyžaduje ekonomické příspěvky stabilního a produkčního Německa\".\n\nV roce 1948 už Německo trpělo neústupnou hyperinflací. Říšské marky už neměli veřejnou míru důvěry a díky kontrolám cen se ohromně rozvinul černý trh a barterový obchod. Banky byly obrovsky zadlužené a navíc vlastnili ohromné množství nepoužitelné měny.\n\nNicméně, díky zavedení JCS 1779 a prvních spojeneckých pokusů o zřízení německé správy, bylo možné něco udělat. Ludwig Erhard, ekonom, který strávil mnoho času na řešení problému poválečného oživení, se vypracoval ve správě vytvořené okupačními americkými silami, až se stal ředitelem ekonomiky v bizoní ekonomické radě ve společných britských a  amerických obsazených zónách (které se později s přidáním francouzského okupovaného území staly základem pro západní Německo). Byl pověřen měnovou reformou a stal se ústředním prvkem událostí, které měly následovat.\n\nNa jaře roku 1948 se spojenci rozhodli reformovat měnu. Při přípravě na tento účel byl v Západním Německu založen nový systém centrálních bank s nezávislými bankami spolkových zemí a Bankou německých zemí (která byla v roce 1957 nahrazena Německou spolkovou bankou) se sídlem ve Frankfurtu nad Mohanem.\n\nMěnová reforma vstoupila v platnost dne 20. června 1948 zavedením Německé marky, která nahradila Říšskou marku a přenesla na Banku německých zemí výhradní právo vytisknout peníze. Každá osoba obdržela příspěvek na osobu ve výši 60 DM, splatný ve dvou splátkách (40 DM a 20 DM) a obchodní kvótu 60 DM na zaměstnance.\n\nPodle německého zákona o přepočtu měn ze dne 27. června byly soukromé nebankovní úvěrové zůstatky přepočteny v sazbě 10 RM na 1 DM, přičemž polovina zůstala na zmraženém bankovním účtu. I když byla peněžní zásoba velmi malá, pokud jde o národní produkt, úprava cenové struktury okamžitě vedla k prudkému růstu cen, který byl poháněn vysokou rychlostí peněz v systému. Výsledkem bylo, že 4. října vojenské vlády zrušily 70% zbývajících zmražených zůstatků, což vedlo k účinné výměně 10: 0,65. Držitelé finančních aktiv (včetně mnoha malých spořitelů) byli zbaveni svých aktiv a dluhy bank v Říšských markách byly odstraněny, převedeny namísto pohledávek na Banku německých zemí a později na federální vládu. Mzdy, nájemné, důchody a další opakující se závazky byly převedeny na 1: 1.\n\nV den měnové reformy oznámil Ludwig Erhard, navzdory výhradám Spojenců, že příděl bude značně uvolněn a cenové kontroly zrušeny.\n\nV krátkodobém horizontu měnové reformy a zrušení cenových kontrol pomohly ukončit hyperinflaci. Nová měna měla značnou důvěru a veřejnost ji přijala jako platební prostředek. Měnové reformy zajistily, že peníze byly znovu cenné a uvolnění cenových kontrol vytvořilo pobídky pro výrobu, prodej a vydělávání těchto peněz. Odstranění cenových kontrol také znamenalo, že se obchody naplní zbožím, což byl obrovský psychologický faktor při přijímání nové měny.\n\nZ dlouhodobého hlediska tyto reformy pomohly v padesátých letech vytvořit scénu pro Wirtschaftswunder (Německý hospodářský zázrak).\n\nTermín \" šoková terapie\" pochází z Bolívie v roce 1985, kdy řešilo hyperinflaci. Dne 29. srpna, jen tři týdny po volbě Víctora Paza Estenssora jako prezidenta, a jmenování Gonzala Sáncheze de Lozada, architekta šokové terapie, jako ministra plánování, byla schválena vyhláška 21060. Tento výnos řešil všechny aspekty bolivijské ekonomiky a ukončil hyperinflaci. \n\nMezi lety 1979 a 1982 byla Bolívie ovládána sérií převratů a správních vlád, včetně notoricky známé diktatury Luise Garcíi Meze Tejady. Toto období politické nestability dalo předpoklady pro hyperinflaci, která později zmrzačila zemi. V říjnu 1982 svolala armáda Kongres zvolený v roce 1980, který měl vybrat nového generálního ředitele. Země zvolila Hernána Silese Zuaza, jehož volebním obdobím začal hyperinflační proces. Zuazo nedostal dostatečnou podporu od politických stran nebo členů kongresu, jelikož většina se snažila oživit své politické svaly po tolika letech autoritářství. Zuazo odmítl přijmout mimořádné ústavní pravomoci (jako předchozí vojenské vlády učinili v podobných krizích) a místo toho se soustředil na zachování demokracie, čímž zkrátil své období o jeden rok v reakci na jeho nepopulárnost a krizi, která  v jeho zemi probíhala.\n\nDne 6. srpna 1985 byl zvolen prezident Víctor Paz Estenssoro. On jmenoval svého předsedu senátu, Gonzala Sáncheze de Lozada, jako ministra plánování s mandátem na opravu ekonomiky.\n\nVyhláška 21060 byla slavná vyhláška, která pokrývala všechny aspekty bolivijské ekonomiky, později označované jako šoková terapie. V návaznosti na výnos Gonzalo Sánchez de Lozada připomíná, co má nová vláda udělat:\n\nLidé cítili, že v demokracii nemůžete zastavit hyperinflaci; že jste museli mít vojenskou vládu, autoritářskou vládu, která by učinila všechny tyto těžké kroky, které je třeba podniknout. Bolívie byla první zemí, která zastavila hyperinflaci v demokracii, aniž by zbavila lidu svých občanských práv a porušovala lidská práva.\n\nBěhem tří týdnů mezi inaugurací prezidenta a vyhláškou 21060 uvádí:\n\nJeden týden jsme strávili slovy: \"Opravdu potřebujeme něco udělat? Opravdu potřebujeme radikální změnu?\" a pak další týden debatovali o šokové terapii a gradualismu. A nakonec nám trvalo jeden týden, než jsme to napsali.\n\nJakmile se rozhodli jednat, de Lozada to připomíná jako velkou diskuzi, zda můžete zastavit hyperinflaci nebo inflaci postupnými kroky. Mnoho lidí říkalo, že to musíte vzít pomalu. Musíte vyléčit pacienta. Šoková léčba znamená, že máte velmi nemocného pacienta a musíte pracovat dříve, než zemře. Musíte vyndat rakovinu, nebo musíte zastavit infekci. To je důvod, proč jsme vytvořili frázi, že inflace je jako tygr a vy máte jen jeden výstřel; pokud se s tím jediným výstřelkem netrefíš, dostane tě. Máte důvěryhodnost, kterou musíte dosáhnout. Pokud se držíte gradualismu, lidé vám nevěří, a hyperinflace je stále silnější. Takže šoková terapie je udělat to důležité, zastavit hyperinflaci a pak začít znovu budovat svou ekonomiku tak, abyste dosáhli růstu.\n\nJe pozoruhodné, že de Lozada považoval šokovou terapii za otázku politické důvěryhodnosti a méně ekonomické záležitosti, jak tomu udělal Sachs, ekonomický průkopník. Stejně jako Sachs byl Lozada německou vládou v roce 1947 silně ovlivněn, ale poznamenal, že stejně jako nová bolivijská vláda Victora Paza, byla nová německá vláda schopna vyřešit ekonomickou krizi za prvních 100 dnů své vlády.\n\nVyhláška 21060 obsahovala následující opatření:\n\nUmožňuje peso plavat. (plovoucí kurz)\n\nUkončení cenových kontrol a vyloučení dotací do veřejného sektoru.\n\nOdříznutí dvou třetin zaměstnanců státních ropných a cínových společností. Zmrazení mzdy ostatních zaměstnanců a pracovníků veřejného sektoru.\n\nLiberalizace dovozních sazeb zavedením jednotného tarifu 20%.\n\nZastavení platby zahraničního dluhu na základě dohody uzavřené s MMF.\n\nV krátkodobém výhledu dekret zjemnil hyperinflaci. Za několik měsíců inflace klesla na 10-20 procent. Ztráta cínového trhu v říjnu téhož roku a reformy vedly k odhadu míry nezaměstnanosti ve výši 21,5% v roce 1987 (míra nezaměstnanosti se neustále zvýšila z 5,5% v roce 1978 na 10,9% v roce 1982, 15,5% v roce 1984 a 20 procent v roce 1986).\n\nDalší důležitou kapitolou v historii šokové terapie bylo zhroucení komunismu v Evropě v roce 1989. To zanechalo mnoho postkomunistických států ve střední a východní Evropě s centralizovanými ekonomikami, proto byla zapotřebí změna ekonomického modelu.\n\nInspirováno příkladem Bolívie a doporučeno institucemi, jako je Mezinárodní měnový fond a ekonomy jako Jeffrey Sachs, mnoho zemí si vybralo šokovou terapii, aby zrušila ekonomickou letargii komunistické éry. Tyto přechody poskytují zajímavý a důležitý pohled na šokovou terapii a její důsledky, zvláště v kontrastu s Čínou, která v roce 1978 zahájila postupný přechod (opačný přístup k šokové terapii, socialistická tržní ekonomika) pod Komunistickou stranou Číny.\n\nŠoková terapie měla co nejrychleji přinést změny v postižených zemích a pomoci při reformaci ekonomiky.\n\nHospodářská situace spočívala v tom, že inflace byla příliš vysoká, dosahovala 600% a většina státních monopolů a hospodářství byla z velké části neúčinná a zcela zastaralá z hlediska technologií. Přestože v Polsku nebyla prakticky žádná nezaměstnanost, mzdy byly nízké a nedostatečná ekonomika vedla k nedostatku i těch nejzákladnějších potravin v obchodech. Na rozdíl od ostatních postkomunistických zemí však Polsko mělo určité zkušenosti s kapitalistickou ekonomikou, protože v zemědělství stále existovalo soukromé vlastnictví a potraviny se stále prodávaly na trzích zemědělců.\n\nV září 1989 vznikla komise odborníků pod předsednictvím Leska Balcerowicze, předního ekonoma Polska, ministra financí a náměstka primátora Polska. Členové komise byli Jeffrey Sachs, Stanisław Gomułka, Stefan Kawalec a Wojciech Misiąg. Komise připravila plán rozsáhlých reforem umožňujících rychlou transformaci polského hospodářství od zastaralého a neúčinného centrálního plánování až po pokročilý kapitalismus přijatý státy západní Evropy a Ameriky.\n\nPlán se skládal z 10 aktů přijatých smlouvou Sejm dne 27. a 28. prosince 1989 a podepsané prezidentem Jaruzelskim 31. prosince 1989:\n\n\n\n\n\n\n\n\n\n\n\nUtlumení budování hyperinflace předtím, než dosáhla vysokých úrovní, obnovení dostatku zboží v regálech obchodů a snížení na polovinu absence zaměstnanců na pracovišti.  Reformy však také způsobily, že mnoho státních společností se okamžitě uzavřelo a jejich zaměstnanci se stali nezaměstnanými a vládní statistiky zaznamenávají tuto změnu, neboť nezaměstnanost vzrostla z 0,3% v lednu 1990 (těsně po reformách) na 6,5% do konce tohoto roku, a snížení HDP v příštích dvou po sobě jdoucích letech o 9,78% v prvním a 7,02% druhém.\n\nReformy z dlouhodobého hlediska připravily cestu k hospodářskému oživení, přičemž HDP mezi lety 1995-7 stále stoupalo na zhruba 6-7% a v roce 2001 kleslo na 1,2% a poté se navrátilo zpět na 6-7%.  Nicméně i přes růst HDP, který vykazuje prosperitu pro Polsko, míra nezaměstnanosti trvale stoupala, přičemž v červenci 1994 dosáhla vrcholu ve výši 16,9%, následně v srpnu 1998 klesla na 9,5% a v únoru 2003 se opět zvýšila na 20,7%. V nynějších letech je míra nezaměstnanosti nižší vzhledem k tomu, že mnozí z nich tvrdí, že nezaměstnanost pracuje v šedé (neformální) ekonomice, ačkoli to může představovat ne více než 5% míry nezaměstnanosti.\n\nDlouhodobé výsledky šokové terapie poukazují jak na vzestup, tak na pokles životní úrovně. Vlastnictví spotřebního materiálu (automobily, televizory, videorekordéry, práčky, ledničky, osobní počítače atd.) vzrostlo, stejně jako spotřeba ovoce a zeleniny, masa a ryb.\n"}
{"id": "1250586", "url": "https://cs.wikipedia.org/wiki?curid=1250586", "title": "The Seminarian", "text": "The Seminarian\n\nThe Seminarian (tj. \"Seminarista\") je americký hraný film z roku 2010, který režíroval Joshua Lim podle vlastního scénáře. Film zachycuje nesnáze homosexuálního studenta teologie při hledání vztahu k Bohu.\n\nRyan studuje poslední ročník na evangelickém teologickém semináři v kalifornské Pasadeně a chtěl by pokračovat v doktorátu na Yale. Ryan je gay, což v něm vyvolává otázky, jaká je láska člověka k jinému člověku a jaká k Bohu. Na toto téma také píše svou diplomovou práci. O svých pocitech může mluvit jen se svými spolužáky Anthonym a Geraldem, kteří jsou také gayové, protože nikdo jiný z okolí tuto skutečnost netuší. Ryan už přes rok chatuje s Bradleym ze sousednho města Irwine, ale až nyní se rozhodne za ním na víkend vyjet. Jejich první rande dopadne sice dobře, ale od té doby se mu Bradley vyhýbá s tím, že má deprese kvůli předvolání před soud za řízení v opilosti. Také jeho kamarád Anthony se rozešel se svým přítelem Datem a s novým partnerem Jeffem si přestává rozumět. Ryan netuší, že Gerald je do něho tajně zamilovaný, a že žárlí na Bradleyho. Ani poté, co se Ryan definitivně odloučí od Bradleyho, mu Gerald nevěří. Ryan je v koncích. Mezitím dochází na konzultace a píše svou práci, ve které dojde k závěru, že k lásce je zapotřebí vztah a pro vztah je potřebné odpuštění, což platí pro vztahy mezi lidmi i pro vztah s Bohem. Také se rozhodne svěřit se matce, že je gay.\n"}
{"id": "1250587", "url": "https://cs.wikipedia.org/wiki?curid=1250587", "title": "Alessandro Conti (zpěvák)", "text": "Alessandro Conti (zpěvák)\n\nAlessandro Conti (* 8. srpna 1980, Sassuolo, Itálie) je italský zpěvák a ilustrátor. Je nejvíce známý jako hlavní zpěvák italské powermetalové skupiny Luca Turilli's Rhapsody, se kterou vystupoval od jejího založení v roce 2011 do ukončení její činnosti roku 2018. Zároveň také působí od roku 2002 ve skupině Trick or Treat a od roku 2018 v kapele Twilight Force. Conti je také ilustrátorem a tatérem v tetovacím salónu Tattooga Bay v Modeně. Navrhoval všechny obaly alb skupiny Trick or Treat.\n\nBěhem roku 2017 navázal se zpěvákem Fabiem Lionem spolupráci v projektu Lione/Conti. Stejnojmenné debutové album vyšlo roku 2018.\n\n"}
{"id": "1250588", "url": "https://cs.wikipedia.org/wiki?curid=1250588", "title": "Alessandro Conti", "text": "Alessandro Conti\n\nAlessandro Conti může být:\n"}
{"id": "1250593", "url": "https://cs.wikipedia.org/wiki?curid=1250593", "title": "Světice z Homol", "text": "Světice z Homol\n\nSvětice z Homol je pozdně gotická socha z doby kolem roku 1510–1515. Za autora je považován Mistr Oplakávání ze Zvíkova. Je vystavena ve stálé expozici Alšovy jihočeské galerie v Hluboké nad Vltavou.\n\nSochu zakoupilo roku 1908 Městské muzeum v Českých Budějovicích ze soukromého majetku v Homolech (p. Wittner). Původ není znám. Do sbírky Alšovy jihočeské galerie v Hluboké nad Vltavou byla převedena roku 1953.\n\nSocha z lipového dřeva, vzadu vyhloubená, výška 162 cm. Chybí obě ruce od zápěstí a části koruny. Polychromie je stará, patrně původní. Restaurovala Ludmila Slánská (1951, 1957) a B. Slánský (1962).\n\nSpodní šat světice s dlouhými rukávy je vysoce přepásaný a splývá na zem ve svislých záhybech. Kolem výstřihu je lemován bordurou zdobenou zubořezem. Zlatý svrchní plášť s červeným rubem je přehozen přes levé rameno. Jeho levý cíp leží na obou předloktích a vpředu vytváří obloukovitě řasené lámané záhyby. Zvláštní způsob řasení drapérie má analogie v kamenné plastice 20. let 16. století ve Vídni (Rechweinův epitaf, Falkhův epitaf, Oltář sv. Anny). Oválná tvář s vysokým čelem, plnými rty a důlkem v bradě má realistickou barevnost. Dlouhé zvlněné vlasy zdobí nízká zlatá korunka.\n\nSocha byla patrně určena pro střední část oltářního retáblu. Starší literatura ji řadila k dílům Mistra Oplakávání ze Žebráku, ale později byla přisouzena mladšímu sochaři, který vyšel z jeho dílny a je pomocně označován jako Mistr Oplakávání ze Zvíkova. Jeho tvorba souvisí s rakouským a bavorským Podunajím a vídeňskou kamennou plastikou.\n\n\n"}
{"id": "1250597", "url": "https://cs.wikipedia.org/wiki?curid=1250597", "title": "Dopis do ticha", "text": "Dopis do ticha\n\nDopis do ticha je psychologický román současného českého spisovatele žijícího v Kanadě Zdeňka Hanky. Na příběhu ženatého lékaře a zdravotní sestry vykresluje téma nevěry a jejího tragického dopadu.\n\nZdravotní sestra Linda je zasnoubená s Ludvíkem. Jejich vztah je zdánlivě klidný a vyrovnaný. Linda však podstoupila operaci, při které bylo zjištěno, že trpí vrozenou vadou a má velmi malou šanci na otěhotnění. To zcela ovlivní její myšlení a vnímání okolního světa a promítne se také do vztahu.\n\nDoktor Lang, ženatý lékař, s nímž Linda pracuje na stejném oddělení, se stane oporou v její těžké situaci. Pracovní vztah velmi rychle přeroste v milostné pouto, které Linda ani Jiří nedokáže přetnout a zastavit ani korigovat jeho projevy. To poznamená rodinu doktora Langa i chod celého oddělení, neboť vztah již nelze ani utajit. Lehkomyslné hry však přerostou v životní kolizi zprávou o Lindině otěhotnění. \n\nDoktor Lang není schopen situaci řešit, což se projeví na jeho pracovním výkonu. Dříve respektovaný lékař ztrácí pevnou půdu pod nohama, nedokáže vystupovat profesionálně a dát svému životu znovu řád. Do této situace navíc vstoupí tragická událost, která doktora Langa přivede na cestu drogové závislosti.\n\nDramatickým příběhem prostupuje ve formě dopisu rozhovor Jiřího s paní Patris, z něhož lze vyčíst varovné signály. Ty však doktor Lang nebyl ochoten akceptovat a zmírnit dopad svého konání. \n\nPsychologický román analyzuje z mnoha úhlů pohledu myšlení člověka, který vnitřně bojuje s tragickými důsledky svých činů. \n"}
{"id": "1250598", "url": "https://cs.wikipedia.org/wiki?curid=1250598", "title": "Halové mistrovství ČSFR v atletice 1991", "text": "Halové mistrovství ČSFR v atletice 1991\n\nHalové mistrovství Československa v atletice 1991 se konalo v Praze ve dnech 23. a 24. února 1991.\n"}
{"id": "1250601", "url": "https://cs.wikipedia.org/wiki?curid=1250601", "title": "Ukřižovaný z Třeboně", "text": "Ukřižovaný z Třeboně\n\nUkřižovaný Kristus (kolem r. 1380) z augustiniánského klášterního kostela sv. Jiljí v Třeboni patří k nejvýznamnějším sochařským památkám z konce panování Karla IV. Byl součástí souboru soch, který je připisován pražské sochařské dílně Mistra žebrácké madony. Socha Ukřižovaného je vystavena ve stálé expozici Alšovy jihočeské galerie v Hluboké nad Vltavou.\n\nKrucifix byl původně umístěn nejspíše na triumfálním oblouku mezi hlavním dvojlodím a kněžištěm kostela sv. Jiljí v Třeboni, spolu se sochami \"sv. Jana Evangelisty\" (nyní Národní galerie v Praze) a \"Panny Marie\" (nezachována). Před rokem 1947 byla socha zapůjčena do Krajského vlastivědného muzea v Českých Budějovicích a odtud roku 1953 převedena do Alšovy jihočeské galerie v Hluboké nad Vltavou.\nPlná socha ze smrkového dřeva se zachovanou původní polychromií, výška 161 cm. Pravá noha nese stopy ohoření a je proto pravděpodobné, že po nějaký čas byla socha instalována na oltáři nebo samostatně v chrámovém prostoru v dosahu svíček. Restauroval Bohuslav Slánský (1948, 1958).\n\nPostava Krista se vyznačuje formální vytříbeností a plně plastickým provedením, které respektuje tělesný objem a anatomické detaily. Od expresivních mystických krucifixů z první poloviny 14. století se Kristova hlava liší klidným výrazem tiché bolesti a lyričností idealizované tváře. Vous je uprostřed rozdělený a stejně jako dlouhé stočené prameny vlasů a trnová koruna ornamentálně stylizovaný. Bederní rouška s vroubkovaným lemem je na pravém boku přeložena a na levém zavázána uzlem. Záhyby drapérií sochy Krista a sv. Jana naznačují obeznámenost sochaře s malířským dílem Mistra Třeboňského oltáře. Představují jeden z předstupňů nebo spíše řezbářský protějšek opukových soch krásného slohu.\n\nSocha má zachovanou původní polychromii. Kristova rána na boku ze které vytékají dlouhé prameny krve až na roušku a pravou nohu je široce rozevřená a zvýrazněná krvavými skvrnami, které ji obkružují. Kapky krve stékají také na Kristovo čelo a tvář pod trnovou korunou. Pohled pootevřených očí směřující dolů navozuje pocit, že Kristus nezemřel, ale promlouvá k věřícím. Celé pojetí sochy je zpřítomněním Ježíšovy oběti, zvýrazňuje její eucharistický smysl a poukazuje k mešní oběti a oltářní svátosti.\n\n\n\n"}
{"id": "1250603", "url": "https://cs.wikipedia.org/wiki?curid=1250603", "title": "Kostel svatého Bartoloměje (Hlohovec)", "text": "Kostel svatého Bartoloměje (Hlohovec)\n\nKostel svatého Bartoloměje je římskokatolický chrám v obci Hlohovec v okrese Břeclav. Jednolodní klasicistní chrám pochází z let 1832–1835 a byl počátku 20. století rozšířen. Je filiálním kostelem farnosti Valtice a je chráněn jako kulturní památka.\n\nHlohovecký kostel byl vystavěn v letech 1832–1835 v klasicistním stylu a zasvěcen svatému Janu Nepomuckému. V letech 1908–1909 došlo k dvojnásobnému prodloužení lodi ve směru na západ, se zachováním původního tvarosloví. Autorem projektu přestavby byl Max Zehentner. V této době bylo také změněno zasvěcení na svatého Bartoloměje. \n\nKostel se nachází na severním okraji obce, nedaleko břehu Hlohoveckého rybníka. Jedná se o jednolodní podélnou orientovanou stavbu odsazeným obdélným, zevnitř půlkruhovým kněžištěm. K jeho jižní straně přiléhá obdélná sakristie. Západní strana lodi je ukončena symetrickým vstupním útvarem završeným zvonicí. V jeho ose se nachází vstup do kostela, krytý půlkruhovým portikem. Fasády jsou rozčleněny plastickým dórským kladí, s půlkruhovými okny. V severní stěně lodi se nalézá boční vstup. Loď je zaklenuta dvěma řadami placek mezi pasy, kněžiště a vstupní útvar kryjí konchy. Sakristie má plochý strop.\n\nInteriér je zdoben obrazy sv. Rodiny, Kristovy smrti a Glorifikace sv. Jana Křtitele z konce 18. století.\n"}
{"id": "1250606", "url": "https://cs.wikipedia.org/wiki?curid=1250606", "title": "Pcháč šedý", "text": "Pcháč šedý\n\nPcháč šedý (\"Cirsium canum\") je ostnatá plevelná rostlina s lodyhou vysokou od 70 do 140 cm kvetoucí fialovými květy.\n\nAreál rozšíření zasahuje střední Evropu a sahá na východ až za Ural k Západosibiřské nížině. Izolovaně se vyskytuje v Albánii a na Kavkaze.\n\nLodyha vyrůstá z hlavního vřetenovitého kořene s oddenky a je přímá, tuhá a povětšinou nevětvená, olistěná jen v dolní polovině, osténkatě křídlatá. Listy dužnaté, tenké a měkce ostnité s nevýraznou žilnatinou, tvarově proměnlivé, ale nejčastěji peřenosečné až celistvé, nejčastěji tvoří bazální růžici. Květy v úborech, jednotlivé, nachové se zákrovními listeny s tmavou špičkou a střechovitým poskládáním, květy trubkovité.\n\nPlodem je pérovitě ochmýřená nažka.\n\nJe to vytrvalá rostlina, rostoucí na těžších půdách bohatých na živiny v nížinách a středních polohách. Typická rostlina vlhkých a střídavě vlhkých luk, na sušších loukách často v mokřejších příkopech. Toleruje zasolená stanoviště.\n\nKvete od června do září.\n\nJe schopen vytvářet křížence s jinými druhy. Na území ČR byli nalezeni tito kříženci: Cirsium canum × palustre, Cirsium arvense × canum.\n\n\n \n"}
{"id": "1250608", "url": "https://cs.wikipedia.org/wiki?curid=1250608", "title": "Malá Litvorová veža", "text": "Malá Litvorová veža\n\nNázev vyplývá z polohy nad Litvorovou dolinou. \"Litvor\" je slovenský lidový název vzácného glaciálního reliktu – anděliky lékařské (\"Archangelica officinalis\" Hoffm.). Roste v kosodřevinovém pásmu Vysokých Tater. Kdysi bohaté tatranské naleziště anděliky poškodili kořenáři, kteří z nich připravovali léčivé výtažky proti „devíti chorobám“. Polské pojmenování je odvozeno od starého názvu vrchu Bradavice: \"Vysoká\".\n\n\nVěž je přístupná pouze v doprovodu horského vůdce.\n\n"}
{"id": "1250610", "url": "https://cs.wikipedia.org/wiki?curid=1250610", "title": "Kostel svatého Václava (Loket)", "text": "Kostel svatého Václava (Loket)\n\nKostel svatého Václava v Lokti je barokní římskokatolický farní kostel stojící v centru města Loket v těsné blízkosti stejnojmenného královského hradu, v okrese Sokolov, Karlovarského kraje. Nachází se poblíž západního konce historického náměstí na adrese Kostelní 14/3. Od roku 1963 je kostel památkově chráněn. \n\nPrvní písemná zmínka o kostelu je z roku 1240 a jeho umístění v bezprostřední blízkosti hradu napovídá, že vznikl v souvislosti s ním. Kostel by již od svého vzniku farním a od roku 1248 farnost spravovali rytíři řádu křižovníků s červenou hvězdou. Dle listiny z roku 1325 krále Jana Lucemburského mělo dojít k přenesení farnosti z kostela na reprezentativnější místo, k tomu však nikdy nedošlo. Z původní stavby kostela se dochoval pouze severní portál a kvádříkové zdivo severní zdi.\n\nNa konci 15. století došlo ke sporům mezi městem a mocným rodem Šliků z nedalekého Ostrova, při nichž kostel v roce 1473 nebo 1474 vyhořel. Poté Mikuláš Šlik zahájil výstavbu nového kostela. Ten byl vysvěcen v roce 1490 a měl zároveň sloužit jako rodinná hrobka Šliků. \n\nOd roku 1594 využívali kostel protestanté, ale rok po bitvě na Bílé hoře sloužil opět katolické církvi, která budovu ještě několikrát upravovala.\n\nV roce 1701 byla na témže místě zahájena výstavba nového kostela. Z původního chrámu byla použita část severní stěny, obvodové zdi kněžiště a spodní část věže. V roce 1725 vypukl velký požár města a stavba tak mohla být dokončena až roku 1734. Stavební práce prováděl stavitel Wolfgang Braunbock z Teplé a jeho syn Jan Ondřej. Sochařskou výzdobu v interiéru kostela (hlavní sloupový oltář se sochami a kazatelnou) zajistil v roce 1757 Jakub Eberle.\n\nHlavní sloupový oltář, donedávna s obrazem svatého Václava, pochází z roku 1759. Na kamenné menze je umístěno malované antependium z roku 1744 s Oslavou Nejsvětější Trojice od Eliáše Dollhopfa.\n\nV souvislosti s přestavbou kostela musela být technicky upravena také přilehlá část Kostelní ulice. To vedlo k demolici zdi někdejšího hřbitova. Zachovala se pouze kamenná boží muka z roku 1657 a náhrobek Jiřího Popela z Lobkovic, po císaři Rudolfovi II. a Vilémovi z Rožmberka třetího nemocnějšího muže tehdejšího Českého království, vězněného panovníkem na zdejším hradě, jenž zde roku 1607 zemřel. \n\nK dalším stavebním úpravám došlo ještě v letech 1902–03, kdy bylo změněno zastřešení věže, a v 90. letech 20. století, kdy byly opraveny vnější části kostela.\n\n\n"}
{"id": "1250611", "url": "https://cs.wikipedia.org/wiki?curid=1250611", "title": "Lavínová veža", "text": "Lavínová veža\n\nNázev je odvozen od jména sousedního Lavinového štítu, který tak pojmenovali horolezci na počátku 20. století. Svahy, které jsou obráceny k Velické dolině, jsou místem častých lavin.\n\nPrvní zpráva o výstupu na Lavinovou věž je o vojácích, kteří pravděpodobně s horskými vůdci v červenci nebo v srpnu roku 1895 vystoupili na věž, aby na vrcholu umístili měřící přístroje.\n\nVěž je přístupná pouze v doprovodu horského vůdce.\n\n"}
{"id": "1250614", "url": "https://cs.wikipedia.org/wiki?curid=1250614", "title": "Rosa Antifa", "text": "Rosa Antifa\n\nRosa Antifa Wien für freie Liebe und Anarchi (česky: Růžová antifašistická Vídeň volné lásky a anarchie) je levicová akční skupina exitující od r. 1995, jejíž činnost spočívá převážně v rozdávání papírů a oběžníků.\n\nV r. 1995 založila Rosu Antifa skupina mladých aktivistů v reakci na stále hluboce zakořeněnou homofobii v rakouské společnosti, i té levicově orientované. Aktivisté si za svůj cíl vzali boj s předsudkem, že gaye a lesby lze léčit, a že jedině heterosexualita je \"normální\" a \"přirozená\". Chceme prostě jenom žít ve vztazích, které jsou nám blízké, aniž bychom museli čelit diskriminaci. Chceme dát lásku těm, které známe za vhodné, pokud je opětovaná,\" pod tímto heslem se zakladatelé sdružovali a manifestovali:\n\nSpolu s Mladými socialisty z Dolních Rakous se Rosa Antifa podílí na pořádání téměř všech anti-fašistických demonstrací v Rakousku. Aktivisté se zajímají o problematiku rasismus, queer-feminismu, homofobie, antifašismu, alternativních způsobů života, intimních vztahů, monitoringu, lookismu, prohibicionismu, útlaku apod. Vídeňští aktivisté se taktéž zúčastňují demonstrací proti fašismu a kapitalismu v Rakousku, jakož i odporu proti rakouským národním svátkům, chudobě, demonstrací No one is illegal (\"Nikdo není ilegální\"), feministických akcí proti křesťanskému fundamentalismu v Salzburgu a duhového pochodu ve Vídni. Zpočátku sídlila organizace Rosa Antifa v Domě Ernsta Kirchwegera ve Vídni. Organizace je členem International Antifascist Network for Research and Action.\n"}
{"id": "1250617", "url": "https://cs.wikipedia.org/wiki?curid=1250617", "title": "Dorian Babunski", "text": "Dorian Babunski\n\nDorian Babunski (makedonsky Дориан Бабунски; * 29. srpna 1996, Skopje, Severní Makedonie) je severomakedonský fotbalový útočník a mládežnický reprezentant, od léta 2016 hráč slovinského klubu NK Olimpija Ljubljana. \n\nJeho bratrem je fotbalista David Babunski, otcem bývalý fotbalový reprezentant Jugoslávie a Makedonie Boban Babunski.\n\n\nNastupoval za severomakedonské mládežnické reprezentace U17, U19 a U21. S severomakedonskou jedenadvacítkou se zúčastnil kvalifikace, z níž se týmu podařil historický postup na Mistrovství Evropy hráčů do 21 let 2017 v Polsku (premiérová účast Makedonie na evropském šampionátu jedenadvacetiletých).\n\n"}
{"id": "1250618", "url": "https://cs.wikipedia.org/wiki?curid=1250618", "title": "Kostel svatého Václava (Lanškroun)", "text": "Kostel svatého Václava (Lanškroun)\n\nKostel svatého Václava v Lanškrouně je poprvé zmiňován v polovině 14. století. Od roku 1377 byl součástí augustiniánského kláštera, který sem byl přemístěn ze záplavového území za městskými hradbami. Kostel je chráněn jako kulturní památka.\n\nPrvní zmínka o kostele pochází z roku 1350. O 22 let později byl svěřen augustiniánům, kteří k němu ze záplavového území přenesli v roce 1393 klášter. Ten stával za městskými hradbami v místech, kde se dnes nachází kostel sv. Maří Magdalény. \n\nV roce 1645 kostel vyhořel. Ve 2. polovině 18. století nechal farář A. Felzmann vystavět na západní straně kostela novou věž. V 80. letech 19. století prošel interiér výraznou novogotickou úpravou.\n\nV letech 1996-97 proběhla rozsáhlá rekonstrukce kostela.\n\nAutorem hlavního pseudogotického oltáře je Jan Kastner, oltářní obraz svatého Václava pochází od J. Dallingera (roku 1781 byl věnován lichtenštejnskou galerií ve Vídni). V kostel se dále nachází dva vedlejší oltáře, kazatelna a varhany, vše rokokové z poloviny 18. století. \n"}
{"id": "1250619", "url": "https://cs.wikipedia.org/wiki?curid=1250619", "title": "Sněhurka (ruský folklór)", "text": "Sněhurka (ruský folklór)\n\nSněhurka (Sněgurka, Sněguročka, Sněževinočka) je v ruském folklóru pohádková a novoroční postava, vnučka Dědy Mráze a také jeho stálá společnice a pomocnice. O svátcích vystupuje jako prostředník mezi dětmi a Dědou Mrázem, což prakticky odpovídá starořeckým démonům a křesťanským andělům. Její věk se liší, někdy se zobrazuje jako holčička, častěji jako mladá dívka, což je způsobeno vlivem literární podoby Sněhurky. Je to také prakticky nezbytné, aby mohla poskytovat doprovod Dědovi Mrázovi. Poprvé se oficiálně Děda Mráz společně se Sněhurkou jako mladou dívkou objevili na setkání v roce 1937 v moskevském Domě odborů.\n\nOsoba Sněhurky není zaznamenána ve slovanském národním obřadu, existuje však v národním folklóru. V ruském folklóru vystupuje jako postava z národní pohádky o dívce Sněhurce (Sněževinočce), jež byla vytvořena ze sněhu a ožila. Tento námět zpracoval a publikoval v roce 1869 A. N. Afanasjev ve druhém svazku díla \"Poetické názory Slovanů na přírodu\". Jsou v něm viditelné pohanské kořeny této postavy, \"Sněhurka (Sněževinočka; německy Schneekind) je tak pojmenována proto, že se zrodila ze sněhu\". V pohádce, kterou zapsala E. V. Pomeranceva v roce 1948 ve vesničce Achlystino, v Pokrovském okresu Baškirské autonomní sovětské socialistické republiky (vypravěčka E. I. Kononova), se dívka, vymodelovaná starcem a stařenou ze sněhu jmenuje \"Sněguruška\" (pohádka je stejnojmenná). Děvčata ze sousedství jdou se Sněguruškou do lesa sbírat bobule, tam ji ze žárlivosti zabijí a svázanou zakopou pod keř. Starci a stařeně řeknou, že se Sněguruška ztratila v lese. Proutek z hrobu Sněgurušky na žádost svého syna odřízne kupec a udělá z ní píšťalku, která když na ní někdo hraje, tak zpívá. Když se píšťalka dostane do rukou jedné z kamarádek, tak odmítne hrát, a tak ji dívka hodí na zem. Píšťalka se rozbije a vznikne z ní živá Sněguruška. Poté jsou kamarádky poslány do lesa, kde je sežere zvěř. \n\nV roce 1873 Alexandr Nikolajevič Ostrovskij na motivy pohádek Afanasjeva napsal hru \"Sněhurka\". V ní se Sněhurka objeví jako dcera Dědy Mráze a bohyně Vesny, která umírá během letního rituálu uctívání boha slunce Jarila. Je to překrásná dívka s bledými líčky a světlými vlasy. Má na sobě bílomodrý kabátek s kožešinovým lemem, čepici a rukavice. Hra nejprvé neměla úspěch. Avšak v roce 1882 Nikolaj Andrejevič Rimskij-Korsakov podle ní složil operu se stejným názvem, která měla obrovský úspěch. \n\nPodoba Sněhurky se dále rozvíjela v pracích pedagogů 19. a počátku 20. století, kteří připravovali scénáře pro dětské vánoční besídky. Ještě do Říjnové revoluce se figurky Sněhurky věšely na vánoční stromečky, dívky se oblékaly do kostýmů Sněhurky, dělaly se inscenace úryvků pohádek, divadelní hry Ostrovského nebo opery. V té době Sněhurka nevystupovala v hlavní roli. \n\nPo revoluci bylo náboženství pod vzrůstajícím tlakem a kontrolou státu, a to včetně vánoc a zvyků s nimi spojenými potlačováno. V roce 1929 bylo v Sovětském svazu zakázáno slavit Narození Páně. Podle usnesení SNK SSSR z 24. září 1929 \"O pracovní době a době odpočinku v podnicích a institucích, které přecházejí na nepřetržitý výrobní režim\", \"Na nový rok a ve dnech všech náboženských svátků (bývalých zvláštních dnů odpočinku) práce probíhá na všeobecných základech\". \n\nAvšak v roce 1935 v důsledku obratu ve státní politice byly vánoční tradice předefinovány jako součást světských oslav Nového roku (1. ledna). V knihách o organizování vánočních oslav ze sovětské éry Sněhurka stojí na stejné úrovni s Dědou Mrázem jako jeho vnučka, pomocnice a prostřednice při komunikaci mezi ním a dětmi. Počátkem roku 1937 se Děda Mráz poprvé objevil společně se Sněhurkou na oslavě Nového roku v moskevském Domě odborů. Je zajímavé, že na raných sovětských obrazech je Sněhurka častěji vyobrazena jako malá holčička, jako dívku ji začali představovat až později. \n\nV poválečném období byla Sněhurka téměř nepostradatelnou společnicí Dědy Mráze na všech slavnostech a vánočních přáních. Na Nový rok pracovaly studentky divadelních škol a herečky jako Sněhurky. V amatérských inscenacích roli Sněhurky obvykle hrály starší dívky a světlovlasé ženy. \n\nPro film \"Sněhurka\" z roku 1968 byla u řeky Mera vybudována celá „vesnice Berendejevů\". Výběr místa nebyl náhodný, v těchto krajích se nacházela osada Šelikovo, kde Ostrovský psal svoji divadelní hru. Po dokončení natáčení byly dřevěné dekorace přesunuty do Kostromy, kde vznikl park „Berendejevka\". Kromě toho byl v Kostromě v roce 2008 postaven Dřevěný dům Sněhurky, který je pro hosty otevřen celoročně. V roce 2009 se 4. dubna poprvé oficiálně slavily Sněhurčiny narozeniny. Od té doby se Sněhurčiny narozeniny v Kostromě slaví každoročně.\n\nPodle motivů lidové pohádky \n\n\n\n\nV předvečer oslavy nového roku 2012 islámští duchovní Dagestánu zpozorovali v podobě Sněhurky zpochybnění tradiční kultury (kvůli „krátkým zvrhlým šatům bez rukávů\"), což mělo za následek to, že řada tamějších škol ignorovala tyto oslavy. V předvečer roku 2014 tádžikistánská státní televize oznámila, že ve svém vysílání hodlá odmítnout několik sovětských novoročních symbolů, mezi nimiž se s vánočním stromkem a Dědou Mrázem objevila i Sněhurka.\n\n"}
{"id": "1250621", "url": "https://cs.wikipedia.org/wiki?curid=1250621", "title": "Deindustrializace", "text": "Deindustrializace\n\nDeindustrializace je definována jako dlouhodobý úbytek zaměstnanců ve výrobním sektoru. Je spjata s přesunem průmyslové výroby do jiných rozvojových států mimo velká města a s technologickými inovacemi ve výrobě. U obou těchto případů se zvyšuje počet i podíl zaměstnanců v nevýrobních sektorech. V druhé polovině 20. století se objevuje v Evropě.\n\n\n\n\n[https://is.muni.cz/el/1431/jaro2005/Z0107/um/SEGpr6www.txt Is.muni.cz (2016). Rozvoj regionů - regionální výroba a SLUžBY-- vybrané pojmy, vývoj v eu [online<nowiki>]</nowiki>, [cit. 10. 12. 2016<nowiki>]</nowiki> ]\n[http://galerie.gymjil.cz/zahradnik/svetove_hospodarstvi/uvod.htm Geografie světového hospodářství (2016). Proces industrializace [online<nowiki>]</nowiki>, [cit. 10. 12. 2016<nowiki>]</nowiki> ]\n[https://is.mendelu.cz/eknihovna/opory/index.pl?cast=57109 Is.mendelu.cz (2016). Ekonomická geografie – Proměna globální ekonomiky a průmyslu [online<nowiki>]</nowiki>, [cit. 10. 12. 2016<nowiki>]</nowiki> ]\n"}
