{"id": "1299195", "url": "https://cs.wikipedia.org/wiki?curid=1299195", "title": "Rákosnička mramorovaná", "text": "Rákosnička mramorovaná\n\nRákosnička mramorovaná (\"Hyperolius marmoratus\"), známá také jako hyperolius mramorovaný, je žába z čeledi rákosničkovití (Hyperoliidae) a rodu \"Hyperolius\". Tvoří část superdruhu \"Hyperolius viridiflavus\", jehož jedinci se navzájem podobají a jejichž taxonomie je nejasná. Druh obývá savany v blízkosti vody v subsaharské Africe.\n\nJedná se o středně velký druh měřící až 4,3 cm, obě pohlaví jsou si podobná. Jeho zbarvení je variabilní a bylo popsáno více než čtrnáct barevných morfotypů. Samcům se vyvinul velký rezonanční měchýřek, kterým mohou zesilovat kvákání. Kvákají převážně přes noc, když sedí na vegetaci. Voláním odstrašují ostatní samce a lákají samice. Rozmnožování probíhá hlavně mezi říjnem a únorem, ale samci mohou kvákat po celý rok. Samice naklade mezi 150 a 650 vajíčky ve shlucích po dvaceti. Z vajíček se za necelý týden vylíhnou pulci. Žáby se z nich stanou do dvou měsíců. Období sucha pak žába tráví skryta pod kameny nebo ve vybaveních domů. Teplému prostředí se druh přizpůsobil několika adaptacemi − dovede například schraňovat vodu v močovém měchýři, která se následně převede do kůže a vypaří se, nebo odrážet sluneční svit pomocí purinů v pokožce.\n\nPodle Mezinárodního svazu ochrany přírody patří rákosnička mramorovaná mezi málo dotčené druhy.\n\nRákosnička mramorovaná patří do čeledi rákosničkovití (Hyperoliidae) a rodu \"Hyperolius\". V něm tvoří část superdruhu (superspecies) \"Hyperolius viridiflavus\", jehož členové se vyvíjeli alopatrickou speciací, to znamená z jednoho druhu, u kterého byly populace odděleny přírodní bariérou. Někteří autoři považují \"Hyperolius marmoratus\" za samostatný druh složený z několika poddruhů (uváděno je 13). Přestože se žáby rodu \"Hyperolius\" vyskytují pouze v savanách, jejich původ lze vystopovat v tropických deštných lesích. Ústup deštných pralesů a rozšiřování savan společně s vytvořením východoafrického riftu pak vedl k podobnému rozrůznění. Taxonomické uspořádání druhů tvořících superdruh je nejasné. Tyto žáby totiž mohou mít řadu různých barevných odstínů, naopak stavba těla i chování, jako například kladení velkého množství vajíček či vysoká hustota populace, jsou u všech žab tvořících superdruh totožné. K rozlišení superdruhu bude třeba další výzkum chování jednotlivých žab a také analýzy DNA. Z roku 2001 (Wieczorek et al.) sice pochází výzkum mitochondriální DNA, ale do něj nebyly zařazeny všechny variace žab, proto bylo určeno nakonec deset druhů a postavení zbývajících forem zůstalo neznámé. Dánský herpetolog Arne Schiøtz navrhl jejich neujasněné zařazení vyřešit sloučením všech forem superdruhu do jednoho druhu. Tento článek popisuje \"Hyperolius marmoratus\" jako samostatný druh na základě Wieczorkových studií, stejně jako Mezinárodní svaz ochrany přírody.\n\nOdborným jménem je nazývána \"Hyperolius marmoratus\", pod tímto názvem žábu vědecky popsal Ludwig Wilhelm Rapp v roce 1842. Českým synonymem je hyperolius mramorovaný.\n\nRákosnička mramorovaná je obojživelníkem afrotropické oblasti (známé také jako etiopská oblast), jenž ve velkých počtech obývá subsaharskou Afriku. Areál výskytu se táhne od severní části Mosambiku přes zbytek Mosambiku a východ států Malawi a Zimbabwe až do Svazijska a Jihoafrické republiky. Zde rákosnička obývá jižní pobřeží provincií Západní (jedná se zde o nepůvodní druh) a Východní Kapsko a části provincií KwaZulu-Natal, Limpopo a Mpumalanga. V Jihoafrické republice je kvůli rychlému šíření považována za invazní druh a patří do 3. kategorie seznamu invazních druhů NEMBA. Areál výskytu rákosničky mramorované může být zaměněn s územími rozsahu jiných rákosniček.\n\nDruh obývá savany v okolí vodních zdrojů, například jezer nebo řek. Navykl si i lidské přítomnosti a lze jej najít například v zahradách. Hojně obývá nížinné oblasti (nacházejí se například v Jihoafrické republice či Svazijsku), ale i ve vyšších nadmořských výškách lze nalézt velké populace. Žije v oblastech až do 1 600 metrů nad mořem.\n\nRákosnička mramorovaná patří mezi středně velké rákosničky. Na konci prstů má přísavky pro lepší úchop, který využívá pro pohyb v travnatém porostu. Samci mohou dosahovat velikosti až 4,3 cm, přičemž u druhu není vyvinut výrazný pohlavní dimorfismus, obě pohlaví si jsou tedy navzájem podobná. Hlava, zabírající asi třetinu těla, je opatřena čenichem zakřiveného tvaru. Ten dosahuje u rákosniček z celého superdruhu \"Hyperolius viridiflavus\" krátké velikosti. Samci všech žab ze superdruhu jsou pak opatření velkým rezonančním měchýřkem. Zornice rákosničky mramorované jsou orientovány horizontálně, jedná se o další typický znak pro superdruh. Kůže na nohou je tenká a díky tomu může žába v teple získávat vodu z rosy. Další taktikou proti ztrátě vody je její zadržování v močovém měchýři, která se následně převede do kůže a vypaří se, s výsledným ochlazením organismu. Žába rovněž může zbělat a následné bílé zbarvení pokožky odráží sluneční světlo. Tuto vlastnost způsobují purinové pláty v pigmentových buňkách kůže, když puriny žába získává z potravy.\n\nU druhu je vyvinuto mnoho barevných variací, podle nichž se rákosničky mramorované někdy řadí do jednotlivých poddruhů. Celkem je známo minimálně čtrnáct barevných variant. Žáby, jejichž tělo se může ve zbarvení pohybovat od černé až po žlutou, jsou zdobeny různými barevnými pruhy nebo skvrnami (například světlá rákosnička se skvrnami hnědého zbarvení). Velmi četně se vyskytuje morfa zbarvená světle, s pruhy oranžového a černého zabarvení. Stehna rákosniček mají z vnitřní strany červenou barvu. I přes tyto různé barevné odchylky se mezi sebou všechny morfotypy rozmnožují, přičemž výsledné potomstvo je normálně plodné. Mladí samci mají v době prvního rozmnožování barvu hnědou.\n\nRákosnička mramorovaná je samotářský živočich, velikost území jednotlivých žab není známa. Mimo období páření nevyužívá k životu vodní prostředí. Aktivní je hlavně v noci a den tráví na vegetaci či ve stromoví. Samci se ozývají od soumraku do půlnoci kvákáním, teplota však tehdy musí v nížinách přesahovat 16 °C, ve vyšších oblastech však rákosničky snášejí teplotu chladnější, pod 10 °C. Ke svým voláním většinou využívají místa u vodního toku (bahnička \"Eleocharis limosa\", keře, plovoucí rostlinstvo) a pravidelně se na něj vrací. Jednotliví samci jsou od sebe při kvákání vzdáleni asi 50 centimetrů; jakmile jeden z nich překročí tuto hranici, mohou nastat tři možnosti: stáhne se buď vetřelec, původní samec nebo dojde k boji. Při střetech, jež mohou trvat až 20 minut, se samci navzájem zaklesnou předníma nohama, přičemž zadníma kopou protivníka a nastane souboj, při němž vítězí ten samec, jenž dokáže přetlačit druhého. Samotné kvákání o frekvenci 2,8 až 3,1 kHz, kterým se samci ozývají, trvá jednu desetinu sekundy. Je umocňováno pomocí rezonančního měchýřku a samci jej několikrát opakují. Vytvářejí dvě různá kvákání: jedním lákají samice a jiným odstrašují protivníky. Odstrašující volání samice zajímá méně než volání první. Žáby pak spolu navzájem mohou komunikovat také pomocí pachů nebo doteků.\nPáření probíhá převážně během října až února v období dešťů, samci se však mohou ozývat celoročně. O rozmnožování rákosničky mramorované bylo zjištěno největší množství informací mezi všemi žábami obývajícími Afriku. Samičky si většinou vyberou své partnery za několik hodin, přičemž dovedou lokalizovat zdroj zvuku i pokud kváká více samců současně. Snaží se tak učinit rychle, neboť zde hrozí nebezpečí ze strany predátorů (hadi); preferují hlavně nejhlasitější samce, zároveň volí samce izolované od ostatních. Následný amplexus (pozice při rozmnožování žab, kdy samec vyleze na samici a uchopí ji předníma nohama, samice pak začne klást vajíčka, která samec obyčejně v pozici oplodňuje během kladení) je vyžádán dotekem a probíhá několik hodin. Samička naklade mezi 150 a 650 světležlutými vajíčky s hnědým koncem. Čím větší samice, tím více vajíček naklade. Každé z nich měří 1,3 až 1,5 mm a samice je klade v malých skupinkách po dvaceti na rostlinstvo ve vodě. Další rozmnožování může nastat za dva nebo tři týdny; intervaly mezi pářeními závisí na příchodu dešťů. Pulci se vylíhnou za necelý týden a metamorfózy dosáhnou ve dvou měsících. Rodiče se o ně nestarají. V zajetí se jeden exemplář rákosničky mramorované dožil 4 let a devíti měsíců.\n\nBěhem období sucha se rákosnička mramorovaná ukrývá převážně pod kameny, využívá i vybavení domů. V tuto dobu nepřijímá potravu a je odkázána na své energetické zásoby.\nRákosnička mramorovaná je insektivorní živočich – živící se hmyzem. Žába je jedním z likvidátorů škůdce \"Diaphorina citri\" řadícího se mezi polokřídlé, který způsobuje takzvané zelenání citrusů, díky čemuž je prospěšná pro člověka. Sama se pak stává kořistí řady jiných zvířat, například nykterys velkých (\"Nycteris grandis\"), patřících mezi netopýry, hadích druhů \"Philothamnus angolensis\", \"Crotaphopeltis hotamboeia\" a \"Lycodonomorphus rufulus\", ptáků, pavouků, ale i jiných druhů rákosniček náležejících do rodu \"Leptopelis.\" Před predátory prchá dlouhými a obratnými skoky, při nichž ukazuje svůj červený spodek těla, jenž predátory odrazuje.\n\nMezinárodní svaz ochrany přírody považuje druh za málo dotčený. Rákosnička mramorovaná obývá ve velké populaci rozsáhlý areál rozšíření včetně velkého množství chráněných oblastí, navíc je schopná se přizpůsobit mnoha nepřirozeným prostředím. Přesto může být ohrožena odchyty pro obchod se zvířaty nebo ztrátou přirozeného prostředí. Mokřady jsou odvodňovány, na některých místech vysazovány lesy včetně blahovičníkových, kvůli kterým v některých oblastech poklesla vodní hladina. I přesto však tento druh nevyžaduje významnou péči ochránců přírody.\n\n"}
{"id": "1299198", "url": "https://cs.wikipedia.org/wiki?curid=1299198", "title": "Selkirk (Manitoba)", "text": "Selkirk (Manitoba)\n\nSelkirk je město v prérijní provincii Manitoba v Kanadě. Nachází se ve vzdálenosti 22 km severovýchodně od Winnipegu na břehu řeky Severní Červené řeky. Město mělo v roce 2016 10 278 obyvatel. Je to sedmé nejlidnatější město v Manitobě.\n\nMěsto je pojmenované po Thomasi Douglasovi, pátém earlovi ze Selkirku, který finančně podporoval osídlení okolí Severní Červené řeky.\n"}
{"id": "1299199", "url": "https://cs.wikipedia.org/wiki?curid=1299199", "title": "Selkirk", "text": "Selkirk\n\nSelkirk může znamenat:\n"}
{"id": "1299206", "url": "https://cs.wikipedia.org/wiki?curid=1299206", "title": "Wirtschaftliche Forschungsgesellschaft", "text": "Wirtschaftliche Forschungsgesellschaft\n\nWirtschaftliche Forschungsgesellschaft (WiFo) byl německý státní podnik založený v roce 1934 v Berlíně. Byl zodpovědný za zajištění, skladování a výrobu základního válečného materiálu a pohonných hmot. Společnost byla rozpuštěna v roce 1970.\n\nDůležitým faktorem v německém zbrojení bylo poskytnout moderní a motorizované jednotky. V případě války se dalo očekávat přerušení dovozu pohonných hmot. To byl důvod pro vytvoření tajných velkých palivových zásob dovozem z rumunských ropných těžebních oblastí. 24. srpna 1934 byl ministerstvem hospodářství založen podnik s krycím jménem \"Wirtschaftliche Forschungsgesellschaft mbH\" (WIFO). V obchodním rejstříku byl podnik vedený jako „vytváření a udržování průmyslu, obchodu a řemesel, zejména vytvoření a udržování zkušebních a výzkumných pracovišť za účelem podpory výše uvedených oblastí.“ Podnik byl založen z firem Deutschen Gesellschaft für öffentliche Arbeiten „Öffa“ (80 %) kterou vlastnilo ministerstvo hospodářství a z I.G. Farben (20 %), V roce 1942 WIFO zaměstnávalo téměř 10 000 lidí.\n\nPlánováno bylo deset chráněných podzemních soustav nádrží – každá s příslušnou kapacitou 100.000 až 200.000 metrů krychlových. Palivové rezervy byly prioritně pro armádu a letectvo. Sklady pohonných hmot by se nacházely v blízkosti železničních tratí, ale ne v blízkosti hustě obydlených městských oblastí nebo v pohraničí. V roce 1936 začala výstavba nádrží na většině plánovaných místech. Zásobárny se skládaly z jednotlivých železobetonových nádrží z nichž každá měla 3 333 metrů krychlových, které byly obvykle spojeny potrubím ve skupinách deseti nádrží. Celková kapacita deseti skladišť byla 1,5 milionu metrů krychlových paliva a 100 000 kubických metrů maziv. Koncem roku 1938 ropné zásoby WIFO činily téměř 800 tisíc tun.\n\nKdyž začala válka nádrže podniku WIFO byly naplněny na 80 procent. Do konce roku 1941 celkové zásoby klesly na pouhých 13 procent.\n\nPo druhé světové válce byla většina velkých nádrží zbourána. Krátce před měnovou reformou v roce 1948 měl podnik WIFO 1 200 cisternových vozů a 42 zaměstnanců. Vedení se rozhodlo pro likvidaci v roce 1951 a z podniku vznikly tři společnosti:\nPod označením WIFO společnost ukončila činnost v roce 1969. Oficiální ukončení v obchodním rejstříku k roku 1970.\n"}
{"id": "1299208", "url": "https://cs.wikipedia.org/wiki?curid=1299208", "title": "Do Começo ao Fim", "text": "Do Começo ao Fim\n\nDo Começo ao Fim (tj. \"Od začátku do konce\") je brazilský hraný film z roku 2009, který režíroval Aluizio Abranches podle vlastního scénáře. Film vypráví o incestním vztahu nevlastních bratrů.\n\nPříběh začíná v roce 1986 narozením mladšího Tomaze. O šest let později žijí nevlastní bratři Tomaz a starší Francisco se svou matkou Julietou a jejím druhým manželem Alexandrem. Po smrti matky žijí Francisco, kterému je 25, Tomaz, kterému je 20 let, v milostném vztahu. Když dostane Tomaz, který je talentovaný plavec, nabídku trénovat tři roky v Moskvě na olympijské hry, jsou oba bratři poprvé v životě od sebe odloučeni. Zůstávají v kontaktu pouze prostřednictvím internetu. Tomaz začne bezdůvodně žárlit, proto se Francisco rozhodne odjet za bratrem.\n"}
{"id": "1299210", "url": "https://cs.wikipedia.org/wiki?curid=1299210", "title": "Propan-1,3-diol", "text": "Propan-1,3-diol\n\nPropan-1,3-diol je organická sloučenina se vzorcem HOCHCHCHOH. Tento tříuhlíkatý diol je za běžných podmínek bezbarvou viskózní kapalinou mísitelnou s vodou.\n\nČástečnou oxidací jedné alkoholové skupiny propan-1,3-diolu vznikne 3-hydroxypropanal, částečnou oxidací obou vznikne propandial, úplnou oxidací jedné \nkyselina 3-hydroxypropanová, úplnou oxidací jedné a částečnou oxidací druhé kyselina 3-oxopropanová, úplnou oxidací obou kyselina malonová.\n\nPropan-1,3-diol lze vyrobit hydratací akroleinu nebo hydroformylací ethylenoxidu za vzniku 3-hydroxypropanalu, který je poté hydrogenován na výsledný produkt. Lze také využít biologickou přeměnu glycerolu na propan-1,3-diol, která probíhá u některých bakterií.\n\nTato látka se používá hlavně jako surovina na výrobu polymerů jako je polytrimethylentereftalát.\n\nPropan-1,3-diol se přidává do mnoha průmyslových výrobků jako jsou kompozitní materiály, lepidla, laminát, nátěrové hmoty a polyestery. Používá se také jako rozpouštědlo v nemrznoucích kapalinách a v barvách.\n\n"}
{"id": "1299216", "url": "https://cs.wikipedia.org/wiki?curid=1299216", "title": "Portage la Prairie", "text": "Portage la Prairie\n\nPortage la Prairie je město v regionu Central Plains v prérijní provincii Manitoba. Nachází se ve vzdálenosti 75 km západně od Winnipegu na břehu řeky Assiniboine. Město mělo v roce 2016 13 304 obyvatel.\n\nJiž v roce 1738 byla založena pevnost Fort La Reine. V roce 1851 byla ustanovena vesnice, která získala v roce 1880 městský status (town) a v roce 1907 status city.\n"}
{"id": "1299224", "url": "https://cs.wikipedia.org/wiki?curid=1299224", "title": "65. ročník udílení Zlatých glóbů", "text": "65. ročník udílení Zlatých glóbů\n\nPřímý přenos 65. ročníku udílení Zlatých glóbů byl plánovaný na 13. ledna 2008, kvůli stávce Hollywoodských scenáristů se však nekonal. Vítězové byli oznámeni prostřednictvím konference v hotelu Beverly Hilton v Beverly Hills ve státě Kalifornie v 14. ledna 2008.\n\n"}
{"id": "1299225", "url": "https://cs.wikipedia.org/wiki?curid=1299225", "title": "Nit (jednotka)", "text": "Nit (jednotka)\n\nNit (značka nt) je odvozená fyzikální jednotka jasu, jehož svítivost na 1 čtverečný metr zdánlivé plochy zdroje je 1 kandela, přičemž zdánlivou plochou se rozumí velikost průmětu skutečné plochy do roviny kolmé ke směru záření. Nit není jednotkou SI.\n"}
{"id": "1299227", "url": "https://cs.wikipedia.org/wiki?curid=1299227", "title": "Teulon", "text": "Teulon\n\nTeulon je město v prérijní provincii Manitoba. Nachází se ve vzdálenosti 59 km severně od Winnipegu mezi Winnipežským jezerem a jezerem Manitoba. Město mělo v roce 2016 1201 obyvatel.\n\nV roce 1919 byla ustanovena vesnice, která získala v roce 1997 městský status (town).\n"}
{"id": "1299230", "url": "https://cs.wikipedia.org/wiki?curid=1299230", "title": "Vladimír Karpenko", "text": "Vladimír Karpenko\n\nVladimír Karpenko (* 3. říjen 1942 Praha) je český chemik a popularizátor vědy. Pracuje na Přírodovědecké fakultě Univerzity Karlovy v Praze, kde se zabývá biofyzikální chemií a dějinami alchymie. Je členem britské Society for the History of Alchemy and Chemistry, České chemické společnosti a Společnosti pro dějiny věd a techniky. \n\nJe autorem nebo spoluautorem více než 100 vědeckých prací, populárně-naučných knih \"Prvky očima minulosti\" (1984), \"Křivolaké cesty vědy\" (1987), \"Alchymie – dcera omylu\" (1988), \"Tajemství magických čtverců\" (1997), \"Alchymie - nauka mezi snem a skutečností\" (2007), \"Alchymie – svět pohádek a legend\" (2008) a učebnice \"Biofyzikální chemie\" (2000). \nOd roku 1961 napsal více než 2000 popularizačních příspěvků, např. pro časopis Vesmír a Český rozhlas.\n\n"}
{"id": "1299231", "url": "https://cs.wikipedia.org/wiki?curid=1299231", "title": "Morden", "text": "Morden\n\nMorden je město v regionu Pembina Valley v prérijní provincii Manitoba. Nachází se ve vzdálenosti 11 km západně od sousedního města Winkler. Město mělo v roce 2016 8668 obyvatel.\n\nVzniklo v roce 1882 na Canadian Pacific Railway. V roce 1895 byla ustanovena vesnice, která získala v roce 1903 městský status (town) a v roce 2012 status „city“.\n"}
{"id": "1299238", "url": "https://cs.wikipedia.org/wiki?curid=1299238", "title": "Bolt Tower", "text": "Bolt Tower\n\nBolt Tower nebo také šroubová věž je nástavba vysoké pece č. 1 v Dolní oblasti Vítkovíc v Ostravě. Navrhl ji český architekt Josef Pleskot, jako součást revitalizace bývalého průmyslového areálu Vítkovice. S pecí má výšku 77,7 metrů, samotná nástavba jen 25 m. Je nejvyšším geografickým bodem ve městě. Slouží jako rozhledna, kavárna a její prostory jsou multifunkční. Byla postavena v roce 2015 a pojmenována na počest jamajského sportovce Usaina Bolta, který Ostravu navštěvuje pravidelně, bolt se dá z angličtiny přeložit také jako šroub či záblesk.\n\nProjekt byl finančně podpořen z Evropského fondu pro regionální rozvoj.\n\nV říjnu 2019 byly na schodišti věže Bolt Tower odhaleny první dvě hvězdy Jantarového schodiště slávy, a to zpěvačce Marii Rottrové a fotografovi Jindřichu Štreitovi. Každý rok přibudou dvě hvězdy věnované žijícím umělcům, jejichž význam přesáhl hranice Moravskoslezského kraje.\n\nNástavba vysoká 25 metrů je nad neporušenou původní stavbou vysoké pece č. 1. Má symbolizovat oheň, který nad pecí hořel kvůli unikajícím vysokopecním plynům. Kolem základního skleněného tubusu, ve kterém se nachází kavárna a klub, je šroubovitý ochoz. Lze po něm vystoupat do výšky 77 metrů nad zemí.\n\n\n \n"}
{"id": "1299240", "url": "https://cs.wikipedia.org/wiki?curid=1299240", "title": "Lední hokej na Asijských zimních hrách 2003", "text": "Lední hokej na Asijských zimních hrách 2003\n\nHokejový turnaj v rámci Asijských zimních her 2003 se konal od 30. ledna do 7. února 2003 na stadionech v Hačinohe (muži) a v Misawě v prefektuře Aomori v Japonsku. Turnaje mužů se zúčastnilo šest týmů, které byly rozděleny do dvou skupin po třech, kde se hrálo každý s každým. První dva týmy z obou skupiny postoupily do play-off, které začínalo semifinále. Třetí týmy z obou skupin sehrály o zápas o páté místo. Vítězství si připsali domácí hráči Japonska před hráči Kazachstánu, Číny a Jižní Koreje. V ženách se účastnilo pět týmů, hrály v jedné skupině každý s každým a rozdělily si medaile v pořadí Kazachstán, Japonsko a Čína.\n\n"}
{"id": "1299241", "url": "https://cs.wikipedia.org/wiki?curid=1299241", "title": "Japonské nudle", "text": "Japonské nudle\n\nJaponské nudle (japonsky 日本麺) jsou důležitou součástí japonské kuchyně. V Japonsku jsou nudle důležitou součástí jídelníčku, stejně jako v kuchyni čínské nebo korejské. V Japonsku se nudle připravují asi od roku 6000–5000 př. n. l. Japonsky se nudle řeknou ヌードル (núdoru) nebo 麺 (men). Stejně jako korejských nudlí je i japonských nudlí mnoho druhů.\n\nV Japonsku se připravuje mnoho druhů nudlí, liší se ingrediencemi, použitím i místem, kde jsou připravovány.\n\n\n\n"}
{"id": "1299242", "url": "https://cs.wikipedia.org/wiki?curid=1299242", "title": "Titanoides", "text": "Titanoides\n\nTitanoides byl rod vývojově primitivních savců z podřádu Pantodonta, který žil v paleocénu zhruba před 59 až 56 miliony let. Formálně jej popsal James William Gidley podle typového duhu \"Titanoides primaevus\", jehož fosilie byly objeveny v Severní Dakotě a Montaně. \n\nPříslušníci rodu \"Titanoides\" dosahovali délky okolo dvou metrů, v kohoutku byli vysocí okolo jednoho metru a mohli vážit až 150–200 kg. Byla to robustně stavěná zvířata s krátkými silnými končetinami, na kterých měla pět prstů zakončených ostrými drápy. Hlava byla hranatá a široká, s malou mozkovnou a dlouhými zahnutými zuby. Vzhledem \"Titanoides\" poněkud připomínal medvěda, byl však téměř výhradně býložravý, kly a drápy mu sloužily pravděpodobně pouze na obranu nebo k vyhrabávání kořínků. Obýval subtropické lesy a bažiny, jeho predátory mohli být vzhledem k velikosti zřejmě pouze krokodýli.\n\n"}
{"id": "1299250", "url": "https://cs.wikipedia.org/wiki?curid=1299250", "title": "Požár lanovky v Kaprunu", "text": "Požár lanovky v Kaprunu\n\nPožár lanovky v Kaprunu bylo neštěstí, které se stalo v sobotu 11. listopadu 2000 v Kaprunu v Rakousku. Tragédie se zařadila mezi jednu z největších v historii Rakouska, když ve dvou pozemních lanovkách v Kaprunu zahynulo 152 lidí a jen 12 přežilo. Další 3 lidé, kteří zemřeli, se nenacházeli v ani jedné ze dvou lanovek, ale v nákupním centru, kam se rozšířil jedovatý kouř.\n\nLanovka byla otevřena v roce 1974 a fungovala na stejném principu jako lanová dráha na Petřín v Praze: 2 vozidla vždy jezdila proti sobě. Celý systém poháněl silný motor v horní stanici. Samotné soupravy neměly ani palivo, ani motory, a dokonce ani řidiče; pouze průvodce, který řídil dveře. Trasu dlouhou 3,8 km překonala souprava za 9 minut. Do jedné soupravy se vešlo 180 lyžařů.\n\nLanovka vyrazila po 9. hodině ráno ze spodního konce téměř plně obsazená (161 lidí). Část trasy vedla po povrchu, ale většina v tunelu. V zadní části přeplněné soupravy vznikl požár a po 600 m v tunelu se lanovka zastavila. Ve spodní neobsazené kabině průvodce se vznítil ohřívač. V tunelu nebylo pokrytí mobilním signálem. Požár se rozšířil do celé soupravy a lidé se snažili dostat ven. Dveře se nedaly otevřít a rozbití skla bylo problematické, neboť bylo velmi pevné. Nakonec to někteří zvládli lyžařskými holemi. Později se průvodci podařilo uvolnit dveře a lyžaři opouštěli vozidlo.\n\nDrtivá většina lidí, kterým se podařilo dostat ven z vozidla, se rozhodla utíkat směrem vzhůru co nejdále od plamenů; nikdo z nich však nepřežil. Ty, které nezabil oheň, usmrtil dusivý kouř, protože šikmý tunel (sklon 30 stupňů) lanové dráhy se choval jako komín. Záchranáři našli mnohá těla v různých vzdálenostech od soupravy, nejvýš se podařilo dostat japonskému lyžaři, jehož tělo bylo nalezeno ve vzdálenosti 142 metrů od vozu. Z první soupravy zahynulo 150 lidí; v soupravě, která směřovala směrem dolů oproti hořící, zahynuli 2 lidé (průvodce a 1 lyžař). Toxický kouř zabil i další 3 osoby v horní stanici, která byla napojena na obchodní dům.\n\nJen 12 lyžařů přežilo. Dobrovolný hasič Němec Thorsten Grädler věděl, jak se při požáru chovat a s 11 dalšími lidmi zvolil cestu přes oheň; dostali se tak na dolní konec tunelu, což jim zachránilo život.\n\nMezi 155 oběťmi tragédie byla i německá lyžařka, mistryně světa ve freestyle disciplíně paralelní jízda na terénních nerovnostech Sandra Schmittová († 19), která zahynula i s rodiči. Zemřel i juniorský mistr světa v lyžování Němec Sebastian Geiger († 14) či občanka České republiky, která pracovala v Rakousku jako instruktorka lyžování.\n\nLyžařské středisko po tragédii nikdy více lanovou dráhu neuvedlo zpět do provozu.\n\nPo vyšetřování se dospělo k názoru, že požár způsobil ohřívač, který vůbec nebyl určen pro dopravní prostředky a který zapálil olej z hydraulického systému. Oběti a pozůstalí byli finančně odškodněni a soud rozhodl, že vinen není nikdo, protože vina je příliš rozptýlená. Obětem tragédie byl postaven pomník.\n\nV roce 2004 National Geographic Channel připravil dokument o kaprunské tragédii \"Fire on the Ski Slope\" v rámci seriálu o katastrofách \"Seconds from Disaster\" (v českém dabingu \"Vteřiny před katastrofou: Požár pod sjezdovkou\")\n\nRakouská nositelka Nobelovy ceny za literaturu Elfriede Jelineková začlenila toto neštěstí do své hry z roku 2003 \"In den Alpen\" (V Alpách).\n\n"}
{"id": "1299252", "url": "https://cs.wikipedia.org/wiki?curid=1299252", "title": "HomePod", "text": "HomePod\n\nHomePod je chytrý reproduktor společnosti Apple Inc. podobný Amazon Echo nebo Home Google. Byl pojmenován podle populární řady přehrávačů iPod. Poprvé byl oznámen 5. června 2017 na konferenci Apple WWDC a vydání je naplánováno na prosinec 2017, ale byl později odložen na počátek roku 2018. Původně byl propuštěn v Austrálii, Velké Británii a USA, dostupný ve dvou barvách: bílá a vesmírná šedá. Dne 23. ledna 2018 společnost Apple oznámila, že HomePod bude k dispozici na předběžné objednávky 26. ledna a první objednávky začnou přicházet 9. února 2018.\n\nReproduktor podporuje technologii AirPlay 2 a používá osobní asistentku Siri. V horní části zařízení je zobrazen dynamický tvar křivky, když je Siri aktivována. Nabízí sedm vysokofrekvenčních výškových reproduktorů, každý s vlastním zesilovačem a basový reproduktor směrem nahoru. Software manipuluje se zvukem, tak aby se využila akustika místnosti pro lepší kvalitu zvuku. Dále nabídne šestimístné pole mikrofonů pro vzdálené aktivování Siri a funkci prostorové snímání. Také využívá interní nízkofrekvenční kalibrační mikrofon pro automatickou korekci basů.\n\nPo představení byly spekulace o tom, zda zařízení bude neustále přenášet data o tom, co uživatelé říkají, nebo zda by tak učinil pouze po příkazu \"Hey Siri\". Apple tvrdí, že data jsou přenášena až po příkazu. Reproduktor nenabízí jako konkurence hardwarové tlačítko na vypnutí mikrofonů.\n"}
{"id": "1299279", "url": "https://cs.wikipedia.org/wiki?curid=1299279", "title": "Čínská průmyslová a obchodní banka", "text": "Čínská průmyslová a obchodní banka\n\nČínská průmyslová a obchodní banka ( \"Industrial and Commercial Bank of China\", ICBC, ) je banka sídlící v čínském hlavním městě Pekingu. Byla založena 1. ledna 1984. Od roku 2007 je největší světovou bankou podle tržní kapitalizace. Patří mezi takzvanou velkou čtyřku čínských státních bankovních domů spolu s Bank of China, China Construction Bank a Agricultural Bank of China. Více než 70 % akcií vlastní čínská vláda. Akcie jsou obchodovány na Hongkongské burze a Šanghajské burze.\n\nFirma má okolo 460 000 zaměstnanců, v jejím čele stojí od roku 2016 I Chuej-man. Za rok 2013 vykázala zisk 55 miliard amerických dolarů. Jejími zákazníky je 2,5 milionu firem a 150 milionů jednotlivců. V roce 2008 jako první čínská finanční instituce přijala soubor zásad pro ekologicky a sociálně šetrné bankovnictví Equator Principles.\n\nICBC má zahraniční filiálky v Hongkongu, Tokiu, Soulu, Pusanu, Singapuru, Frankfurtu nad Mohanem, Lisabonu, Lucemburku, Moskvě, New Yorku a Sydney. V roce 2017 obdržela banka licenci na otevření pobočky v České republice. Zřídila také investiční fond pro financování infrastrukturních projektů v zemích střední a východní Evropy.\n\n"}
{"id": "1299282", "url": "https://cs.wikipedia.org/wiki?curid=1299282", "title": "H3", "text": "H3\n\nSpojení písmene H a číslice 3 může mít různé významy:\n\n"}
{"id": "1299288", "url": "https://cs.wikipedia.org/wiki?curid=1299288", "title": "Skradinski buk", "text": "Skradinski buk\n\nVodopády Skradinski buk či Skradinské vodopády jsou nejdelší a nejnavštěvovanější vodopádová kaskáda na řece Krka v národním parku Krka a jedna z nejznámějších přírodních krás Chorvatska. Vodopády tvoří vápencové bariéry, ostrůvky a jezírka. Jsou přístupné celý rok díky stezkám a lávkám. Mají 17 stupňů o celkové výšce 45,7 m. Celkově jsou tyto vodopády přibližně 140 m široké a 800 m dlouhé.\n\nStezkou kolem vodopádu Skradinski buk (1900 m) během jedné hodiny lehké chůze přes můstky nad vápencovými bariérami se návštěvníkům nabízí možnost podrobně se seznámit s flórou a faunou řeky Krky, zvláštnostmi životních symbióz vápencových bariér a vodních biotypů.\n\nNa Skradinském buku se nacházejí zbytky někdejší vodní elektrárny Krka, která se rozběhla již roku 1895, pouze dva dny po Teslově vodní elektrárně na Niagarských vodopádech. Díky stavitelům, starostovi Ante Šupukovi a inženýru Vjekoslavu Meischnerovi, Šibenik získal elektrickou energii dříve než mnohá evropská města.\n\n"}
{"id": "1299293", "url": "https://cs.wikipedia.org/wiki?curid=1299293", "title": "Ana-Maria Brânzăová", "text": "Ana-Maria Brânzăová\n\nAna-Maria Florentina Brânzăová provdaná Ana-Maria Popescuová (* 26. listopadu 1984 Bukurešť, Rumunsko) je rumunská sportovní šermířka, která se specializuje na šerm kordem. Rumunsko reprezentuje od prvního desetiletí jednadvacátého století. Na olympijských hrách startovala v roce 2004, 2008, 2012 a 2016 v soutěži jednotlivkyň a družstev. V soutěži jednotlivkyň získala na olympijských hrách 2008 stříbrnou olympijskou medaili. V roce 2002 a 2011 obsadila třetí místo na mistrovství světa v soutěži jednotlivkyň a v roce 2013 získala titul mistryně Evropy. S rumunským družstvem kordistek vybojovala na olympijských hrách 2016 zlatou olympijskou medaili. S družstvem kordistek dále vybojovala dva tituly mistryň světa (2010, 2011) a celkem šest titulů mistryň Evropy (2006, 2008, 2009, 2011, 2014, 2015).\n"}
{"id": "1299296", "url": "https://cs.wikipedia.org/wiki?curid=1299296", "title": "Evocation II: Pantheon", "text": "Evocation II: Pantheon\n\n\n"}
{"id": "1299297", "url": "https://cs.wikipedia.org/wiki?curid=1299297", "title": "Pomník Mistra Jana Husa (Pouchov)", "text": "Pomník Mistra Jana Husa (Pouchov)\n\nVysoký hranolový sloup ze žuly, ukončený kalichem, v přední části v nízkém reliéfu se nachází hlava Mistra Jana Husa. Pomník je ohrazen ze všech stran obrubníkem, na němž jsou vpravo a vlevo od pomníku nízké kamenné hranoly, které končí v úrovni poloviny Husova reliéfu.\n\nO jeho postavení se uvažovalo již před první světovou válkou, kdy vznikl kroužek přátel, který chtěl uctít památku M. J. Husa postavením mohyly nedaleko fary a kostela. Kaplan Jan Havelka je nezaslouženě nazval „několika mladíky, kteří mají mléko na bradě“, protože nejmladšímu bylo 27 let a nejstaršímu přes 50 let.\n\nPo ukončení první světové války dostal přednost pomník padlým. Komité pro jeho postavení odkázalo zbytek peněz (asi 2 000 Kč) nově tvořícímu se komité pro postavení Husova pomníku. To vypsalo soutěž na Husův pomník.\n\nDo konce března 1924 měly být předsedovi Janu Volákovi z čp. 47 (později čp. 14) podány návrhy sochařů. 8. dubna téhož roku mělo být na schůzi rozhodnuto o návrzích, kterých došlo celkem 45, a to od 15 sochařů. Byly vybrány 3 nejlepší a dány k posouzení odborníkům v Hradci Králové. Nakonec byl vybrán návrh akademického sochaře Josefa Škody.\n\n6. července 1930 se konala v tehdejších Pochybových sadech slavnost položení základního kamene, která začala slavnostním průvodem, po kterém promluvil řídící učitel Václav Černý z Pouchova, studentka Jaroslava Lupínková přednesla Macharova „Jana Husa“, místní pěvecký sbor zazpíval „Slávy synu“ a „Kto za pravdu hori“ a zakončena byla doslovem stavitelského asistenta a předsedy komitétu Františka Gruse.\n\nPřesně o rok později došlo ke slavnostnímu odhalení pomníku, který stál 12 000 Kč. Slavnostním řečníkem byl odborný učitel Slávek Semrád z Plotišť nad Labem. Po slavnosti se konal v zahradě u Malých (bývalý Česákův hostinec) koncert. Slavnosti předcházelo 5. července večer divadelní představení „Pan biskup“ od Josefa Haise Týneckého.\n"}
{"id": "1299298", "url": "https://cs.wikipedia.org/wiki?curid=1299298", "title": "Čeke Holo", "text": "Čeke Holo\n\nČeke Holo (též Mari\"n\"e,A’ara, Holo nebo Kubonitu) je austronéský jazyk, kterým mluví asi 10 800 lidí. Mluví se jím na Šalomounových ostrovech na ostrově Santa Isabel. Je to nejrozšířenější z ysabelských jazyků, a postupně nahrazuje i další ysabelské jazyky (například jazyk kokota nebo téměř vymřelý jazyk zazao). K úplnému vymření došlo u jazyka laghu. Nejrozšířenější je hlavně v jižní části ostrova, v okolí obcí Buala a Kmanḡa.\n\nFonologie čeke holo je zvláštní, podobná ostatním jazykům Santa Isabel. Jazyk má pět samohlásek, jako mnoho jazyků v Oceánii. Jazyk nerozlišuje dlouhé a krátké samohlásky. \n\nJazyk má celkem 12 spřežek.\n"}
{"id": "1299299", "url": "https://cs.wikipedia.org/wiki?curid=1299299", "title": "391 (číslo)", "text": "391 (číslo)\n\nTři sta devadesát jedna je přirozené číslo. Římskými číslicemi se zapisuje CCCXCI. Následuje po číslu tři sta devadesát a předchází číslu tři sta devadesát dva.\n\n391 je:\n\n"}
{"id": "1299300", "url": "https://cs.wikipedia.org/wiki?curid=1299300", "title": "Simona Ghermanová", "text": "Simona Ghermanová\n\nSimona Ghermanová rozená Simona Cristina Alexandruová (* 12. dubna 1985 Bukurešť, Rumunsko) je rumunská sportovní šermířka, která se specializuje na šerm kordem. Rumunsko reprezentuje od prvního desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V soutěži jednotlivkyň postoupila na olympijských hrách 2012 do čtvrtfinále. V roce 2012 a 2016 získala titul mistryně Evropy v soutěži jednotlivkyň. S rumunským družstvem kordistek vybojovala na olympijských hrách 2016 zlatou olympijskou medaili. S družstvem kordistek dále vybojovala dva tituly mistryň světa (2010, 2011) a celkem pět titulů mistryň Evropy (2008, 2009, 2011, 2014, 2015).\n"}
{"id": "1299302", "url": "https://cs.wikipedia.org/wiki?curid=1299302", "title": "Tomáš Zigo", "text": "Tomáš Zigo\n\nTomáš Zigo (* 11. dubna 1992, Banská Bystrica) je slovenský lední hokejista hrající na postu středního útočníka či křídla a reprezentant, který od května 2017 nastupuje za český klub Mountfield HK.\n\nSvoji hokejovou kariéru začal v týmu HC ’05 Banská Bystrica, kde prošel všemi mládežnickými kategoriemi. V sezoně 2010/11 si odbyl premiéru v prvním mužstvu působícím ve slovenské nejvyšší soutěži, ale hrál i nadále za mládež. V dalších letech rovněž oblékl dres klubu HK Orange 20, což je celek Slovenské reprezentace do 20 let a nastupoval i za tehdy prvoligové týmy HK Brezno a HC 07 Detva. V červnu 2016 odešel do Slovanu Bratislava z KHL, kde se dohodl s vedením na podmínkách ročního kontraktu. V průběhu ročníku 2016/17 se vrátil do Banské Bystrice, jelikož \"belasí\" nepostoupili do vyřazovacích bojů. S banskobystrickým mužstvem vybojoval první ligový titul v historii klubu, když tým ve finále play-off 2017 porazil celek HK Nitra v poměru 4:1 na zápasy. V květnu 2017 zamířil společně s Mislavem Rosandićem z Banské Bystrice do české extraligy, konkrétně do Mountfieldu HK z Hradce Králové, s jehož vedením podepsal smlouvu na rok.\n\n"}
{"id": "1299304", "url": "https://cs.wikipedia.org/wiki?curid=1299304", "title": "Simona Popová", "text": "Simona Popová\n\nSimona Popová rozená Simona Deáková (* 25. prosince 1988 Satu Mare, Rumunsko) je rumunská sportovní šermířka maďarské národnosti, která se specializuje na šerm kordem. Rumunsko reprezentuje od druhého desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V roce 2015 obsadila třetí místo na mistrovství Evropy v soutěži jednotlivkyň. S rumunským družstvem kordistek vybojovala na olympijských hrách 2016 zlatou olympijskou medaili. S družstvem kordistek dále vybojovala v roce 2015 druhé místo na mistrovství světa a v roce 2014 a 2015 titul mistryň Evropy.\n"}
{"id": "1299306", "url": "https://cs.wikipedia.org/wiki?curid=1299306", "title": "Bodlák nicí", "text": "Bodlák nicí\n\nBodlák nicí (\"Carduus nutans\") je dvouletá, ostnatá bylina s rozvětvenou lodyhou vysokou až 1,5 m, která kvete v červnu a červenci červenofialovými květy ve svěšených úborech. Tato typická rostlina suchých míst, někdy chápaná jako nepříjemný plevel, je v české krajině sice původní druh, ale pravidelná místa jejího výskytu se z přírody vytrácejí. Bodlák nicí byl proto v \"Červeném seznamu cévnatých rostlin České republiky\" ohodnocen jako druh, jemuž je pro jeho záchranu před vymizením nutno věnovat další pozornost (C4a). Naopak v některých zemích, do kterých byl v 19. a 20. století zavlečen, patří mezi nejinvazivnější rostlinné druhy.\n\nEuroasijský druh, jehož areál sahá v Evropě na severu po jižní Skandinávii a na jihu do oblasti okolo Středozemního moře s přesahem do severní Afriky. Na východě se rozkládá přes západní Sibiř, střední Asii. severní oblasti Číny a Mongolska až po Dálný východ. Druhotně se dostal do Severní a Jižní Ameriky, Austrálie i na Nový Zéland.\n\nV České republice není rostlinou příliš častou, obvyklejší je v teplých oblastech nížin, do vyšších poloh vystupuje jen ojediněle, neroste v severních Čechách a na severu Moravy. Je variabilní rostlinou, obvykle se liší velikosti, členitosti listů a tvarem zákrovních listenů. Na rozlehlém území jeho výskytu je rozeznáváno až patnáct poddruhů, v české přírodě roste pouze jeho nominátní subspecie \"Carduus nutans\" L. subsp. \"nutans\".\n\nZhusta roste na teplých a slunných loukách, pastvinách, úhorech, na náspech okolo cest, na skládkách, navážkách a na rozličných, lidskou činností ovlivněných stanovištích. Dává přednost místům s půdou hrubě zrnitou, často přímo kamenitou a s dostatkem dusíku. Rychle se šíří v oblastech s častou disturbanci půdního krytu. Neroste v nadměrně vlhkých či suchých a zastíněných místech.\n\nPo vyklíčení semene se objeví drobná listová růžice, která až do příchodu zimy přirůstá a pak spolehlivě přezimuje. S příchodem jara z růžice vyraší květná, postupně se větvící lodyha. Je bylinou s vysokou konkurenční schopností, rychle se v porostu prosadí. Po dozrání semen rostlina usychá. Ploidie druhu je 2n = 16 nebo 40.\n\nDvouletá rostlina s přímou lodyhou vysokou 30 až 150 cm vyrůstající z tlustého, nehlubokého kořene. Lodyha je šedavě bílá, slabě větvená, ostnitě křídlatá, chlupatá až olysalá a v horní části obvykle běloplstnatá či pavučinovitá. Je pravidelně porostlá tmavě zelenými, přisedlými listy, které jsou křídlatě sbíhavé, podlouhle eliptické a kadeřavé. U spodu lodyhy mohou listy být 10 až 40 cm dlouhé a 3 až 10 cm široké, směrem vzhůru se zmenšují. Jsou peřenoklané, mají 5 až 7 párů nestejných šikmých trojúhelníkových úkrojků s ostny až 5 mm dlouhými.\n\nNa konci lodyhy a větví vyrůstají jednotlivě zploštělé, polokulovité, 4 až 6 cm velké úbory. Mají nekřídlaté stopky, na kterých se v době květu svěšují do vodorovné až svislé polohy (odtud pochází druhové jméno „nicí“). V úboru bývá až tisíc oboupohlavných, trubkovitých, vonných kvítků, jejich červenofialová koruna mívá korunní trubku dlouhou asi 10 mm a laloky 15 až 25 mm. Zákrov úboru je široce zvonkovitý, víceřadý, má šedé kopinaté listeny až 5 mm dlouhé a zúžené v osten.\n\nPlody jsou asi 4 mm velké zlatavě hnědé hladké podlouhlé nažky (semena). Na vrcholu mají paprsky bílého, drsného, na bázi srostlého chmýru dlouhého 15 až 25 mm. Zralé nažky jsou do okolí rozfoukávány větrem, ale převážná většina se jich nedostává od mateřské rostliny dále než 50 m, pouze 1 % je zaneseno dále než 100 m. Bývají také roznášeny živočichy, na jejichž srsti ulpívají. Statná rostlina vytvoří okolo 10 000 nažek.\n\nRostliny se mohou rozmnožovat výhradně semeny (nažkami), která pro vyklíčení potřebují teplotu nad 20 °C. Klíčí po předchozí jarovizaci, kdy teplota poklesne alespoň na 40 dnů pod +10 °C. Mají dlouhou životnost, v půdě mohou počkat na vhodné podmínky k vyklíčení i více než deset let.\n\nV evropských podmínkách je bodlák nicí někdy považován za plevelnou rostlinu, ovšem díky nevelkému výskytu nezpůsobuje znatelné škody. Mnohdy je dokonce, pokud neroste na „naší“ louce, považován za estetický krajinný doplněk.<br>\nZejména v Austrálii a Severní Americe, kde se rozšířil druhotně, se stal plevelem významným a nebezpečným. Na tamních rozlehlých pastvinách se mu velmi daří, zvířata jej nespásají, nemá přirozených nepřátel a rychle se šíří na nová území. Vytváří neproniknutelné porosty, kterým se dobytek kvůli ostnům vyhýbá. Ve Spojených státech bylo přikročeno kromě chemické likvidace k biologické likvidaci nosatcovitými brouky (krytonoscem \"Trichosirocalus horridus\" a nosatcem \"Rhinocyllus conicus\"), kteří vyžírají zrající semena, a tak snižují další šíření.\n"}
{"id": "1299308", "url": "https://cs.wikipedia.org/wiki?curid=1299308", "title": "Anca Măroiuová", "text": "Anca Măroiuová\n\nAnca Măroiuová rozená Anca Băcioiuová (* 5. srpna 1983 Craiova, Rumunsko) je bývalá rumunská sportovní šermířka, která se specializovala na šerm kordem. Rumunsko reprezentovala v prvním a druhém desetiletí jednadvacátého století. Na olympijských hrách startovala v roce 2012 v soutěži jednotlivkyň a družstev. V soutěži jednotlivkyň postoupila na olympijských hrách 2012 do čtvrtfinále. V roce 2011 obsadila třetí místo na mistrovství světa v soutěži jednotlivkyň a v roce 2012 druhé místo na mistrovství Evropy. S rumunským družstvem kordistek vybojovala dva tituly mistryň světa (2010, 2011) a tři tituly mistryň Evropy (2006, 2009, 2011).\n"}
{"id": "1299310", "url": "https://cs.wikipedia.org/wiki?curid=1299310", "title": "Iuliana Măceșeanuová", "text": "Iuliana Măceșeanuová\n\nIuliana Măceșeanuová (* 7. července 1981 Craiova, Rumunsko) je bývalá rumunská sportovní šermířka, která se specializovala na šerm kordem. Rumunsko reprezentovala v prvním desetiletí jednadvacátého století. V roce 2005 obsadila třetí místo na mistrovství Evropy v soutěži jednotlivkyň. S rumunským družstvem kordistek vybojovala v roce 2006, 2008 a 2009 titul mistryň Evropy.\n"}
{"id": "1299312", "url": "https://cs.wikipedia.org/wiki?curid=1299312", "title": "1088 (číslo)", "text": "1088 (číslo)\n\nTisíc osmdesát osm je přirozené číslo. Římskými číslicemi se zapisuje MLXXXVIII. Následuje po číslu tisíc osmdesát sedm a předchází číslu tisíc osmdesát devět.\n\n1088 je:\n\n"}
{"id": "1299315", "url": "https://cs.wikipedia.org/wiki?curid=1299315", "title": "Gianna Hablützelová-Bürkiová", "text": "Gianna Hablützelová-Bürkiová\n\nGianna Hablützelová-Bürkiová rozená Gianna Bürkiová (* 22. prosince 1969 Basilej, Švýcarsko) je bývalá švýcarská sportovní šermířka, která se specializovala na šerm kordem. Švýcarsko reprezentovala v devadesátých letech a na přelomu tisíciletí. Na olympijských hrách startovala v roce 1996 a 2000 v soutěži jednotlivkyň a družstev. V soutěži jednotlivkyň získala na olympijských hrách 2000 stříbrnou olympijskou medaili. V roce 2001 obsadila třetí místo na mistrovství světa v soutěži jednotlivkyň a v roce 1993 a 1996 obsadila druhé místo na mistrovství Evropy. Se švýcarským družstvem kordistek vybojovala na olympijských hrách 2000 stříbrnou olympijskou medaili. S družstvem kordistek dále vybojovala v roce 2001 druhé místo na mistrovství světa a v roce 2000 titul mistryň Evropy.\n"}
{"id": "1299317", "url": "https://cs.wikipedia.org/wiki?curid=1299317", "title": "Julie Hamáčková", "text": "Julie Hamáčková\n\nJulie Hamáčková (12. dubna 1892 Semily - 9. dubna 1968 Praha) byla zakladatelkou české hydrochemie. Působila na ČVUT v Praze a VŠCHT Praha, kde se stala první profesorkou v technických vědách a také první děkankou na technické vysoké škole.\n\nNežila jen pro svůj obor, ale též plným kulturním životem, sledovala literaturu, její oblíbenou autorkou byla Božena Němcová, poslouchala hudbu.\n\nZemřela 9. dubna 1968.\n\nV roce 2015 byla v archivech VŠCHT Praha a ČVUT v Praze v rámci projektu 7.RP EU TRIGGER, vyhledána historie její životní dráhy a na její počest byla ustavena Cena Julie Hamáčkové.. Tato cena je udělována ve třech kategoriích. První kategorie A) je ocenění akademických, výzkumných a dalších pracovnic za mimořádný přínos k rozvoji jejich oboru, druhá kategorie B) je ocenění zaměstnanců či zaměstnankyň školy za jejich podporu a prosazování rovných příležitostí v pracovních vztazích, pedagogické a výzkumné činnosti a třetí kategorie C) je věnována studujícím bakalářských, magisterských či doktorských programů, kteří zahrnují do obsahu svých výzkumných témat a prací analýzu na základě genderu a/nebo pohlaví.\n\n"}
{"id": "1299320", "url": "https://cs.wikipedia.org/wiki?curid=1299320", "title": "1014 (číslo)", "text": "1014 (číslo)\n\nTisíc čtrnáct je přirozené číslo. Římskými číslicemi se zapisuje MXIV. Následuje po číslu tisíc třináct a předchází číslu tisíc patnáct.\n\n1014 je:\n\n"}
{"id": "1299321", "url": "https://cs.wikipedia.org/wiki?curid=1299321", "title": "Diana Romagnoliová", "text": "Diana Romagnoliová\n\nDiana Romagnoliová provdaná Diana Romagnoliová-Takouková (* 14. února 1977 Männedorf, Švýcarsko) je bývalá švýcarská sportovní šermířka, která se specializovala na šerm kordem. Švýcarsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2000 v soutěži jednotlivkyň a družstev. V roce 1999 obsadila druhé místo na mistrovství světa v soutěži jednotlivkyň. Se švýcarským družstvem kordistek vybojovala na olympijských hrách 2000 stříbrnou olympijskou medaili. S družstvem kordistek dále vybojovala v roce 2001 druhé místo na mistrovství světa a v roce 2000 titul mistryň Evropy.\n"}
{"id": "1299323", "url": "https://cs.wikipedia.org/wiki?curid=1299323", "title": "Anja Straubová", "text": "Anja Straubová\n\nAnja Straubová (* 26. února 1968 Freiburg im Breisgau, Německo) je bývalá švýcarská sportovní šermířka, která se specializovala na šerm kordem. Švýcarsko reprezentovala v osmdesátých a devadesátých letech. V roce 1989 získala titul mistryně světa v soutěži jednotlivkyň a se švýcarským družstvem kordistek vybojovala třetí místo.\nmunzinger.de\n"}
{"id": "1299326", "url": "https://cs.wikipedia.org/wiki?curid=1299326", "title": "Tiffany Géroudetová", "text": "Tiffany Géroudetová\n\nTiffany Géroudetová (* 3. září 1986 Sion, Švýcarsko) je švýcarská sportovní šermířka, která se specializuje na šerm kordem. Švýcarsko reprezentuje od prvního desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň. V roce 2011 získala titul mistryně Evropy v soutěži jednotlivkyň. Se švýcarským družstvem kordistek vybojovala v roce 2009 třetí místo na mistrovství Evropy.\n"}
{"id": "1299328", "url": "https://cs.wikipedia.org/wiki?curid=1299328", "title": "Klaus Egge", "text": "Klaus Egge\n\nKlaus Egge (19. července 1906 – 7. března 1979 Oslo) byl norský hudební skladatel a hudební kritik, jedna z vůdčích osobností hudebního života své země. Jeho hudební tvorba se dělí na tři období. V prvním se inspiroval zejména lidovou písní (např. klavírní sonáta \"Draumkvæ\" a \"Fantasi i Halling\"). Druhá tvůrčí etapa začala po druhé světové válce a Egge začal používat techniku „metamorfóz“, neustálých transformací hudebního motivu (např. \"Violoncellový koncert\" z roku 1966, zejména první věta \"Preludio metamorfico\"). Třetí období, které začalo kolem roku 1967 pak bylo poznamenáno příklonem k dodekafonické kompoziční technice (např. \"4.\" a \"5. symfonie\"). \n\nCelkem Egge zkomponoval pět symfonií, tři klavírní koncerty, houslový koncert, violoncellový koncert a sborovou skladbu \"Sveinung Vreim\" založenou na severské sáze zpracované básníkem Hansem Henrikem Holmem, dále mnoho komorních a vokálních děl. \n"}
{"id": "1299329", "url": "https://cs.wikipedia.org/wiki?curid=1299329", "title": "Kangerluk", "text": "Kangerluk\n\nKangerluk (zastarale \"Kangerdluk\"), také známý jako Diskofjord, je osada v kraji Qeqertalik v západním Grónsku, která se nachází spolu s větší osadou Qeqertarsuaq na jihozápadním pobřeží ostrova Disko. V roce 2017 tu žilo 22 obyvatel, takže je to v současnosti druhá nejmenší obydlená osada v celém Grónsku (po Ikerakuuku).\n\nPočet obyvatel Kangerluku se začal extrémně snižovat, poté co ztratil více než 54% svých obyvatel vzhledem k úrovni 1990. Většina obyvatel se přestěhovalo do Qeqertarsuaqu na jihu ostrova Disko, od roku 2009 je ale počet obyvatel stabilní.\n"}
{"id": "1299330", "url": "https://cs.wikipedia.org/wiki?curid=1299330", "title": "Helga Arendtová", "text": "Helga Arendtová\n\nHelga Arendtová (24. dubna 1964, Kolín nad Rýnem – 11. března 2013) byla německá atletka, která se věnovala hladké čtvrtce.\n\nSvých největších úspěchů dosáhla na konci 80. let 20. století. Na halovém mistrovství Evropy v roce 1988 vybojovala stříbrnou medaili v běhu na 400 metrů. Na olympiádě v Soulu ve stejné sezóně v této disciplíně skončila sedmá. Současně dosáhla v této sezóně svůj nejlepší čas 50,36 s. V Budapešti v roce 1989 se stala halovou mistryní světa v běhu na 400 metrů.\n"}
{"id": "1299334", "url": "https://cs.wikipedia.org/wiki?curid=1299334", "title": "Římskokatolická farnost Králíky", "text": "Římskokatolická farnost Králíky\n\nŘímskokatolická farnost Králíky je územním společenstvím římských katolíků v rámci žamberského vikariátu královéhradecké diecéze.\n\nKostel sv. Michaela v Králíkách byl postaven v roce 1577. V roce 1610 byl přestavěn. Králický rodák, královéhradecký biskup Tobiáš Jan Becker nechal na \"Hoře Matky Boží\" nad městečkem v letech 1696-1700 vystavět poutní kostel Nanebevzetí Panny Marie, při kterém byla později zřízena samostatná duchovní správa.\n\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1299335", "url": "https://cs.wikipedia.org/wiki?curid=1299335", "title": "Strobl", "text": "Strobl\n\nStrobl (někdy též \"Strobl am Wolfgangsee\") je obec v okrese Salzburg-okolí (\"Flachgau\") v severovýchodní části rakouské spolkové země Salzbursko, přímo na hranici s Horním Rakouskem. Obec se skládá ze čtyř katastrálních území a částí (Katastralgemeinde): Aigen, Gschwendt, Strobl a Weissenbach.\n\nStrobl se rozkládá na východní straně jezera Wolfgangsee v rekreační oblasti Solná komora (Salzkammergut), poblíž vesnice St. Gilgen a hornorakouských obcí St. Wolfgang a Bad Ischl. Obec má 3630 obyvatel (k lednu 2017) a zaujímá plochu 93,89 km². Obě hlavní silnice (č. 158) ze Salcburku a St. Gilgenu do Bad Ischlu a cesta do St. Wolfgangu vedou jen po okraji Stroblu, takže Strobl je ušetřen tranzitní dopravy. Kolem jezera leží kromě Stroblu ještě několik obcí, ty hlavní jsou St. Wolfgang a St. Gilgen na druhém konci jezera Wolfgangsee, a vesnička Weissenbach bei Strobl.\n\nPo jezeře jezdí menší lodě. Vídeňská univerzita provozuje ve Stroblu \"Bundesinstitut für Erwachsenenbildung\" – vzdělávací instituci pro dospělé a časté místo vědeckých konferencí. V centru vlastního Stroblu je promenáda po břehu jezera, kde je možné vidět sochy Toniho Schneider-Manzelly, Ilse Sprohara a Evy Mazzucco.\n\nProslulé město St. Wolfgang se nachází v dostupné pěší vzdálenosti a společné exkurze ze Stroblu zahrnují náhorní plošinu Postalm a horu Schafberg (1783m), na který se dá vyjet zubačkou Schafbergbahn, stejně jako lázeňské město Bad Ischl, kde často trávil léta rakouský císař František Josef I. Místní atrakcí jsou Laimerovi rodinní lidoví hudebníci. Oblast je v létě oblíbená pro pěší turistiku a vodní sporty, v zimě pro lyžování, a je dobře obsloužena hotely a penziony. Bývalá úzkorozchodná železnice \"Salzkammergut-Lokalbahn\" do Salzburgu je mimo provoz od roku 1957 a dnes slouží jako cyklostezka.\n\nJméno \"Strobl\" původně znamenalo „zakrslý“ nebo „zanedbaný“. Jméno obce sahá až do 14. století, kdy bylo Wolfgangsee známé jako Abersee a Friedrich Stroblo se jevil jako vlastník \"Seege\" – rybníku či jezu. Wolf Strobl převzal majetku z rodiny Laimerů asi v roce 1553, který se stal známý jako \"Am Schober\", což byla hospoda, která poskytla základ pro pozdější osadu prvně oficiálně zmíněnou v roce 1593 v souvislosti s Hannsem III. Stroblem, který byl k roku 1587 místním úředníkem a majitelem hospody (Tavernenwirt). Později se Joseph Sigmund Berchtold und Sonnenburg přiženil do rodiny Stroblů a stal se spoluvlastníkem. Nicméně jméno „Strobl“ bylo pevně spojené s oblastí kolem hostince \"Am Schober \". Nejbližší cesta, která vede do města od východu, se stále nazývá „Schoberweg.“\n\nKolem roku 1800 s expanzí poštovních a dostavníkových linek byl zřízen hostinec \"Platzlhof\" jako stanice poštovní dráhy Thurn Taxisů. Vzhledem ke svému malebnému vzhledu vesnice prosperovala od roku 1877 do roku 1890, s přelivem cestovního ruchu z Bad Ischlu. Spisovatel Hugo von Hofmannsthal trávil prázdniny ve Stroblu, a kolem roku 1900 se Strobl stal sídlem barona Gecmen-Waldeck, jehož rodinný průmysl generoval obrovské bohatství a který vystavěl přepychové sídlo v Hietzingu (Vídeň), stejně jako rozsáhlé nemovitosti v Čechách. Během tohoto období Strobl pravidelně hostil akce pro aristokracii a vysokou buržoazii trávící léto v Bad Ischlu. Po druhé světové válce část majetku byla přeměněna na Kurhotelu Schloss Strobl.\n\nPo první světové válce se Strobl stal vyhledávaným letoviskem pro filmové hvězdy jako byli Emil Jannings a Theo Lingen. Ruská princezna Marie Vasilčiková ve své monografii „Berlin Diaries,“ zmiňuje zastávku ve Stroblu během jejího letu po spiknutí a pokusu o atentát ze 20. července 1944 na Adolfa Hitlera.\n\nV posledních dnech druhé světové války byli ve Stroblu internování belgický král Leopold III. a princezna Mary Lilian Baels – bedlivě střeženi kontingentem Waffen-SS. Ihned poté, co byl král byl osvobozen americkou armádou, jeho bratr princ Charles a belgický premiér Achille Van Acker přijeli do Stroblu konfrontovat krále s jeho obviněním ze spolupráce s nacistickou okupací v jeho dřívějších etapě; horký spor je znám jako „královské otázky“ a dominoval belgické politice až do roku 1950. Lze říci, že tento spor započal v tomto rakouském městečku.\n\nMěsto bylo po válce v americkém pásmu okupační zóny Rakouska, kdy vila vídeňské bankovní rodiny Deutsch (vyvlastněna nacisty v roce 1938) sloužila jako důstojnický klub. Strobl byl místem vysídleného tábora. V roce 2008 kulturní centrum, které nyní sídlí ve vile, představilo historickou výstavu místního odporu vůči nacistům.\n\nStrobl má atraktivní kostel, kde je pohřben princ Tassilo von Fürstenberg.\n\nV roce 1758 arcibiskup Zikmund III (Christoph von Schrattenbach) pověřil Kassiana Singera, stavitele z Kitzbühelu, aby ve vesnici postavil kostel. Singer zemřel před dokončením projektu a ten byl předán Palierovi Hubertovi Andräovi ze St. Gilgenu. Kostel byl zasvěcen arcibiskupskému patronu dne 3. května 1761.\n\nV téměř původním stavu je zachován původní pozdně barokní vzhled kostela. Vysoký oltářní obraz Johanna Benedikta Werkstättera ukazuje St. Zikmunda spolu s Nejsvětější Trojicí. Jsou tam také sochy sv. Kryštofa a St. Josefa od Sebastiana Eberla. Hlavní oltář a svatostánek byly vyrobeny Lorenzem Hörmblerem. Na levém bočním oltáři je znázorněna Panna Marie, Matka dobré rady (Maria vom guten Rat) a na pravé straně svatý František Saleský, namalovaný Peterem Antonem Lorenzonim.\n\nNové varhany (postavené firmou Orgelabau Felsbergu) byly věnované v roce 2003.\n\nMísta v zastupitelstvu \"(Gemeinderat)\" od voleb z roku 2014:\n\n\n"}
{"id": "1299336", "url": "https://cs.wikipedia.org/wiki?curid=1299336", "title": "Hloubek", "text": "Hloubek\n\nHloubek je drobný potok ve Slavkovském lese, pravostranný přítok Ohře v okrese Karlovy Vary v Karlovarském kraji. Délka toku měří 2,9 km. \n\nPotok pramení necelé 2 km od obce Andělská Hora u severovýchodního okraje Slavkovského lesa, nedaleko východní hranice CHKO Slavkovský les.\nPotok teče nejprve jihozápadním směrem, později již prudce klesá hlubokým údolím severním směrem. Asi 700 metrů pod cvičnou vodáckou peřejí \"Hubertus\" se západně od Sedlečka vlévá zprava do Ohře. \n"}
{"id": "1299338", "url": "https://cs.wikipedia.org/wiki?curid=1299338", "title": "Třída Ç-139", "text": "Třída Ç-139\n\nTřída Ç-139 jsou tankové výsadkové lodě tureckého námořnictva. Jedná se o vylepšenou verzi třídy Ç-107 s delším trupem a větší nástavbou. Tvoří ji celkem 12 jednotek. Jejich hlavním úkolem je přeprava a provádění výsadku vojáků a materiálu, sekundárně mohou sloužit k podpoře humanitárních misí a při živelních pohromách.\n\nCelkem bylo postaveno 12 jednotek této třídy, nesoucích označení Ç-139 až Ç-150.\n\nPlavidla pojmou šest hlavních bojových tanků M48 a sto vojáků. Obrannou výzbroj tvoří dva 20mm kanóny a dva 12,7mm kulomety. Pohonný systém tvoří dva diesely, o výkonu 1240 bhp, pohánějící dva lodní šrouby. Nejvyšší rychlost dosahuje 10 uzlů.\n"}
{"id": "1299339", "url": "https://cs.wikipedia.org/wiki?curid=1299339", "title": "Vratský potok", "text": "Vratský potok\n\nVratský potok je vodní tok ve Slavkovském lese a Sokolovské pánvi, pravostranný přítok Ohře v okrese Karlovy Vary v Karlovarském kraji. Délka toku měří 4,4 km. \nPlocha povodí činí 5,2 km².\n\nPotok pramení u Olšových Vrat, místní části Karlových Varů u severovýchodního okraje Slavkovského lesa, přímo na hranici CHKO Slavkovský les.\nPotok teče krátce západním směrem, pak již hlubokým údolím severním až severovýchodním směrem. Ještě předtím, než dospěje k Ohři, teče krátce v Sokolovské pánvi, okrsku Ostrovská pánev. Proti vodáckému tábořišti u cvičné vodácké peřeje \"Hubertus\" se vlévá zprava do Ohře. \n"}
{"id": "1299340", "url": "https://cs.wikipedia.org/wiki?curid=1299340", "title": "Wattpad", "text": "Wattpad\n\nWattpad je online platforma pro psaní a čtení různých článků, příběhů, fikcí, poezie přes platformy jako mobilní telefon či počítač. Vznikla v roce 2006, pochází z Kanady, je ale rozšířena po celém světě. Polovina uživatelů je ze Spojených států amerických, ostatní pocházejí z jiných částí světa včetně Česka. Obsah tvoří uživatelé této aplikace, ti mají šanci se jejimi příběhy proslavit. Uživatelé mají možnost příběhy komentovat a \"lajkovat\" prostřednictvím hvězdiček u každé kapitoly příběhu či článku.\n\n"}
{"id": "1299341", "url": "https://cs.wikipedia.org/wiki?curid=1299341", "title": "Slovenská extraliga ledního hokeje 2016/2017", "text": "Slovenská extraliga ledního hokeje 2016/2017\n\nTipsport liga 2016/17 byla 24. sezónou slovenské hokejové extraligy. Nováčci tohoto ročníku byli kluby HC Nové Zámky a MHk 32 Liptovský Mikuláš, který nahradil odstoupivší tým ŠHK 37 Piešťany. Titul z minulé sezony obhajovalo mužstvo HK Nitra, vítězem sezony 2016/17 se stal klub HC ’05 iClinic Banská Bystrica. Z ligy nikdo nesestoupil. Systém soutěže byl stejný jako v minulém ročníku 2015/2016. \n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty\"\n\n\n\n\n"}
{"id": "1299342", "url": "https://cs.wikipedia.org/wiki?curid=1299342", "title": "Clifton", "text": "Clifton\n\nClifton [\"kliftn\"] může být:\n\n\n"}
{"id": "1299346", "url": "https://cs.wikipedia.org/wiki?curid=1299346", "title": "Diane Dixonová", "text": "Diane Dixonová\n\nDiane Dixonová (* 23. září 1964, New York) je bývalá americká atletka, která se věnovala hladké čtvrtce.\n\nDvakrát startovala na olympiádě - v Los Angeles v roce 1984 byla členkou vítězné americké štafety na 4x400 metrů, v Soulu o čtyři roky později skončila štafeta USA i s Dixonovou ve finále běhu na 4x400 metrů druhá. V této disciplíně startovala i na světových šampionátech. V roce 1987 získala se svými kolegyněmi bronzovou medaili, v roce 1991 stříbrnou. Největších úspěchů dosáhla na halových mistrovstvích světa. V letech 1985 a 1991 se stala halovou mistryní světa v běhu na 400 metrů, v roce 1989 získala v této disciplíně stříbrnou medaili a v roce 1991 byla členkou bronzové americké štafety na 4x400 metrů.\n\n\n"}
{"id": "1299347", "url": "https://cs.wikipedia.org/wiki?curid=1299347", "title": "Naučná stezka Olešenský potok", "text": "Naučná stezka Olešenský potok\n\nNaučná stezka Olešenský potok je krátká naučná stezka na území obce Němčovice, která prochází údolím Olešenského potoka, drobného pravostranného přítoku Berounky. Stezka se nachází na Rokycansku ve střední částí přírodního parku Horní Berounka, přibližně 20 km severovýchodně od Plzně.\n\nStezka má 10 zastávek s informačními tabulemi. Přibližně 1,5 km dlouhá trasa začíná na západním okraji vsi Olešná v nadmořské výšce 380 m, schází do blízkosti potoka, okolo kterého prochází až k jeho ústí do Berounky v chatové osadě v nadmořské výšce 280 m. Kromě úvodního úseku prochází výhradně lesem, před svým koncem je napojena na červeně značenou turistickou trasu č. 0202 z Plzně k rozcestí U Rakolusk. Na začátku a konci stezky jsou pro odpočinek návštěvníků umístěny dřevěné altány.\n\nNaučná stezka přiblíží návštěvníkům ves, údolí, jeho přírodu a vazby na okolí, např. hospodaření na svažitých polích v kontextu přívalových dešťů, mrtvé dřevo, invazivně se šířící trnovník akát, geologii či místní faunu.\n\nOlešenský potok se pod vsí Olešnou zařezává do vrstev starohorních sedimentů s převahou břidlice a vytváří až 60 metrů hluboké údolí. Les, který v něm roste, je pro prudké svahy špatně přístupný pro lesní techniku a není dlouhodobě hospodářsky využívaný. Díky tomu je přítomné tzv. mrtvé dřevo ve formě ležících kmenů, které je domovem a zdrojem živin pro řadu organizmů a představuje v současnosti vzácný biotop. Z chráněných živočichů lze najít řadu obojživelníků jako např. skokany či mloky skvrnité, kteří jsou tváří naučné stezky, dále plazy jako užovku obojkovou či slepýše křehkého.\n\n\nZa 6. zastávkou je možnost brodit se potokem a bosými chodidly vnímat kamenité dno potoka, popř. pozorovat vodopád. Pro hráče geocachingu je připravena keška doprovázející trasu stezky.\n\nStezku vybudovala Základní organizace Českého svazu ochránců přírody Radnice s přispěním hráčů geocachingu. Stezku jako 76. lokalitu v programu \"Blíž přírodě\" podpořila společnost NET4GAS, dále Plzeňský kraj a Obec Němčovice. Stezka byla slavnostně otevřena 23. července 2016.\n\n"}
{"id": "1299348", "url": "https://cs.wikipedia.org/wiki?curid=1299348", "title": "Kovačević", "text": "Kovačević\n\nKovačević je jihoslovanské příjmení, které má následující nositele:\n"}
{"id": "1299349", "url": "https://cs.wikipedia.org/wiki?curid=1299349", "title": "Kostel svaté Markéty (Bobrová)", "text": "Kostel svaté Markéty (Bobrová)\n\nKostel svaté Markéty je filiální kostel v římskokatolické farnosti Bobrová, nachází se na návsi městyse Bobrová v části Dolní Bobrová. Kostel je jednolodní stavbou s gotickým jádrem, polygonálním závěrem s opěrnými pilíři a hranolovou věží na čelní straně. Kostel je chráněn jako kulturní památka České republiky. \n\nKostel byl postaven mezi lety 1250 a 1300 v gotickém slohu, součástí kostela jsou tři oltáře, jeden hlavní zasvěcený svaté Markétě a dva boční, zasvěcené Janu Nepomuckému a svatému Antonínovi, ty byly postaveny mezi lety 1880 a 1910. V kostele se nachází socha svaté Markéty od Ferdinanda Lichty z roku 1803, v roce 1818 pak byly také pořízeny varhany. Do roku 1860 stál kolem kostela hřbitov. V roce 2015 byl Pavlem Štylem připraven papírový model kostela svaté Markéty.\n\n\n"}
{"id": "1299351", "url": "https://cs.wikipedia.org/wiki?curid=1299351", "title": "Blanka Zilynská", "text": "Blanka Zilynská\n\nBlanka Zilynská, roz. Nořížová, (* 17. 3. 1956 Praha) je česká historička a archivářka. \n\nPo absolvování Gymnázia Nad Štolou studovala v letech 1975–1980 obory archivnictví a dějepis na Filozofické fakultě Univerzity Karlovy. Od roku 1980 působí v Archivu Univerzity Karlovy a od roku 1999 je také odbornou asistentkou na Ústavu českých dějin Filozofické fakulty Univerzity Karlovy. V roce 2001 se stala členkou výboru a vedení Společnosti Husova muzea v Praze. Od roku 2005 je tajemnicí a výkonnou redaktorkou časopisu Acta Universitatis Carolinae – Historia Universitatis Carolinae Pragensis. V roce 2008 získala titul Ph.D. Odborně se zabývá především církevními dějinami pozdního středověku a dějinami Univerzity Karlovy ve 20. století. Jejím manželem je historik a vysokoškolský pedagog Bohdan Zilynskyj. \n\n\n\n"}
{"id": "1299352", "url": "https://cs.wikipedia.org/wiki?curid=1299352", "title": "Římskokatolická farnost Rýmařov", "text": "Římskokatolická farnost Rýmařov\n\nŘímskokatolická farnost Rýmařov je územní společenství římských katolíků s farním kostelem sv. Michaela v děkanátu Bruntál ostravsko-opavské diecéze.\nDo farnosti náleží území těchto obcí:\n\n"}
{"id": "1299353", "url": "https://cs.wikipedia.org/wiki?curid=1299353", "title": "Římskokatolická farnost Břidličná", "text": "Římskokatolická farnost Břidličná\n\nŘímskokatolická farnost Břidličná je územní společenství římských katolíků s farním kostelem sv. Tří králů v děkanátu Bruntál ostravsko-opavské diecéze.\nDo farnosti náleží území těchto obcí:\n\n"}
{"id": "1299354", "url": "https://cs.wikipedia.org/wiki?curid=1299354", "title": "Monkey Business (album, Margaret)", "text": "Monkey Business (album, Margaret)\n\nMonkey Business je druhé studiové album polské zpěvačky Margaret. Album bylo vydáno 2. června 2017 pod vydavatelstvím Magic Records a Extensive Music Sweden v distribuci Universal Music Polska.\n\nAlbum se skládá z deseti písní v angličtině a dvou bonusových skladeb v polštině. Na všech skladbách kromě dvou se autorsky podílela sama zpěvačka. Hlavními producenty desky byli Thomas Karlsson a Joakim Buddee. Album obsahuje dva singly „Blue Vibes” (kompozice sloužila jako promo singl k polské verzi animovaného filmu Smerfy: Poszukiwacze zaginionej wioski) a „What You Do”.\n\nProducenti alba byli Švédi Thomas Karlsson, Joakim Buddee, Fredrik Jansson, Robert Uhlmann, Simon Gribbe, Paulo Mendonca, americký punkrocker Chris Aiken, německý producent Lorenz Schimpf, íránsko-švédský zpěvák a producent Arash a švédsko-řecký skladatel Alex Papaconstantinou.\n\nAlbum bylo vydáno 2. června 2017 v Polsku pod vydavatelstvím Magic Records a Extensive Music Sweden v distribuci Universal Music Polska. Patrony alba byli RMF FM, Cosmopolitan, All About Music, musiclife.pl, demotywatory.pl, 4funTV.pl a empik.com.\n\nPrvním promo singlem z alba se stala kompozice „Blue Vibes“, které vyšel 17. března 2017. Píseň byla nahrána jako soundtracku k filmu Šmoulové: Dobyvatelé ztracené vesnice. Druhým singlem byla skladba „What You Do”, které vyšlo 12. května 2017. Kompzice „What You Do” se umístila na 17. místě v polském žebříčku AirPlay – Top a na 1. místě v AirPlay – Nowości.\n\n"}
{"id": "1299358", "url": "https://cs.wikipedia.org/wiki?curid=1299358", "title": "Václav Valášek, kovářská, strojnická, zámečnická dílna a kolářství", "text": "Václav Valášek, kovářská, strojnická, zámečnická dílna a kolářství\n\nVáclav Valášek, kovářská, strojnická, zámečnická dílna a kolářství byla strojnická, zámečnická a kolářská firma, která fungovala od roku 1830 nejprve v Předměřicích nad Labem a později ve Správčicích, osadě Věkoš.\n\nValáškova dílna byla založena v roce 1830 a poměrně brzy se stala známou v celém okolí. Pokud hospodář neměl stroj od něho, tak si ho u něj minimálně nechal spravit. Kvalita jeho výrobků byla vyhlášená, stejně tak opravy jím provedené. Firmě pomáhala k publicitě i častá účast na řadě výstav, jež se tehdy konaly. Na Všeobecné zemské výstavě roku 1891 v Praze k oslavě jubilea první průmyslové výstavy v roce 1791 v Praze vystavovala hospodářský vůz nové soustavy a vozové součásti. V XVII. skupině (dopravní prostředky) byl Valášek oceněn diplomem uznání a ve XIV. skupině (výrobky zámečnické a klempířské) obdržel bronzovou medaili státní. Účastnil se také Krajinské hospodářské a průmyslové výstavy v Dobrušce v roce 1892, kde obdržel za oblast hospodářských výrobků a potřeb stříbrnou výstavní medaili. Na Hospodářské, průmyslové a národopisné výstavě v Hradci Králové v srpnu 1894 zase mohli návštěvníci obdivovat jeho 10 potažních nákladních vozů, ježkový čtyřdílný válec či stroj na kroužení ráfů.\n\nPozději však přišly problémy, což dokazuje článek Národní politiky z 6. března 1897:\n\n\"„Podvodný úpadek.\n\nZ Hradce Králové, 4. března. (Pův. zpr.)\n\nJak jsme před nějakým časem sdělili, bylo koncem listopadu m. r. celé okolí hradecké náhle poplašeno zprávou, že z čista jasna zmizel známý kovář Václav Valášek ze Správčic, jenž v oněch dnech právě provdal dceru a dal jí značnou výbavu. Valášek vyráběl po mnoho let hospodářská nářadí, zejména vozy ve velkém a ve své dílně zaměstnával stále 40 dělníků. Všude těšil se plné důvěře, na kohokoli se obrátil, každý mu poskytl ochotně úvěr, ba mnozí bez obavy podepsali mu prázdné směnky, které si doma sám Valášek vyplňoval.\n\nPrávě tato neobmezená důvěra stala se pro Valáška, domněle dobře situovaného, hmotným hrobem. V poslední době protloukal se jak mohl, až dne 21. listopadu m. r. večer odešel z nenadání se svou manželkou, aniž kdo věděl, kam se uchýlil. Četní věřitelé, sotva o tom doslechli, spěchali hned do Správčic v naději, že snad přece něco na ně zbylo. Ale všichni byli nemile překvapeni. Valášek všecky cennější věci před odchodem odstranil ke svým příbuzným a zanechal jen celou řadu směnek. Okamžitě vydán na zmizelého zatykač, ale Valášek dostavil se dne 23. listopadu sám do Hradce k soudu a byl hned ponechán ve vazbě. V nejbližších dnech provedena ve Správčicích dražba na zbylé zásoby, za něž se stržilo něco přes 1000 zl. Jaký shon po zmizení V. Valáška nastal, lze poznati z toho, že jistý věřitel na uhražení své pohledávky 1500 zl. zabavil si jednoho - psa.\n\nPo dlouhé vyšetřovací vazbě došlo teprve nyní k závěrečnému líčení před čtyřčlenným senátem krajského soudu kralohradeckého. Valáškovi kladen za vinu přečin proti bezpečnosti majetku, protože neohlásil v čas úpadek, zcizil všecky svršky a za hrozící exekuce zmařil uspokojení svých věřitelů. Spolu žalován Josef Valášek, kovář ze Správčic, že odcizené svršky převzal. Obžalovaný Václav Valášek odsouzen vzhledem k dlouhé vyšetřovací vazbě na čtyři měsíce, spoluobžalovaný Josef Valášek byl osvobozen.“\"\n\nExekuční dražba Valáškových věcí se uskutečnila 9. ledna 1897. Tehdy se jednalo o jeho zásoby a strženo bylo něco přes 800 zl. V dražbě bylo pokračováno o 9 dní později, přičemž vše bylo prodáváno pod odhadní cenou.\n"}
{"id": "1299359", "url": "https://cs.wikipedia.org/wiki?curid=1299359", "title": "Pomník Mistra Jana Husa (Malšovice)", "text": "Pomník Mistra Jana Husa (Malšovice)\n\nNa vysokém hranolovém odstupňovaném podstavci s nápisem: „Také prosím Vás, abyste se milovali, dobrých násilím tlačiti nedali a pravdy každému přáli.“ se nachází nadživotní Husova socha, která je oblečená do dlouhého roucha a v levé ruce drží knihu – Bibli, kterou pravou rukou tiskne k hrudi.\n\nK položení základního kamene pomníku došlo 8. července 1923 při jubileu 25 let trvání Okrašlovacího spolku na Náhoně. Ten poprvé oslavil Husovo výročí 5. července 1897. Pomník z hořického pískovce je podle místní kroniky prací královéhradeckého kameníka a sochaře Václava Škody dle návrhu akademického sochaře Václava Škody mladšího a stál 9 000 Kč. Jiné prameny udávají jako autora sochy Josefa Škodu, např. Zpravodaj Společnosti ochránců památek ve východních Čechách č. 1/2011. Protože však kronika byla psána členem Husova komitétu, je nesporné, že autorství pomníku patří Václavu Škodovi.\n\n6. září 1923 se obecní zastupitelstvo usneslo na tom, aby byl pozemek u vily Jana Šolce čp. 34 na Náhoně, na němž bude postaven Husův pomník, věnován na věčné časy tomuto účelu. Zároveň se zavázalo, že držebnost pomníku právně zajistí u Okresní správní komise v Hradci Králové.\n\nSlavnost odhalení pomníku, konanou 8. června 1924, zahájil místopředseda Husova komitétu řídící učitel v. v. Matěj Tykal, slavnostní řeči se ujal prof. Bohdan Dobiáš a Církev československou zastupoval farář Stanislav Kordule. Po zapění chorálu Dělnickým pěveckým sdružením ze Střelnice a zahrání hymny byla slavnost zakončena a všichni účastníci odešli v průvodu do restaurace U Zezuláků, kde se konala družná zábava s bohatým občerstvením.\n\nPéčí o pomník byl na věčné časy pověřen Okrašlovací spolek na Náhoně, ale v 60.–80. letech 20. století získali tento patronát místní zahrádkáři ze ZO Malšovice. Ti se většinou starali o květinovou výzdobu, přímo pomníku se věnovali minimálně.\n"}
{"id": "1299360", "url": "https://cs.wikipedia.org/wiki?curid=1299360", "title": "Pomník padlým v 1. světové válce (Plotiště nad Labem)", "text": "Pomník padlým v 1. světové válce (Plotiště nad Labem)\n\nNa pískovcovém kvádru, který je v rozích ozdoben dórskými sloupy, a dvou odstupňovaných deskách je mužský akt, který urputně zápasí s rakouskou orlicí. Po stranách i vzadu na soklu jsou uvedena jména padlých („OBĚTEM SVĚTOVÉ VÁLKY 1914-1918. BATĚK FRANT., BEDNÁŘ JAN, BEDNÁŘ JOS., BORTLÍK RUD., BUĎÁREK ANT., CYRIUS JAN, CYRIUS JOSEF, ČELIŠ FRANT., DAVID JOSEF, DOLEŽAL FRANT., HÁLA FRANT., HALMICH KAR., HLAVATÝ JOS., HRNČÍŘ JOS., HRONEŠ FRANT., JANDA FRANT., JARKOVSKÝ F., JARKOVSKÝ J., JEDLINSKÝ J., JELEN VÁCLAV, JENČEK JOS., KLÍMA VÁCLAV, KOMÁREK FR., KOMÁREK J., KOMÁREK J., KONÁŠ ANT., KOTRČ BOH., KOUDELA JAN, KREČ ADOLF, MALINA JAR., MÁLEK ANT., NEDVÍDEK J., NOVÁK ANT., PAPOUŠEK FR., PIROUTEK FR., PROUZA JAN, PROUZA STAN., SCHEJBAL FR., SLÁMA ANT., STANĚK JOS., HORÁK FRANT., MALÝ JOSEF, MRŠTÍK JOS., NOVÁK VÁCLAV, SOUČEK FR., SOUČEK RUD., STŘEMCHA J., SVOBODA FR., SVOBODA J., ŠMÍD VÁCLAV, ŠRÁMEK AL., TOMÁŠEK B., VACH JAN, VESELÝ JAN, ZÁBRODSKÝ J., ZEBIŠ MILAN, ZELENDA JOS., ZELENDA JOS., ŽOČEK JOS., BARTONÍČEK JOS., NOVOTNÝ AL., PFAF JOSEF; na pomníku nenalezena jména, která tam též patří - ČAPEK FR., HOVORKA FR., MALINA FR., PAŠTIKA JOS., SIRŮČEK VÁCLAV, ŠEREDA J., ŠTEFEN JOSEF, SCHMIDT VÁCLAV, ŘÍHA JOSEF, VOBORNÍK KAREL, VOBORNÍK RUDOLF“).\n\nVálečná mašinérie a s ní spojené lidské tragédie podnítili místní obyvatele k nápadu postavit pomník padlým spoluobčanům ještě před skončením 1. světové války. 15. ledna 1917 totiž bylo v obecní schůzi jednáno o postavení pomníku padlým vojínům na hřbitově, ale k uskutečnění tohoto plánu nakonec nedošlo.\n\nTento nápad byl znovu oprášen po vzniku ČSR. 8. října 1921 se obecní zastupitelstvo rozhodlo uskutečnit tuto myšlenku z výtěžku sbírek a 50 h poplatků ze vstupenek do zábav. Do konce téhož roku se sešlo celkem 8 410 Kč, což znamenalo dostatečné zajištění k vybudování pomníku.\n\nÚprava místa navážkou obecního pozemku při cestě do Důchoda u čp. 149 a jeho oplocení si vyžádalo kolem 10 000 Kč. V předvečer odhalení sehrál dramatický odbor místního Sokola divadelní hru „Spasitelka“ od Karla Ludvíka Macháče, přičemž režie se ujal František Pišl. K odhalení pomníku došlo 13. srpna 1922. Slavnost byla zahájena alegorickým průvodem. Za účasti čestné roty pěšího pluku č. 4 Prokopa Velikého z Hradce Králové a vojenské hudby téhož pluku promluvil major Slonek z Hradce Králové. Hrubý příjem ze slavnosti činil 13 170,70 Kč.\n\nV roce 1931 byl pomník rozebrán, protože na jeho místě vznikla následně hala nové školní budovy, s jejíž stavbou bylo započato 7. září téhož roku. Prozatímně byl uložen v kůlně při čp. 149. Teprve následujícího roku ho firma Václava Škody z Hradce Králové postavila před budovou Masarykovy obecné školy, kde stojí dodnes.\n"}
{"id": "1299371", "url": "https://cs.wikipedia.org/wiki?curid=1299371", "title": "Entlebušský salašnický pes", "text": "Entlebušský salašnický pes\n\nEntlebušský salašnický pes (německy: \"Entlebucher Sennenhund\", anglicky: \"Entlebucher Mountain Dog\") je středně velké pastevecké plemena psa, nejmenší ze čtyř plemen švýcarského salašnického typu. Pochází z Entlebuch, což je údolí v oblasti kantonů Lucern a Bern ve Švýcarsku. Mimo německy mluvící země se objevuje vzácně.\n\nStředně velký pes (kohoutková výška samců 44−50 cm, kohoutková výška samic 42−48 cm) obdélníkové stavby těla s mírně klínovitou hlavou. Krátká srst je tvrdá, zabarvená černě se symetrickými bílými a rezavými odznaky. Záměna může nastat s plemenem appenzellský salašnický pes.\nVšechna salašnická plemena jsou potomky molossoidních psů, přivedených do Švýcarska starověkými Římany v prvním století před naším letopočtem. Ačkoliv entlebušský salašnický pes byl popsán už v roce 1889 jako samostatné plemeno, po mnoho let byl posuzován dohromady s appenzellským salašnickým psem. V roce 1913 byli na výstavě podporovateli salašnických psů, Albertovi Heimovi, představeni čtyři krátkoocasí entlebušští salašničtí psi. Tito psi byli zapsáni do plemenné knihy švýcarských salašnických psů jako nové plemeno, ale po první světové válce nebyly záznamy nalezeny. Až v roce 1926 byl založen první klub chovatelů tohoto plemene, šestnáct psů tohoto typu bylo v roce 1927 znovu zapsáno a tak bylo toto plemeno pomalu obnoveno. Ačkoliv původně byli psi tohoto plemene držení jako hlídací a pastevečtí psi, dnes jsou chováni jako společníci.\n"}
{"id": "1299375", "url": "https://cs.wikipedia.org/wiki?curid=1299375", "title": "Sainte-Marie-aux-Mines", "text": "Sainte-Marie-aux-Mines\n\nSainte-Marie-aux-Mines je francouzská obec v departementu Haut-Rhin v regionu Grand Est. V roce 2014 zde žilo 5 129 obyvatel. Je centrem kantonu Sainte-Marie-aux-Mines.\n\nObec leží u hranic departementu Haut-Rhin s departementem Vosges.\n\nSousední obce jsou: Aubure, Ban-de-Laveline (Vosges), Le Bonhomme, La Croix-aux-Mines (Vosges), Fréland, Gemaingoutte (Vosges), Lapoutroie, Ribeauvillé, Sainte-Croix-aux-Mines a Wisembach (Vosges).\n\n\"Počet obyvatel\"\n\n\n"}
{"id": "1299376", "url": "https://cs.wikipedia.org/wiki?curid=1299376", "title": "Duchovní správa poutního kostela v Králíkách II", "text": "Duchovní správa poutního kostela v Králíkách II\n\nDuchovní správa poutního kostela v Králíkách II je samostatnou duchovní správou při poutním kostele Nanebevzetí Panny Marie na Hoře Matky Boží na území Římskokatolické farnosti Králíky.\n\nPoutní komplex nechal vystavět královéhradecký biskup Tobiáš Jan Becker v letech 1696-1700. Duchovní správa byla svěřena řádu servitů, kteří zde působili do roku 1883. V uvedeném roce duchovní správu převzala Kongregace Nejsvětějšího Vykupitele (redemptoristé). Změna řeholního společenství se projevila na zařízení poutního kostela. Ten totiž krátce před odchodem servitů vyhořel, rekonstrukci již vedli redemptoristé, a ti zde nechali zřídit boční oltáře, dedikované světcům své kongregace. To, co se podařilo zachránit z původního vybavení, bylo umístěno do ambitů u kostela.\n\nRedemptoristé na Hoře Matky Boží působili až do roku 1950. Tehdy byl místní řeholní dům v rámci Akce K zlikvidován. Celý areál kostela, kláštera a poutního domu byl následně uzavřen a přeměněn v internační tábor pro řeholníky. Ti zde byli drženi v izolaci od okolního světa a nuceni k otrocké práci v hospodářství. V roce 1960 byl internační tábor zrušen, někteří řeholníci zde však nadále setrvali, a poslední z nich odešel v roce 1965. Areál následně převzala Charita, která sem \"centralizovala\" řeholní sestry. Ty zde žily opět do značné míry izolovány od světa a měly být ponechány na vymření.\n\nV roce 1990 se do kláštera vrátili redemptoristé, byla obnovena regulerní duchovní správa a obnoveny poutě. Malá komunita členů této kongregace zde působila až do roku 2009. Tehdy řeholníci z Hory Matky Boží odešli z důvodu personální nedostatečnosti. Duchovní správu poté nějaký čas provizorně vedl diecézní kněz, který v klášteře původně žil již na odpočinku. Po jeho odchodu z kláštera došlo k omezení bohoslužeb a \"poutního provozu\" vůbec. V červenci 2013 byla tato provizorní situace vyřešena předáním poutního areálu královéhradecké diecézi, byl opět ustanoven řádný rektor kostela a duchovní správa obnovena.\n\nO duchovní správu poutního místa pečují dva diecézní kněží královéhradecké diecéze.\n\n"}
{"id": "1299381", "url": "https://cs.wikipedia.org/wiki?curid=1299381", "title": "Iridium NEXT", "text": "Iridium NEXT\n\nIridium NEXT je satelitní konstelace společnosti Iridium, která nahradila síť komunikačních družic Iridium z 90. let 20. století. Konstelace zprostředkovává celosvětovou dostupnost datových, hlasových a dalších služeb. Tvoří ji celkem 75 satelitů, z toho 66 aktivních a 9 záložních. Dalších šest satelitů bylo uskladněno pro případ nutnosti náhrady. Satelity navrhla francouzsko italská firma Thales Alenia Space, ale vlastní výrobu a kompletaci prováděla Orbital ATK. Jako dodavatel se na výrobě podílela česká společnost sídlící v Brně, Frentech Aerospace, která v roce 2012 uzavřela kontrakt v hodnotě 1,9 milionu euro na dodávku 500 kusů mechanismů pro rozevírání slunečních panelů pro všech 81 satelitů. \n\nO vynesení všech satelitů se postarala nosná raketa Falcon 9 společnosti SpaceX, která startovala z kalifornské rampy SLC-4E. V pěti případech přistával první stupeň na mořské plošině JRTI, při třech misích letěly podruhé použité stupně verze Block 3 nebo Block 4 u kterých z důvodu přechodu na verzi Block 5 přistávání neproběhlo. \n\nUkončování provozu starých družic probíhalo postupně s vynášením nových. Aby nedošlo k přerušení poskytování služeb, nový satelit se vždy přiblížil k pozici starého a služby byly přepnuty na nový satelit. Většina starých ovladatelných satelitů byla postupně navedena do atmosféry, kde shořela. Vybrané staré satelity budou provozované až do roku 2020. Dvacet pět starých satelitů je však neovladatelných, takže zůstanou na oběžné dráze tak dlouho, dokud samy nezaniknou. \n\nSatelity druhé generace mají být použity hlavně pro přenos dat pro různé datové terminály, IoT, atd., na něž nebyl v původním návrhu první generace satelitů od Motoroly v 90. letech minulého století kladen důraz. Iridium může poskytnout datové spojení jiným družicím pro jejich řízení bez ohledu na polohu pozemních stanic. Satelity také umožňovaly přidání až 50 kg sekundárního nákladu, kterému mohou poskytnout 50 W elektrické energie. Jedním z takto přidaných přístrojů je jednotka systému ADS-B pro sledování letadel nebo Automatický identifikační systém (AIS) pro sledování námořní dopravy, který je umístěný na 58 družicích. \n\nZpráva o vynesení satelitů Falconem 9 se objevila v červnu 2010, dva týdny po prvním startu této rakety. Kontrakt zahrnoval vynesení 72 družic a měl hodnotu 492 milionů dolarů. První start měl proběhnout v roce 2015 a startovat se mělo celkově osmkrát, při každém startu mělo být vyneseno 9 družic. Prvních 10 satelitů bylo vyneseno na oběžnou dráhu 14. ledna 2017. Celkem bylo vyneseno 75 satelitů při osmi startech. Poslední start s deseti družicemi úspěšně proběhl 11. ledna 2019.\n\nKvůli nutnosti letět na polární dráhu se vždy startovalo se západního pobřeží USA, konkrétně z kalifornské Vandenbergovy letecké základny z rampy SLC-4E. Satelity byly vynášeny raketou Falcon 9 a to až na jednu výjimku po deseti. Při misi Iridium 6 letělo pět satelitů Iridium NEXT a dva satelity GRACE-FO.\nPrvní dva satelity byly na kosmodrom přivezeny na začátku srpna 2016, na konci srpna už bylo připraveno všech prvních deset satelitů. 27. prosince 2016 bylo oznámeno, že satelity byly natankovány, natlakovány a umístěny na vypouštěcí adaptér. \n\nDruhý stupeň Falconu 9 pro tento let dorazil na kosmodrom na začátku listopadu, první stupeň B1029 v té době procházel testováním na základně McGregor. Pátého ledna 2017 vyplula přistávací plošina JRTI. Šestého ledna byl náklad, uzavřený již v aerodynamickém krytu, spojen s raketou. Falcon 9 odstartoval 14. ledna 2017 a úspěšně doručil náklad na polární oběžnou dráhu. První stupeň následně úspěšně přistál na mořské plošině.\n\nZpráva, že je všech deset satelitů připevněno na vypuštěcí adaptéry, přišla 9. června 2017. Druhý stupeň na kosmodrom dorazil 25. května 2017, první stupeň byl už na místě. První stupeň byl sice verze Block 3, druhý ale verze Block 4. Při tomto letu byla poprvé použita titanová kormidla na prvním stupni, která nahradila dřívější hliníková. Prvnímu stupni se podařilo přistát na autonomní mořské plošině JRTI i když počasí při přistání bylo špatné.\n\nPrvní dva satelity byly na kosmodrom dopraveny na konci srpna 2017. Sedmnáctého září 2017 byly už všechny části rakety na kosmodromu a všechny satelity připojeny k adaptéru. První stupeň opět přistál na JRTI.\n\nToto byla první mise pro Iridium, při které letěl už jednou použitý stupeň, který tentokrát nepřistával, stalo se tak poprvé u použitého stupně. Na konci listopadu 2017 vyšla zpráva, že všech deset satelitů je připraveno na kosmodromu. Proběhl pokus o záchranu poloviny aerodynamického krytu.\n\nDvanáctého března 2018 byly už všechny satelity pro tento let na kosmodromu a probíhala jejich příprava na start. O čtyři dny později už byl připevněny na adaptérech. Jeden z odkladů startu byl způsoben nalezením závady na jednom ze satelitů. První stupeň nepřistával, pouze provedl test přistání na mořskou hladinu. Proběhl další pokus o záchranu poloviny aerodynamického krytu, ale došlo k zamotání padáku a kryt dopadl ve velké rychlosti na hladinu. Přistání ale přečkal v pořádku, byl vyloven a dopraven na pevninu. \n\nPři tomto letu se vynášelo pouze pět satelitů Iridium NEXT, společně s nimi letěly ještě dva satelity GRACE-FO. Proběhl další pokus o zachycení aerodynamického krytu, který byl ale znovu neůspěšný. Podruhé použitý první stupeň se nepokusil o přistání.\n\nDvacátého osmého června byly již všechny satelity na kosmodromu a probíhalo jejich usazování na adaptér. Jednalo se o první misi pro Iridium, při které letěl Falcon 9 Block 5, prvnímu stupni se podařilo přistát na mořské plošině JRTI. Pokus o zachycení aerodynamického krytu byl neúspěšný.\n\nOsmnáctého prosince 2017 bylo již všech deset satelitů upevněno na adaptérech. Při tomto letu nedošlo k pokusu o zachycení aerodynamického krytu. První stupeň úspěšně přistál na JRTI.\n"}
{"id": "1299382", "url": "https://cs.wikipedia.org/wiki?curid=1299382", "title": "Arakain Dymytry Tour 2016", "text": "Arakain Dymytry Tour 2016\n\nArakain Dymytry Tour 2016 bylo druhé společné turné kapel Arakain a Dymytry. Tour mělo jarní a podzimní část s celkem 49 zastávkami po celé České republice. Hosty turné byli ostravští Absolut Deafers, stejně jako na podzimní části společného turné před dvěma lety. Všechny tři kapely vydaly před turné novou desku (Arakain - Arakadabra, Dymytry - Agronaut, Absolut Deafers - Himaláje v nás). Žádná z kapel neváhala materiál ze svého nového alba dostatečně využít ve svém setlistu.\n\nStejně jako před dvěma lety se i tentokrát jednalo o velmi úzké spojení především headlinerů Arakain a Dymytry, kdy si každá z kapel vypůjčila jednu píseň od kolegů a na jinou skladbu (nebo i více) zase zahostoval zpěvák a fanoušci si mohli užít duet. Zpěvák Arakainu, Jan Toužimský, si zahostoval i u Absolut Deafers v coveru Arakainu „Vir“. Nejoriginálnějším prvkem celého koncertu byl však vždy společný blok Arakain & Dymytry, kdy se nejprve oba bubeníci utkali v battlu, aby je následně doplnili kytaristé, kteří zahráli i úryvky ze skladeb světoznámých kapel jako Metallica nebo AC/DC. Nakonec se přidali i oba zpěváci a publikum se dočkalo společných skladeb známých již z předchozího turné („Jedna krev“, „Bouřlivá krev“, „Žít svůj sen“) a také nové společné písně „Do stejný řeky“. Na závěr kapely společně zahrály ještě své klasické uzavírací skladby koncertů „Strážná věž“ (Dymytry) a „Apage satanas“ (Arakain).\n\nBěhem jarní části bylo natočeno album Arakain/Dymytry - Live 2016, které bylo na podzimní části možné dostat ke vstupence zdarma (při včasném nákupu vstupenek v předprodeji).\n\nPři koncertu v Trnavě si zpěvák Dymytry, Protheus, zlomil pravou ruku v zápěstí. Set Dymytry ještě odzpíval, ale pak se nechal ošetřit a odvézt sanitkou do nemocnice v Třebíči, takže společný set na tomto vystoupení chyběl. Zbytek turné Protheus dokončil s rukou v sádře.\n\nProtože pro jarní turné následujícího roku kapela obměnila kostýmy, byl poslední koncert tohoto turné, v Bezně, posledním, na němž Dymytry živě vystoupili v kostýmech s koženými sukněmi. Staré kostýmy však později ještě použili ve videoklipech.\n\nAbsolut Deafers:\n\nDymytry:\n\nArakain:\n\nArakain & Dymytry\n\nSolnice, 29. října\n\nDymytry\n\n\nPřídavek\n\nArakain\n\n\nPřídavek\n\nArakain & Dymytry\n\n\nPřídavky\n\nJaro\n\nPodzim\n\n"}
{"id": "1299383", "url": "https://cs.wikipedia.org/wiki?curid=1299383", "title": "Psohlavec", "text": "Psohlavec\n\nPsohlavec je označení pro tvora s hlavou psa či hlavou podobající se psí. Jedná se také o doslovný překlad řeckého \"kynokephalos\" a latinského \"cynocephalus\" označující člověka s psí hlavou objevující se v antické učené tradici. Kromě toho může slovo psohlavec znamenat.\n\n"}
{"id": "1299387", "url": "https://cs.wikipedia.org/wiki?curid=1299387", "title": "Fréland", "text": "Fréland\n\nFréland je francouzská obec v departementu Haut-Rhin v regionu Grand Est. V roce 2014 zde žilo 1 373 obyvatel.\n\nSousední obce jsou: Aubure, Kaysersberg-Vignoble, Lapoutroie a Sainte-Marie-aux-Mines.\n\n\"Počet obyvatel\"\n\n\n"}
{"id": "1299398", "url": "https://cs.wikipedia.org/wiki?curid=1299398", "title": "Ján Chabada", "text": "Ján Chabada\n\nJán Chabada (10. února 1915, Vígľaš – 18. dubna 1970 Bratislava) byl slovenský evangelický duchovní (biskup) a publicista.\n\nV červnu 1950 se stal tajemníkem Generálního biskupského úřadu a od 14. října 1951 do své smrti zastával úřad generálního biskupa Slovenské evangelické církve augsburského vyznání v Československu. Kolaboroval s komunistickým režimem a aktivně se účastnil činnosti Křesťanské mírové konference.\n"}
{"id": "1299412", "url": "https://cs.wikipedia.org/wiki?curid=1299412", "title": "Elektrofilní adice", "text": "Elektrofilní adice\n\nElektrofilní adice je typ adiční reakce, při níž dochází k rozpadu π-vazby mezi dvěma uhlíky na dvě σ-vazby. Nezbytným předpokladem reakce je proto výskyt násobné vazby v reaktantu, elektrofilní adice je typická pro nenasycené uhlovodíky (alkeny a alkyny). Druhým reaktantem, jak vyplývá z mechanismu, je sloučenina, která dokáže disociovat na kladnou a zápornou částici (např. voda, halogenovodíky, halogeny v přítomnosti Lewisovy kyseliny jako katalyzátoru a podobně). Rozlišuje se: adice vody, adice halogenů, adice halogenovodíků, ozonolýzu a jiné.\n\nMechanismus elektrofilní adice je dvoustupňový. V prvním stupni dochází k navázání elektrofilní částice na π-vazbu. Elektronový pár dvojné vazby vytvoří vazbu s kladnou částicí a na druhém uhlíku dvojné vazby se vytvoří částečný náboj. Ve druhém kroku dochází k navázání nukleofilní částice (částice s volným elektronovým párem) na kladný uhlík.\n\nV případě adice na nesymetrický alken (např. propen) je možný vznik dvou produktů, ale vzniká převážně ten, kde je kladná částice navázána na ten uhlík dvojité vazby, kde je více vodíků. Tento fakt je znám jako Markovnikovovo pravidlo.\n\n"}
{"id": "1299418", "url": "https://cs.wikipedia.org/wiki?curid=1299418", "title": "Nukleofilní adice", "text": "Nukleofilní adice\n\nNukleofilní adice je nejčastější reakce karbonylových sloučenin. Kromě karbonylových sloučenin může probíhat i u nitrilů (R-C≡N), iminů (R-CH=N-R) i alkenů.\n\nNukleofil Nu postupuje podél vazby C=O pod úhlem asi 75 ° k rovině karbonylové skupiny a naváže se na elektrofilní uhlík C=O skupiny. Ve stejnou dobu dochází k rehybridizaci karbonylového uhlíku z sp na sp, elektronový pár z vazby C=O přeskočí na elektronegativní kyslík a okamžitě vzniká čtyřstěnný alkoxidový iont. V kyselém prostředí se stabilizuje na konečný alkohol.\n\nJako nukleofil může být použit:\n\nNukleofilní adice na nitrily:\n\nNukleofilní adice na imin:\n\nPři nukleofilní adici na karbonylové sloučeniny vzniká chirální centrum *. Za předpokladu, že R a R' nemají chirální vlastnosti, bude nukleofil výchozí, v podstatě planární molekulu, atakovat se stejnou pravděpodobností z obou stran. Vznikne tedy směs, která obsahuje stejné množství obou enantiomerů, tj racemát+-. Ale pokud původní karbonylová sloučenina již obsahuje chirální centrum - zejména pokud je chirální centrum v poloze α - atak z jedné strany karbonylového uhlíku už nebude (statisticky) stejně pravděpodobný jako z druhé strany. Výsledkem bude, že oba diastereoizomery nevzniknou ve stejných množstvích.\n\n"}
{"id": "1299420", "url": "https://cs.wikipedia.org/wiki?curid=1299420", "title": "Lobeč (zámek)", "text": "Lobeč (zámek)\n\nBarokní zámek Lobeč je památkově chráněný objekt ve stejnojmenné obci severovýchodně od Mšena na okraji CHKO Kokořínsko v okrese Mělník. Zámecký areál s hospodářským dvorem a parkem se nachází na návrší v jižní části obce a spolu s pivovarem patří k výrazným dominantám Lobče. Kromě zámku pod památkovou péči spadá i několik budov hospodářského zázemí, domek zahradníka a park. Zámek je v soukromém vlastnictví a slouží jako penzion. \n\nPrvní písemná zmínka o statku Lobeč pochází z roku 1323, kdy Přísnobor z Lobče daroval zdejší majetek svému příteli Jindřichovi z Mutěnic. Obec byla rozdělena na Horní a Dolní Lobeč, oba statky často střídaly majitele a tvrz - již jako pustá - se připomíná v roce 1513. Po celé 16. století patřil statek Lobeckým z Lobče, v roce 1601 jej koupila Barbora Berková, rozená Lobkovicová, a připojila jej k panství Bezděz. Berkům z Dubé byl majetek zkonfiskován za účast ve stavovském povstání a v roce 1623 jej získal Albrecht z Valdštejna, tehdy spadala Lobeč pod panství Houska. Jako odměnu za účast na Valdštejnově vraždě získal Bezděz s dalšími statky plukovník Walter Butler (1634), který měl vyplatit dalšího účastníka Valdštejnovy exekuce, irského podplukovníka Roberta Geraldina. Protože Butler neměl dostatek financí na vyrovnání, bylo od Bezdězu odděleno panství Mšeno-Lobeč a v roce 1638 darováno Geraldinovi. \nZa Roberta Geraldina byl někdy v polovině 17. století v Lobči vystavěn zámek, pravděpodobně na základech zaniklé tvrze. Sňatkem Geraldinovy dcery Marie Kláry přešla Lobeč do majetku Věžníků z Věžník, jimž patřil přes sto let až do roku 1765. Věžníkové nechali mimo jiné postavit zámek v nedalekém Romanově. Ten byl ale zbořen v roce 1724, kdy Jan Ignác Věžník přestavoval zámek v Lobči a použil stavební materiál z Romanova. Za Věžníků narůstaly dluhy a díky tomu je také známý popis zámku z roku 1746 pořízený v rámci stanovení odhadní ceny panství. \n\nV letech 1765–1802 patřila Lobeč Clary-Aldringenům, poté se zde vystřídaly rodiny Veithů a Kouniců, za nichž byl statek opět připojen k panství Houska. V roce 1828 koupila Lobeč pražská rodina Vaňků, z níž Václav Vaňka (1798–1872) byl pražským primátorem. Za nich také došlo v roce 1833 k úpravám zámku, jeden z dalších majitelů, advokát a úspěšný podnikatel Rudolf Cicvárek (1860–1950), modernizoval dodnes fungující pivovar. V roce 1928 koupil Lobeč generální ředitel Škodových závodů Josef Šimonek (1862-1834), který zde zemřel a jeho potomkům patřil zámek do roku 1948. Po znárodnění v roce 1948 sloužil zámek nejprve potřebám státního statku, později jako rehabilitační léčebna psychiatrické kliniky pražské fakultní nemocnice na Karlově náměstí. \n\nLobečský zámek je jednopatrová budova na obdélníkovém půdorysu postavená v barokním slohu. Vstupní průčelí směrem od obce je oživeno rizalitem a balkónem. Jižním a východním směrem je zámek obklopen hospodářskými budovami, které slouží správě firmy \"Ing. Jaromír Šimonek - Dvůr Lobeč\". Rodině Šimonků byl areál vrácen v restituci v roce 1991 a zámek prošel náročnou rekonstrukcí, dnes slouží jako penzion. Součástí areálu je sklep vytesaný ve skále pod zámkem, který je pravděpodobně jediným pozůstatkem bývalé tvrze a dnes slouží jako vinný sklípek. Západně od zámku je situován volně přístupný upravený park.\n\n\n"}
{"id": "1299422", "url": "https://cs.wikipedia.org/wiki?curid=1299422", "title": "Biggles a ponorka U-517", "text": "Biggles a ponorka U-517\n\nBiggles a ponorka U-517 (v originále \"Biggles' Second Case\"), je dobrodružná kniha spisovatele W. E. Johnse, jež byla poprvé vydána roku 1948. Celkově jde o 33. knihu o Bigglesovi a druhou, odehrávající se po druhé světové válce. Nejprve vyšla od února do září 1946 na pokračování v osmi dílech v časopise Boy’s Own Paper a následně v roce 1948 knižně.\nV češtině vyšla poprvé v roce 1996 v nakladatelství Toužimský a Moravec.\n\nBiggles je vyslán, aby pátral poblíž Kerguelen po německé ponorce, která i po skončení války potápí britské lodě. Zároveň pátá i po zlatu, které tato ponorka naloupila.\n\n"}
{"id": "1299423", "url": "https://cs.wikipedia.org/wiki?curid=1299423", "title": "Ardenský bouvier", "text": "Ardenský bouvier\n\nArdenský bouvier je psí plemeno uznáno pod FCI ve skupině 1 pod číslem 171. Je to staré plemeno vyšlechtěné v Belgii. Kromě hlavního využití, kterým bylo pasení a zahánění dobytka, se používal také jako pes hlídací. Dnes je to krajně vzácné plemeno, kterému hrozí vymizení.\n\nVzniklo křížením flanderských bouvierů, belgickými ovčáky malinois a možná i briardů za účelem vytvoření dokonalého pasteveckého psa. Ještě ve čtyřicátých letech 20. století byl jeho chov poměrně populární, několik jedinců bylo vyvezeno do USA, později zájem poklesl a v současnosti plemeno vymírá.\n\nOcas se obvykle kupíruje, ale uši, na rozdíl od flanderského bouviera ne. Ardenský bouvier je středně vysoký pes s výškou v kohoutku okolo 60 cm, hmotnost kolem 25 kg. Hlava je trochu větší, než by měla být v poměru k tělu, uši velké a špičaté, stojící. Přední končetiny rovné, zadní s malými úhly v kloubech. Srst je střední délky.\n\nArdenský bouvier je přítulný, k cizím nedůvěřivý. Vyžaduje pravidelnou fyzickou námahu, například ve formě procházek. Nevyžaduje zvláštní péči.\n"}
{"id": "1299433", "url": "https://cs.wikipedia.org/wiki?curid=1299433", "title": "Hrad Hirošima", "text": "Hrad Hirošima\n\nHirošimský hrad se nachází ve stejnojmenném městě Hirošima v Japonsku. Postaven byl kolem roku 1590, kdy sloužil jako sídlo místním daimjó, avšak po svržení atomové bomby, na konci druhé světové války, byla původní stavba zničena. Znovu byl postaven roku 1958 jako přesná replika původního hradu.\n\nPůvodní konstrukce byla ze dřeva, zejména borovice, s připojeným východním a jižním křídlem. Stavba byla dokončena mezi léty 1592–1599, s pěti podlažími sahá do výšky 26,6 metrů, kamenné základy sahají do výše až 12,4 metrů.\n\nNachází se v centru města poblíž řeky Hongawa. Roku 1931 byl přidán na seznam Národního dědictví Japonského císařství.\n"}
{"id": "1299464", "url": "https://cs.wikipedia.org/wiki?curid=1299464", "title": "Machzor", "text": "Machzor\n\nMachzor (také mahzor, plurál machzorim, hebrejsky ) je modlitební kniha používána židy na Vysoké svátky (Roš ha-šana a Jom kipur), popřípadě i ke třem poutním svátkům (Pesach, Šavu'ot a Sukot). Machzor je v podstatě zvláštní forma siduru, který je obecně určen k modlitbám ve všední den i o šabatu. Existují i samostatné modlitební knihy pro jiné příležitosti a významné dny (např. Purim a Tiš'a be-av), ty se ale jako machzory neoznačují, byť mívají podobnou strukturu.\n\nSlovo \"machzor\" znamená „cyklus“ (kořen CH-Z-R pak znamená „vrátit se“). Použití pro modlitební knihu souvisí s tím, že cyklus svátků se každoročně opakuje, tedy „navrací“.\n\nNejstarší židovské modlitební knihy jsou doloženy už od desátého století. Obsahovaly uspořádaný soubor každodenních modliteb. Vzhledem k množství liturgických rozdílů mezi každodenní a sváteční modlitbou však rabínské autority rozpoznaly potřebu specializované varianty siduru. První machzory tedy vznikly začleněním těchto liturgických variací a dodatků.\n\nMachzor obsahuje nejen základní části liturgie, ale také mnoho pijutů, liturgických básní určených pro příslušný svátek. Mnohé z modliteb v machzoru, včetně těch, které se říkají i o všedních dnech nebo o šabatu, mají zvláštní melodie užívané pouze o svátcích. Většina machzorů obsahuje pouze text a nikoli hudební zápis.\n\n"}
{"id": "1299466", "url": "https://cs.wikipedia.org/wiki?curid=1299466", "title": "Helena Mattssonová", "text": "Helena Mattssonová\n\nHelena Christina Mattssonová (* 30. března 1984 Stockholm) je švédská herečka. Během studií na střední škole Södra Latin působila jako modelka a muzikálová herečka, ztvárnila jednu z hlavních rolí v hororovém filmu \"Duch jezera\". V devatenácti letech odešla do Londýna studovat herectví, režisér James Weddoes ji obsadil do amerického televizního filmu \"Sweden, Ohio\". Poté přesídlila do Hollywoodu a účinkovala v televizní show \"Sex, Love & Secrets\", dostala hlavní ženskou roli Mirandy ve filmu \"Mutant: Probuzení\", hrála ve videoklipu k písni skupiny Primal Scream „Country Girl“ a v seriálech \"Zoufalé manželky\", \"Kriminálka Las Vegas\", \"Nikita\" a \"666 Park Avenue\".\n\n"}
{"id": "1299467", "url": "https://cs.wikipedia.org/wiki?curid=1299467", "title": "Zazao", "text": "Zazao\n\nZazao (též jajao nebo kilokaka) je austronéský ysabelský jazyk. Mluví jím asi 10 lidí na Šalomounových ostrovech na ostrově Santa Isabel. Mluví se jím v osadách Kilokaka, Blablanga a část obce Hurepelo (v jihozápadní části ostrova). Jazyk je silně ohrožen, postupně ho nahrazuje jazyk čeke holo a zabana. Takto se to již stalo jazyku laghu. Jazyk neexistuje v psané formě, existuje pouze ve formě mluvené.\n"}
{"id": "1299474", "url": "https://cs.wikipedia.org/wiki?curid=1299474", "title": "Lední hokej na Asijských zimních hrách 2007", "text": "Lední hokej na Asijských zimních hrách 2007\n\nHokejový turnaj v rámci Asijských zimních her 2007 se konal od 26. ledna do 3. února 2007 na stadionech Changchun Fuao Ice Hockey Rink (muži) a Jilin Provincial Skating Rink (ženy) v Čchang-čchunu v provincii Ťi-lin v ČLR. Turnaje mužů se zúčastnilo jedenáct týmů, které byly rozděleny do tří skupin po třech a jedné po dvou, kde se hrálo každý s každým. První týmy základních skupin postoupily do finálové skupiny, kde hrály každý s každým. Druhé týmy se střetly v play-off o páté až osmé místo a třetí týmy se střetly v play-off o deváté až jedenácté místo. Vítězství si připsali domácí hráči Japonska před hráči Kazachstánu, Jižní Koreje a Číny. V ženách se účastnilo pět týmů, hrály v jedné skupině každý s každým a rozdělily si medaile v pořadí Kazachstán, Japonsko a Číny.\n\n"}
{"id": "1299475", "url": "https://cs.wikipedia.org/wiki?curid=1299475", "title": "UniCredit Czech Open 2017", "text": "UniCredit Czech Open 2017\n\nUniCredit Czech Open 2017 byl tenisový turnaj pořádaný jako součást mužského okruhu ATP Challenger Tour, který se hrál na antukových dvorcích tenisového areálu TK Agrofert Prostějov. Konal se od 5. až do 10. června 2017 v Prostějově jako 24. ročník turnaje.\n\n\n"}
{"id": "1299476", "url": "https://cs.wikipedia.org/wiki?curid=1299476", "title": "João Armando Gonçalves", "text": "João Armando Gonçalves\n\nJoão Armando Pereira Gonçalves (* 19. září 1963, Figueira da Foz) je portugalský skaut a pedagog. Mezi léty 2014 a 2017 byl předsedou světového skautského výboru (WOSM).\n\nGonçalves se narodil v roce 1963 v Figueiře ve středním Portugalsku a v roce 1976 poprvé vstoupil do skautského oddílu. Od té doby je členem portugalské skautské organizace Federação Escotista de Portugal a patří k její katolické větvi – Corpo Nacional de Escutas – Escutismo Católico Português. V roce 2003 řídil první setkání Roverway, které se konalo právě v Portugalsku. V letech 2004 a 2007 byl opakovaně zvolen za člena Evropského skautského regionu, ve kterém měl na starosti například metodiku výuky. V roce 2011 byl na konferenci WOSM v Brazílii zvolen do Světového skautského výboru, znovuzvolen byl v roce 2014 v Lublani. Od roku 2014 pak byl předsedou světového skautského výboru. \n\nJoão Armando Gonçalves byl zvláštním hostem Mikulášského víkendu (MiQuiku), který se konal v prosinci 2015 v Praze.\n\nPovoláním je odborný asistent na Polytechnickém institutu v Coimbře, věnuje se výzkumu participace mladých na plánování města. Je ženatý, má tři děti, \n\n"}
{"id": "1299478", "url": "https://cs.wikipedia.org/wiki?curid=1299478", "title": "Samuel Antálek", "text": "Samuel Antálek\n\nSamuel Antálek (* 6. června 1997, Bratislava) je slovenský fotbalový obránce, od roku 2016 hráč A-týmu slovenského mužstva ŠK Slovan Bratislava. Nastupuje ve středu obrany nebo na jejím levém kraji.\n\nSvoji fotbalovou kariéru začal v klubu ŠK Vrakuňa Bratislava, odkud v mládežnických letech přestoupil nejprve do týmu FC Petržalka 1898 a poté do Slovanu Bratislava.\n\nV průběhu sezony 2015/16 se propracoval do seniorské kategorie Slovanu. Svůj debut v A-mužstvu si odbyl 27. května 2017 v ligovém utkání 33. kola proti klubu MFK Zemplín Michalovce (výhra 3:1), nastoupil na celý zápas. V ročníku 2016/17 se podílel na zisku domácího poháru, přestože ve finále hraném 1. května 2017 proti tehdy druholigovému týmu MFK Skalica nenastoupil. Jeho spoluhráči porazili soupeře v poměru 3:0. V lednu 2018 byl před soustředěním v tureckém městě Belek přeřazen do třetiligové juniorky.\n\n"}
{"id": "1299480", "url": "https://cs.wikipedia.org/wiki?curid=1299480", "title": "João Gonçalves", "text": "João Gonçalves\n\nJoão Gonçalves je portugalské jméno, které může označovat více lidí:\n"}
{"id": "1299481", "url": "https://cs.wikipedia.org/wiki?curid=1299481", "title": "Ostia Antica", "text": "Ostia Antica\n\nOstia Antica je rozsáhlé archeologické naleziště, nacházející se asi 30 km jihozápadně od Říma.\n\nV době antického Říma sloužila Ostia jako přístav města Řím. Ležela tehdy v místě, kde řeka Tibera ústila do Středozemního moře. Podle toho vznikl také její název: slovo „os“ totiž v latině znamená ústí. V době antiky byla Ostia přímo u břehu moře, dnes ale leží asi 3 kilometry ve vnitrozemí, protože moře od té doby ustoupilo.\n\nPrvní známky osídlení v těchto místech se datují do období kolem roku 1400 př. n. l. kdy tu byla vesnička, která vznikla, protože zde byla možnost sběru soli ze střídavě zaplavovaných a následně vysoušených planinek.\n\nŘímané sem začali pronikat na konci 7. století, kdy tu zřídili jakousi základnu, podle pověsti Ostii založil 4. římský král Ancus Marcius, a to v roce 620 př. n. l. Tou dobou tu nemohlo být město ale pouze základna nebo vesnice protože zde byl močál, předpokládá se tedy, že tu bylo jen menší osídlení stojící na vyvýšenině z říčních naplavenin.\n\nVe 4. století př. n. l., v době kdy Řím válčil se svými sousedy a středomořskými piráty, bylo potřeba zvýšit bezpečnost přístaviště, a tak tu vniklo castrum: pevnůstka, sloužící jako tábor pro místní vojenskou posádku.\n\nBěhem punských válek ve 3. století př. n. l. začala Ostia nabývat na důležitosti, byl sem totiž umístěn úřad jednoho z quaestores classici (úředníků starajících se o římské loďstvo). V důsledku toho byl vybudován řádný přístav. Občané města byli v této době dokonce zproštěni služby v armádě, aby se mohli věnovat práci v místním přístavu a loděnici.\n\nVe 2. století př. n. l. už si Řím podmanil v podstatě celé středomoří a tak vzniká nová potřeba: s tím, jak roste říše, se také zvyšuje počet obyvatel města a je potřeba dovážet jídlo a jiné zboží z dobytých území. Z Ostie se tedy v této době stává vzkvétající obchodní město, vzniká místní forum a jsou zde budovány mnohá skladiště a překladiště zboží. Ostia je tak významná, že přední místní rodiny mají velký vliv i na politické dění v Římě.\n\nV letech 18–12 př. n. l. je zde pobočníkem císaře Octaviana vybudováno divadlo pro 3000 diváků. Velmi významné postavení města lze odvodit i z toho, že se tu staví z mramoru, který byl tou dobou používán mimo Řím spíše výjimečně. V této době je tu vybudován také akvadukt a dva chrámy.\n\nV 1. století se začíná Ostia stávat hlavním přístavem Říma, trochu tomu ale brání to, že místní pobřeží neposkytuje lodím přírodní ochranu, menší lodě mohou zajet na řeku Tiberu, ale pro ty větší je tam příliš mělko, proto se císař Claudius v roce 42 rozhoduje pro stavbu umělého přístavu. Ten se skládal z obrovského bazénu pro několik set lodí chráněného dvěma hrázemi a majáku. O 60 let později nechává císař Trajanus vybudovat druhý bazén umístěný za tím Claudiovým. V této době se Ostia definitivně stává hlavním obchodním přístavem města (na úkor Puteoli ležícího v Neapolském zálivu).\n\nVe 2. století prožívá Ostia vrchol své slávy. Celé centrum města je strženo a znovu postaveno v mnohem honosnějším provedení. Jsou vybudovány obrovské lázně a celkově zde probíhá boom stavitelství. Většina archeologických nálezu pochází z tohoto období. Na konci století jsou stavby omezeny na opravování a úpravy již existujícího, tím se osud města začíná, stejně jako osud celé říše, překlánět k postupnému úpadku.\n\nS úpadkem říše obchod a celá ekonomika přestává fungovat a tak Ostia pozbývá svého hlavního významu jako obchodního přístavu. Skladiště jsou prázdná, obyvatelé se stěhují pryč, protože už tu není práce, některé budovy jsou rozebírány na stavební materiál pro jiná města.\n\nVe středověku byl mramor využitý ve městě odvezen a použit například na stavbu katedrály a věže v Pise. Dnes je antická Ostia už pouze archeologické naleziště, její okolí je součástí aglomerace Říma.\n"}
{"id": "1299482", "url": "https://cs.wikipedia.org/wiki?curid=1299482", "title": "Velletri", "text": "Velletri\n\nVelletri () bylo starodávné město kmene Volusků. Leželo v Albských kopcích asi 40 km od tehdejšího Říma. Městečko se nacházelo na vrcholku Monte Artemisio, jeho pozice tedy byla strategicky výhodná.\n\nV 6. a 5. století př. n. l. se však Voluskové dostali s Římany do územního sporu a následoval vojenský konflikt. Římané Velitrae dobyli v roce 494 př. n. l. pod velením tehdejšího konzula Virginiuse, následně Římané Velitrae kolonizovali vlastními obyvateli.\n\nVe 4. století př. n. l. se v Latinské válce mezi Římany a jejich okolními latinskými spojenci, kteří se proti nim vzbouřili, přiklonilo Velitrae na stranu vzbouřených okolních měst vedených Aricií a Lanuviem. Ty byly však posléze poraženy. V roce 338 př. n. l. Římané dobyli i Velitrae. Římané ho následně potrestali tím, že strhli městské hradby, zabavili místním senátorům majetek a deportovali je do Říma.\n\nOd roku 338 př. n. l. však Velitrae zároveň získalo status municipia. Což znamenalo, že se jeho občané zavazují ke službě Římu, například v armádě, zároveň tím však získávají status římského občana.\n\nJe doloženo, že ve 3. století př. n. l. se zde stále mluvilo voluštinou a místní obyvatelé sympatizovali s voluskými městy dále na jih od Říma.\n\nV dalších dějinách římské říše se Velitrae proslavilo ještě tím, že odsud pocházel otec císaře Augusta. Za své vlády sem pak císař Claudius přistěhoval válečné veterány čímž město ztratilo status municipia a stalo se římskou kolonií. Během antiky a i dnes bylo a je Velitrae centrum místní produkce vína, za dob antiky tu mělo mnoho významných římských rodin svá sídla.\n"}
{"id": "1299486", "url": "https://cs.wikipedia.org/wiki?curid=1299486", "title": "Kugsak-45", "text": "Kugsak-45\n\nKugsak-45 (celým názvem: Timersoqatigiiffik Kugsak-45 Qasigiannguit, novým pravopisem Kussak-45) je grónský sportovní klub, který sídlí ve městě Qasigiannguit. Založen byl v roce 1945, letopočet vzniku je i v klubovém emblému. Fotbalový oddíl se pravidelně účastní konečné fáze nejvyšší fotbalové soutěže v zemi. Jeho mužský oddíl je pak dvojnásobným mistrem Grónska z let 1995 a 2002. Své domácí zápasy odehrává na stadionu Qasigiannguit. Klubové barvy jsou černá a žlutá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu.\n\nZdroj: \n\n\nZdroj: \n\n\n"}
{"id": "1299487", "url": "https://cs.wikipedia.org/wiki?curid=1299487", "title": "Nukleofilní substituce", "text": "Nukleofilní substituce\n\nNukleofilní substituce je pojmenování třídy reakcí v organické chemii a biochemii, kde atakující činidlo (nukleofil) vstupující do reakce musí mít volný elektronový pár nebo záporný náboj, protože odstupující skupina (nukleofug) odchází z původní vazby s dvojicí elektronů. Nukleofug musí být také nukleofilní povahy (podle pravidla, že odstupující skupina musí mít stejnou povahu jako přistupující (atakující) činidlo). Nukleofilní substituce může být dobře využitelná na zabrání místa na alifatickém (nasyceném) uhlíku nebo (méně často) na aromatickém nebo na jiných nasycených uhlíkových centrech. Obecný zápis reakce je následující:\n\nElektronový pár (:) na nukleofilu atakuje substrát (R-LG), vytvářejíc novou vazbu, zatímco odstupující skupina (LG – z angl. leaving group) odchází s elektronovým párem. Hlavním produktem je v tomto případě R-Nuc.\n\nPříkladem nukleofilní substituce je hydrolýza alkylbromidů (R-Br) v alkalickém prostředí, kde atakující nukleofil je OH a odcházející skupina je Br.\n\nV organické chemii existuje velké množství reakcí, které probíhají tímto mechanismem. Běžné reakce jsou\n\n\n\nV roce 1953 Edward D. Hughes a Christopher Ingold studovali nukleofilní substituci alkylhalogenidů a příbuzných sloučenin. Zjistili, že existují dva hlavní mechanismy účinku, přičemž navzájem soutěží. Jsou to S1 reakce a S2 reakce (S jako substituce, n jako nukleofilní a číslo vyjadřuje kinetický řád reakce).\n\nPři reakci typu S2 probíhá adice nukleofilu a eliminace odstupující skupiny simultánně. Nastává tam, kde je centrální atom snadno dostupný pro nukleofil. Naproti tomu reakce typu S1 probíhá ve dvou stupních. Tento typ mechanismu se více prosazuje tehdy, když je centrální uhlíkový atom substrátu obklopen objemnými skupinami, protože takové skupiny stéricky interferují s S2 a protože vysoce substituovaný uhlík vytváří stabilní karbokation. Z počátku bylo určení třídy nukleofilní substituce složité, protože se řídilo posloupností derivátů uhlovodíků: Reakční kinetika se mění postupně od prvního řádu k řádu druhému. Řády jsou ovlivněny odlišnými faktory. S1 reaktivita roste v posloupnosti (pro alifatické halogenderiváty) CH-X < primárně < sekundární < terciární, zatímco S2 roste terciární> sekundární> primární> CH-X. Celková reaktivita je určena součtem reaktivity dvou řádů a platí pořadí: CH-X> primární> terciární> sekundární.\n\nVedle S1 a S2 jsou známé i jiné mechanismy, ale nevyskytují se často. Mechanismus Si byl pozorován v reakci sulfinylchloridů s alkoholy. Je téměř stejný jako S1, s rozdílem přístupu nukleofilu ze stejné strany jako odstupující skupina.\n\nNukleofilní substituce může být spojena s posunem dvojné vazby, což můžeme pozorovat například ve Ferrierově posunu. Tento typ je nazýván jako reakce S1 'nebo S2', podle kinetiky. Například při reakcí allylhalogenidů nebo sulfonátů nukleofil může atakovat γ-nenasycený uhlík, namísto uhlíku nesoucího odstupující skupinu. Můžeme to pozorovat při reakcí 1-chlor-but-2-enu s hydroxidem sodným, kde vzniká směs 2-buten-1-olu a 3-buten-1-olu.\n\nV anorganické chemii se ještě vyskytuje S1CB mechanismus.\n\nNukleofilní substituce mechanismem S1 a S2 obvykle neprobíhá u vinyl- a arylhalogenidů nebo příbuzných sloučenin. Za jistých okolností může proběhnout, ale jinými mechanismy a při specifických podmínkách- obvykle vysoká teplota a tlak. Pokud se má substituovat karbonylová skupina, acylová skupina může podlehnout nukleofilní acylové substituci. Je to obvyklý způsob substituce s deriváty karboxylových kyselin, jako acylchloridů, esterů a amidů.\n\n"}
{"id": "1299491", "url": "https://cs.wikipedia.org/wiki?curid=1299491", "title": "Radikálová substituce", "text": "Radikálová substituce\n\nRadikálové reakce nejsou běžné jako polární reakce, avšak jsou důležité při některých průmyslových procesech a v četných biologických procesech. \nRadikály jsou vysoce reaktivní, protože obsahují atom s lichým počtem elektronů (obvykle 7) ve valenční vrstvě, spíše než stabilní oktet. Radikál může dosáhnout oktetu několika způsoby. Například může vzít elektron z jiného reaktantu a přitom vznikne druhý radikál. Výsledkem je radikálová adice nebo substituce. Radikálová substituce je substituční reakce zahrnující volné radikály jako reaktivní meziprodukt. \n\nPostupuje podle 3 kroků reakčního mechanismu: iniciace, propagace, terminace. \n\nPříkladem může být reakce chlormethanu CHCl. \n\nOzáření ultrafialovým zářením začne reakci štěpením relativně slabé vazby Cl-Cl malého počtu molekul chloru Cl za vzniku reaktivních radikálů chloru • Cl. \n\nChloridové radikály napadají molekuly methanu odebírající radikálový atom vodíku za vzniku methylového radikálu • CH. Tyto methylové radikály reagují s molekulou chloru ve druhém kroku propagace za vzniku chlormethanu a radikálu chloru. Tento cyklus se vrací k prvnímu kroku. Když je jednou tento sled spuštěn, udržuje se cyklus opakujících se kroků řetězové reakce. \n\nObčas se stane, že se setkají 2 radikály a vytvoří tak stabilní produkt. Když se tak stane, cyklus je zastaven a řetězec ukončen. Tento krok není velmi častý, protože koncentrace v tomto okamžiku je velmi malá, takže šance, že se 2 radikály setkají je také velmi malá. \n\nV radikálové substituci halogenů reagují radikály halogenů s uhlovodíky. K důležitým radikálovým substitucím patří i radikálové substituce arylů. Mnoho oxidací a redukcí v organické chemii je na principu radikálové substituce, např. oxidace aldehydů na karboxylové kyseliny za katalýzy kyselinou chromovou.\n\nNěkteré významné reakce jsou:\n\nPříkladem radikálové substituce je syntéza vitamínu D, který se tvoří v kůži působením slunečního záření z provitaminu 7-dehydrocholesterolu, derivátu cholesterolu. Ultrafialové záření štěpí B jádro sloučeniny za vzniku cholekalciferolu, tedy vitamínu D.\n\nJako příklad lze uvést také syntézu prostaglandinů- velké skupiny látek obsažených ve všech tkáních a tělních tekutinách. Množství léčiv je založených na derivátech prostaglandinů, například léky vyvolávající práci (posilující matku) při porodu, redukující nitrobuněčný tlak v glaukomu, kontrolující astma a kontrolující vrozené srdeční defekty.\nBiosyntéza prostaglandinu je iniciována odebráním vodíku kyselině arachidonové železno-kyslíkatými radikály generujícím nový uhlíkový radikál v radikálové substituci. \n\nPotom uhlíkový radikál reaguje s molekulou kyslíku O za vzniku kyslíkového radikálu, který reaguje s vazbou C=C téže molekuly. Některé další transformace vytvoří prostaglandin H. \n\n"}
{"id": "1299492", "url": "https://cs.wikipedia.org/wiki?curid=1299492", "title": "Zazdili nám WC!!", "text": "Zazdili nám WC!!\n\nZazdili nám WC!! je jediné studiové album liberecké Oi! skupiny Hubert Macháně. Obsahuje 13 písní a vydáno bylo roku 1991.\n\n"}
{"id": "1299493", "url": "https://cs.wikipedia.org/wiki?curid=1299493", "title": "Radikálová adice", "text": "Radikálová adice\n\nRadikálová adice je chemická reakce typu adice. Má řetězový charakter, kdy se na násobnou vazbu reaktantu vážou radikály vytvořené fyzikálními (ultrafialové záření) nebo chemickými (například peroxidy) katalyzátory. K nejvýznamnějším radikálovým adicím patří hydrogenace.\n\n"}
{"id": "1299504", "url": "https://cs.wikipedia.org/wiki?curid=1299504", "title": "Laoská hymna", "text": "Laoská hymna\n\nHymna Laosu je píseň „Pheng Xat Lao“ (, v překladu \"Hymna laoského lidu\"). Hudbu složil a text napsal Dr. Thongdy Sounthonevichitch (1905–1986) v roce 1941. Hymnou Laosu je od roku 1945 nebo 1947.\n\nPůvodní slova byla po založení komunistické Laoské lidově demokratické republiky roku 1975 přepsána verzí od Sisana Sisane. V rámci změny se již text nezaměřoval jen na etnikum Lao a buddhismus, ale jmenoval i ostatní etnika Laosu.\n\n"}
{"id": "1299506", "url": "https://cs.wikipedia.org/wiki?curid=1299506", "title": "George Lyon", "text": "George Lyon\n\nGeorge Seymour Lyon (27. července 1858 Richmond (Ontario) – 11. května 1938 Toronto) byl kanadský golfista, olympijský vítěz z her 1904 v St. Louis.\n\nSloužil v armádě u Královniných střelců, po propuštění se živil jako pojišťovací agent. Byl všestranným sportovcem: vytvořil kanadský rekord ve skoku o tyči, osmkrát reprezentoval svoji zemi v kriketu, úspěšně hrál také fotbal, tenis, curling a ragby. Golfu se začal věnovat až ve věku 38 let, kanadské amatérské mistrovství vyhrál v letech 1898, 1900, 1903, 1905, 1906, 1907, 1912 a 1914, v roce 1906 byl finalistou United States Amateur Championship. Byl prvním kapitánem Lambton Golf and Country Clubu v Torontu, založeného roku 1902. Na olympiádě v roce 1904 překvapivě vyhrál soutěž 77 golfistů z USA, Kanady a Velké Británie, hranou vyřazovacím systémem na 36 jamek. Do dějin se zapsal nejen tím, že se stal olympijským vítězem v 46 letech, ale i tím, že si pro zlatou medaili přišel ve stoji o rukou. Jeho medaile se později ztratila. \n\nK obhajobě na olympiádě 1908 nedošlo: britští hráči se nemohli mezi sebou dohodnout na pravidlech hry a nakonec se všichni z turnaje odhlásili. Lyon tak mohl získat zlatou medaili bez boje, ale prohlásil, že za takových okolností o ni nestojí. Golf poté vypadl z olympijského programu na dalších 112 let.\n\nLyon se stal desetinásobným mistrem Kanady v golfu mezi veterány a roku 1923 byl zvolen do čela Royal Canadian Golf Association. Posmrtně byl uveden v roce 1955 do Síně slávy kanadského sportu. V roce 2016 se objevil jako jedna z postav v historickém televizním seriálu \"Případy detektiva Murdocha\".\n\n"}
{"id": "1299509", "url": "https://cs.wikipedia.org/wiki?curid=1299509", "title": "Irmhild", "text": "Irmhild\n\nIrmhild je ženské křestní jméno germánského původu. Španělsko-italská varianta je Imelda.\n\n\n"}
{"id": "1299511", "url": "https://cs.wikipedia.org/wiki?curid=1299511", "title": "Chloé Paquetová", "text": "Chloé Paquetová\n\nChloé Paquetová (* 1. července 1994 Saint-Germain-en-Laye) je francouzská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do července 2019 dva tituly ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v červenci 2019 na 155. místě a ve čtyřhře pak v červnu 2017 na 247. místě.\n\nVe francouzském fedcupovém týmu neodehrála k lednu 2019 žádné utkání.\n\nV rámci hlavních soutěží událostí okruhu ITF debutovala v listopadu 2010, když na turnaji v Le Havre s dotací 10 tisíc dolarů postoupila z kvalifikace. Ve druhém kole podlehla krajance Irině Ramialisonové. Premiérový titul v této úrovni tenisu vybojovala v červnu 2014 na antukové události v běloruském Minsku s rozpočtem tisíc dolarů. Ve finále přehrála běloruskou hráčku Lidziji Marozavovou.\n\nV singlu okruhu WTA Tour debutovala na pařížském Open GDF Suez 2011 z kategorie Premier, kde hrála v kvalifikaci na divokou kartu. V její první fázi však nenašla recept na Slovenku Michaelu Pochabovou. V rámci kategorie International se první soutěže zúčastnila na dubnovém Grand Prix de SAR La Princesse Lalla Meryem 2013 v marocké Marrákeši. Na úvod kvalifikace, do níž získala divokou kartu, podlehla rumunské tenistce Cristině Dinuové. Zápas v hlavní soutěži WTA premiérově odehrála na bogotském Copa Colsanitas 2016, kde zvládla kvalifikační síto. V úvodním kole dvouhry ji však vyřadila Němka Anne Schäferová po dvousetovém průběhu.\n\nDebut v hlavní soutěži nejvyšší grandslamové kategorie zaznamenala v ženském deblu French Open 2014. Do turnaje nastoupila s krajankou Alix Collombonovou po obdržení divoké karty. V úvodním kole nenašly recept na ruský třetí nasazený pár Jekatěrina Makarovová a Jelena Vesninová. Ve stejné fázi ženského debla skončila i v letech 2015 a 2016. Až v ročníku 2017 dokázala po boku Francouzky Myrtille Georgesové porazit jedenáctou nasazenou dvojici Anna-Lena Grönefeldová a Květa Peschkeová. Poté čtyřhru opustily ve druhém kole. Singlovou grandslamovou soutěž poprvé odehrála na French Open 2017, kde jako 260. hráčka žebříčku na úvod vyřadila 44. ženu klasifikace Kristýnu Plíškovou. Následně ji přehrála turnajová osmadvacítka Caroline Garciaová.. V osmifinále turnaje Baltic Open 2019 v lotyšské Jurmale poprvé porazila Garciaovou 4-6, 6-4. 6-3, ale vzápětí hladce podlehla 194. hráčce žebříčku Katarzyně Kawové 6-2, 6-2.\n\n"}
{"id": "1299517", "url": "https://cs.wikipedia.org/wiki?curid=1299517", "title": "XF", "text": "XF\n\nSpojení písmen X a F může mít různé významy:\n\n"}
{"id": "1299557", "url": "https://cs.wikipedia.org/wiki?curid=1299557", "title": "Pomník Mistra Jana Husa (Třebeš)", "text": "Pomník Mistra Jana Husa (Třebeš)\n\nPískovcový blok upravený do tvaru kónické stély, do kterého je vsazena kovová reliéfní plaketa eliptické formy s podobiznou Jana Husa. Je 190 cm vysoký, v základně má 120 cm a nahoře je 57 cm široký. Kromě vytesané hlavy jej zdobí kalich s nápisem: „Mučedníku kostnickému 1415–1920“. Nápis na zadní straně: „Nákladem Sokola“.\n\nPomník byl postaven nákladem tamního Sokola, který byl v letech 1900–1905 pouhým odborem novohradecké jednoty, a to před čp. 32. O roce jeho postavení se zmiňují prameny různě. Jedny zmiňují rok 1915, druhé až rok 1920. Je možné, že první údaj je správný a druhý je rokem přemístění pomníku, případně jeho úpravy. Práce na něm se zhostil kamenický mistr Jan Hyk z Pouchova.\n\nČasem odpadla z neudržovaného a znečištěného pomníku portrétní plaketa. K jeho opravě došlo až v roce 1989, kdy ho členové historické sekce vlastivědného klubu Krajského muzea východních Čech Ing. Václav Laštovička a B. Poláček znovu pozlatili a opatřili novou plaketou s hlavou Mistra Jana Husa.\n"}
{"id": "1299561", "url": "https://cs.wikipedia.org/wiki?curid=1299561", "title": "S2000", "text": "S2000\n\nSpojení písmene S a číslice 2000 může mít různé významy:\n\n"}
{"id": "1299571", "url": "https://cs.wikipedia.org/wiki?curid=1299571", "title": "Ujlaky", "text": "Ujlaky\n\nPříjmení Ujlaky, přechýleně Ujlakyová, nosí více osobností:\n\n\n"}
{"id": "1299573", "url": "https://cs.wikipedia.org/wiki?curid=1299573", "title": "Šarlota Brabantina Nasavská", "text": "Šarlota Brabantina Nasavská\n\nŠarlota Brabantina Nasavská (27. září 1580 – 19. srpna 1631) se narodila jako dcera Viléma I. Oranžského a jeho třetí manželky Šarloty Bourbonské.\n\nŠarlotu Brabantinu vychovávala její nevlastní matka Luisa de Coligny. 11. března 1598 se v Châtellerault provdala za Clauda de La Trémoille. Měli spolu několik dětí:\n\n\nV roce 1604 Šarlota Brabantina ovdověla a věnovala se správě rodinného dědictví.\n"}
{"id": "1299574", "url": "https://cs.wikipedia.org/wiki?curid=1299574", "title": "Bughotu", "text": "Bughotu\n\nBughotu (též bugota, bugoto, bugotu, mahaga, südliche, djadjahe nebo mbughotu) je austronéský jazyk. Mluví jím asi 4050 lidí na ostrově Santa Isabel (v nejjižnější části) a na malém přilehlém ostrově Furona. Jazyk má dva dialekty, vulava a hageulu. Tento jazyk, na rozdíl od většiny místních jazyků, jako kokota nebo zazao, není ohrožen jazykem čeke holo, lidé bughotu používají běžně.\n\nNa celém ostrově Santa Isabel se používají ysabelské jazyky, bughotu mezi ně však nepatří, a tak je jediným místním jazykem, který není ysabelský.\n"}
{"id": "1299580", "url": "https://cs.wikipedia.org/wiki?curid=1299580", "title": "Marie z Harcourtu", "text": "Marie z Harcourtu\n\nMarie z Harcourtu (9. září 1398 – 19. dubna 1476) byla v letech 1452 až 1476 hraběnkou z Aumale a baronkou z Elbeuf. Narodila se jako nejstarší dcera Jana VII. z Harcourt a jeho manželky Marie z Alençonu.\n\n12. srpna 1416 se Marie provdala za Antonína z Vaudémont, hraběte z Vaudémont a sira ze Joinvillu. Měli spolu několik dětí:\n\n\nPo otcově smrti v roce 1452 se pokoušela přivlastnit si celé dědictví a vyjmout z něj mladší sestru Janu z Harcourtu. V roce 1454 se Jana ustanovila hraběnkou z Aumale a Marie hraběnkou z Harcourtu a baronkou z Elbeuf. Tyto pozemky měl zdědit Mariin druhý syn Jan, ten však zemřel již v roce 1473 a tak přešly až na Mariina vnuka Reného.\n"}
{"id": "1299581", "url": "https://cs.wikipedia.org/wiki?curid=1299581", "title": "Spuž", "text": "Spuž\n\nSpuž (v srbské cyrilici Спуж) je vesnice v Černé Hoře, v údolí řeky Zety. Administrativně je součástí opštiny Danilovgrad. V roce 2003 měla Spuž 1529 obyvatel.\n\nSpuž je poprvé historicky připomínána v dokumentu z roku 1378. Její strategický význam byl dán především díky blízkému kopci, kde bylo vybudováno středověké opevnění. O jeho další rozšíření se zasloužil turecký správce Hodaverij Mahmutbegović v 18. století. Dne 17. července 1788 se zde uskutečnila bitva mezi Rakousko-uherskou armádou a tureckými vojsky. Obec byla v dobách existence Osmanské říše známá pod tureckým názvem \"İşpozi\".\n\nSpuž získala Černá Hora po Berlínském kongresu v rámci úprav balkánských hranic v roce 1878. Vesnice je dopravně dostupná po železnici prostřednictvím železniční trati Podgorica–Nikšić.\n"}
{"id": "1299584", "url": "https://cs.wikipedia.org/wiki?curid=1299584", "title": "Jana Šemjakinová", "text": "Jana Šemjakinová\n\nJana Volodymyrivna Šemjakinová (* 5. ledna 1986 Lvov, Sovětský svaz) je ukrajinská sportovní šermířka, která se specializuje na šerm kordem. Ukrajinu reprezentuje od prvního desetiletí jednadvacátého století. Na olympijských hrách startovala v roce 2008, 2012 a 2016 v soutěži jednotlivkyň a družstev. V soutěži jednotlivkyň získala na olympijských hrách 2012 zlatou olympijskou medaili. V roce 2014 obsadila třetí místo na mistrovství světa a v roce 2005 získala titul mistryně Evropy v soutěži jednotlivkyň. S ukrajinským družstvem kordistek vybojovala v roce 2015 třetí místo na mistrovství světa a v roce 2005 třetí místo na mistrovství Evropy.\n"}
{"id": "1299585", "url": "https://cs.wikipedia.org/wiki?curid=1299585", "title": "Fridrich II. z Vaudémontu", "text": "Fridrich II. z Vaudémontu\n\nFridrich II. z Vaudémontu, také znám jako Fridrich II. Lotrinský (1428 – 31. srpna 1470) byl v letech 1452 až 1470 hrabětem z Vaudémontu a pánem ze Joinvillu.\n\nNarodil se jako syn Antonína z Vaudémontu a jeho manželky Marie z Harcourtu, hraběnky z Harcourtu a baronky z Elbeuf. V roce 1445 se oženil se svou sestřenicí Jolandou Lotrinskou, dcerou Reného I. z Anjou a Izabely Lotrinské. Toto manželství ukončilo soudní spory mezi otcem nevěsty a ženicha, v souvislosti s následnictvím v lotrinském vévodství. Fridrich měl s Jolandou šest dětí. V roce 1453 ho tchán jmenoval velitelem vojsk, která poslal na pomoc francouzskému dauphinovi Ludvíkovi v boji proti savojskému vévodovi. V roce 1456 René svěřil Fridrichovi vládu nad barským vévodstvím a v roce 1459 mu udělil čestný titul generálporučíka Sicílie.\n"}
{"id": "1299588", "url": "https://cs.wikipedia.org/wiki?curid=1299588", "title": "Královská cesta (Hra o trůny)", "text": "Královská cesta (Hra o trůny)\n\nKrálovská cesta nebo též Královská jízda (v anglickém originále The Kingsroad) je druhý díl první řady středověkého fantasy seriálu Hra o trůny. Ve Spojených státech měl premiéru 24. dubna 2011, sedm dní po uvedení prvního dílu \"Zima se blíží\". Režie se, stejně jako v prvním díle, ujal Tim Van Patten a scénář napsali David Benioff a D. B. Weiss.\n\nKhalasar je na cestě do Vaes Dothrak, kmen doprovází i Daenerysin bratr Viserys (Harry Lloyd). Jorah Mormont (Iain Glen) během cesty oběma sourozencům prozradí, že je v exilu, protože prodával otroky. To je v Západozemí zakázané a Eddard Stark proto Joraha chtěl trestat.\n\nDaenerys (Emilia Clarke) se těžko smiřuje s nepohodlným kočovným životem, navíc nemá co jíst, když odmítá koňské maso. Být se svým manželem, khalem Drogem (Jason Momoa) pro ni není zrovna příjemné a stále tak upírá svoji pozornost na tři zkamenělá dračí vejce, která dostala jako svatební dar. Má několik služebných, mezi nimi i kurtizánu Doreah (Roxanne McKee), kterou se rozhodne požádat, aby ji naučila potěšit khala Droga.\n\nBrandon (Isaac Hempstead-Wright) po pádu z věže déle jak měsíc spí. Na Zimohradu stále přebývají Jaime (Nikolaj Coster-Waldau) i Cersei (Lena Headey), kteří jsou ale nemile překvapeni, když jim jejich mladší bratr Tyrion (Peter Dinklage) sdělí, že si je jistý, že mladík přežije.\n\nRodina Starků se kvůli nové pozici Eddarda (Sean Bean) musí rozdělit. Lady Catelyn (Michelle Fairley) zůstává na Zimohradu, aby mohla pečovat o Brana, zatímco Robb (Richard Madden) musí zastupovat svého otce. Sansa (Sophie Turner) i Arya (Maisie Williams) s Nedem odjíždí a rodinu doprovází i Jon (Kit Harington), který se ale se strýčkem Benjenem (Joseph Mawle) vydává ke Zdi, kde chce složit přísahu. Ještě před odjezdem nechá Jon Arye ukovat meč, se kterým by mohla cvičit. Když jí ho daruje, Arya ho pojmenuje Jehla. Chce se rozloučit i s Branem a ačkoliv se setkává s výrazným nesouhlasem lady Catelyn, nevycouvá. Rodina pak odjíždí a na rozcestí se Jon zeptá Eddarda na svoji matku; ten mu ale odpoví, že si o tom promluví, až se uvidí příště. Společně s Jonem se Zeď rozhodne navštívit Tyrion. Když pak výprava Neda Starka a krále Roberta (Mark Addy) zastaví na jídlo, Robert se Eddardovi svěří s obavami: totiž strachem z Daenerys Targaryen. Zprávy o její svatbě s khalem Drogem, „Koňákem“, se totiž donesly až do Západozemí a Robert se bojí toho, že až dívka porodí syna, celý khalasar se vydá dobýt Sedm království.\n\nPo odchodu Neda ze Zimohradu Catelyn bdí u Brana, který stále spí. Robb se pokouší matku donutit, aby začala fungovat i jako majordom hradu, jak by měla. Lady Stark ale nesouhlasí a i vypukne na hradě požár, nevzdálí se od Brana. V tu chvíli do pokoje vstupuje neznámý muž s dýkou, najatý, aby zavraždil Brana. Catelyn s ním bojuje, ale prohrává. Když už se muž vydá ke spícímu chlapci, do situace zasáhne Léto, Branův zlovlk, který muži prokousne hrdlo. Najatý muž vzbudí v lady pochybnosti o pádu Brana z věže a vydá se na místo vydá, kde najde dlouhý zlatý vlas. Sejde se s Robbem, mistrem Luwinem (Donald Sumpter), Serem Rodrikem Casselem (Ron Donachie) a Theonem Greyjoyem (Alfie Allen) a tam jim sdělí, že se vydá do Králova přístaviště za Nedem, aby mu pověděla o svém podezření.\n\nKdyž Ned zabije Lady, na Zimohradu se Bran probudí ze spánku.\n\nJon a Tyrion cestují ke Zdi a Jon je zklamán rekruty, kteří jdou na Zeď, aby nebyli souzeni za své zločiny. Tyrion se ještě snaží Jona přesvědčit, aby se zbavil své představy o Zdi, kde jsou pouze ušlechtilí strážní, podle něj je to totiž spíše místo pro zločince, vězně a bastardy, čemuž ale Jon nevěří.\n\nArya cvičí boj se synem řezníka Mycahem (Rhodri Hosking), když na scénu přijde Joffrey (Jack Gleeson) a Sansa, kteří se procházeli po okolí. Joffrey vidí oba šermovat holemi a posmívá se jim, nakonec namíří pravý meč na Mycaha a chce s ním bojovat. Když chlapce pořeže ve tváři, Arya se neudrží a na prince zaútočí. Joffrey jí to chce oplatit, když se ji ale chystá uhodit, přiběhne Nymeria, Aryin zlovlk, a prince kousne. Poradí Joffreyho a Arya jeho meč hodí do řeky. Tuší ale, že Nymerii hrozí nebezpečí a proto ji zažene do lesů.\n\nPrinc běží za Cersei a lže, že Nymeria ho napadla, jen co ho spatřila. Královna uvěří a nutí Roberta, aby Starky potrestal. Jediným nestranným svědkem je tak Sansa, která raději potvrdí Joffreyho lež, než aby přišla o možnost stát se jeho manželkou. Cersei tak donutí Roberta, aby vynesl rozsudek a nechal zlovlka zabít. Protože ale Nymeria není k nalezení, zabijí Lady, Sansina zlovlka. Ned navíc při své pochůzce uvidí i znetvořené tělo řezníkova syna Mycaha.\n\nDruhá epizoda seriálu byla režírována Timem van Pattenem, stejně jako první díl; scénář napsali David Benioff a D. B. Weiss. Její děj jvychází z knih George R. R. Martina, kapitol Tyrion I., Jon II., Eddard II., Tyrion II., Catelyn III., Sansa I., Eddard III., Bran III., a Daenerys III. Většina scén odpovídá knižní předloze, některé, například konfrontace mezi Jaimem Lannisterem a Jonem Sněhem, jsou vymyšlené scenáristy. Podlé knihy též nejsou členy Malé rady Robertův bratr Renly ani Ser Barristan Selmy.\n\nV seriálu se poprvé představil kat Illyn Payne, kterého zde ztvární hudebník Wilko Johnson. Též je zde velké množství scén se zlovlky, což se ukázalo obtížnější, než se zpočátku zdálo. Tvůrci původně zamýšleli využití skutečných vlků, kvůli dětským hercům se ale rozhodli použít křížence zvaného \"Northern Inuit Dog\". Oficiálně se o plemeno nejedná, avšak scenáristům se hodila jejich podobnost se skutečnými vlky. V závěrečné scéně, kdy měl Eddard alias Sean Bean zabít Lady, byla fena tak nervózní, že se se scéna téměř nedala natáčet. Po skončení natáčení Sophie Turner, představitelka Sansy Stark, svého „zlovlka“, skutečným jménem Zunni, adoptovala.\n"}
{"id": "1299589", "url": "https://cs.wikipedia.org/wiki?curid=1299589", "title": "Handzel", "text": "Handzel\n\nHandzel je české příjmení. Přechýlenou variantou je \"Handzlová\".\n\n\n\n"}
{"id": "1299591", "url": "https://cs.wikipedia.org/wiki?curid=1299591", "title": "Gogolin", "text": "Gogolin\n\nGogolin je město v Opolském vojvodství v Polsku. Administrativně přísluší okresu Krapkowice. V roce 2016 mělo 6565 obyvatel. Nachází se poblíž města Krapkowice, nedaleko řeky Odry.\n\nMěsto je poprvé připomínáno v latinském dokumentu z roku 1223 pod názvem \"Gogolino\". Od poloviny 14. století bylo součástí českého království, od roku 1742 bylo součástí Pruska. Na konci 18. století zde žilo 300 obyvatel. V roce 1830 bylo v abecedním seznamu sídel Slezska uváděno pod názvem \"Gogollin\"/\"Gogolin\".\n\nV roce 1854 žilo v Gogolině 1363 obyvatel, v roce 1910 to bylo již 3297. Značný ekonomický rozvoj umožnilo zavedení železnice a těžba triasových vápenců pro výrobu vápna. \n\nMístní kostel byl zbudován v roce 1901 a radnice v roce 1930. Přestože je původ názvu města slovanský, byl Gogolin ušetřen během 30. let 20. století rozsáhlých akcí přejmenovávání jednotlivých sídel nacisty. \n\nMěstská práva má od roku 1967. V blízkosti města se nachází několik vápenek a cementáren. Městem prochází železniční trať, spojující Opole a Katowice; v jeho blízkosti vede také i dálnice A4.\n\n"}
{"id": "1299592", "url": "https://cs.wikipedia.org/wiki?curid=1299592", "title": "CIF-70 Qasigiannguit", "text": "CIF-70 Qasigiannguit\n\nCIF-70 Qasigiannguit (celým názvem: Christianshåb Idrætsforening-70 Qasigiannguit) je grónský sportovní klub, který sídlí ve městě Qasigiannguit (dánsky: Christianshåb). Založen byl v roce 1970, letopočet vzniku je i v klubovém emblému. Fotbalový oddíl se v posledních letech účastní konečné fáze nejvyšší fotbalové soutěže v zemi. Jeho mužský oddíl je pak mistrem Grónska z roku 1979. Své domácí zápasy odehrává na stadionu Qasigiannguit. Klubová barva je červená.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu, volejbalu a házené.\n\nZdroj: \n\n\nZdroj: \n\n\n"}
{"id": "1299595", "url": "https://cs.wikipedia.org/wiki?curid=1299595", "title": "Natalija Konradová", "text": "Natalija Konradová\n\nNatalija Petrivna Konradová rozená Natalija Petrivna Gruzínská (* 4. srpna 1976 Kyjev, Sovětský svaz) je bývalá ukrajinská sportovní šermířka, která se specializovala na šerm kordem. Ukrajinu reprezentovala v devadesátých letech a v prvním desetiletí jednadvacátého století. V roce 2003 získala titul mistryně světa a v roce 2004 titul mistryně Evropy v soutěži jednotlivkyň. Jako úřadující mistryně světa a Evropy se nekvalifikovala na olympijské hry 2004. S ukrajinským družstvem kordistek vybojovala v roce 2001 a 2002 třetí místo na mistrovství Evropy.\n"}
{"id": "1299596", "url": "https://cs.wikipedia.org/wiki?curid=1299596", "title": "Klaudius de Guise", "text": "Klaudius de Guise\n\nKlaudius de Guise (20. října 1496 – 1. dubna 1550) byl francouzský aristokrat a generál. V roce 1528 se stal prvním vévodou de Guise.\n\nNarodil se jako syn lotrinského vévody Reného II. a Filipy z Guelders. Byl vzděláván na francouzském dvoře Františka I. V sedmnácti letech se Klaudius spojil s francouzským královským rodem sňatkem s Antoinette Bourbonskou, dcerou Františka Bourbonského.\n\nKlaudius se vyznamenal v bitvě u Marignana (1515) a dlouho se zotavoval z dvaceti dvou ran, které v bitvě utržil. V roce 1521 bojoval ve Fuenterrabie a Luisa Savojská připsala dobytí města jeho úsilí. V roce 1523 se stal guvernérem Champagne a Burgundska.\n\nKlaudius se 9. června 1513 oženil s Antoinette Bourbonskou, dcerou Františka Bourbonského, se kterou měl několik dětí:\n\n"}
{"id": "1299597", "url": "https://cs.wikipedia.org/wiki?curid=1299597", "title": "Nadija Kazimirčuková", "text": "Nadija Kazimirčuková\n\nNadija Mykolajivna Kazimirčuková provdaná Nadija Mykolajivna Fortunatovová (* 27. září 1978 Kyjev, Sovětský svaz) je bývalá ukrajinská sportovní šermířka, která se specializovala na šerm kordem. Ukrajinu reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2004 v soutěži jednotlivkyň. V roce 2006 obsadila třetí místo na mistrovství Evropy v soutěži jednotlivkyň. S ukrajinským družstvem kordistek vybojovala v roce 2002 a 2005 třetí místo na mistrovství Evropy.\n"}
{"id": "1299600", "url": "https://cs.wikipedia.org/wiki?curid=1299600", "title": "Jeva Vybornovová", "text": "Jeva Vybornovová\n\nJeva Vybornovová (* 13. listopadu 1974) je bývalá ukrajinská sportovní šermířka, která se specializovala na šerm kordem. Ukrajinu reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996 v soutěži jednotlivkyň. V roce 1995 obsadila druhé místo na mistrovství Evropy v soutěži jednotlivkyň. S ukrajinským družstvem kordistek vybojovala v roce 1998 třetí místo na mistrovství světa a druhé místo na mistrovství Evropy.\n"}
{"id": "1299601", "url": "https://cs.wikipedia.org/wiki?curid=1299601", "title": "Blablanga", "text": "Blablanga\n\nBlablanga je austronéský ysabelský jazyk. Mluví jím asi 1800 lidí na ostrově Santa Isabel, který je součástí Šalomounových ostrovu. Jazyk neexistuje v psané formě, ale pouze ve formě mluvené. Tento jazyk se používá ve vesnicích Susubona, Popoheo, Hovukoilo, Ghova a Biluro. Tento jazyk, na rozdíl od jazyků jako je kokota nebo zazao, neohrožuje jazyk čeke holo.\n"}
{"id": "1299605", "url": "https://cs.wikipedia.org/wiki?curid=1299605", "title": "Anfisa Počkalovová", "text": "Anfisa Počkalovová\n\nAnfisa Serhijivna Počkalovová (* 1. března 1990 Lvov, Sovětský svaz) je ukrajinská sportovní šermířka, která se specializuje na šerm kordem. Ukrajinu reprezentuje od prvního desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V soutěži jednotlivkyň se probojovala na olympijských hrách 2012 do čtvrtfinále. V roce 2009 obsadila třetí místo na mistrovství světa v soutěži jednotlivkyň. S ukrajinským družstvem kordistek vybojovala v roce 2015 třetí místo na mistrovství světa.\n"}
{"id": "1299608", "url": "https://cs.wikipedia.org/wiki?curid=1299608", "title": "Gao (jazyk)", "text": "Gao (jazyk)\n\nGao (též Nggao) je austronéský ysabelský jazyk. Mluví jím asi 1200 lidí na Šalomounových ostrovech na ostrově Santa Isabel. Tento jazyk postupně vymírá, děti už se začínají učit pouze jazyk čeke holo. \n"}
{"id": "1299639", "url": "https://cs.wikipedia.org/wiki?curid=1299639", "title": "Taťjana Logunovová", "text": "Taťjana Logunovová\n\nTaťjana Jurijevna Logunovová (* 3. července 1980 Moskva, Sovětský svaz) je ruská sportovní šermířka, která se specializuje na šerm kordem. Rusko reprezentuje od konce devadesátých let. Na olympijských hrách startovala v roce 2000, 2004, 2008, 2012 a 2016 v soutěži jednotlivkyň a družstev. V soutěži jednotlivkyň se na olympijských hrách 2000 probojovala do semifinále a obsadila čtvrté místo. V roce 2010 obsadila třetí místo na mistrovství světa a v roce 2003 získala titul mistryně Evropy v soutěži jednotlivkyň. S ruským družstvem kordistek vybojovala dvě zlaté (2000, 2004) a jednu bronzovou (2016) olympijskou medaili. S družstvem kordistek dále vybojovala dva tituly (2001, 2003) mistryň světa a v tři tituly (2003, 2004, 2012) mistryň Evropy.\n"}
{"id": "1299688", "url": "https://cs.wikipedia.org/wiki?curid=1299688", "title": "Avatar (hudební skupina)", "text": "Avatar (hudební skupina)\n\nAvatar je švédská melodic deathmetalová hudební skupina založená v roce 2001 ve městě Göteborg. Debutové album \"Thoughts of No Tomorrow\" vydala skupina v roce 2006 a od té doby vyšlo dalších šest studiových desek včetně zatím poslední \"Avatar Country\" (2018).\n\n\n\n\n\n"}
{"id": "1299706", "url": "https://cs.wikipedia.org/wiki?curid=1299706", "title": "Ljubov Šutovová", "text": "Ljubov Šutovová\n\nLjubov Andrejevna Šutovová (* 25. června 1983 Novosibirsk, Sovětský svaz) je ruská sportovní šermířka, která se specializuje na šerm kordem. Rusko reprezentuje od prvního desetiletí jednadvacátého století. Na olympijských hrách startovala v roce 2008, 2012 a 2016 v soutěži jednotlivkyň a družstev. V soutěži jednotlivkyň se na olympijských hrách 2008 probojovala do čtvrtfinále. V roce 2009 získala titul mistryně světa a v roce 2002 a 2013 obsadila třetí místo na mistrovství Evropy v soutěži jednotlivkyň. S ruským družstvem kordistek vybojovala na olympijských hrách 2016 bronzovou olympijskou medaili. S družstvem kordistek dále vybojovala v roce 2014 titul mistryň světa a v roce 2005 a 2012 titul mistryň Evropy.\n"}
{"id": "1299743", "url": "https://cs.wikipedia.org/wiki?curid=1299743", "title": "Anna Sivkovová", "text": "Anna Sivkovová\n\nAnna Vitalijevna Sivkovová (* 12. dubna 1982 Moskva, Sovětský svaz) je bývalá ruská sportovní šermířka, která se specializovala na šerm kordem. Rusko reprezentovala v prvním a druhém desetiletí jednadvacátého století. Na olympijských hrách startovala v roce 2004 a 2012 v soutěži jednotlivkyň a družstev. V roce 2013 obsadila druhé místo na mistrovství světa a v roce 2004, 2009 obsadila druhé místo na mistrovství Evropy v soutěži jednotlivkyň. S ruským družstvem kordistek vybojovala na olympijských hrách 2004 zlatou olympijskou medaili. S družstvem kordistek dále vybojovala tři tituly mistryň světa (2001, 2003, 2013) a čtyři tituly (2003, 2004, 2005, 2012) mistryň Evropy.\n"}
{"id": "1299744", "url": "https://cs.wikipedia.org/wiki?curid=1299744", "title": "This Is the Sound", "text": "This Is the Sound\n\n\n\n\n"}
{"id": "1299746", "url": "https://cs.wikipedia.org/wiki?curid=1299746", "title": "Violetta Kolobovová", "text": "Violetta Kolobovová\n\nVioletta Vitalijevna Kolobovová (* 27. července 1991 Dzeržinsk, Sovětský svaz) je ruská sportovní šermířka, která se specializuje na šerm kordem. Rusko reprezentuje od druhého desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V roce 2015 získala titul mistryně Evropy v soutěži jednotlivkyň. S ruským družstvem kordistek vybojovala na olympijských hrách 2016 bronzovou olympijskou medaili. S družstvem kordistek dále vybojovala dva tituly (2013, 2014) mistryň světa a v roce 2012 titul mistryň Evropy.\n"}
{"id": "1299749", "url": "https://cs.wikipedia.org/wiki?curid=1299749", "title": "874 (číslo)", "text": "874 (číslo)\n\nOsm set sedmdesát čtyři je přirozené číslo. Římskými číslicemi se zapisuje DCCCLXXIV. Následuje po číslu osm set sedmdesát tři a předchází číslu osm set sedmdesát pět.\n\n874 je:\n\n"}
{"id": "1299750", "url": "https://cs.wikipedia.org/wiki?curid=1299750", "title": "Taťjana Fachrutdinovová", "text": "Taťjana Fachrutdinovová\n\nTaťjana Rudolfovna Fachrutdinovová (* 20. prosince 1969) je bývalá ruská sportovní šermířka, která se specializovala na šerm kordem. Rusko reprezentovala v devadesátých letech a v prvním desetiletí jednadvacátého století. V roce 2001 obsadila druhé místo na mistrovství Evropy v soutěži jednotlivkyň. S ruským družstvem kordistek vybojovala v roce 2001 titul mistryň světa a v roce 2003 titul mistryň Evropy.\ndatabase.rusfencing.ru\n"}
{"id": "1299752", "url": "https://cs.wikipedia.org/wiki?curid=1299752", "title": "Kozí brada luční", "text": "Kozí brada luční\n\nKozí brada luční (\"Tragopogon pratensis\") je až jeden metr vysoká luční bylina kvetoucí počátkem léta za slunného počasí poměrně velkými, světle žlutými až zlatožlutými květními úbory. V české přírodě se vyskytuje ve dvou poddruzích, které se mj. liší výškou lodyhy a velikosti úborů. Jsou to:\n\nRostlina je rozšířena téměř po celé Evropě a dále východním směrem do Asie roste v ruské západní Sibiři, v Turecku i ve středoasijském Kazachstánu. Druhotně byla zavlečena do Spojených států, Kanady, na ostrovy Karibiku, do Argentiny i na Nový Zéland.\n\nV České republice roste sice od nížin do podhůří, ale s nestejnou četností. Nejhojnější je na západě Čech, naopak na jihu Čech i Moravy je vzácná.\n\nV prvém roce vyroste ze semene listová růžice a z ní druhým rokem vyrazí obvykle jediná květná lodyha. Při kvetení již bývá růžice suchá, po dozrání semen celá rostlina uhyne. Roste na loukách, pastvinách, mezích, na travnatých okrajích cest i na náspech a rumištích. Požaduje plné slunce a středně vlhké stanoviště, na výživnosti půdy závisí velikost rostliny. Ploidie druhu je 2n = 12.\n\nDvouletá rostlina s jednou lodyhou, dlouhou od 30 do 100 cm, vyrůstající ze svislého vřetenovitého kořene. Lodyha je přímá, často fialově naběhlá, jednoduchá nebo větvená a pod zákrovem ztlustlá. Přízemní listy v růžici i střídavé lodyžní vyrůstají z pochev a jsou čárkovité, poloobjímavé a podélně žilnaté. Jejich celokrajné, ostře špičaté čepele bývají 4 až 7 cm dlouhé a ve střední části 0,5 až 1,5 cm široké, směrem vzhůru se zmenšují. Lodyhy i listy obsahují bílý latex.\n\nNa vrcholu lodyh a jejích větví vyrůstají 1,5 až 4,5 cm velké úbory se sírově žlutými až zlatožlutými kvítky. Jednořadý zákrov mívá osm až třináct, na bázi srostlých zelených listenů s úzkým blanitým okrajem. Úbor s bezplevým lůžkem je tvořen 20 až 50 oboupohlavnými jazykovitými kvítky s ligulou s pěti zoubky. Pět jejich prašníků je srostlých do trubičky, ta je v horní části fialově zbarvená a prorůstá jí žlutá blizna. Kvítky se mohou opylit vlastním i cizím pylem, který přináší hmyz slétající se za nektarem. Kvete od května do července.\n\nÚbory se za slunného počasí otvírají časně zrána a již před polednem se zavírají. Přitom se větší obvodové kvítky sklápění nad menšími ve středu terče a svými prašníky se dostávají nad jejich blizny. Za deštivého počasí se úbory vůbec neotvírají.\n\nPlodem je tmavá, protáhlá nažka 1,5 až 2,5 cm dlouhá, která má výrazný zobánek s 1,5 mm dlouhým chmýrem, jehož pérovité chlupy jsou spleteny dohromady. Tím se chmýr stává pevnější a může být větrem odnesen do větší vzdálenosti. Po uzrání zůstávají nažky s chmýrem ještě dlouho na rostlině, vytvářejí až 8 cm chlupatou kouli.\n\nZ kozí brady luční se v lidové medicíně zužitkovává dužnatý kořen, zevně hnědý a uvnitř bílý, který roní bílé mléko. Sklízí se po odkvětu rostliny, suší se nebo maceruje. Lze jej použít při onemocnění jater, žlučníku, při zánětech močových cest i vně při kožních nemocech(zdroj?). Mladé listy jsou v době, kdy ještě neobsahují latex, vhodné do zeleninových salátů, později se stávají hořkými a rostliny většinou ani nejsou spásány býložravou zvěří.\n\n"}
{"id": "1299753", "url": "https://cs.wikipedia.org/wiki?curid=1299753", "title": "Marija Mazinová", "text": "Marija Mazinová\n\nMarija Valerjevna Mazinová (rusky Мария Мазина) (* 18. dubna 1964 Moskva, Sovětský svaz) je bývalá sovětská a ruská sportovní šermířka, která se specializovala na šerm kordem. Sovětský svaz a později Rusko reprezentovala v osmdesátých, devadesátých letech a na přelomu tisíciletí. Jako sovětská reprezentantka zastupovala moskevskou šermířskou školu, které spadaly pod Ruskou SFSR. Na olympijských hrách startovala v roce 1996 a 2000 v soutěži jednotlivkyň a družstev. V roce 1990 a 1992 obsadila třetí místo na mistrovství světa v soutěži jednotlivkyň. S ruským družstvem kordistek vybojovala na olympijských hrách jednu zlatou (2000) a jednu bronzovou (1996) olympijskou medaili a v roce 2001 vybojovala s družstvem titul mistryň světa.\n"}
{"id": "1299759", "url": "https://cs.wikipedia.org/wiki?curid=1299759", "title": "Oksana Jermakovová", "text": "Oksana Jermakovová\n\nOksana Ivanovna Jermakovová (* 16. dubna 1973 Tallinn, Sovětský svaz) je bývalá sovětská, estonská a ruská sportovní šermířka, která se specializovala na šerm kordem. Sovětský svaz a později Estonsko a Rusko (od roku 1998) reprezentovala v devadesátých letech a v prvním desetiletí jednadvacátého století. Jako sovětská reprezentantka zastupovala tallinnskou šermířskou školu, které spadala pod Estonskou SSR. Na olympijských hrách startovala v roce 1996 jako reprezentantka Estonska a v roce 2000, 2004 jako reprezentantka Ruska v soutěži jednotlivkyň a družstev. V roce 1993 získala titul mistryně světa v soutěži jednotlivkyň a v roce 2002, 2004 obsadila třetí místo na mistrovství Evropy. S ruským družstvem kordistek vybojovala na olympijských hrách 2000 a 2004 zlatou olympijskou medaili. V roce 2003 vybojovala s ruským družstvem kordistek titul mistryň světa a v roce 2003, 2004, 2005 titul mistryň Evropy. S estonským družstvem kordistek vybojovala v roce 1995 třetí místo na mistrovství světa.\n"}
{"id": "1299760", "url": "https://cs.wikipedia.org/wiki?curid=1299760", "title": "Jandák", "text": "Jandák\n\nPříjmení Jandák nese více osob:\n\n\n"}
{"id": "1299761", "url": "https://cs.wikipedia.org/wiki?curid=1299761", "title": "Bedřich Hacar", "text": "Bedřich Hacar\n\nBedřich Hacar (24. května 1893, Čechy pod Kosířem, Rakousko-Uhersko – 9. října 1963, Praha, ČSSR) byl český architekt a technik.\n\nHacar vystudoval na ČVUT stavební inženýrství a zeměměřické inženýrství. Promoval v roce 1921 a habilitoval v roce 1939. Po studiích pracoval jako konstruktér v Ústavu staveb ze železobetonu a železných staveb pozemních. Věnoval se zde především vlastnostem železobetonu a také pedagogické činnosti. Později se zabýval využitím tvaru hyperboly ve stavebnictví a uplatnění skořepinových střech. Od roku 1945 byl řádným profesorem Vysoké školy inženýrské při ČVUT. Byl ředitelem Stavebního, dnes Kloknerova ústavu. \n\nMezi projekty, na kterých se podílel, patřily například vodní nádrže ve Vranově nad Topľou, Vraném nad Vltavou, Štěchovicích, apod. Podílel se na stavbě podolské vodárny. Navrhl budovu nového nádraží v Sarajevu a projektoval stavby realizované také na území Rumunska. Prováděl zatěžkávací zkoušky některých velkých dopravních staveb, jako byl např. Podolský most. Staticky zajišťoval rekonstrukci kostela kostela Nanebevzetí Panny Marie v Ústí nad Labem a také rekonstrukci Emauzského kláštera, který byl po americkém náletu poničen. Spolu s Jaroslavem Fragnerem se podílel také na plánech obnovy Betlémské kaple. \n"}
{"id": "1299762", "url": "https://cs.wikipedia.org/wiki?curid=1299762", "title": "České zemské gubernium", "text": "České zemské gubernium\n\nČeské zemské gubernium (německy \"Böhmisches Landesgubernium\") se sídlem v Praze bylo v letech 1763–1849 vrcholným zemským správním orgánem v Čechách. V jeho čele stál od 1. května 1763 nejvyšší purkrabí jakožto gubernátor. Gubernium vzniklo během tereziánských reforem proměnou královské reprezentace a komory. V pozdější době bylo gubernium rozděleno na dva odbory – právní (\"in judicialibus\") a politicko-správní (\"in publicis et politicis\"). Za josefínských reforem byla od gubernia zcela oddělena soudní agenda. K 1. lednu 1850 české gubernium zaniklo a bylo nahrazeno českým zemským místodržitelstvím.\n\nPrezidenti zemského gubernia Českého království:\n\n\n"}
{"id": "1299763", "url": "https://cs.wikipedia.org/wiki?curid=1299763", "title": "Moravské zemské gubernium", "text": "Moravské zemské gubernium\n\nMoravské zemské gubernium (německy \"Mährisches Landesgubernium\") se sídlem v Brně bylo v letech 1763–1783 vrcholným zemským správním orgánem na Moravě. V jeho čele stál od 15. prosince 1764 moravský zemský hejtman jakožto gubernátor. Gubernium vzniklo během tereziánských reforem proměnou královské reprezentace a komory. V pozdější době bylo gubernium rozděleno na dva odbory – právní (\"in judicialibus\") a politicko-správní (\"in publicis et politicis\"). Za josefínských reforem byla od gubernia zcela oddělena soudní agenda. V roce 1783 byla kompetence gubernia rozšířena i na rakouské Slezsko a úřad byl přejmenován na Moravskoslezské zemské gubernium.\n\nPrezidenti zemského gubernia na Moravě:\n\n\n"}
{"id": "1299766", "url": "https://cs.wikipedia.org/wiki?curid=1299766", "title": "Plameňák andský", "text": "Plameňák andský\n\nPlameňák andský (\"Phoenicoparrus andinus\") je druh plameňáka. Je blízce příbuzný plameňáku Jamesovu, s nímž tvoří rod \"Phoenicoparrus\". Má bledě růžové tělo s jasnějšími horními částmi. Jde o jediný druh plameňáka se žlutýma nohama a třemi prsty. Vyskytuje se ve vysokých polohách v Andách, a to od jižního Peru po severozápadní Argentinu a severní Chile. Jde o stěhovavého ptáka, který je schopný během jednoho dne uletět několik set kilometrů. Podle IUCN patří mezi zranitelné druhy, a to z důvodu nepřirozených změn v jeho přirozených sídlech. Výrazný vliv na úbytek plameňáků andských má těžba a také různé lidské zásahy.\n\n"}
{"id": "1299767", "url": "https://cs.wikipedia.org/wiki?curid=1299767", "title": "Laguna de Salinas", "text": "Laguna de Salinas\n\nLaguna de Salinas je solné jezero v regionu Arequipa na jihu Peru, ležící ve výšce 4300 m n. m. Leží v Národní rezervaci Salinas y Aguada Blanca přibližně šedesát kilometrů od města Arequipa. Jezero je tvořeno několika vrstvami soli, které v některých místech dosahují tloušťky několika centimetrů, jinde až několika metrů. Na jezeře je častý velmi silný vítr s extrémními teplotními výkyvy. V různých obdobích roku sem přilétá značné množství různých druhů ptáků. Patří mezi ně například tři druhy plameňáků – plameňák chilský, plameňák Jamesův a plameňák andský. Dále se zde usazují stěhovaví ptáci, jako například vodouš žlutonohý, vodouš velký a jespák tundrový.\n"}
{"id": "1299768", "url": "https://cs.wikipedia.org/wiki?curid=1299768", "title": "Reserva nacional de Salinas y Aguada Blanca", "text": "Reserva nacional de Salinas y Aguada Blanca\n\nReserva nacional de Salinas y Aguada Blanca je chráněné území zasahující do regionů Arequipa a Moquegua na jihu Peru. Národní rezervací bylo vyhlášeno 9. srpna roku 1979. Celková rozloha rezervace činí 3669,36 km². Jejím územím protékají řeky Yura a Chili. Nachází se zde vysokohorské pláně, na nichž se nachází různá jezera, včetně rozsáhlého salaru Laguna de Salinas. Na jihozápadě je oblast obklopena sopkami, jako jsou Ubinas, El Misti, Pichu Pichu a Chachani. Na severu se nachází hory Chuccura a Huarancante. Ačkoliv byla oblast původně chráněna kvůli živočichům (velbloudovití a plameňáci) a andské krajině, jedná se zároveň o zdroj vody pro Arequipu, což je druhé největší město země. V oblasti bylo nalezeno celkem 358 druhů rostlin, převážně keřů a bylin. Mezi původní druhy živočichů patří lama alpaka, vikuňa a guanako, ale také lyska velká, puma americká, kočka pampová, kočka horská a pes horský.\n"}
{"id": "1299771", "url": "https://cs.wikipedia.org/wiki?curid=1299771", "title": "Kozojedský potok", "text": "Kozojedský potok\n\nNázev Kozojedský potok má více vodních toků:\n\n"}
{"id": "1299772", "url": "https://cs.wikipedia.org/wiki?curid=1299772", "title": "Klub přátel kolejových vozidel Brno", "text": "Klub přátel kolejových vozidel Brno\n\nKlub přátel kolejových vozidel Brno (KPKV) je spolek se sídlem v Brně, mezi jehož cíle patří provoz, pronájem a renovace historických kolejových vozidel. V čele sdružení je Ing. Jiří Kotas, který je jedním ze zakládajících členů, iniciátorů a zároveň mecenášem KPKV.\n\nVe sbírkách KPKV je několik hnacích vozidel nezávislé trakce, která byla odkoupena z vleček v České republice, parní lokomotivy, z nichž jedinou provozní je ČKD 1345 BS 200 (213.901) z roku 1954. Dále jsou ve sbírkách KPKV různé vozy. Od osobních po nákladní, včetně nástaveb na opravu trakčního vedení.\n\nKlub sídlí na brněnském dolním nádraží, kde lze spatřit naprostou většinu kolejových vozidel, ale i předmětů či objektů, souvisejících s drážní tematikou a historií.\n\nSvou činností se klub podílí i na komerčním provozu některých historických vozidel. Již tradicí se stala spolupráce na provozu některých zvláštních vlaků se společností JHMD či pravidelné podzimní nasazení našich vozidel na akcích občanského sdružení Kroměřížská dráha, provozujícího výletní vlaky na trati Kojetín-Tovačov.\n\nKlub mezi lety 1997–2006 působil na trati č. 903 z Havlíčkova Brodu do Žďáru nad Sázavou. Působení bylo ukončeno vytrháním tratě v roce 2006.\n\nV současnosti KPKV soustřeďuje svoji muzejní činnost na tratě Nemotice–Koryčany nebo na tzv. „Tovačovku“, kam také směřuje své nostalgické a výletní vlaky.\nMimo těchto tratí jsou vozidla spolku využívána cestujícími, fotografy a filmaři téměř kdekoliv, kde to dopravní cesta umožňuje. KPKV vypravuje několikrát do roka zvláštní vlaky pro uzavřené platící skupiny fandů železniční nostalgie.\n\nJedním z unikátních exponátů, jež se podařilo zachránit, je i parní akumulační lokomotiva řady 998, která působila ve firmě SETUZA a.s. Jedná se o poslední parní lokomotivu dodanou z výroby do Československa. \n\nMezi další unikáty patří parní akumulační lokomotiva ČKD 1435 CS 40 A, kde jedna je uvedena do vystavovatelného stavu a druhá se chystá na své plné zprovoznění. Z celé této série jsou dochovány pouze dva kusy a obě vlastní KPKV Brno.\n\nDalší perlou mezi parními lokomotivami KPKV Brno, je JŽ 33 032 registrovaná na Drážním Úřadě v ČR pod číslem 555.0186 a tendr 935.2186. V této době se pracuje na jejím zprovoznění. \n\n\n\nSeznam vozidel není kompletní. Neobsahuje např. tažné vozy a průmyslové motorové lokomotivy bez označení.\n\n"}
{"id": "1299775", "url": "https://cs.wikipedia.org/wiki?curid=1299775", "title": "Římskokatolická farnost Hvozdná", "text": "Římskokatolická farnost Hvozdná\n\nŘímskokatolická farnost Hvozdná je územní společenství římských katolíků s farním kostelem Všech svatých v děkanátu Vizovice. \n\nExistence kostela, fary a duchovní správy v obci je doložena roku 1480. Současný kostel je již třetí v pořadí, postaven byl roku 1784.\nOd roku 1994 spravuje farnost jako administrátor excurrendo farář ze Štípy. K červnu 2017 je jím R. D. Mgr. František Sedláček.\n\nFarnost se v roce 2017 zapojila do projektu Noc kostelů. \n\nVe farnosti se pravidelně pořádá tříkrálová sbírka. V roce 2017 se vybralo ve Hvozdné 42 881 korun a v Ostratě 12 581 korun.\n"}
{"id": "1299777", "url": "https://cs.wikipedia.org/wiki?curid=1299777", "title": "Ercole de' Roberti", "text": "Ercole de' Roberti\n\nErcole de' Roberti (1451–1496), také známý jako Ercole Ferrarese nebo Ercole da Ferrara, byl italský umělec rané renesance a ferrarské školy.\n\nErcole de' Roberti se narodil jako syn vrátného na zámku rodiny d'Este, později zastával pozici soudního umělce pro rodinu d'Este ve Ferraře. Je zmiňován ve Vasariho \"Le Vite delle più eccellenti pittori, scultori, ed architettori\" ( Životy nejvýznačnějších malířů, sochařů a architektů).\n\nPodle Giorgio Vasariho:\n\n\"Ercole měl mimořádnou lásku k vínu a jeho časté opilství zkrátilo jeho život, který si užíval bez jakýchkoliv nehod až do čtyřicítky, kdy byl jednou raněn záchvaty, které nakonec ukončily jeho krátký život. \"\n\nV roce 1473, když mu bylo 17 let, opustil Ferraru a pracoval v ateliéru Francesca del Cossy v Bologni. Podle Vasariho Ercole pracoval v Bologni pod Lorenzo Costou, ale pravděpodobnější je, že Vasari jej zaměnil za jiné malíře, Ercole da Bologna nebo Ercole Banci. V roce 1486 pracoval ve Ferraře v dílně Cosimo Tury jako dvorní malíř rodiny d'Este. Pro rodinu d'Este nebyl zřejmě jen dvorním malířem. Doprovázel Alfonsa d'Este při jeho návštěvě papeže v Římě, navrhoval šaty pro svatební obřad Isabelly d'Este, a snad se dokonce zabýval i výrobou salámů. Obrazy Ercoleho jsou vzácné. Jeho život byl krátký a mnoho jeho prací bylo zničeno.\n\nPrvní zralé práce vytvořil Ercole pro baziliku San Petronia v Bologni a jsou v kapli Griffoni: Jedná se o obraz \"Zázraky sv. Vincenta z Ferrary\" z roku 1473. Vytvořil zde také výzdobu bočních pilastrů pro oltář. Ve stejné době vytvořil obraz \"Svatý Jeroným v divočině\". Ercole de' Roberti spolupracoval na freskách v Palazzo Schifanoia. V roce 1480 vytvořil Ercole velký oltář s obrazem \"Madona s dítětem a svatými\" pro kostel Santa Maria in Porto v Ravenně. Obraz je nyní v umístěn v muzeu \"Pinacoteca di Brera\" v Miláně. Portréty Giovanniho Bentivoglia a Ginevry Bentivoglio připisované Ercole de' Robertimu (kolem roku 1480) jsou v Národní galerii umění ve Washingtonu. V roce 1486 pracoval ve Ferraře v dílně Cosimo Tury jako dvorní malíř rodiny d'Este.\n\n"}
{"id": "1299778", "url": "https://cs.wikipedia.org/wiki?curid=1299778", "title": "Tere-Cholský chošún", "text": "Tere-Cholský chošún\n\nTere-Cholský chošún (rusky Тере-Хольский кожуун, tuvinsky Тере-Хөл кожуун) je administrativně-územní jednotka (chošún) v Republice Tuva v Ruské federaci. Administrativním centrem je selo Kungurtug.\n\nNa severu sousedí s Kaa-Chemským chošúnem a na jihu s Erzinským chošúnem.\nTere-Cholský chošún se nachází na vršinách Balyktyg-Chema, na úpatí pohoří Sangilen. S Kyzylem je propojena pouze letadlem. Během léta lze využít spojení automobilem. Na úžemí chošúnu žilo k 1. lednu 2006 celkem 1 832 obyvatel. Obyvatelstvo čítá jen venkovské obyvatelstvo, protože v oblasti nejsou žádná města. Tere-Cholský chošún má nejmenší populaci v Tuvě. Chošún byl založen v roce 2003 vydělením území z Kyzylského chošúnu.\n\n"}
{"id": "1299779", "url": "https://cs.wikipedia.org/wiki?curid=1299779", "title": "Palazzo Schifanoia", "text": "Palazzo Schifanoia\n\nPalazzo Schifanoia je renesanční palác v italském městě Ferrara v regionu Emilia-Romagna. Jméno „Schifanoia“ pochází zřejmě z italského „schivar la noia“, což znamená doslova „útěk z nudy“, což přesně popisuje původní záměr využití paláce a dalších vil v jeho těsné blízkosti, kam se dvůr rodu d'Este uchyloval k odpočinku. \n\nPalác byl postaven pro rod d'Este, starou evropskou knížecí dynastii. Ze starší větve domu d'Este pocházeli němečtí králové a bavorští, saští a brunšvicko-lüneburští vévodové (1208–1218). Byli též předky hannoverské dynastie a ruského cara Ivana VI. Z mladší větve rodu d'Este pocházeli vládci Ferrary (1240–1597), Modeny a Reggia Emilia (1288–1796).\n\nPůvodní jednopatrovou budovu bez křídel, zato s městskou přední částí a zahradou nechal postavit Alberto V. d'Este (1385) jako malé útočiště určené výhradně k odpočinku, slavnostním večeřím a banketům, kratochvílím (\"delizie\") a zábavě. Jako ekvivalent románské příměstské vily (\"villa suburbana\"), Palazzo Schifanoia předcházel výstavbu dalších rekreačních vil postavených v renesančním slohu v Římě jako například \"Cortile del Belvedere\" (Belveder), jež byla postavena pro papeže Mikuláše V. \n\nPříležitostí k vytvoření cyklu fresek byla očekávaná investitura Borsa d'Este (1413–1471) jako ferrarského vévody. Titul získal v roce 1452 od císaře Fridricha III. Habsburského a stal se i vévodou Modeny a Reggia Emilia. \n\nFasáda byla původně vyzdobena římsou předstírající cimbuří, povrch byl hladký štuk zdobený geometrickými vzory a imitací mramoru. Tato výzdoba je bohužel ztracena. Bohatě zdobený vchod z bílého mramoru se zachoval, ačkoli jeho barvy časem zvětraly. Historikové umění se neshodují, zda autorem byl malíř a designér Francesco del Cossa (c. 1430 – c. 1477, italský renesanční malíř ferrarské školy) nebo Biagio Rossetti. Nad obloukovými dveřmi lemovanými pilastry jsou zobrazeny symboly domu d'Este – jednorožec jako symbol vévodské shovívavosti a zdroje přízeň. V roce 1493 byla přidána terakotová římsa podle návrhu Biagio Rossettiho. Ten byl rovněž pověřen Ercolem d'Este I. rozšířit palác. \n\nOd \"Salone dei Mesi\" (Salonu měsíců) návštěvník vešel přímo do zahrady a došel k monumentálnímu schodišti, vycházejícímu z letní lodžie. Obojí bylo zbořeno v 18. století. \n\nNejvýznamnější výzdobou paláce jsou alegorické fresky vytvořené malířem Francescem del Cossou ve spolupráci s Cosimem Turou kolem roku 1469. \n\nTématem slavností zobrazených ve freskovém cyklu je správné uspořádání lidstva a přírody pod dobrou vládou vévody, garanta míru a prosperity v panství d'Este. Borso d'Este vyzval architekta Pietra Benvenuto degli Ordini aby vytvořil vévodský byt v horních prostorách paláce a poskytl budově \"salon\" vhodný pro přijímání velvyslanců a delegací. Palác měl být jakýmsi protipólem k paláci \"Palazzo della Ragione\" ve Ferraře, kde sídlila ferrarská šlechta. \"Palazzo della Ragione\", který byl často používán italskou šlechtičnou Marfisou d'Este, velkou patronkou umění, byl zničen za druhé světové války. \n\nV Palazzo Schifanoia v \"Salone dei Mesi\" (Salon měsíců) je zobrazen čistě pohanský cyklus měsíců od malíře Cosima Tury. Cyklus zobrazuje jednotlivé měsíce jako alegorický souboj olympijských bohů vládnoucím jednotlivým měsícům. Bohové jsou zobrazeni se svými atributy a zvířaty, jež každého jednotlivého boha personifikují a spojují ho se znameními souhvězdí ve zvěrokruhu. Fresky byly vytvořeny kolem roku 1469, většinou umělci domu d'Este. Na freskách Cosimo Tury jsou k jednotlivým měsícům přiřazeny činnosti obvyklé v tomto období na ferrarském dvoře pod dobrotivým okem Borso d'Este. Fresky jsou lemovány astrologickými osobnostmi podle návrhů Francesca del Cossy a Ercole de 'Roberti. Promyšlený a komplikovaný systém alegorií musel pocházet z bezprostředního okolí Borso d'Este, možná od jeho dvorního astrologa Pellegrina Prisciani, s některými podrobnostmi odvozenými od Giovanni Boccaccio, autora\" Genealogie deorum \".\n\nV sousedním sále \"Sala delle Virtù\" (Sál ctností) sochař Domenico di Paris vytvořil štukové reliéfy ve stylu \"frize putti\" (zobrazení nahého dítěte, zejména cheruba či Kupida, v renesančním umění) a symboly kardinálských a teologických ctností pod stropem. \nPo opuštění Ferrary rodinou d'Este v roce 1598 byl palác součástí dědictví dalších rodin až k rodině Tassoni, která nechala vzácné fresky zamalovat. Když se vévodství Ferrara stalo součástí \"Papežských států\", z \"Palazzo Schifanoia\" se stala manufaktura a tabákové skladiště. Když po první světové válce \"Palazzo Schifanoia\" přešel opět do vlastnictví Ferrary, pouze sedm fresek v \"Salone dei Mesi\" \"Salone\" zůstalo zachováno. \n\n\"Palazzo Schifanoia\" je součástí dědictví Ferrary uchovávaného pod záštitou \"Musei Civici d'Arte Antica di Ferrara\". V prostorách určených pro 14. a 15. století najdete sbírky starožitností, numismatickou sbírku a medaile od Pisanella a díla dalších umělců období italské renesance, která připomínají členy rodiny d'Este. \n"}
{"id": "1299780", "url": "https://cs.wikipedia.org/wiki?curid=1299780", "title": "Nizozemská organizace pro aplikovaný vědecký výzkum", "text": "Nizozemská organizace pro aplikovaný vědecký výzkum\n\nNederlandse Organisatie voor Toegepast Natuurwetenschappelijk Onderzoek (TNO; ) je nezisková společnost, v Nizozemsku, která se zaměřuje na aplikovaní vědy.\n\nTNO je organizace, která provádí výzkum a nabízí odborné poradenské služby pro firmy, samosprávy a veřejné organizace. Se zhruba 3800 zaměstnanci, kteří rozvíjí a aplikují znalosti z vědecké sféry, tvoří TNO největší výzkumný ústav v Nizozemsku. Mimo jiné TNO testuje a certifikuje produkty a služby, a provádí nezávislé hodnocení kvality.\n\nTNO se může do jisté míry porovnat výzkumné organizaci Fraunhofer Society v Německu, CSIRO v Austrálii a nebo Joanneum Research v Rakousku.\n\nTNO bylo založeno na základě Nizozemského zákona z roku 1932, kde se mimo jiné vztyčila mise TNO: podpora společnosti a vlády s inovativními a praktickými znalostmi.\n\nVýzkum je v TNO zaměřen na 5 oblastí:\nV roce 1994 se TNO Primate Centre v Rijswijku, Nizozemí, stalo nezávislou organizací, tzv. Biomedicínské centrum pro výzkum primátů.\n\nTNO je součástí konsorcia, které postavilo jako první na světě cyklostezku vyrobenou ze solárních panelů, známou jako \"SolaRoad\".\n\nTNO má sídlo v Haagu. Výzkumné ústavy se nachazí v: Delft, Rijswijk, Leiden, Groningen, Apeldoorn, Helmond, Soesterberg, Utrecht, Den Helder, Zeist a Eindhoven. TNO má také mezinárodní pobočky v Tokiu (Japonsko), Toronto (Kanada), Bruselu (Belgie), Doha (Katar), Singapuru a Aruba, které slouží pro zejména pro kontakt se zákazníky.\n"}
{"id": "1299781", "url": "https://cs.wikipedia.org/wiki?curid=1299781", "title": "Bankovní unie", "text": "Bankovní unie\n\nEvropská bankovní unie je projektem Evropské unie v oblasti bankovnictví. Jedná se o odpověď evropských zemí na krize bankovních sektorů a krize veřejných financí, jež se projevily v různé podobě v různých částech Evropy, nejcitelněji však ve státech eurozóny po roce 2009 jakožto specifický důsledek globální finanční a ekonomické krize. Bankovní unie vedle společného základu harmonizovaných pravidel sestává ze tří pilířů. Těmi jsou jednotný bankovní dohled, jednotné řešení bankovních krizí a společné pojištění vkladů klientů bank. Pouze první dva pilíře jsou zatím funkční. Politická jednání mezi členskými státy o třetím pilíři jsou v současné době zablokovaná a na jeho podobě neexistuje shoda. \n\nÚčast v bankovní unii je povinná pro státy platící společnou měnou. Ostatní členové EU se mohou připojit navázáním tzv. úzké spolupráce s Evropskou centrální bankou a stát se tak členy bankovní unie i bez zavedení eura. \n\nDne 29. června 2018 zažádalo o vstup do bankovní unie Bulharsko, dne 4. července 2019 tak učinilo Chorvatsko. V daných zemích zatím probíhají potřebné reformy a ke schválení jejich žádostí tak dosud nedošlo. \n\nDánsko a Švédsko, které eurem také zatím neplatí, tento krok momentálně aktivně zvažují. Motivace těchto zemí je do jisté míry dána i tím, že se významná skandinávská bankovní skupina Nordea rozhodovala o přesídlení ze Švédska na území bankovní unie. Švédsko mělo zájem na tom, aby Nordea zůstala, Dánsko mělo zájem, aby banka přesunula své sídlo k němu. I přes avizovanou snahu zmíněných zemí znovu zvážit vstup do bankovní unie se však banka rozhodla pro okamžité přesunutí svého sídla do Finska, které eurem platí a je proto automaticky členem bankovní unie. \n\nCílem bankovní unie je zejména přerušit začarovaný kruh mezi navzájem se posilujícím bankovním a svrchovaným rizikem v době krize, tedy situace, kdy vlády snažící se zabránit bankovnímu kolapsu ve své zemi, se samy musely zadlužit na finančních trzích, aby zachránily své systémově důležité banky (tj. instituce, jejichž pád by způsobil významné narušení širšího finančního systému a hospodářské aktivity - též v angličtině \"too big to fail\"). To však vedlo ke zvýšení zadlužení státu a potažmo ke zvýšení rizikového úroku u jeho dluhopisů (respektive snížení jejich ceny), což zpětně poškozovalo pozici daných bank, jejichž rozvahy byly a stále jsou plné dluhopisů vlastního státu. Hodnota jejich aktiv tudíž dále klesala. Problémem je zde tedy hlavně závislost, kdy banky v Evropě mají tendenci akumulovat dluh především svého vlastního státu, a ten si na oplátku nemůže záchranu svých velkých bank dovolit. \n\nBankovní unie se tento problém snaží odstranit přesunutím na evropskou úroveň, neboť systémově významná banka, která je relativně příliš velká vzhledem k domácímu státu (měřeno podílem její velikosti vůči HDP) a má tak potenciál jej strhnout do krize, se z evropského pohledu pro případné řešení krize nebude zdát tak významná. Bankovní unie rovněž dává jasná pravidla, jak v dané situaci postupovat (oproti stavu v nedávné krizi), např. v případě přeshraničních bankovních krizí, kde v minulosti nebyla vyjasněna odpovědnost zasažených států, což nyní dává hráčům na trhu větší jistotu a mělo by posílit důvěru ve finanční systém a finanční stabilitu v eurozóně obecně.\n\nMediálně vděčnějším motivem pro vznik bankovní unie je však spíše tvrzení, že státy, respektive daňoví poplatníci by již nikdy neměli platit za průšvihy svých bank. Mechanismus pro řešení krizí totiž počítá s fondem pro řešení krize, který si povinně naplňují samotné evropské banky a z těchto prostředků se případné krizové operace budou hradit. Jakékoli jištění tohoto fondu ze strany veřejných rozpočtů by mělo být fiskálně neutrální, tedy v případě použití následně splaceno bankami. Použití prostředků z fondu pro řešení krize je však zejména podmíněno předchozím zapojením investorů a věřitelů banky do absorpce ztrát (mechanismus vnitřní rekapitalizace, tzv. \"bail-in\", jakožto protiklad k již zakázané veřejné záchraně, tzv. \"bailout\"). Postiženi tak budou kromě akcionářů většinou velcí věřitelé, kteří nakoupili dluhopisy dané banky a výměnou za úrok tak akceptovali určité riziko jejich nesplacení. Drobní vkladatelé, ač v jistém smyslu také věřitelé banky (banky jim \"dluží\" jejich vklady), odepisováním závazků banky nebudou postiženi. Jejich vklady jsou kryté až do výše 100 000 EUR dle směrnice DGSD platné v celé EU. \n\nNutnosti řešit krize finančních institucí by se však mělo ideálně předcházet. A proto bankovní unie zavádí rovněž centralizovaný dohled nad významnými bankami v eurozóně vykonávaný od 4. listopadu 2014 Evropskou centrální bankou. Ta by měla potenciální problémy v bankovním sektoru díky svému systémovému nadhledu včas detekovat a vynutit na bankách příslušná nápravná opatření. ECB rovněž dohlíží na dodržování platných pravidel, jimiž se banky musí řídit. Společný dohled je nutný i z důvodu konzistence odpovědností. Kvůli riziku morálního hazardu obecně není žádoucí, aby společný rezoluční fond v případě krize platil za problémy, které vznikly selháním národních orgánů dohledu, což by mohlo vytvářet nezdravé motivace pro účastníky systému. Národním orgánům dohledu jsou ponechány pouze malé banky (systémově nevýznamné), u kterých neexistuje veřejný zájem na specifickém řešení jejich problémů, nemají samy o sobě potenciál ohrozit finanční stabilitu a v případě krize budou ponechány národním insolvenčním řízením. Státy, které tento dohledový dualismus prosadily rovněž argumentují, že národní orgány dohledu znají lépe jejich lokální specifika a obchodní modely a dokáží je tak dohlížet efektivněji. Konečnou odpovědnost však i zde nese ECB a je proto oprávněna i nad jakoukoli méně významnou bankou v bankovní unii v případě potřeby přímý dohled převzít.\n\nSjednocení dohledu a mechanismů pro řešení krize v bankovním sektoru na evropské úrovni by rovněž mělo pomoci finanční integraci, respektive zvrácení finanční fragmentace, ke které po vypuknutí krize v Evropě došlo, a která jde proti principu vnitřního trhu. Zároveň se má za to, že pokud vlivem odstranění přeshraničních regulatorních bariér dojde ke konsolidaci, tj. k fúzím bank napříč Evropou na základě efektivity, zvýší se soukromé sdílení rizik, zlepší se fungování trhu a tedy i služeb pro zákazníky bank. \n\nZmíněné mechanismy by měl doplnit ještě třetí, poslední pilíř: Evropský systém pojištění vkladů (EDIS), tedy společná garance vkladů drobných vkladatelů v jejich plné výši (max. do 100 000 EUR) a jejich vyplacení klientům do 7 dnů v případě, že se jejich banka dostane do insolvence a bude zlikvidována. Od tohoto mechanismu se očekává další posílení důvěry klientů v bankovní systém, a to zajištěním stejné úrovně ochrany vkladatelům v celé bankovní unii bez ohledu na konkrétní místo, na kterém se v bankovní unii nachází. Vkladatelé by tak napříště nebyli vystaveni negativním důsledkům větších lokálních šoků, na které národní garanční fondy z logiky věci nemají dostatečné prostředky. Zároveň by byla dále omezena nebezpečná smyčka mezi státem a bankami na jeho území (a jejich potenciálem se vzájemně uvrhnout do krize), jak bylo popsáno výše. Na konečné podobě tohoto mechanismu, natožpak na jeho spuštění, však v současné době neexistuje politická shoda. Odpůrci EDIS podmiňují jeho zavedení dalším snižováním rizik v bankovních sektorech zúčastněných států, které je podle nich v současnosti stále nedostatečné a hrozil by morální hazard. Osud mechanismu je tak nejistý. \n\nFunkčnost architektury bankovní unie zatím od doby vzniku nebyla v praxi podrobena zatěžkávací zkoušce v podobě systémové finanční krize. Podle nových pravidel proběhlo zatím pouze jedno řešení krize - španělské Banco Popular v červnu 2017. Rezoluce banky se obešla bez použití veřejných prostředků i bez zapojení Jednotného fondu pro řešení krizí. První malý test nového rámce byl proto tiskem i odbornou veřejností hodnocen jako relativně úspěšný. \n\n\n\n"}
{"id": "1299783", "url": "https://cs.wikipedia.org/wiki?curid=1299783", "title": "Hořavova–Wittenova doménová stěna", "text": "Hořavova–Wittenova doménová stěna\n\nV teoretické fyzice je Hořavova-Wittenova doménová stěna typ doménové stěny, která se chová jako hranice jedenáctirozměrného časoprostoru v M-teorii.\n\nPetr Hořava a Edward Witten tvrdí, že zrušení anomálií zaručuje, že se supersymetrické kalibrační teorie s kalibračními grupami E8 rozšíří na této doménové stěně. Tato skutečnost je důležitá pro různé vztahy mezi M-teorií a teorií superstrun.\n"}
{"id": "1299784", "url": "https://cs.wikipedia.org/wiki?curid=1299784", "title": "Plazmaron", "text": "Plazmaron\n\nVe fyzice je plazmaron kvazičástice vzniklá v systému, který má silné plazmonové-elektronové interakce. Je to kvazičástice tvořená kvazičásticovými interakcemi, protože plazmony i elektronové díry jsou kolektivní režimy různých druhů. V poslední době byl pozorován v grafenu a dříve v elementárním bismutu.\n"}
{"id": "1299786", "url": "https://cs.wikipedia.org/wiki?curid=1299786", "title": "Inverzní beta rozpad", "text": "Inverzní beta rozpad\n\nInverzní beta rozpad, běžně označovaný zkratkou IBD, je jaderná reakce zahrnující rozptyl elektronového antineutrina a protonu, za vytvoření pozitronu a neutronu. Tento proces se běžně používá v detekci elektronových antineutrin v neutrinových detektorech, jako byla první detekce antineutrin v Cowanově–Reinesově neutrinovém experimentu, nebo v neutrinových experimentech jako KamLAND či Borexino. Je to základní proces při pokusech zahrnujících nízkoenergetická neutrina (< 60 MeV), například při studiu neutrinových oscilací, reaktorových neutrin, sterilních neutrin a geoneutrin.\n\nInverzní beta rozpad probíhá jako\n\nformula_1,>\n\nkde elektronové antineutrino (formula_2) interaguje s protonem (p) za vzniku pozitronu (formula_3) a neutronu (n). IBD reakce může být zahájena pouze v případě, že má antineutrino kinetickou energii alespoň 1,806 MeV (tzv. prahová energie). Většina energie antineutrina je distribuována do pozitronu vzhledem k jeho malé hmotnosti v relaci k neutronu. Pozitron okamžitě podléhá anihilaci za vytvoření záblesku světla s energií vypočítanou jako\n\nformula_4,\n\nkde 511 keV je zbytková hmota elektronu a pozitronu, formula_5 je viditelná energie reakce a formula_6 je kinetická energie antineutrina. Po rychlé pozitronové anihilaci, prochází neutron neutronovým záchytem na prvek v detektoru, produkuje zpožděný záblesk o energii 2,22 MeV pokud je zachycen na protonu. Čas zpoždění je 200 až 300 mikrosekund po zahájení reakce (256 mikrosekund u detektoru Borexino ). Načasování a prostorová koincidence mezi rychlou anihilací pozitronu a zpožděným neutronovým záchytem poskytuje jasný podpis reakce v neutrinových detektorech.\n\nInverzní beta rozpad může také někdy odkazovat na interakci elektronu a protonu za vytvoření neutrina a neutronu, nicméně tento proces se obvykle označuje jako elektronový záchyt.\n"}
{"id": "1299788", "url": "https://cs.wikipedia.org/wiki?curid=1299788", "title": "Bod lambda", "text": "Bod lambda\n\nBod lambda je teplota, při které helium jako běžná kapalina přechází do supratekutého helia II (přibližně 2,17 K pro 1 atmosféru). Nejnižší tlak, při kterém mohou He-I a He-II koexistovat, je vypařovací−He-I−He-II trojný bod při teplotě 2,176 8 K a 5,048 Pa, což je \"tlak nasycené páry\" při této teplotě (plyn čistého helia v tepelné rovnováze nad povrchem kapaliny v hermetické nádobě). Nejvyšší tlak, při kterém He-I a He-II mohou koexistovat, je trojný bod s pevným heliem při teplotě 1,762 K a tlaku 29,725 atmosfér.\n\nNázev bodu je odvozen z grafu (na obrázku), který vyplývá z vynesení měrné tepelné kapacity jako funkce teploty (za daného tlaku ve výše uvedeném rozsahu, v příkladu je použita 1 atmosféra), který připomíná řecké písmeno lambda. Měrná tepelná kapacita má tendenci se blížit nekonečnu, jak se teplota blíží bodu Lambda. Hrot vrcholu je tak ostrý, že kritický exponent charakterizující divergenci tepelné kapacity lze měřit přesně pouze v nulové gravitaci, poskytující jednotnou hustotu přes značný objem tekutiny. Proto byla tepelná kapacita měřena při misi raketoplánu v roce 1992.\n\n"}
{"id": "1299789", "url": "https://cs.wikipedia.org/wiki?curid=1299789", "title": "Rekombinace plazmatu", "text": "Rekombinace plazmatu\n\nRekombinace plazmatu je proces, při kterém pozitivní ionty z plazmatu zachytávají volné (energetické) elektrony a kombinují se s elektrony nebo negativními ionty na nové neutrální atomy (plyn). Rekombinace je exotermní reakce, což znamená, že uvolňuje teplo.\n\nRekombinace se obvykle děje v celém objemu plazmatu (objemová rekombinace), i když v některých případech se omezuje na některé speciální oblasti. Každý druh reakce se nazývá rekombinační mód a jejich jednotlivé vlastnosti silně ovlivňují vlastnosti plazmatu jako je jeho energie (teplo), hustota, tlak a teplota okolního prostředí. Každodenní příklad rychlé rekombinace plazmatu nastává, když vypnuteme zářivku. Plazma nízké hustoty v lampě (která generuje světlo bombardováním fluorescenční vrstvy na vnitřní straně skleněné stěny) rekombinuje v zlomku sekundy poté, kdy je generování plazmatu elektrického pole odstraněno vypnutím zdroje elektrické energie.\n\nRekombinační módy vodíku mají zásadní význam pro vývoj divertorových regionů pro tokamaky. Ve skutečnosti budou poskytovat dobrý způsob pro získávání energie vyrobené v jádru plazmatu. V současné době se má za to, že ztráty plazmatu pozorované v rekombinačním regionu jsou dány pravděpodobně dvěma různými módy: elektron-iontovou rekombinací (EIR) a rekombinací aktivovanou molekulami (MAR).\n"}
{"id": "1299790", "url": "https://cs.wikipedia.org/wiki?curid=1299790", "title": "S brána", "text": "S brána\n\nV teorii strun je S-brána hypotetický a kontroverzní protějšek D-brán, který je na rozdíl od D-brány lokalizován v čase. Zkratka „S“ může být, v závislosti na kontextu, chápána jako prostorupodobná, Stromingerova nebo Senova. S-brány byly původně navrženy Andrewem Stromingerem v jeho spekulativní práci s Michaelem Gutperlem, a další verze S-bran byla studována Ašóke Senem. Předpokládali objekty prodloužené v prostorupodobném směru, které mají pouze jeden bod v čase, ale jinak jsou obdobou P-brán.\n"}
{"id": "1299791", "url": "https://cs.wikipedia.org/wiki?curid=1299791", "title": "TianQin", "text": "TianQin\n\nTianQin projekt je navrhovaný vesmírný detektor gravitačních vln skládající se ze tří kosmických lodí na oběžné dráze Země. Projekt TianQin vede profesor Jun Luo, prezident Sun Yat-sen University, a sídlí v kampusu univerzity ve městě Ču-chaj. Stavba s projektem související infrastruktury zahrnující výzkumné budovy, ultra-tiché podzemní laboratoře a pozorovacího centra, začala v březnu 2016. Cena projektu se odhaduje na 2,3 miliardy USD, přičemž předpokládané datum startu je mezi roky 2025 a 2030. \n\nNázev projektu kombinuje čínská slova \"Tian\" (天), což znamená obloha nebo nebe, a \"Qin\" (琴), což znamená strunný nástroj. Tento název odkazuje k metaforickému pojetí gravitačních vln jako \"vibrujících strun\" tím, že způsobí výkyvy ve 100.000 km laserovém paprsku táhnoucím se mezi každou ze tří kosmických lodí detektoru. \n"}
{"id": "1299792", "url": "https://cs.wikipedia.org/wiki?curid=1299792", "title": "Weberův válec", "text": "Weberův válec\n\nWeberův válec je zařízení používané k detekci gravitačních vln, které vymyslel a zkonstruoval fyzik Joseph Weber na Marylandské univerzitě v College Parku. Přístroj se skládal z několika hliníkových válců o délce 2 metry a průměru 1 metr a antény pro detekci gravitačních vln.\n\nKolem roku 1968 Weber dospěl k závěru, že má \"dobré důkazy\" pro nalezení předpovězeného jevu. Nicméně jeho experimenty byly mnohokrát opakovány a vždy s nulovým výsledkem.\n\nExperimenty prováděné Josephem Weberem byly velmi kontroverzní a jeho pozitivní výsledky, zejména tvrzení, že zaznamenal gravitační vlny z exploze SN1987A v roce 1987, byly široce zdiskreditovány. Kritika se zaměřila především na Weberovu analýzu dat.\n\nWeberův první detektor byl vystaven v Smithsonian Institution jako součást výstavy \"Einstein: Sté výročí\" od března 1979 do března 1980. Druhý je vystaven u detektoru LIGO v Hanfordu.\n\nTyto masivní hliníkové válce vibrují na rezonanční frekvenci 1660 Hertz a byly navrženy tak, aby je rozpohybovaly gravitační vlny předpovězené Weberem. Protože měly být tyto vlny tak slabé, válce musely být masivní a piezoelektrické senzory musel být velmi citlivé, schopné detekovat změnu délky válců řádově asi 10 metrů.\n\n"}
{"id": "1299793", "url": "https://cs.wikipedia.org/wiki?curid=1299793", "title": "Mário Schenberg (detektor)", "text": "Mário Schenberg (detektor)\n\nMario Schenberg (Detektor gravitačních vln nebo brazilský gravitonový projekt<) je kulovitý, rezonanční detektor gravitačních vln provozovaný ústavem fyziky univerzity Sao Paulo, pojmenovaný po Máriu Schenbergovi. Je podobný nizozemskému detektoru MiniGRAIL, jeho hmotnost je 1,15 tuny, průměr 65 cm a je postaven v kryogenní vakuové kabině, kde je teplota držena na úrovni 20 mK. Senzory pro tento detektor jsou vyvíjeny v Národním institutu pro výzkum vesmíru (INPE) v Sao José dos Campos.\n"}
{"id": "1299795", "url": "https://cs.wikipedia.org/wiki?curid=1299795", "title": "Gargamelle", "text": "Gargamelle\n\nGargamelle byla obří bublinková komora v CERNU, určená především pro detekci neutrinových interakcí. Postavena byla ve Francii, v průměru má téměř 2 metry, na délku 4,8 metru. V Gargamelle bylo téměř 12 kubických metrů Halonu 1301 (CFBr). Použití těžké kapaliny, spíše než obvyklejšího kapalného vodíku znamenalo vyšší pravděpodobnost neutrinové interakce, stejně jako snadnější identifikaci mionů oproti pionům.\n\nKoncepce a výstavba obří bublinkové komory jako Gargamelle a BEBC byla založena na základě poznatků získaných prostřednictvím výstavby a provozu 30 cm vodíkové komory, která přišla do provozu v CERNu v roce 1960, a následně o čtyři roky později zprovozněné dvoumetrové vodíkové komory.\n\nGargamelle byla provozována od roku 1970 do roku 1978 s mionovými neutrinovými paprsky produkovanými urychlovačem Proton Synchrotron. Tyto experimenty vedly k jednomu z nejdůležitějších objevů v CERNu, experimentálnímu pozorování slabých neutrálních proudů, které bylo oznámeno v červenci 1973, krátce po jejich teoretické predikci.\n\nPro experiment bylo analyzováno zhruba 83000 neutrinových události a bylo pozorováno 102 neutrálně nabitých událostí. Podpisem neutrálně nabité události byl ojedinělý vrchol, z nějž byly produkovány pouze hadrony.\n\nJméno komory se odvíjí od obryně \"Gargamelle\" v díle Françoise Rabelaise, šlo o matku obra Gargantuy.\n\n\n"}
{"id": "1299796", "url": "https://cs.wikipedia.org/wiki?curid=1299796", "title": "Eduard Remiáš", "text": "Eduard Remiáš\n\nEduard Remiáš (13. října 1926 Moravská Ostrava – 12. října 2007 Ostrava) byl český lední hokejista a fotbalista, patřil k tzv. „obojživelníkům“. V hokeji hrál v obraně, ve fotbale taktéž. Nejvyšší československou soutěž hrál jak ve fotbale (po boku Pepiho Bicana či Vladimíra Bouzka), tak v ledním hokeji. V československé hokejové lize získal 2 tituly – 1949/50 s ATK Praha a 1951/52 s Vítkovicemi pod vedením hrajícího trenéra V. Bouzka.\n\nPoslední rozloučení s Eduardem Remiášem se konalo v pátek 17. října 2007 od 15 hodin v Katedrále Božského Spasitele v Moravské Ostravě.\n\nV ledním hokeji hrál I. ligu za ATK Praha a Vítkovické železárny. Byl obráncem prvního mistrovského mužstva Vítkovic ze sezony 1951/52. Titul získal také s ATK Praha v ročníku 1949/50.\n\nZa Československo nastoupil v šesti utkáních, branku v nich nevstřelil, všechna však byla vítězná (1949–1955). Debutoval ve čtvrtek 24. března 1949 v Ostravě proti Polsku (výhra 8:2), naposled reprezentoval v pátek 7. ledna 1955 v Basileji proti domácímu Švýcarsku (výhra 8:1).\nPo skončení hráčské kariéry se stal trenérem. Společně se svým bývalým spoluhráčem Jindřichem Schoberem vychovali desítky mladých hokejistů, patřili mezi ně také František Černík, Zbyněk Neuvirth, Miloš Holaň st. (otec Miloše Holaně ml.), Jaroslav Mec, Radoslav Kuřidým, Bohumil Kacíř, Oldřich Pavlík ml. či Jaroslav Lyčka.\n\nVrcholově se věnoval rovněž kopané, v ročníku 1951 hrál I. ligu za Vítkovické železárny, aniž by skóroval.\n\n\n"}
{"id": "1299797", "url": "https://cs.wikipedia.org/wiki?curid=1299797", "title": "Pomník padlým v 1. světové válce (Pouchov)", "text": "Pomník padlým v 1. světové válce (Pouchov)\n\nNa velkém pískovcovém kvádru se nachází figura sedící ženy, která má být alegorií vlasti. Její smutný obličej říká úplně vše. Vpředu na podnoži hlásá nápis: „NEVRÁTILI SE, MRTVI JSOU. 1914–1918. Vzadu je uvedeno 34 jmen padlých 1914–1918 a pod letopočtem 1938–1945 osm dalších jmen (1914–1918. ANTOŠ JOS., BROŽ JOS., DOLEŽAL ANT., DOLEŽAL AL., DEMCZUK J., EŠNER V., FEJTEK JOS., HAJNA LUD., HAVRÁNEK J., HACKER RUD., HAVELKA J., HEBELKA V., HLOUŠEK JOS., JAROŠ JAN, KAREŠ JOS., KLAMT JOS., KOTLAND JAN, KRÁLÍK JOS., NEUMAN JOS., NOVÁK JAR., PULTAR ANT., PAVEL JOS., ŠIDLICHOVSKÝ KAR., TYLŠ VIL., ŠKLUBAL FR., TOMEŠ JOS., VEITH JOS., VOGNAR JAROSL., VOGNAR SVATOPL., VOLÁK JOS., VINTERA JOS., VOSMÍK K., KUBEC JOS., VOJTĚCH FR. LEGIONÁŘ. 1938–1945. JANEBA JOS., VOKÁL AD., SATRANSKÝ JOS., KOPIČ VÁCLAV, KOPIČ JAN, UHLÍŘ JAROSL., NĚMEC MIR., ČEJKOVÁ KVĚTA, BAREŠ VLAST., VOKOLEK ZD.“).\n\nO zřízení pomníku padlým se začalo přemýšlet již na konci 1. světové války. Poté pak přišel pád monarchie a vznik ČSR, a tudíž důležitější věci k řešení, takže plán byl odsunut na pozdější dobu.\n\nTeprve 11. září 1921 bylo na schůzi obecního zastupitelstva zvoleno komité, jehož členy se stali legionáři František Jaroš, Václav Hodek, Josef Matějka a Antonín Holub, obec zastupovali starosta Václav Hroneš a zastupitelé František Picka, Karel Hilse a Adolf Čepek. Jeho hlavním úkolem bylo sehnání peněz, aby mohl být projekt úspěšně zahájen. Po obci byla uspořádána sbírka, jež celkem vynesla 1 837 Kč. K tomu byl přidán obnos 150 Kč, který byl dříve sebrán na zřízení dětské opatrovny, z fondu ve prospěch rodin mobilizovaných bylo vyčleněno 99,32 Kč a na podnik bylo pamatováno i při pořádání plesů i jiných zábav, jejichž výnos byl věnován na tento účel. Vedle toho obecní zastupitelstvo věnovalo vždy 40 % dávky ze zábav. Nějaký ten peníz přiložili i četní jednotlivci.\n\n5. března 1922 se komité rozhodlo sjednat s Antonínem Müllerem, novým vlastníkem sochařského závodu Karla Hilseho, smlouvu, podle níž měl vytvořit pomník za 9 000 Kč. Členové Sokola, tj. Václav Bouček, Jan Volák a Josef Hanousek, se však postavili proti a požadovali oslovení více sochařů, jejichž návrhy by byly vystaveny a z nich byl vybrán ten, který by se nejvíce líbil. Výsledkem bouřlivých diskuzí bylo nové komité, složené z Josefa Hanouska, Josefa Poláka, Václava Boučka, stavitele Františka Capouška a legionáře Josefa Paťavu. Předsedou a pokladníkem byl zvolen starosta Václav Hroneš a jednatelem obchodník Josef Hanousek. Poté bylo vybráno 5 návrhů, které byly předány k posouzení architektu Oldřichu Liskovi a odbornému učiteli zámečnické školy Hugo Pávkovi. Ti doporučili návrh Václava Škody. Překážkou však byla dohoda s Antonínem Müllerem. Komité požádalo oba sochaře, aby se společně dohodli a zhotovili pomník spolu. K dohodě však nedošlo a Antonín Müller nakonec od první smlouvy odstoupil. Komité následně prohlásilo, že pomník bude proveden následujícího roku, přičemž si znovu vyžádá návrhy na jeho zhotovení. 8. března 1923 podal Karel Hilse návrh, který byl velice podobný tomu od Václava Škody, ale o 3 768 Kč levnější. 1.-2. dubna téhož roku byla provedena v místní škole výstavka došlých návrhů, na níž byl nejvíce návštěvníky oceňován návrh Václava Škody z minulého roku (26 hlasů) a druhý jeho návrh (16 hlasů). Konkurent Antonín Müller oslovil jen 12 návštěvníků, Karel Hilse dokonce jen 2.\n\nZhotovení pomníku tak bylo zadáno Václavu Škodovi z Hradce Králové, a to za 10 000 Kč. Cementový podstavec provedl stavební úředník Václav Bouček. Na své místo byl pomník postaven 15. června 1923 a zahradník Jan Vognar z čp. 161 upravil květinami okolí pomníku. V předvečer slavnosti bylo sehráno divadelní představení „Sen čes. vojáka“, které bylo opakováno i druhý den večer. K slavnostnímu odhalení pomníku došlo 17. června 1923. Po průvodu a zapění „Bože velký, Bože všech“ zahájil slavnost starosta Václav Hroneš, po kterém se ujal slavnostního projevu Josef Jahoda, osvětový referent pěší divize č. 4 z Hradce Králové. Po jeho řeči žákyně Eliška Fejtková přednesla báseň a slavnost byla zakončena „Chorálem národa českého“ a státní hymnou. Následně se před farou uskutečnil slavnostní koncert hudby kapelníka Třísky z Pražského Předměstí. Akce byla finančně velmi zdařilá, takže komité celkem přijalo 13 968,92 Kč, vydalo 11 115,40 Kč a zbytek 2 853,52 Kč byl rozdělen na stavbu Husova pomníku a místnímu okrašlovacímu spolku.\n\nPo osvobození byly na pomník dotesány jména obětí 2. světové války, ale v pozdějších letech byl pomník opomíjen. Teprve v roce 2004 byl skutečně zrestaurován.\n"}
{"id": "1299815", "url": "https://cs.wikipedia.org/wiki?curid=1299815", "title": "Dante's Cove", "text": "Dante's Cove\n\nDante's Cove je americký televizní seriál z let 2005–2007. Seriál kombinuje prvky mysteriózního hororu a mýdlové opery. První série byla natáčena na ostrovech Turks a Caicos, druhá a třetí série na havajském ostrově Oahu.\n\nKevin a Toby přijíždějí na exotický ostrov, aby zde strávili nějaký čas. Ubytují se v hotelu v městečku Dante's Cove, kde působí utajená sekta nadpřirozeného náboženství zvaného \"tresum\". Kevin jednoho večera zaslechne ze sklepa nářek a objeví zde muže v okovech. Ambrosia zde takto před 150 lety uvěznila jeho snoubenka Grace za to, že podvedl s mužem. Ambrosius nyní touží po Kevinovi, což vede k rivalitě mezi ním a Tobym. Grace, která stále žije na ostrově, a je kněžkou náboženství, se snaží Kevina zabít, aby se pomastila Ambrosiovi. Tobymu pomáhá kamarádku Van a také Diana, sestra Grace, která se jí snaží zabránit v tom, aby na sebe strhla veškerou moc, čímž by převážily temné síly kultu.\n\n\n\n"}
{"id": "1299818", "url": "https://cs.wikipedia.org/wiki?curid=1299818", "title": "Kings of Chaos", "text": "Kings of Chaos\n\nKings of Chaos je mezinárodní hudební skupina kterou tvoří ze začátku především současní a bývalí členové Guns N' Roses či Velvet Revolver- Matt Sorum, Duff McKagan, Slash a Gilby Clarke. Postupem času tuto koncertní skupinu doplňují členové dalších kapel. Matt Sorum je jediný kdo je v kapele napevno, je stálý a opět na pozici bubeníka.\n\n\n\n"}
{"id": "1299821", "url": "https://cs.wikipedia.org/wiki?curid=1299821", "title": "Hunting Season", "text": "Hunting Season\n\nHunting Season (tj. \"Lovecká sezóna\") je americký komediální internetový seriál z let 2012–2015 o bloggerovi z New Yorku. Seriál byl inspirován skutečným blogem z let 2005–2008 \"The Great Cock Hunt\", jehož texty byly publikovány ve stejnojmenném románu z roku 2008. \n\nAlex je dvacetiletý gay, který bydlí na Manhattanu, a je úspěšný blogger ve vydavatelství Gawker. Mimo to si založí anonymní osobní blog, ve kterém začne glosovat svůj osobní život a život svých přátel.\n\n"}
{"id": "1299822", "url": "https://cs.wikipedia.org/wiki?curid=1299822", "title": "Kaple svaté Anny (Paříž)", "text": "Kaple svaté Anny (Paříž)\n\nKaple svaté Anny (fr. \"Chapelle Saint-Anne\") je kaple v Paříži ve 14. obvodu, která je součástí nemocnice sv. Anny. Přístupná je z ulice \"Rue Broussais\". Kaple je spolu historickými budovami nemocnice chráněná jako historická památka.\n\nKaple zasvěcená svaté Anně byla postavena v letech 1867–1869 v době celkové renovace psychiatrické kliniky sv. Anny zahájené roku 1865 z rozhodnutí Napoleona III. Přestavbou včetně kaple byl pověřen architekt Charles-Auguste Questel (1807–1888).\n\nKaple má půdorys řeckého kříže a hexagonální chór.\n\n"}
{"id": "1299823", "url": "https://cs.wikipedia.org/wiki?curid=1299823", "title": "Kaple Panny Marie Milostivé v Grenelle", "text": "Kaple Panny Marie Milostivé v Grenelle\n\nKaple Panny Marie Milostivé v Grenelle (fr. \"Chapelle Notre-Dame-de-Grâce de Grenelle\") je kaple v Paříži v 15. obvodu ve čtvrti Grenelle. Je součástí Kongregace sv. Vincenta z Pauly.\n\nVýstavba kaple probíhala v letech 1860–1861 a vysvěcena byla 8. prosince 1861 na svátek Narození Panny Marie. V roce 1866 zde kněz Pierre-Victor Braun (1825–1882) založil kongregaci sester Nejsvětějšího srdce Ježíšova.\n\nKaple byla vybudována v novorománském stylu. Průčelí má nad portálem pseudorománská okna a rozetu. Kaple je doplněna malou zvonicí.\n\n"}
{"id": "1299824", "url": "https://cs.wikipedia.org/wiki?curid=1299824", "title": "Biggles v zemi Mauglího", "text": "Biggles v zemi Mauglího\n\nBiggles v zemi Mauglího (v originále \"The Boy Biggles\"), je dobrodružná kniha spisovatele W. E. Johnse, jež byla poprvé vydána roku 1968. Jde o devadesátou druhou knihu o Bigglesovi. Dějově se jedná o prequel, úplně první knihu odehrávající se v době Bigglesova dětství. Jde o poslední knihu vydanou za autorova života.\nV češtině vyšla poprvé v roce 2002 v nakladatelství Toužimský & Moravec.\n\nKniha obsahuje třináct povídek, ve kterých mladý James čelí různým dobrodružstvím v indické džungli, ať už jde o divoká zvířata nebo zlé lidi. Na závěr poslední povídky je poznamenáno, že o tři týdny později odjíždí James do školy v Anglii (\"Biggles - Před prvním vzletem\", 1951). Na rozdíl od ostatních knih zde není žádné letadlo.\n\n"}
{"id": "1299845", "url": "https://cs.wikipedia.org/wiki?curid=1299845", "title": "Diony", "text": "Diony\n\nDiony, též diketony, jsou organické sloučeniny obsahující dvě ketonové funkční skupiny. Nejjednodušším příkladem je diacetyl (butan-2,3-dion). Diacetyl, acetylaceton a hexan-2,5-dion jsou příklady 1,2-; 1,3- a 1-4-dionů. K cyklickým diketonům patří například dimedon.\n\n1,2-diony mají ketonové skupiny vedle sebe (na sousedních uhlících). Důležitým 1,2-dionem je diacetyl, CHC(O)C(O)CH. Tyto ketony se často připravují dehydrogenací vicinálních diolů:<br>\nRCH(OH)CH(OH)R → RC(O)C(O)R + 2 H\n\nCharakteristickou vlastností 1,2-diketonů je délka vazby C-C, která činí 154 pm, zatímco u buta-1,3-dienu to je pouze 145 pm. Tento jev je způsoben odpuzováním částečných kladných nábojů v karbonylových skupinách.\n\n1-2-diony kondenzují s mnoha bifunkčními nukleofily, například močovinou a thiomočovinou, za vzniku heterocyklických sloučenin. Kondenzací 1,2-diketonů s aromatickými aminy vznikají diketiminové ligandy.\n\n1,3-diony mají mezi ketonovými skupinami jeden další uhlík. Nejvýznamnějším představitelem těchto látek je acetylaceton, CHC(O)CHC(O)CH, který se průmyslově vyrábí tepelným přesmykem isopropenylacetátu:<br>\nCH(CH)COC(O)Me → MeC(O)CHC(O)Me\n\n1,3-diketony se obvykle vyrábí kondenzací (mono)ketonů s estery.\n\n1,3-diketony jsou náchylné k tvorbě enolových tautomerů, které často převažují nad keto-formou, díky konjugaci enolu nebo enolátu s druhou karbonylovou skupinou a jejich stabilitě dané vytvořením šestičlenného kruhu (vodíkový atom je sdílen mezi oběma kyslíkovými atomy).\n1,3-diony jsou podobně jako další diony užitečnými prekurzory heterocyklů, například s hydrazinem reagují za vzniku pyrazolů. Konjugovaná zásada odvozená od 1,3-dionů vytváří komplexní sloučeniny. V DeMayově reakci 1,3-diketony reagují s alkeny ve fotochemické pericyklické reakci za vzniku (substituovaných) 1,5-diketonů.\n\nDiketony s dvěma methylenovými skupinami mezi karbonyly se obvykle vyskytují společně s jejich enolovými tautomery. Jsou rovněž používány na výrobu heterocyklů, v tomto případě například furanů, pyrrolů a thiofenů.\n\nKondenzací 1,4-diketonů (a dalších podobných substrátů) s hydrazinem vznikají dihydropyridaziny, které mohou být převedeny na pyridaziny.\n\nReakce diketonů, jejichž karbonylová centra jsou odděleny třemi či více methylenovými skupinami, jsou podobné jako u jednoduchých ketonů. U těchto dlouhých diketonů často probíhá vnitřní aldolová kondenzace.\n"}
{"id": "1299875", "url": "https://cs.wikipedia.org/wiki?curid=1299875", "title": "Startovací komplex 4 na Vandenbergově letecké základně", "text": "Startovací komplex 4 na Vandenbergově letecké základně\n\nStartovací komplex 4 na Vandenbergově letecké základně anglicky \"Space Launch Complex 4\" \"(SLC-4)\" je startovací a přistávací stanoviště se dvěma rampami, které obě využívá SpaceX.\n\nKomplex byl mezi lety 1963 a 2005 využívám pro starty raket Atlas a Titan. Sestával ze dvou startovacích ramp SLC-4W a SLC4E, které byly dříve označovány jako PALC2-3 a PALC2-4. Obě rampy byly původě postaveny pro rakety Atlas-Agena, ale později byly přestavěny pro rakety Titan. K přejmenování na SLC-4 došlo v době přestavby pro Titany.\n\nObě rampy v SLC-4 jsou v současné době pronajaty společnosti SpaceX. Rampa SLC-4E byla pronajata pro starty rakety Falcon 9, která odtud poprvé odstartovala 29. září 2013 po 24 měsíční rekonstrukci, která začala na začátku roku 2011. Společnosti SpaceX běží od února 2015 pětiletý pronájem rampy SLC-4W, kterou přestavěla na přistávací plochu a přejmenovala na LZ-4.\n\nPrvní start z rampy PALC2-4 se uskutečnil 14. srpna 1964, kdy z rampy odstartovala sestava Atlas-Agena D. Ta z této rampy odstartovala ještě dva a sedmkrát, naposledy 4. června 1967, poté byla rampa deaktivována.\n\nV roce 1971 byl komplex opětovně aktivován a zrekonstruován pro použití raket Titan 3. Titan 3D provedl svůj první let z SLC-4E 15. června 1971 a vynesl satelit Hexagon KH-9. Všech 22 raket Titan 3D odstartovalo z SLC-4E, poslední 17. listopadu 1982.\n\nKomplex byl poté zrekonstruován pro použití raket Titan 34D. Sedm Titánů 34D odstartovalo mezi 20. červnem 1983 a 6. listopadem 1988. Na rampě SLC-4E se stala jedna z nejdramatičtějších havárií v historii USA, když 18. dubna 1986 Titan 34D nesoucí družici KH-9 explodoval těsně nad rampou. Obrovský výbuch zamořil odpalovací rampu toxickým palivem, což způsobilo rozsáhlé škody. Po šestnácti měsících došlo k znovu zprovoznění rampy, ze které úspěšně odstartoval Titan 34D s družicí KH-11.\n\nPosledním typem Titanu, který z rampy startoval byl Titan 4, který odtud poprvé odstartoval 8. března 1991 se satelitem Lacrosse 2. K poslednímu startu Titanu 4B došlo 19. října 2005.\nRekonstrukce rampy pro použití raket Falcon 9 a Falcon Heavy začala v roce 2011 a trvala dva roky. Demolice pevných konstrukcí a mobilních věží začala v létě 2011. Rekonstrukce byla dokončena v únoru 2013 a první Falcon 9 v1.1 odtud měl odstartovat v létě, ale start byl odložen na září 2013. Při prvním startu z této rampy vynesla raketa satelit CASSIOPE.\n\nPrvní start z rampy z PALC2-3 se uskutečnil 12. června 1963, při kterém raketa Atlas LV-3 Agena-D vynesla průzkumný satelit KH-7 Gambit. Celkem odtud odstartovalo dvanáct Atlasů, poslední 12. března 1965.\n\nNásledně byla rampa přestavěna také pro rakety Titan 3B. K prvnímu startu Titanu z SLC-4W došlo 29. července 1966. Celkem bylo provedeno sedmdesát startů této rakety a poslední Titan 3B odstartoval z rampy SLC-4W 12. února 1987.\n\nPo odchodu Titanu 3B začal z rampy startovat Titan 23G. Provedl celkem dvanáct startů mezi 5. zářím 1988 a 18. říjnem 2003. Poté byla rampa deaktivována. SLC-4W byla také místem startu sondy Clementine, která jako jediná odstartovala k Měsíci z Vandenbergovy letecké základny. Byla použita raketa Titan 23G a ke startu došlo 25. ledna 1994.\n\nSpolečnost SpaceX podepsala v únoru 2015 pětiletou smlouvu o pronájmu rampy SLC-4W se záměrem přestavět ji na přistávací plošinu pro vertikální přistávání prvních stupňů raket Falcon 9 a Falcon Heavy. Hlavní konstrukce rampy byly zbourány v září 2014. K prvnímu přistání na Přistávací ploše 4 došlo 8. října 2018 při misi SAOCOM 1A.\n\n"}
{"id": "1299877", "url": "https://cs.wikipedia.org/wiki?curid=1299877", "title": "Smrtihlav (film, 2017)", "text": "Smrtihlav (film, 2017)\n\nSmrtihlav (v angličtině \"The Man with the Iron Heart\" nebo jen \"HHhH\") je koprodukční film francouzského režiséra Cédrica Jimeneze z roku 2017, zachycující osudy říšského protektora Reinharda Heydricha a československých výsadkářů z Anglie kolem Kubiše a Gabčíka usilujících o atentát na něj v rámci operace Anthropoid. Heydricha ztvárnil australský herec Jason Clarke, jeho ženu anglická herečka Rosamund Pikeová, dvojice Jack O'Connell a Jack Reynor hrála Kubiše s Gabčíkem. Na scénáři k filmu se podíleli anglický scenárista David Farr, francouzská spisovatelka Audrey Diwanová a sám Jimenez, přičemž předlohou jim byl román Laurenta Bineta \"HHhH\".\n\nFilm se měl původně natáčet i v Česku, stejně jako o rok starší tematicky podobný snímek \"Anthropoid\". Na jeho produkci se měla podílet společnost Sirena Film. Tvůrci však po prvních obhlídkách a jednáních dali přednost Maďarsku, údajně jednak kvůli státním finančním pobídkám, jednak kvůli příliš opravenému pražskému prostředí, které se nehodilo pro ztvárnění válečné situace.\n\nDo českých kin film uvedla od 8. června 2017 v anglickém znění s českými titulky distribuční společnost Bontonfilm. Součástí kampaně bylo mimo jiné i graffiti s hashtagem ve znění „Češi nejsou srabi“, které autoři vytvořili v Praze na Těšnově 4. června 2017, právě 75 let po Heydrichově úmrtí na následky zranění z atentátu.\n\n\n"}
{"id": "1299881", "url": "https://cs.wikipedia.org/wiki?curid=1299881", "title": "NGC 6572", "text": "NGC 6572\n\nNGC 6572 je planetární mlhovina v souhvězdí Hadonoše. Objevil ji ruský astronom německého původu Friedrich Georg Wilhelm von Struve 18. července 1825.\n\nNa obloze se nachází v severovýchodní části souhvězdí v oblasti poměrně chudé na výrazné hvězdy, přibližně 2 stupně jihovýchodně od hvězdy 71 Ophiuchi. Pod čistou průzračnou oblohou je mlhovina pozorovatelná i malým čočkovým hvězdářským dalekohledem o průměru 80 mm, ve kterém vypadá jako slabý namodralý kotouček. Pomocí dalekohledu o průměru 200 mm nebo větším je při velkém zvětšení (s případnou pomocí OIII filtru) možné zpozorovat některé podrobnosti, jako její eliptický tvar protažený od severu na jih. Bílý trpaslík uprostřed mlhoviny má 13. magnitudu a na jasném pozadí mlhoviny jej lze obtížně pozorovat až velkým dalekohledem.\n\nMlhovina má malou severní deklinaci, takže se nachází blízko nebeského rovníku a je tedy snadno pozorovatelná ze všech obydlených oblastí Země, ale pozorovatelé na severní polokouli jsou při jejím pozorování mírně zvýhodněni. Nejvhodnější období pro její pozorování na večerní obloze je od června do října.\n\nBlízko NGC 6572 se nachází několik jasných otevřených hvězdokup: 4 stupně východně od mlhoviny se nachází NGC 6633, 7 stupňů východně leží IC 4756, 6,5 stupňů západně leží IC 4665 a 5 stupňů jihozápadně leží volná otevřená hvězdokupa Melotte 186.\n\nMlhovinu jako první pozoroval Friedrich Georg Wilhelm von Struve 18. července 1825. pomocí čočkového dalekohledu o průměru 9,6 palce. Mlhovina unikla zkušenému pozorovateli Williamu Herschelovi. V katalogu NGC je popsána jako velmi malá a jasná kruhová mlhovina, trochu zamlžená.\nNGC 6572 je velmi výrazná mlhovina, jejíž vzdálenost se odhaduje na 2 000 parseků (6 500 světelných let) a leží tedy v oblasti mezi galaktickými rameny nebo nedaleko od vnějšího okraje ramena Střelce.\n\nJejí hmotnost je přibližně polovina hmotnosti Slunce a stáří, měřené pomocí rychlosti rozpínání plynů, které dosahuje 16 km/s, se odhaduje na přibližně 2 500 až 2 600 let. Předpokládá se, že mlhovina je již na konci svého vývoje.\n\nMlhovina je velmi jasná, její magnituda je 8,1 a nebýt mezihvězdného prachu, který se nachází podél úhlu pohledu a zastiňuje ji, odhaduje se, že by měla dvojnásobnou jasnost.\n\n\n"}
{"id": "1299882", "url": "https://cs.wikipedia.org/wiki?curid=1299882", "title": "Climball", "text": "Climball\n\nClimball je interaktivní hra na horolezecké stěně, která využívá moderní technologie. Tato hra vznikla skloubením několika her dohromady a to zejména hry pong, pinball, hokej, lezení po horolezecké stěně a další. Stejně jako pong je climball tenisová hra pro dva hráče. Cílem hry je získat co nejvíce bodů. Bod hráč získá tak, že dostane míč za krajní stranu protihráče. Horní a dolní strana míč odráží.\n\nClimball vzniklo spojením anglického slova climbing (tj. horolezectví) a anglického slova ball (tj. míč).\n\nPrvní a zatím jediný climball byl v Česku otevřen 1. května 2017 v Mostě.\n\n"}
{"id": "1299884", "url": "https://cs.wikipedia.org/wiki?curid=1299884", "title": "LinHES", "text": "LinHES\n\nLinHES (Linux Home Entertainment Server) je linuxová distribuce určená pro použití počítače jako domácího kina (HTPC). Před šestou verzí byla tato distribuce nazývána KnoppMyth. Nejnovější verze vydání R8 pro 64-bitovou architekturu se zakládá pouze na Arch Linuxu, i když předchozí verze byly založeny na distribucích Knoppix a Debian.\n\nLinHES zahrnuje celou řadu doplňků a vlastních skriptů, které instalují a konfigurují MythTV s PVR softwarem. Většina běžně dostupného hardwaru pro HTPC je podporována a často jsou komponenty ještě nastaveny automaticky po připojení, takže mnoho složitých instalačních a konfiguračních procesů jsou pro uživatele poměrně nenáročné.\n\nTvůrcem tohoto operačního systému je Cecil Watson, který nadále operační systém LinHES udržuje.\n\nLinHES je linuxová distribuce ekvivalentní k Windows Media Center. Systém lze stáhnout v podobě obrazu disku z oficiálních stránek, který lze přenést na CD-ROM, DVD nebo třeba USB flash disk. Instalace balíčku MythTV stejně tak několik HTPC doplňků je provedena automaticky.\n\nLinHES se přednostně používá pro vytvoření domácího kina z počítače. Tyto HTPC počítače jsou obvykle zapojeny do televize ve standardním rozlišení (SDTV) nebo televize s vysokým rozlišením (HDTV) nebo lze počítač také připojit k monitoru.\n\nBěžná nevýhodou u MythTV je, že je obtížná a časově náročná instalace a konfigurace. Cílem LinHES je usnadnit uživateli instalaci, konfiguraci a údržbu systému i jeho funkce jak jen to je možné. Kompletní instalace systému s konfigurací u středně výkonných HTPC se pohybuje okolo 20 minut. Systém poté umožňuje:\n\n\nPři instalaci systému lze zvolit MythTV jako klienta i jako serverový systém. To znamená, že stroj je možné použít jako klienta i jako server současně. Frontend je software potřebný pro vizuální prvky (nebo GUI ), kde běžný uživatel využívá například funkce pro hledání, hraní her nebo manipulaci s multimediálními soubory atd. Backend je server, kde jsou multimediální soubory ve skutečnosti uloženy. Kompletní frontend a backend systém může mít výhodu v tom, že je ‚přenositelný‘, jedná se tedy o samostatný přístroj, který není závislý na samostatném serveru.\n\nJako alternativu lze v instalaci zvolit nainstalování MythTV jen jako klienta, kde je po instalaci frontend jako samostatný systém. Například, uživatelé mohou mít centrální úložné zařízení (server) připojené k lokální síti, zařízení pak může být přístupné z mnoha jiných zařízeních v celém domě, tato zařízení potřebují pouze instalaci frontendu, která mají menší hardwarové nároky. LinHES lze také spustit přímo z disku CD-ROM bez instalace (takzvaně Live CD) za předpokladu, že je k dispozici síťové připojení k počítači s instalací backendu (MythTV serveru).\n\nInstalace LinHES může být také použita k upgradu stávajícího LinHES systému nebo staršího KnoppMyth systému se zachováním většiny nastavení a souborů.\n\nLinHES uživatelé obecně diskutují o nápady, případně změnách co by bylo dobré v nové verzi poupravit nebo přidat a dále zde uživatelé pomáhají ostatním na oficiálních internetových stránkách fóra.\n\nLinHES R7.4 byla poslední vydaná 32bitová verze.\n\n\n"}
{"id": "1299886", "url": "https://cs.wikipedia.org/wiki?curid=1299886", "title": "G-44 Qeqertarsuaq", "text": "G-44 Qeqertarsuaq\n\nG-44 Qeqertarsuaq (celým názvem: Timersoqatigiiffik Godhavn-44 Qeqertarsuaq) je grónský sportovní klub, který sídlí ve městě Qeqertarsuaq (dánsky: Godhavn). Založen byl v roce 1944, letopočet vzniku je i v klubovém emblému. Fotbalový oddíl se pravidelně účastní konečné fáze nejvyšší fotbalové soutěže v zemi. Jeho mužský oddíl je pak dvojnásobným mistrem Grónska z let 2009 a 2011. Své domácí zápasy odehrává na stadionu Qeqertarsuaq. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu.\n\nZdroj: \n\n\nZdroj: \n\n\n"}
{"id": "1299889", "url": "https://cs.wikipedia.org/wiki?curid=1299889", "title": "Smrtihlav", "text": "Smrtihlav\n\nSmrtihlav může mít více významů:\n\n\n\n"}
{"id": "1299902", "url": "https://cs.wikipedia.org/wiki?curid=1299902", "title": "Světový pohár v ledolezení 2017", "text": "Světový pohár v ledolezení 2017\n\nSvětový pohár v ledolezení 2017 se uskutečnil na přelomu let 2016 a 2017 v pěti zemích v Severní Americe, Asii a Evropě. Zahájen byl 16. prosince v americkém Durangu prvním závodem světového poháru pouze v ledolezení na obtížnost, další čtyři kola světového poháru proběhla také v ledolezení na rychlost, vše pod patronací Mezinárodní horolezecké federace (UIAA).\n\nMistrovství světa v ledolezení se konalo 4.-5. února 2017 ve francouzské Champagny tentokrát mimo seriál světového poháru, mistrovství světa juniorů v ledolezení pak na stejném místě o týden později 10.-11. února.\n\nRuský reprezentant a také vítěz mistrovství světa 2017 v ledolezení na rychlost (z února 2018) Pavel Batušev byl zpětně diskvalifikován na základě pozitivního testu moči na Meldonium během posledního závodu světového poháru v ledolezení 2017, který se konal 28. ledna 2017 v italském Rabensteinu. Od tohoto data mu byly zrušeny výsledky na závodech v ledolezení a závodů se nesmí účastnit v období od 29. března 2017 do 28. března 2021. \n\n\n\n"}
{"id": "1299903", "url": "https://cs.wikipedia.org/wiki?curid=1299903", "title": "Elaine Morganová", "text": "Elaine Morganová\n\nEliane Morganová, OBE (7. listopadu 1920, Pontypridd - 12. července 2013, Merthyr Tydfil) byla velšská spisovatelka a publicistka, hlásící se k feminismu. Absolvovala Lady Margaret Hall na Oxfordské univerzitě, pracovala v BBC jako autorka populárně naučných pořadů o přírodě. Byla členkou Královské literární společnosti. Je známá především jako autorka teorie do češtiny překládané jako teorie vodní opice. Dvakrát obdržela cenu Britské akademie filmového a televizního umění, byla zařazena na seznam padesáti nejvýznamnějších Velšanů všech dob.\n\n"}
{"id": "1299913", "url": "https://cs.wikipedia.org/wiki?curid=1299913", "title": "Echte Kerle", "text": "Echte Kerle\n\nEchte Kerle (tj. \"Správní chlapi\") je německý hraný film z roku 1996, který režíroval Rolf Silber podle vlastního scénáře. Filmová komedie zachycuje trable vrchního komisaře, kterého snoubenka vyhodí nečekaně z bytu. Film se natáčel ve Frankfurtu nad Mohanem a v Kolíně nad Rýnem.\n\nFrankfurtský vrchní komisař Christoph Schwenk je typický macho, který ženy moc nechápe, ale předpokládá, že ony chápou jeho. Jednoho dne však objeví kufry za dveřmi bytu a jeho snoubenka mu oznámí, že se s ním rozchází. Opilý Christoph se v nočním klubu seznámí s automechanikem Edgarem a druhý den se probudí nahý v jeho bytě v posteli. Nemůže si vůbec vzpomenout na to, co se v noci odehrálo, což mu rozhodně neusnadňuje fakt, že Edgar je gay. Protože ale nemá kde bydlet, a auto mu ukradli zloději, přistoupí na Edgarovu nabídku, že u něj na pár dní zůstane. Mezitím se u policie objeví mladá, atraktivní policistka Helen, která je přidělena ke Christophovi a jeho kolegovi Mikovi na zaučení. Společně mají pátrat po gangu falšujícím doklady. Helen se do Christopha zamiluje, avšak situaci zkomplikuje fakt, když se na policejním oddělení rozšíří fáma, že Christoph a Edgar jsou milenci.\n\n"}
{"id": "1299916", "url": "https://cs.wikipedia.org/wiki?curid=1299916", "title": "Siumut Amerdlok Kunuk", "text": "Siumut Amerdlok Kunuk\n\nSiumut Amerdlok Kunuk (celým názvem Timersoqatigiiffik Siumut Amerdlok Kunuk, současným grónským pravopisem Siumut Amerlok Kunuk) je grónský sportovní klub, který sídlí ve městě Sisimiut (dánsky: Holsteinsborg). Založen byl v roce 1951. Fotbalový oddíl se pravidelně účastní konečné fáze nejvyšší fotbalové soutěže v zemi. Jeho mužský oddíl je pak mistrem Grónska z roku 1974. Oddíl házené se stal dvojnásobným mistrem Grónska v letech 1992 a 1993. Své domácí zápasy odehrává na stadionu Sisimiut, který má kapacitu 1 500 diváků. Klubové barvy jsou červená a bílá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu a házené.\n\nZdroj: \n\n\n\nZdroj: \n\n\n"}
{"id": "1299917", "url": "https://cs.wikipedia.org/wiki?curid=1299917", "title": "Tomáš Míček", "text": "Tomáš Míček\n\nTomáš Míček (* 12. července 1938 Ostrava) je český fotograf s rakouským občanstvím zachycující přírodu a tradiční život lidí po celém světě. Je autorem více než třiceti fotografických knih vydaných v jedenácti jazycích. Jeho snímky byly otištěny ve významných magazínech, např. \"GEO\", \"Stern\", \"Vogue\", \"L’Europeo,\" \"Observer, Argosy\", \"Siete Dias\" a dalších. Jeho fotografické dílo, které zahrnuje také tematické nástěnné kalendáře, bylo prezentováno na samostatných výstavách.\n\nPo úspěšném studiu fyzické geografie na Přírodovědecké fakultě Masarykovy univerzity v Brně emigroval v roce 1966 do Rakouska, aby mohl svobodně cestovat a fotografovat. Po pádu československého komunistického režimu pobývá střídavě v Rakousku a České republice.\n\nVe své fotografické práci se věnuje především unikátním přírodním objektům, které snímá se snahou o přirozenou barevnou a kompoziční působivost. Mezi jeho oblíbená témata patří vulkány, přírodní živly, skalní krajiny, bouřlivé vody, stromy, květiny, Slunce, ranní rosa, volně žijící koně a také tradiční život lidí na Bali, Balkánu, Sicílii, Liparských ostrovech, v Řecku, na Havajských ostrovech nebo u afrického kmene Dogonů v Mali. Pracuje na pentalogii fotografických knih o přírodě Země. \n\nV češtině:\n\nV němčině:\nV holandštině:\nVe španělštině:\n\n\"Olea europaea \"Farga\"\" (2012)\n\n"}
{"id": "1299922", "url": "https://cs.wikipedia.org/wiki?curid=1299922", "title": "František Kolařík (kazatel)", "text": "František Kolařík (kazatel)\n\nFrantišek Kolařík (1. srpna 1927, Hulín – 10. prosince 1994, Aš) byl český baptistický kazatel a politický vězeň.\n\nRoku 1946 přijal u baptistů křest. Od roku 1949 působil v západních Čechách, kde se tvořily nové baptistické sbory, především z řad českých repatriantů. Roku 1950 byl odsouzen za „protistátní činnost“. Podmíněně byl propuštěn roku 1955. Státní souhlas ke kazatelské službě získal až roku 1967. Působil mj. ve sborech v Kroměříži, Aši a v Praze na Vinohradech.\n\n\n"}
{"id": "1299924", "url": "https://cs.wikipedia.org/wiki?curid=1299924", "title": "Antonín Stibůrek", "text": "Antonín Stibůrek\n\nAntonín Stibůrek (* 20. února 1942, Krhanice) je český sochař a malíř.\n\nV Bechyni vystudoval Střední uměleckoprůmyslovou školu keramickou, poté absolvoval figurální malbu v ateliéru Arnošta Paderlíka na AVU v Praze (1961–1967), kde později pedagogicky působil. Věnuje se převážně malbě a sochařství z neobvyklých materiálů (dřevo, kov, keramika).\n\nZa svou tvorbu získal za řadu ocenění, mj. na Světovém výtvarném trienale v Ósace: Stříbrná medaile na trienale malby (1993), Cena společnosti pro 21. století na trienale grafiky (1994), Cena Daikin Industrial Company na trienale malby (1996), Cena Kansai Telecasting Corporation na trienale grafiky (1997), Cena Taiyo Kogyo Corporation na trienale plastiky (1998).\n\n\n"}
{"id": "1299925", "url": "https://cs.wikipedia.org/wiki?curid=1299925", "title": "František Kolařík", "text": "František Kolařík\n\nFrantišek Kolařík může být:\n"}
{"id": "1299926", "url": "https://cs.wikipedia.org/wiki?curid=1299926", "title": "Psy-core Tour 2015", "text": "Psy-core Tour 2015\n\nPsy-core Tour 2015 bylo první samostatné turné kapely Dymytry po Arakain Dymytry Tour 2014 s kapelou Arakain o rok dříve. Tour mělo jarní a podzimní část s celkem 32 zastávkami po celé České republice. Oficiálními hosty byly kapely Booters a Modesty & Pride. Často objevily i jiné předkapely jako Komunál nebo Traktor, případně malé místní skupiny. Při příležitosti turné vyšlo EP Z pekla se dvěma novými skladbami a třemi staršími hity v živém podání. Pro turné si kapela připravila speciální setlist, kde nechyběly hity z předchozích desek, ani nové skladby „Z pekla“ a „Ne nikdy!“ z nového EP. Na pódia si dovezli také 3 LED panely a velkou světelnou show. Pro turné byla vydána edice dvoulitrových plechovek svijanského speciálu s motivy kapely.\n\nNa poslední zastávce jarní části turné, v pražském Paláci Akropolis, bylo natočeno DVD a CD Živě 2015, které bylo k dostání už během podzimní části turné.\n\nBooters:\n\nModesty & Pride:\n\nDymytry:\n\nPraha, 11. května viz Dymytry živě 2015\n\nVerměřovice, 11. prosince\n\nPřídavky\n\n"}
{"id": "1299927", "url": "https://cs.wikipedia.org/wiki?curid=1299927", "title": "Lihová škola umění, aneb Válka s loky", "text": "Lihová škola umění, aneb Válka s loky\n\nLihová škola umění, aneb Válka s loky je studiové album české rockové skupiny Tři sestry z roku 2003. V repertoáru skupiny dlouhodobě zůstala píseň \"Modlitba pro partu\".\n\n\nHudbu k písni Homosexuál složili Ben Weasel, Danny Vapid a Jughead, český text L. F. Hagen. Na hudbě ke skladbám Potápěč a Bunda z koženky se podílel Sup I, hudbu k písni Vlachovka složil Franta Sahula a otextoval ji společně L. F. Hagenem. Ostatní hudbu a texty vytvořily Tři sestry.\n\n\nHosté\n"}
{"id": "1299936", "url": "https://cs.wikipedia.org/wiki?curid=1299936", "title": "Studénka (nádraží)", "text": "Studénka (nádraží)\n\nStudénka (německy \"Stauding\", od roku 1906 Studénka – státní nádraží) se nachází na železniční trati původní c.k. privilegované Severní dráhy císaře Ferdinanda (SDCF) ve městě Studénka, v katastrálním území Studénka.\n\nŽelezniční trať Přerov–Bohumín byla postavena v letech 1844 až 1847. První slavnostní jízda po jednokolejné trati byla vypravena 1. května 1847 na úseku dlouhém 76 km.\n\nZe stanice Studénka byla postavena v roce 1890 odbočná trať Studénka–Bílovec se samostatnou čekárnou na severní straně trati a v blízkosti stanice končila soukromá železniční dráha s vlastním nádražím Studénka–štramberské dráhy (K. K. priv. Stauding–Stramberger Lokalbahn, 1881). V blízkosti železnice byl v roce 1850 postaven Blücherův cukrovar, k němuž vedla přípojka. V roce 1860 postavili bratři Knauerové v blízkosti nádraží vápenku. V letech 1868 až 1869 byla postavena druhá traťová kolej. V roce 1900 byla uvedena do provozu vlečka do vagónky v Butovicích. Vedle bílovecké čekárny byla na přelomu 19. a 20 století postavena budova lampárny a vodárenská věž. V roce 1910 ukončil činnost Blücherův cukrovar. V roce 1917 byla zprovozněna vlečka do lihovaru v Bartošovicích. Elektrický provoz na hlavní trati byl zahájen 1. července 1962. V rámci výstavby druhého železničního koridoru byla celá stanice rekonstruována a modernizována.\n\nPůvodní výpravní budova byla postavena na jižní straně kolejiště, tedy na opačné, než je zastavěné území jak Studénky, tak Butovic. Projekt ve střídmém klasicistním stylu vypracoval Ing. Karl Hummel. Budova byla jednopatrová v průčelí se sedmi okenních osách, krytá valbovou střechou. Součástí budovy byla vodárna v krajní ose východní části budovy. Budova byla postupně prodlužována až na konečných šestnáct okenních os. Vedle výpravní budovy v blízkosti kusé koleje štramberské dráhy byla postavena dělnická čekárna a v přednádraží patrový obytný dům. Dělnická čekárna byla dřevěná přízemní budova 12x8 m. V sedmdesátých letech 19. století při prodlužování výpravní budovy byla postavena kolmá křídla na koncích budovy a spojena pultovým přístřeškem.\nNad kolejemi vedla železná nýtovaná lávka (od roku 1890), která spojovala výpravní budovu SDCF a čekárnu místní dráhy Studénka–Bílovec. Lávka byla prodloužena svařovanou konstrukcí nad bíloveckým kolejištěm až k bráně vagónky. (Lávka byla snesena v roce 2003 a nahrazena podchodem).\n\nVýpravní budova byla zbořena v roce 1986. Nová budova byla postavena podle projektu Ing. Tichého. První část budovy byla dána do užívání v roce 1990, v další stavbě se z důvodu nedostatku financí nepokračovalo. V rámci výstavby druhého železničního koridoru byla postavena nová výpravní budova podle projektu J. Lalouška (Metrostav Praha). Původní část byla snížena o patro a symetricky doplněna o druhé křídlo. Byla vyměněna okna a budova zastřešena valbovou střechou. Obě křídla propojuje zvýšený vestibul. Výpravní budova byla dána do provozu v roce 2002.\n\nK zabezpečení acetylenového osvětlení nádraží byla postavena lampárna. Přízemní stavba z režného cihlového zdiva s plochou střechou a nízkou atikou byla postavena podle typového vzoru III. (Normalplan No 185) vedle nového vodojemu. V budově byl umístěn tzv. mokrý plynojem. Byla to zvonová nádoba, jejíž dolní okraj byl ponořen do vodní nádrže. Zvýšením nebo snížením tlaku acetylénu ve zvonu se samočinně vynořil nebo ponořil do vody. Zvýšením tlaku se ve vyvíječi plynu nádoba s karbidem vynořila z vody a ustala reakce karbidu s vodou, při poklesu tlaku se karbid zanořil do vody a začal se vyvíjet acetylén (ethyn). Acetylén byl odváděn do čisticího přístroje, kde se zbavil nežádoucích příměsí snižujících svítivost (amoniak, sirovodík) v čisticí látce, nejčastěji se používalo chlorové vápno. Vyčištěný acetylén byl odveden do plynojemu přes plynoměr a následně do acetylénových lamp. V budově lampárny byl sklad sklad karbidu a jáma na vápno. V roce 1924 bylo zavedeno elektrické osvětlení nádraží.\n\nSoučástí původní výpravní budovy z roku 1847 byla vodárna s vlastní studnou a jednou obdélnou nádrží v krajní ose (východní část). V době uvedení do provozu odbočky do Bílovce byl postaven za rozšířeným kolejištěm věžový vodojem z režného cihlového zdiva s trojicí sdružených románských oken v patře. Jedná se o typovou patrovou stavbu (Spezialplan No 466) se stanovou střechou. Voda byla do nádrží přiváděná pravděpodobně z původní studny předchozí vodárny.\n\n\n\nStanice zabezpečuje spojení mezi Ostravou, Prahou a Brnem rychlíkovou dopravou Českých drah a soukromých dopravců a osobními vlaky. Ze Studénky vyjíždějí vlaky do Bílovce (Trať 279), Veřovic (Trať 325), projíždí vlaky do Mošnova, Ostrava Airport (Trať 270). Provoz stanice zabezpečuje od roku 2011 Centrální dispečerské pracoviště Přerov.\n\nDne 8. srpna 2008 došlo ve Studénce k železniční nehodě, při které vlak EuroCity \"Comenius\" narazil do silničního nadjezdu, který se několik sekund předtím zřítil na trať. Celkem 8 lidí zemřelo a 67 bylo zraněno. Podle záznamu rychlosti z lokomotivy jel vlak v okamžiku aktivace rychlobrzdy rychlostí 134 km/h a k nárazu došlo v rychlosti 90 km/h.\n\nDne 22. července 2015 se na blízkém přejezdu stala další železniční nehoda. Vlak SC 512 Pendolino jedoucí na trase Bohumín – Františkovy Lázně se srazil s kamionem, který uvízl mezi spuštěnými závorami. Zemřeli 3 cestující a 17 dalších bylo zraněno.\n\nV železniční stanici jsou cestujícím poskytovány tyto služby: mezinárodní pokladní přepážka (ČD), vnitrostátní pokladní přepážka (ČD), možnost platit v eurech, platba platební kartou, úschovna kol, úschovna zavazadel, bezbariérové WC, výdej In Karet (ČD). Restaurace, je mimo výpravní budovu, v přednádraží je veřejné parkoviště, zastávka MHD a linkových autobusových spojů.\n\n\n"}
{"id": "1299941", "url": "https://cs.wikipedia.org/wiki?curid=1299941", "title": "Illimani", "text": "Illimani\n\nIllimani nebo také Nevado Illimani je vyhaslá sopka v bolivijském pohoří Cordillera Real. S výškou 6439 m n. m. je po Sajamě druhou nejvyšší horou v zemi a devatenáctou nejvyšší v celých Andách. Horský masiv je dlouhý osm kilometrů a jeho vrchol je pokryt ledovci, sněžná čára se nachází ve výšce 4570 m. Illimani je tvořena převážně granodioritem, pochází z období kenozoika. \n\nNachází se 40 km jižně od největšího města Bolívie La Paz, její charakteristická podoba se čtyřmi vrcholky (Pico del Indio, Pico La Paz, Pico Kuhm a Pico París) tvoří výraznou součást jeho panoramatu a je vyobrazena v městském znaku, hora je také námětem řady literárních a výtvarných děl. Jiří Hanzelka a Miroslav Zikmund popisují první setkání s ní slovy: \"„Přímo před námi roste do nebe nádherný masiv, jako vytesaný z nejčistšího křišťálu. Nemůže to být nic jiného než Illimani, královna bolivijských Kordiller, jeden z nejspanilejších štítů Jižní Ameriky. Jeho vrcholky jiskří do slunce ve výši 6600 metrů nad mořem přímo nad hlavním městem Bolívie.“\".\n\nDomorodí Aymarové ji pokládají za posvátnou. Název znamená v jejich jazyce „kde se rodí slunce“. Podle hory je pojmenován druh motýla \"Infraphulia illimani\" a hudební skupina Inti-Illimani.\n\nPrvovýstup na Illimani podnikl 1898 Brit William Martin Conway se dvěma průvodci. Nedaleko vrcholu však našli provaz zanechaný zde domorodci, takže pravděpodobně nebyli prvními lidmi, kteří horu zdolali.\n\nLet Eastern Air Lines 980 narazil 1. ledna 1985 při přistávacím manévru do svahu hory, všech 29 osob na palubě zahynulo.\n\n"}
{"id": "1299945", "url": "https://cs.wikipedia.org/wiki?curid=1299945", "title": "Zabana", "text": "Zabana\n\nZabana (též kia) je austronéský ysabelský jazyk. Mluví jím asi 3400 lidí na Šalomounových ostrovech na ostrově Santa Isabel. Je to jediný ysabelský jazyk, ve kterém se tisknou noviny a knihy. Není to ale nejrozšířenější ysabelský jazyk, tímto jazykem je čeke holo. Je to též jediný ysabelský jazyk, který je na Santa Isabel úřední. Zabanou se mluví v severní části ostrova, Je podobná dalším ysabelským jazykům (čeke holo, kokota). Tento jazyk nahradil dnes již mrtvý mrtvý jazyk laghu.\n"}
{"id": "1299950", "url": "https://cs.wikipedia.org/wiki?curid=1299950", "title": "Isopropenyl-acetát", "text": "Isopropenyl-acetát\n\nIsopropenyl-acetát je organická sloučenina, která je esterem kyseliny octové a enolového tautomeru acetonu. Tato bezbarvá kapalina je důležitá jako hlavní prekurzor acetylacetonu.\n\nIsopropenyl-acetát se vyrábí reakcí acetonu a ketenu. Při zahřívání nad kovovým povrchem se isopropenyl-acetát přesmykuje na acetylaceton.\n"}
{"id": "1299966", "url": "https://cs.wikipedia.org/wiki?curid=1299966", "title": "Chropyně (zámek)", "text": "Chropyně (zámek)\n\nZámek Chropyně je renesanční zámecký objekt ze 17. století nacházející se v středomoravském městě Chropyně. Zámek tvořený dvoupatrovou budovou s příléhající věží a jedním křídlem s podloubím je spravován muzeem Kroměřížska. Je zde mimo jiné umístěna sbírka zbraní ze 17. století a expozice věnovaná chropyňskému rodákovi, kubistickému malíři Emilu Fillovi. S tímto zámkem je rovněž spjata pověst o hanáckém králi Ječmínkovi. V blízkosti zámku se nachází Národní přírodní památka, Chropyňský rybník.\n\n"}
{"id": "1299988", "url": "https://cs.wikipedia.org/wiki?curid=1299988", "title": "Chlorid sirný", "text": "Chlorid sirný\n\nChlorid sirný je anorganická sloučenina se vzorcem SCl, jeden z chloridů síry. Jeho základní strukturní vzorec je Cl-S-S-Cl, úhel vazeb Cl-S-S- je 90°. Tvar molekuly je podobný jako u HO. Dalším izomerem je S=SCl, který se přechodně vytváří při vystavení SCl ultrafialovému záření.\n\nČistý chlorid sirný je žlutá kapalina, která na vzduchu tvoří dým díky reakci s vodou:<br>\n16 SCl + 16 HO → 8 SO + 32 HCl + 3 S\n\nVyrábí se částečnou chlorací elementární síry, reakce probíhá za pokojové teploty. V laboratoři se plynný chlor vede do baňky obsahující elementární síru, jakmile vznikne SCl, obsah se změní na žlutou kapalinu:<br>\nS + 4 Cl → 4 SCl \"ΔH\" = −58,2 kJ/mol\n\nDalší přídavek chloru vytvoří chlorid sirnatý, který způsobí zabarvení do oranžovočervena:<br>\nSCl + Cl ↔ 2 SCl \"ΔH\" = −40,6 kJ/mol\n\nReakce je vratná a SCl postupně uvolňuje chlor za opětovného vzniku SCl. Chlorid sirný může rozpustit velké množství síry za tvorby dichlorpolysulfanů:<br>\nSCl + n S → SCl\n<br>Čistý chlorid sirný se získává destilací žlutooranžové kapaliny (směsi SCl a SCl) nebo přidáním síry.\n\nSCl také vzniká chlorací sirouhlíku při výrobě thiofosgenu.\n\nChlorid sirný se hydrolyzuje na oxid siřičitý a elementární síru. Reakcí se sulfanem vznikají polysulfany, například:<br>\n2 HS + SCl → HS + 2 HCl\n\nSCl reaguje s amoniakem za vzniku imidu heptasíry (SNH) a podobných cyklických sloučenin S(NH) (x = 2, 3).\n\nChlorid sirný se používá k tvorbě C-S vazeb. Za přítomnosti AlCl reaguje s benzenem za vzniku difenylsulfidu:<br>\n8 SCl + 16 CH → 8 (CH)S + 16 HCl + S\n\nAniliny reagují s SCl za přítomnosti NaOH Herzovou reakcí, přičemž vznikají ortho-aminothiofenoláty, tyto látky jsou prekurzory thioindigových barviv. SCl se také využívá na výrobu yperitu reakcí s ethylenem při 60 °C:<br>\n8 SCl + 16 CH → 8 (ClCH)S + S\n\nDalší použití zahrnují výrobu sirných barviv, insekticidů a syntetických kaučuků. Tato látka se také používá na studenou vulkanizaci kaučuku, jako katalyzátor polymerace rostlinných olejů a na zvyšování tvrdosti dřeva.\n"}
{"id": "1299993", "url": "https://cs.wikipedia.org/wiki?curid=1299993", "title": "Laghu", "text": "Laghu\n\nLaghu (výslovnost lagu, též Hoatana nebo Katova) je mrtvý jazyk, co se používal na ostrově Santa Isabel. Jazyk vymřel roku 1984. Tehdy se s ním mluvilo ve vesnicích Baolo a Samasodu. Jazyk vymřel, protože ho nahrazoval jazyk čeke holo, ale hlavně jazyk zabana. Právě dříve zmiňovanou zabanou se mluví v oblasti, kde se dříve mluvilo jazykem laghu. Podobně hrozí vymření příbuzného jazyka zazao.\n"}
{"id": "1300007", "url": "https://cs.wikipedia.org/wiki?curid=1300007", "title": "Songs of Love and Death", "text": "Songs of Love and Death\n\n\n"}
{"id": "1300010", "url": "https://cs.wikipedia.org/wiki?curid=1300010", "title": "Aqigssiaq Maniitsoq", "text": "Aqigssiaq Maniitsoq\n\nAqigssiaq Maniitsoq (celým názvem: Timersoqatigiiffik Aqigssiaq Maniitsoq, novým pravopisem Aqissiaq) je grónský sportovní klub, který sídlí ve městě Maniitsoq. Založen byl v roce 1971, letopočet vzniku je i v klubovém emblému. Fotbalový oddíl se v devadesátých letech pravidelně účastnil posledních fází nejvyšší fotbalové soutěže v zemi. Jeho mužský oddíl je pak mistrem Grónska z roku 1992. Své domácí zápasy odehrává na stadionu Maniitsoq. Klubové barvy jsou modrá a žlutá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu.\n\nZdroj: \n\n\nZdroj: \n\n\n"}
{"id": "1300012", "url": "https://cs.wikipedia.org/wiki?curid=1300012", "title": "Nixe", "text": "Nixe\n\nNixe či neck je vodní démon z germánského folklóru podobný slovanskému vodníkovi. Jeho podoba je napůl lidská, napůl rybí, ale může na sebe vzít i zcela lidskou podobu. Chovají se zpravidla zlovolně, lze si je však snadno naklonit dárky. V některých se věřilo že podvrhují děti a topí lidi, existuje také podání o tom že si berou lidské dívky a můžou s nimi mít děti.\n\nJméno těchto bytostí je odvozeno z pragermánského \"*nikwus\" nebo \"*nikwis(i\"), které vychazí z praindoevropského \"*neigw\" „mýt“. V různých jazycích má řadu variant:\n\nToto označení pro vodního démona proniklo i do negermánských jazyků:\n\n\nPodobnými bytostmi v germánském folklóru jsou skandinávský fossegrim a bäckahäst. Druhý jmenovaný se objevuje jako bílý kůň a podobá se tak skotskému kelpiemu. Jako nixe je označována i rýnská Loreley.\n"}
{"id": "1300014", "url": "https://cs.wikipedia.org/wiki?curid=1300014", "title": "Denis Granečný", "text": "Denis Granečný\n\nDenis Granečný (* 7. září 1998) je český fotbalový obránce a mládežnický reprezentant. V současnosti je hráčem klubu FC Baník Ostrava.\n\nDenis Granečný je odchovancem Baníku Ostrava. V 1. české lize debutoval 14. 2. 2016 proti FK Mladá Boleslav (prohra 0:3). Do konce sezóny odehrál v nejvyšší soutěži celkem 9 zápasů. V následující sezoně 2016/17 hrál Baník Ostrava ve druhé lize a Granečný si připsal 10 startů. Denis Granečný si v sezoně 2017/18 připsal 28 startů, jednu branku (proti Zlínu) a dvě asistence.\n\n"}
{"id": "1300022", "url": "https://cs.wikipedia.org/wiki?curid=1300022", "title": "Kägssagssuk Maniitsoq", "text": "Kägssagssuk Maniitsoq\n\nKägssagssuk Maniitsoq (celým názvem: Timersoqatigiiffik Kägssagssuk Maniitsoq, novým pravopisem Qassassuk Maniitsoq) je grónský sportovní klub, který sídlí ve městě Maniitsoq. Založen byl v roce 1937. Fotbalový oddíl se pravidelně účastní konečné fáze nejvyšší fotbalové soutěže v zemi. Jeho mužský oddíl je pak mistrem Grónska z roku 1989. Své domácí zápasy odehrává na stadionu Maniitsoq. Klubové barvy jsou červená a bílá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu.\n\nZdroj: \n\n\nZdroj: \n\n\n"}
{"id": "1300024", "url": "https://cs.wikipedia.org/wiki?curid=1300024", "title": "Železniční trať Hronská Dúbrava – Banská Štiavnica", "text": "Železniční trať Hronská Dúbrava – Banská Štiavnica\n\nŽelezniční trať Hronská Dúbrava - Banská Štiavnica (nazývaná také Trať mládeže, v jízdním řádu pro veřejnost označena jako železniční trať číslo 154) je jednokolejná horská železniční trať vedoucí dolinou potoka Jasenica, spojující Banskou Štiavnici s Hronskou Dúbravou.\n\nBanská Štiavnica patřila v minulosti díky těžbě vzácných kovů mezi nejdůležitější města monarchie. Koncem 18. století byla Štiavnica s poddanských vesnicemi s více než 20 000 obyvateli druhým největším sídlem na Slovensku těsně za Bratislavou. V roce 1870 proto začala stavba úzkorozchodná železnice z Hronské Dúbravy s rozchodem jeden metr. Trať byla zprovozněna v srpnu 1873 jako první veřejná úzkorozchodná parní železnice v tehdejším Uhersku. Parní vlak dostal pojmenování „Štiavnická Anča“, které se dosud lokálně používá k označení vlakové soupravy provozované na této trati.\n\nBěhem existence Slovenského státu byla mezi prioritami dopravního propojení i železnice s normálním rozchodem do Banské Štiavnice. Výstavba nové tratě s normálním rozchodem začala slavnostním výkopem 6. října 1943. V roce 1944 byly práce pod vlivem probíhajících bojů druhé světové války zastaveny.\n\nPo válce byly nejprve obnovovány poškozené úseky důležitějších koridorů a význam spojovacích a málo frekventovaných tratí, jak byla tato, výrazně poklesl. Navíc štiavnická železnice byla rozestavěná jen na části trati a na některé úsecích nebyla vůbec zahájena. Namísto opětovného plánovaného začátku prací v roce 1946 hrozilo definitivní zastavení výstavby.\n\nZáchranou výstavby byla závazek ústředí Svazu slovenské mládeže na konferenci 27. října 1947, které se zavázalo, že trať dokončí a předá do 28. října 1949 do užívání. Po komunistickém převratu v únoru 1948 dostal projekt název Trať mládeže. Tehdejší nejvyšší představitel Slovenska, předseda Sboru pověřenců Gustáv Husák otevíral výkop stavby 1. dubna 1948. Samotné práce na trati oficiálně začaly 5. dubna. Stavbu navštívil i Klement Gottwald.\n\nTrať mládeže byla jedna z prvních velkých propagandistických staveb mládeže na Slovensku. Na stavbě se vystřídalo 47 162 mladých lidí. Většina z nich byla z Československa, ale 1 601 přišlo ze zahraničí (z Albánie, Alžírska, Británie, Bulharska, Francie, Indie, Maďarska, Norska, Polska, Rakouska a Ukrajiny). Pracovali většinou zdarma (kromě placených organizátorů).\n\nMyšlenka využití stavby železnice k propagandě socialismu mezi mladými pocházela z Jugoslávie. Železniční trať Bosanski Šamac – Sarajevo byla dobudována „mládežníky“ právě v roce 1947. Důkazem podobnosti jsou stejná hesla: „Mi gradimo prugu - pruga gradi nas“ (My stavíme trať - trať staví nás), jakož i osobní vyjádření velitele hlavního štábu brigád Trati mládeže Mira Tomana, který se stavby železnice Šamac - Sarajevo zúčastnil a také zavedl pozdrav jugoslávských brigádníků „Zdravo!“ a oslovování bratr a sestra, ale i vyhlašování úderníků.\n\nV roce 2012 ministerstvo dopravy SR oznámilo, že z ekonomických důvodů zruší osobní dopravu na této trati od 9. prosince 2012. I díky petici místních aktivistů ze srpna 2012, kteří ji spustili po skončení připomínkového řízení k návrhu nového jízdního řádu, ve kterém jejich připomínky a argumenty nebyly vyslyšeny, ministerstvo své rozhodnutí změnilo. Petici za 44 dní podepsalo 14 762 občanů a na ministerstvo byla doručena v září 2012. V roce 2012 se také banskoštiavnická samospráva obrátila na památkáře se žádostí o zápis Tratě mládeže do rejstříku národních kulturních památek. Aktivisté upozorňovali, že nový grafikon (zrušení dvou nejvytíženějších spojů) na rok 2013 a neobsluhování rychlíků v Hronské Dúbravě odřízlo turisty i studenty a rozhodně nebylo záchranou tratě. Trať podle odboru komunikace železnic z roku 2012 neřešil ani \"Cílový grafikon vlakové osobní dopravy GVD 2020\" a nebyla zahrnuta ani v \"Programu revitalizace železničních společností\". V roce 2013 Železnice SR plánovaly vyčlenit do roku 2015 na opravu tunelu na Trati mládeže 600 tisíc €.\n\nOd grafikonu platného od prosince 2013 byly některé spoje prodlouženy z Hronské Dúbravy do Zvolena kde je zajištěn přímý přestup na vlaky do Bratislavy. Eliminace jednoho prostupu funguje i v opačném směru. Na druhé straně podle prodejce lístků, OZ Štokovec naplněnost vlaků dosahovala nízké hodnoty: \"\"Během sledování za 32 dní odjížděl ze sledovaných 64 vypravených vlaků z Banské Štiavnice vlak 9krát prázdný, 11krát si do něj zakoupil lístek jen jeden cestující a 7krát si do něj zakoupili lístek dva lidé.\"\"\n\nÚzkokolejná trať nebyla shodná se současnou tratí a její pozůstatky jsou v terénu viditelné dosud. Pro terénní překážky byla její celková délka původně asi o 2 km delší (22 km a 895 m) a to i proto, že vycházela z Hronské Breznice. V Banské Štiavnici měla trať konečnou na Špitálské louce, kde jsou nyní postaveny obytné a rodinné domy. Jedna ze staničních budov se zachovala u tamní základní školy. O historii tohoto místa hovoří už jen název ulice \"Železničiarska\" a místní pojmenování \"Stará stanica\".\n\nTrať s horským charakterem (výškový rozdíl 266 metrů) vyžadovala rozsáhlé zemní práce a bylo nutné vybudovat ocelový most přes Hron s rozpětím (2 x 20,18 + 40,37 m), 300 m dlouhý Beliansky a 127 m dlouhý Kozelnícky viadukt, 1 194,5 m dlouhý Banskoštiavnický (Kolpašský) tunel, až 18 m vysoké náspy a 19 m hluboké zářezy, čímž se trať z Hronské Dúbravy zkrátila z 20,3 na současných 19,731 km. Provoz na trati byl slavnostně zahájen 29. října 1949.\n\nPůvodně plánované prodloužení tratě do Pukance (přes Štiavnické Bane) a do Hontianských Nemců (přes Svätý Anton) nebylo realizováno.\n\n\n\n"}
{"id": "1300025", "url": "https://cs.wikipedia.org/wiki?curid=1300025", "title": "Mistrovství Asie ve sportovním lezení 2016", "text": "Mistrovství Asie ve sportovním lezení 2016\n\nMistrovství Asie ve sportovním lezení 2016 (: \"Asian Continental Championship\") se uskutečnilo již po čtyřiadvacáté, v čínském Tu-jünu v provincii Kuej-čou ve třech disciplínách (v lezení na obtížnost, rychlost a v boulderingu).\n\nCelkem měli domácí závodníci devět finalistů, z toho v lezení na obtížnost a rychlost čtyři medailisty (1/2/1).\n\n\n"}
{"id": "1300032", "url": "https://cs.wikipedia.org/wiki?curid=1300032", "title": "Polygon House", "text": "Polygon House\n\nPolygon House je kancelářská budova v administrativní čtvrti na Pankráci, v Praze 4. Poblíž se nachází stanice metra Pankrác či obchodní centrum Arkády, vedle dálnice D1 ve směru z Prahy. Tato budova má devět nadzemních pater, dvě podzemní (s podzemním parkováním), tři výtahy a celkovou kancelářskou plochu 11300 m². Obchodní plocha tvoří 280 m², parkovacích míst je celkem 117. Projekt budovy byl vypracován mezi roky 2001 až 2002, výstavba probíhala mezi lety 2002 až 2004. Autory tohoto návrhu jsou Václav Aulický a Radim Kousal. Tento projekt stál celkem 245 milionů Kč.\n\nSoučasným vlastníkem je nizozemská společnost Mint Fund 7 B.V., která budovu v říjnu 2014 koupila od realitního fondu CEE Property Development Portfolio.\n"}
{"id": "1300037", "url": "https://cs.wikipedia.org/wiki?curid=1300037", "title": "Corinna Kuhnleová", "text": "Corinna Kuhnleová\n\nCorinna Kuhnleová (* 4. července 1987 Vídeň) je rakouská vodní slalomářka závodící na kajaku, členka armádního týmu Österreichischer Heeressportverband v četařské hodnosti. Jejím trenérem je Michael Seibert. Je dvojnásobnou mistryní světa v individuálním závodě z let 2010 a 2011, získala také stříbro (2014) a bronz (2005) v závodě hlídek. Na mistrovství Evropy ve vodním slalomu vyhrála individuální závod v roce 2017 a byla druhá v letech 2010 a 2018. Na olympiádě 2012 skončila ve finále na osmém místě, na LOH 2016 byla pátá. V letech 2014 a 2015 vyhrála celkové hodnocení Světového poháru ve vodním slalomu.\n\n"}
{"id": "1300042", "url": "https://cs.wikipedia.org/wiki?curid=1300042", "title": "Georg Flegel", "text": "Georg Flegel\n\nGeorg Flegel (1566 Olomouc - 1638 Frankfurt nad Mohanem) byl český barokní malíř, známý především pro malbu zátiší. Lze ho považovat za jednoho z nejznámějších českých malířů.\n\nNarodil se roku 1566 otci Nickelovi a jeho manželce v Olomouci. Zde se patrně vyučil u vlámského malíře Lucase von Valckenborch (což však není jisté). Ke konci 80. letech odešel do Lince do Valckenborchovy dílny, kde pro něj začal pracovat - vytvářel dovedná zátiší do jeho figurálních obrazů. V 90. letech odešel za Valckenborchem do Frankfurtu nad Mohanem, kde se také roku 1594 oženil. Po zaučení u Valckenborcha začal malovat své vlastní obrazy, převážně zátiší. Vlastní ateliér otevřel až roku 1635.\n\nPo osamostatnění maloval především zátiší, jejichž hlavním motivem bylo nejrůznější jídlo. Byl skvělý v zobrazování nejrůznějších materiálů, rád zaplňoval celou plochu obrazu, oblíbil si také noční scény. Snažil se o co nejvěrnější zpodobnění zobrazovaných předmětů, často přidával různé prvky, které zdůrazní životnost obrazu (moucha sedící na vejci, myš, nezralost některých plodů, vystupování předmětů ven z rámu směrem k divákovi).\n\nPostupně zjemnil svoje provedení a zjednodušil kompozici, která se tím přiblížila modernímu pojetí zátiší. Ke konci života omezil barevnost svých obrazů - obrazy byly prostší a tónově sjednocené (převažovaly v nich například jen okrová a bílá). Flegel přispěl k vyčlenění zátiší jako samostatného druhu umění - druhu, ve kterém se navíc dá prostřednictvím symbolů poukazovat na další věci ohledně života.\n\nMezi jeho dílo patří obrazy:\n\n"}
{"id": "1300064", "url": "https://cs.wikipedia.org/wiki?curid=1300064", "title": "Hostivice (nádraží)", "text": "Hostivice (nádraží)\n\nHostivice je železniční stanice na tratích č. 120 (Praha–Rakovník), 121 (Hostivice–Podlešín) a 122 (Praha-Smíchov – Hostivice – Rudná u Prahy), která leží ve stejnojmenném městě.\n\nNádraží vzniklo roku 1862 na trase původní Lánské koněspřežky (budova čp. 90). Po vybudování odbočky tehdy již Buštěhradské dráhy do Prahy-Smíchov (v provozu od 3. března 1872) získalo nádraží novou podobu (budova čp. 93 a další stavby). Na přelomu let 2010/2011 prošla staniční budova hostivického nádraží několikaměsíční rekonstrukcí.\n\nJiž zpustlý rozlehlý třešňový sad \"Třešňovka\" nad hostivickým nádražím je kromě lesíku \"Bažantnice\" jedním z mála zalesněných míst blízkého města Hostivice.\n\n\n\n"}
{"id": "1300070", "url": "https://cs.wikipedia.org/wiki?curid=1300070", "title": "Inmarsat", "text": "Inmarsat\n\nInmarsat je mezinárodní družicová telekomunikační společnost se sídlem v Londýně, která nabízí globální mobilní služby, zejména na moři a v odlehlých částech světa. Název INMARSAT je složen z počátečních písmen \"International Maritime Satellite Organization\".\n\nSpolečnost poskytuje telefonní a datové služby uživatelům po celém světě prostřednictvím přenosných nebo mobilních terminálů, které komunikují s pozemními stanicemi prostřednictvím dvanácti geostacionárních telekomunikačních družic. Síť společnosti Inmarsat poskytuje komunikační služby celé řadě vlád, agentur poskytujících pomoc, médiím a firmám, které potřebují komunikovat ve vzdálených oblastech nebo kde neexistuje žádná spolehlivá pozemní síť. Služby společnosti jsou dosažitelné pod mezinárodní předvolbou +870, mobilní předvolba je 901-11.\n\nInmarsat v roce 2017 provozuje celkem 13 stacionárních telekomunikačních družic 3., 4. a 5. generace, zaměstnává přes 1600 osob a dosahuje roční obrat 1,338 miliardy USD.\n\nSpolečnost vznikla roku 1979 dohodou členských států Mezinárodní námořní organizace (IMO) jako součást OSN. Od roku 1983 provozuje vlastní síť satelitů a od roku 1999 byla proměněna v akciovou společnost Inmarsat pls, která je obchodována na londýnské burze cenných papírů a je součástí indexu FTSE 100.\n\n"}
{"id": "1300073", "url": "https://cs.wikipedia.org/wiki?curid=1300073", "title": "Maarika Võsuová", "text": "Maarika Võsuová\n\nMaarika Võsuová (* 7. červen 1972 Tartu, Sovětský svaz) je bývalá estonská sportovní šermířka, která se specializovala na šerm kordem. Estonsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996 v soutěži jednotlivkyň a družstev. V roce 2005 obsadila druhé místo na mistrovství světa v soutěži jednotlivkyň a v roce 2003 obsadila druhé místo na mistrovství Evropy. S estonským družstvem kordistek vybojovala v roce 2002 druhé místo na mistrovství světa a v roce 2003 druhé místo na mistrovství Evropy.\n"}
{"id": "1300075", "url": "https://cs.wikipedia.org/wiki?curid=1300075", "title": "Heidi Rohiová", "text": "Heidi Rohiová\n\nHeidi Rohiová (* 23. května 1966 Haapsalu, Sovětský svaz) je bývalá estonská sportovní šermířka, která se specializovala na šerm kordem. Estonsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996 v soutěži jednotlivkyň a družstev. V roce 2001 obsadila třetí místo na mistrovství Evropy v soutěži jednotlivkyň. S estonským družstvem kordistek vybojovala v roce 2002 druhé místo na mistrovství světa a v roce 2003 druhé místo na mistrovství Evropy.\n"}
{"id": "1300077", "url": "https://cs.wikipedia.org/wiki?curid=1300077", "title": "Oravec", "text": "Oravec\n\nPříjmení Oravec, přechýleně Oravcová, nosí více osobností:\n\n\n"}
{"id": "1300079", "url": "https://cs.wikipedia.org/wiki?curid=1300079", "title": "Irina Embrichová", "text": "Irina Embrichová\n\nIrina Embrichová rozená Irina Zamková (* 12. července 1980 Tallinn, Sovětský svaz) je estonská sportovní šermířka ruské národnosti, která se specializuje na šerm kordem. Estonsko reprezentuje od prvního desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V roce 2006 obsadila druhé a v roce 2007 třetí místo na mistrovství světa v soutěži jednotlivkyň a v roce 2007 obsadila třetí místo na mistrovství Evropy. S estonským družstvem kordistek vybojovala v roce 2002 a 2014 druhé místo na mistrovství světa a s družstvem vybojovala v roce 2013 a 2016 titul mistryň Evropy.\n"}
{"id": "1300081", "url": "https://cs.wikipedia.org/wiki?curid=1300081", "title": "Amichaj", "text": "Amichaj\n\nAmichaj ( עמיחי, doslova „\"Můj národ žije\"”) je izraelská osada na Západním břehu Jordánu v Oblastní radě Mate Binjamin, jejíž výstavba začala být připravována v roce 2017 coby náhrada za vyklizenou osadu Amona a která byla trvale osídlena roku 2018.\n\nNachází se v nadmořské výšce cca 790 metrů na pahorcích v centrální části hornatého hřbetu Samařska, cca 30 kilometrů severoseverovýchodně od historického jádra Jeruzalému, cca 20 kilometrů jihovýchodně od Náblusu a cca 50 kilometrů východně od centra Tel Avivu.\n\nNa dopravní síť Západního břehu Jordánu je napojena pomocí místní komunikace vedoucí východozápadním směrem od větší osady Šilo, kde odbočuje z dálnice 60 a následně propojuje několik zdejších menších židovských osad (tzv. Guš Šilo), aby na východním konci vyústila do tzv. Alonovy silnice na okraji údolí Jordánu. Amichaj leží v hustě osídlené části Samařska, kde se střídají lidnatá palestinská sídla a rozptýlené židovské osady. 2 kilometry západním směrem leží lidnatější osada Šilo.\n\nNázev osady Amichaj byl vybrán v květnu 2017 budoucími obyvateli, přičemž další zvažované názvy byly Karmej Amona (כרמי עמונה) a Neta Sorek (נטע שורק). Finální posouzení názvu ještě provedl vládní Výbor pro jména. V hebrejštině je Amichaj časté jméno osob i některých organizací. Doslova znamená „\"Můj národ žije\"”.\n\nV roce 1997 vznikla poblíž osady Ofra malá neuatorizovaná (myšleno formálně neschválená izraelskými úřady) osada Amona. Dlouhodobě čelila právním sporům, protože vznikla zčásti na pozemcích soukromých palestinských vlastníků. V roce 2006 izraelské úřady provedly částečnou demolici osady, přičemž se na místě odehrály násilné střety mezi pořádkovými silami a osadníky (a jejich podporovateli). Amona se stala politicky citlivou otázkou a symbolem radikálnější části osadnického hnutí. Nejvyšší soud Státu Izrael roku 2014 definitivně rozhodl, že celá osada musí být coby nezákonná zrušena. K vyklizení došlo v únoru 2017. Obyvatelé Amony proti tomuto kroku protestovali a na jejich stranu se postavila i část politického spektra (včetně některých politických sil vládní koalice Benjamina Netanjahua). Vláda ovšem soudní verdikt respektovala.\n\nIzraelský kabinet rozhodl, že náhradou za Amonu dojde k výstavbě zcela nové osady na Západním břehu Jordánu, v níž najdou bydliště osadníci z Amony. Mělo jít o první nově zřízenou židovskou osadu od roku 1992. V mezidobí po roce 1992 ve skutečnosti vyrostly desítky nových židovských osad, ovšem buď šlo o zdola iniciovanou akci samotných osadníků, teprve později formalizovanou izraelskými úřady (například osada Bruchin), nebo o výstavbu nových obytných souborů, které formálně byly považovány za pouhé nové čtvrti již existujících osad (například Lešem, která spadá po sousední Alej Zahav), ačkoliv fakticky fungovaly coby samostatné komunity. V případě osady Amichaj mělo jít po čtvrtstoletí o první osadu, zakládanou explicitně s vládní podporou a coby samostatná obec. Zatímco z perspektivy izraelské legislativy měla být nová osada legální (má vzniknout na státní půdě, tedy na pozemcích, které nemají palestinské soukromé majitele, a je situována do zóny C Západního břehu Jordánu, kde má Izrael výlučnou civilní i bezpečnostní pravomoc), chystané budování nové osady kritizovaly vlády Velké Británie a Francie, které podobně jako většina mezinárodního společenství izraelské osidlování Západního břehu Jordánu odmítají jako takové. Britský ministr zahraničních věcí Boris Johnson prohlásil, že „\"coby silný přítel Izraele a někdo, kdo je ochoten se Izraele zastávat, když čelí zaujatosti a nerozumné kritice, vyzývám Izrael, aby nepodnikal tyto kroky, které nás vzdalují našemu sdílenému cíli dosažení míru a bezpečnosti\".“\n\nKoncem května 2017 izraelská vojenská správa odsouhlasila správní hranice a tedy definitivní lokalitu nové osady. Amichaj má být situován na pahorku východně od osady Šilo a Švut Rachel. Jde o území, kde od přelomu 20. a 21. století vzniklo několik menších židovských osad neoficiálního charakteru (tzv. outposty), které utvořily souvislý pás propojující Šilo východním směrem až na region údolí Jordánu (například osady Adej Ad, Eš Kodeš nebo Kida). Nová osada by měla doplnit a zahustit tento sídelní řetězec. Pahorek, na kterém má osada vyrůst, byl již v předchozích letech místem, kde se osadníci pokoušeli založit trvalé osídlení pod názvem Ge'ulat Cijon (גאולת ציון).\n\nBývalí obyvatelé Amony dle stavu z května 2017 pobývali v provizorních podmínkách v osadě Ofra. Počátkem června 2017 odsouhlasila civilní izraelská správa pro oblast Judeje a Samařska zahájení předběžného plánování nové vesnice. Kapacita stanovena na 102 bytových jednotek. Samotná výstavba měla proběhnout až po dokončení této plánovací fáze. Přípravné zemní práce na budoucím staveništi započaly 20. června 2017. Prvních 25 rodin se do osady nastěhovalo koncem března 2018. Do několika týdnů se pak očekávalo nastěhování dalších 17 rodin. Ve vesnici probíhala v té době výstavba komunikací a inženýrských sítí. První zástavba sestávala z obytných mobilních domů, permanentní domy měly vyrůst v následném období, přičemž platí celková kapacita 102 domů daná územním plánem. Ovšem zhruba třetina plánované zástavby ještě čekala na soudní přezkum kvůli petici několika Palestinců, kteří tvrdili, že budovaná osada zasahuje na jejich soukromé pozemky.\n\n"}
{"id": "1300084", "url": "https://cs.wikipedia.org/wiki?curid=1300084", "title": "Julija Běljajevová", "text": "Julija Běljajevová\n\nJulija Běljajevová (* 21. července 1992 Tartu, Estonsko) je estonská sportovní šermířka ruského původu, která se specializuje na šerm kordem. Estonsko reprezentuje od druhého desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V roce 2013 získala titul mistryně světa v soutěži jednotlivky. S estonským družstvem kordistek vybojovala v roce 2014 druhé místo na mistrovství světa a s družstvem vybojovala v roce 2013 a 2016 titul mistryň Evropy.\n"}
{"id": "1300085", "url": "https://cs.wikipedia.org/wiki?curid=1300085", "title": "Mick Mars", "text": "Mick Mars\n\nRobert Alan Deal (* 4. května 1951 nebo 4. dubna 1955), známý jako Mick Mars, je americký hudebník, který se proslavil jako kytarista skupiny Mötley Crüe. Mick trpí Bechtěrevovou nemocí, kterou ale dokáže během vystoupení dokonale skrýt, diagnostikována mu byla v 17 letech.\n\nNikki Sixx a Tommy Lee hledali kytaristu do nově založené kapely - Mötley Crüe. Na inzerát jim odpověděl právě Mick Mars (v té době vystupoval ještě pod svým jménem – Bob Alan Deal), ten se dostal do kapely přes inzerát v L. A. novinách, kde stálo: \"Hlučný, drsný, agresivní kytarista je volný\". Když ho poprvé potkali, tak Nikki okamžitě poznamenal: \"Nemůžu tomu uvěřit! To je další chlapík jako my!\". Mick si rychle připravil věci a zahrál úvodní riff k písni Stick to Your Guns.\n\n"}
{"id": "1300087", "url": "https://cs.wikipedia.org/wiki?curid=1300087", "title": "Škola Kanó", "text": "Škola Kanó\n\nŠkola Kanó (japonsky: 狩野派, \"Kanó-ha\") je jednou z nejslavnějších škol japonského malířství.\n\nTato škola byla dominantním stylem malířství od konce 15. století až do období Meidži, které začalo v roce 1868, kdy se škola rozdělila do mnoha různých malířských směrů. V samotné rodině Kanó vyrostla řada významných umělců několika generací. Mnoho dalších umělců v této škole studovalo. Někteří umělci se do rodiny přiženili a přijali její jméno, jiní byli rodinou adoptováni. Podle historika japonského umění Roberta Treata Paina „další rodinu, která by v přímé pokrevní linii produkovala tolik geniálních mužů ... by bylo těžké najít.“\n\nPočátky školy odrážejí obnovený vliv čínského malířství, ale škola dále vyvinula jasně zbarvený a pevně načrtnutý styl určený pro velké panely zdobící hrady šlechty. Styl dodržuje výrazné japonské tradice a zároveň pokračuje ve vytváření monochromatických maleb štětcem v čínském stylu. Tento styl podporovali šógunové. Představoval oficiální styl umění, který „v 18. století téměř monopolizoval výuku malby“. Vycházel z čínské tradice tušového malířství konfuciánsky vzdělaných příslušníků úřednické džentry, přičemž ale malíři školy Kanó byli jednoznačně profesionálními umělci, velmi štědře placení v případě úspěchu, poté co absolvovali výuku v rodinné dílně, podobně jako evropští malíři renesance nebo baroka. Pracovali hlavně pro šlechtu, šóguny a císaře a zabývali se širokou škálou stylů, námětů a formátů. Umělci byli původně inovativní a z velké části se podíleli na hledání nových směrů malířství v období Azuči-Momojama (1573–1614). Od 17. století se však stávali stále více konzervativními a akademickými ve svém přístupu.\n\nŠkolu založil Kanó Masanobu (1434–1530), který byl synem Kagenobua, samuraje a amatérského malíře. Kanó Masanobu byl současníkem Seššú Tójóa (1420–1506), který v polovině své kariéry v roce 1467 navštívil Čínu, a po svém návratu oživil čínský vliv na japonskou malbu. Seššú mohl být žákem Tenšó Šúbuna, zmiňovaného coby student malířství přibližně od roku 1414. V roce 1465 již byl ústřední postavou v oživení čínských idealistických tradic v japonském malířství. Masanobu začal svou kariéru ve stylu Šúbuna a jeho práce je datována do let 1463 až 1493. Byl jmenován dvorním umělcem v období Muromači a jeho díla obsahovala kresby tuší, především krajiny v čínském stylu, jakož i figurální malby a obrazy s ptáky a květinami. Dochovalo se jen málo prací, které mu s určitostí můžeme připsat. Jedním z dochovaných obrazů je velký panel s jeřábem v zasněžené krajině v Šindžu-an (jeden z chrámů klášterního komplexu Daitoku v Kjótu). Masanobuův obraz v čínském stylu \"Čou Mao-šu oceňujicí lotosy\" je v Národním muzeu Kjúšú a patří mezi národní poklady Japonska.\n\nMasanobu učil malbě své syny Kanó Motonobua (1476–1559) a mladšího syna Jukinobua (nebo Utanosukeho). Motonobuovi jsou obvykle připisovány základy charakteristické techniky a stylu školy, nebo spíše různých stylů, které přinesly pevnější linii a silnější obrysy malbám používajícím čínské konvence. Menší zájem byl věnován jemným účinkům celkové atmosféry díla. Tyto prvky v čínských kompozicích mají tendenci být umístěny v přední části obrazového prostoru, čímž často dosahují dekorativních efektů výrazně japonským způsobem. Motonobu se oženil s dcerou Tosy Micunobua, který vedl školu Tosa. Ta pokračovala v klasickém japonském stylu \"jamato-e\" převážně narativních a náboženských motivů. Obrazy, které Kanó následně vytvářel, obsahovaly také tradiční japonské náměty, typické pro školu Tosa.\n\nŠkola Kanó se významně podílela na vývoji nových forem malířství pro výzdobu japonských hradů nových rodin velkých feudálních pánů (daimjó), které se objevily v bojích období Azuči-Momojama, v období občanské války, která skončila zřízením šógunátu Tokugawa v roce 1603. Noví páni se dostali k moci svými vojenskými dovednostmi a většinou postrádali znalost sofistikovaných tradic japonské kultury, která se dlouho kultivovala v buddhistických klášterech a na císařském dvoře. Výrazné tahy a energické styly, užití jasných barev a plátkového zlata na pozadí obrazu aplikované na velké skládací paravány \"bjóbu\" a na sady posuvných dveří \"fusuma\" lahodily vkusu těchto nových vládců. V nejelegantnějších místnostech byla většina stěn zdobena malbou. Výzdobu sice přerušovaly dřevěné trámy, avšak některé desény pokračovaly i bez ohledu na toto přerušení. Velké množství uměleckých děl na hradech bylo zničeno požáry, ať už náhodnými nebo způsobenými válkami. Ale jiná díla vytvořená pro kláštery nebo jim darovaná z paláců, pokud přečkala bombardování během druhé světové války, měla větší šanci přečkat bez újmy.\n\nSpolečnými náměty maleb byly krajiny, často jako pozadí pro zvířata a draky, nebo ptáci, stromy nebo květiny, anebo kompozice s několika velkými postavami. Ale byly rovněž malovány masové panoramatické scény viděné z výšky. Zobracená zvířata a rostliny měly často morální nebo možná politický význam, který dnes není vždy zřejmý. \n\nKupříkladu svitek malovaný tuší v čínském stylu Kanó Eitokuem, nazvaný „Čao Fu a jeho vůl“, ilustruje čínskou legendu a obsahuje „konfuciánský moralismus [který] poukazuje na nebezpečí vyplývající z politického postavení“, což bylo velmi aktuální poselství pro Japonsko v období po ničivých občanských válkách způsobených neskrývanými politickými ambicemi.\n\nNěkteré z nejslavnějších příkladů japonské hradní výzdoby lze nalézt na hradě Nidžó v Kjótu. V roce 1588 válečník Hidejoši Tojotomi prý sestavil uličku ze 100 malovaných panelů jako přístupovou cestu k oslavě svátku květin hanami. Na rozdíl od svitků malíř posuvné dveře dle zvyklostí nepodepisoval vůbec a malované panely jenom zřídka, a proto je značně komplikované přiřazování jednotlivých děl konkrétním malířům, kteří byli schopni malovat v několika stylech. Škola zároveň pokračovala v čínské tradici monochromatických krajin, jakož i jiným motivů, kupříkladu portrétů, malovaných tuší na svitcích určených k zavěšení. Lze rozlišit dva typy svitků, jednak určené k vertikálnímu zavěšení (\"kakemono\"), obvykle s podkladem z tlustého tkaného hedvábí, tedy tradiční čínský formát, který se stal nejběžnějším v Japonsku v tomto období, jednak svitky v dlouhém horizontálním formátu (\"emakimono\") používaném pro knihy. Zobrazují bitvy, romantiku, náboženství, lidové povídky a příběhy z nadpřirozeného světa. Mnohé panely a dveře byly také namalovány monochromaticky černobíle, zvláště ty pro kláštery, přičemž svitky byly také malovány v jasných barvách. Malíři školy Kanó utvářeli tuší velmi ploché obrazy, ale vyvažovali perfektní detaily realistického zobrazování zvířat a dalších předmětů v popředí abstraktními mraky a dalšími elementy v pozadí, anebo často se zcela nevyplněným pozadím. Použitím negativního prostoru pro naznačení vzdálenosti, a dále užitím mlhy, mraků, oblohy nebo moře skvěle čerpali z tradičních čínských stylů. Výrazné tahy štětce, a tím pádem výrazné obrazy jsou dosaženy často velmi jemnými a měkkými prostředky. Tyto zručně tuší malované monochromatické obrazy kontrastují s téměř temnými, avšak neméně krásnými malbami s použitím lístkového zlata, které umělci vytvářeli pro stěny a panely.\n\nParaván \"„Cypřiš“\" (japonsky: 檜図, \"hinoki-zu\") je osmipanelová malba připisovaná Kanó Eitokuovi, vytvořená kolem roku 1590, která ukazuje energii nového stylu nazvaného podle hradu Momojama, patřícího Hidejošimu Tojotomimu. Na rozvoji tohoto stylu se pravděpodobně hlavně podílel Eitoku. Paraván zobrazuje cypřiš, symbol dlouhověkosti v Japonsku, a je nyní součástí národního pokladu Japonska a uložen v Tokijském národním muzeu. R. T. Paine ho popisuje jako „typický pro dynamicky rozmáchnutou kompozici, čistý přírodní vzor a pro sílu individuálního tahu štětce. ... Zlaté plochy podobné oblakům představující mlhu jsou nahodile umístěny v pozadí a zdůrazňují dekorativní rozměr toho, co je jinak energickou kresbou obřích podob stromů“. \n\nParaván je neobvykle velký a v kompozici jsou zřetelné diskontinuity mezi jednotlivými částmi panelů – počítáno zleva – 2 a 3, 4 a 5, 6 a 7. Ty pocházejí z původního formátu sady čtyř posuvných dveří, což lze odvodit z těchto diskontinuit a ze zakrytých prohlubní dveřních kování. Tato diskontinuita by byla mnohem méně zřetelná, kdyby panel stál cik-cak, jak bylo jeho původní určení. Panel používá konvenci „plovoucího mraku“ mnohem staršího japonského umění \"jamato-e\" (období Heian), kde místa, která se umělec rozhodne nezobrazit, jsou skryta pod plnou barvou (zde zlato) představující mlhu. Vzory tohoto typu, v nichž dominuje jediný mohutný strom, se staly běžnou kompozicí ve škole Kanó. Toto lze porovnat s podobným panelem \"Švestky\" od Kanó Sanrakua o několik desetiletí později, který přináší umírněnější verzi prvního odvážného stylu Momojama. \n\nParaván \"„Cypřiš“\" je obvykle připisovaný Kanó Eitokuovi, avšak existuje i jiná hypotéza založená na odkazu na pověření v \"Deníku prince Tošihita\" (japonsky: 智仁 観王 日記), že obraz byl místo toho vytvořen Eitokuovým mladším bratrem, Kanó Sóšúem (japonsky: 狩野 宗秀).\n\nKanó Eitoku (1543–1590), Motonobuův vnuk a pravděpodobně jeho žák, byl nejdůležitějším malířem této generace a předpokládá se, že byl první, kdo v rozsáhlých malbách použil pro pozadí plátkové zlato. Je pravděpodobně hlavní postavou v rozvoji nového hradního stylu, ale zatímco jeho význam je zcela jasný, existuje málo maleb, pokud vůbec nějaké, které by mu byly přisuzovány s jistotou, zvláště pokud na nich měl pracovat sám. Na větších dílech, která jsou mu připisována, pravděpodobně pracoval společně s jedním z mnoha dalších umělců této školy. Přestože měl dva syny, rovněž malíře, Eitoku na návrh, ne-li přímo na příkaz Tojotomiho Hidejošiho, přijal za vlastního malíře Kanó Sanrakua (1561–1635), který se oženil s jeho dcerou a stal se posléze vedoucím představitelem školy Kanó. Sanrakuova díla v nejvyšší možné kvalitě kombinují energickou povahu stylu Momojama s klidným zobrazením přírody a rafinovanějším použitím barvy typickým pro období Edo. Protože Sanraku neměl žádného syna, vdal si svou dceru za Kanó Sansecua (1589–1651) a přijal ho za svého. Sansecu a jeho škola zůstala v Kjótu, zatímco se většina umělců školy Kanó přestěhovala do Eda (často na příkaz šógunů). Sansecu zůstal nadále věrný jasně barevném stylu období Momojama. Jeho syn Einó maloval ve stejném stylu, ale spíše je známější svou biografickou historií japonského malířství, která školu Kanó přivedla do pomyslné síně slávy japonského umění.\n\nŠkála forem, stylů a námětů, která vznikla na počátku 17. století, se dále rozvíjela a byla kultivována bez velkých inovací během příštích dvou století. Ačkoli škola Kanó byla v Japonsku nejúspěšnější, rozdíly mezi prací této školy a jiných škol se stíraly. Všechny školy pracovaly v řadě stylů a formátů, což činí přiřazení nepodepsaných děl často nejasným. Škola Kanó se rozštěpila na různé směry v Kjótu a v novém hlavním městě Edo, kde po většinu tohoto období působily její tři směry: Kadžibaši, Nakabaši a Kobikčo, pojmenované podle jejich umístění v Edu.\n\nPosledním ze tří slavných umělců školy, vedle Motonobua a Eitokua, byl Kanó Tan'jú, původním jménem Morinobu (1602–1674). Jeho vynikající talent byl oceněn již v dětství, kdy byl ve věku 10 let přijat na audienci u šóguna. Své oficiální jmenování obdržel roce 1617. Byl vnukem Eitokua a synem Kanó Takanobua (1572–1618), také významného malíře. Tan'júův bratr Jasinobu byl přijat do hlavní linie rodiny. Tan'jú vedl směr Kadžibaši v Edu a maloval v mnoha palácích a také v císařském paláci. Jeho styl byl méně odvážný, ale nesmírně elegantní, v rukou jeho méně talentovaných napodobovatelů se však stával ztuhlým a akademickým. Nejlepší umělci školy Kanó stále pokračovali v práci převážně pro šlechtu, se stále nudným opakováním ubíjejícími verzemi stylu a s náměty, které již byly vytvořeny. Ale jiní umělci, také odchovaní školou Kanó, pracovali pro novou městskou třídu obchodníků a v pravou chvíli si osvojili novou formu tisku \"ukijo-e\". Mezi malíře a grafiky tvořícími ve stylu ukijo-e, jejichž dílo odkazuje na vliv školy Kanó, patřil Utagawa Hirošige, známý také jako Andó Hirošige (1797 – 12. říjen 1858). Navzdory ztrátě oficiálního patronátu nad školou s příchodem reforem Meidži tvořili umělci i nadále ve stylu Kanó až do počátku 20. století. Kanó Šósenin, který zemřel v roce 1880, byl potomkem hlavní linie rodiny. Jeden z pozdních následovníků školy byl Kanó Kazunobu (1816–1853), který přijal jméno Kanó na znamení svého respektu a namaloval řadu velkých svitků \"500 arahantů\". Jejich objev na ně nedávno opět upoutal pozornost poté, co byly od druhé světové války skryté.\n\nŘada obrazů škol, které jsou ještě v Japonsku, je součástí oficiálního \"Seznamu národních pokladů Japonska\":\nJiní umělci se svými díly na seznamu, například Hasegawa Tóhaku (16. století) a Marujama Ókjo (19. století), byli vychováni školou Kanó nebo jiným způsobem jí byli ovlivňováni. Mnoho dalších děl školy dostalo nižší statut „důležitého kulturního bohatství Japonska“.\n\nNásledující seznam je neúplná skupina významných osobností školy Kanó, většinou přímo z rodiny Kanó. Existovalo mnoho dalších umělců s příjmením Kanó, kteří udržovali spojení s různými rodinnými dílnami, a ještě více pokračovatelů a těch, kteří se učili malbě ve stylu této školy, dříve než se osamostatnili.\n\n\n\n"}
{"id": "1300088", "url": "https://cs.wikipedia.org/wiki?curid=1300088", "title": "Památník obětem komunismu (Hradec Králové)", "text": "Památník obětem komunismu (Hradec Králové)\n\nNa hrubě otesané pískovcové podestě stojí vysoká stéla z téhož materiálu, rovněž pouze hrubě opracovaná. Na přední straně mezi čtvercovým mřížováním vhloubeným do kamene je nápis z kovového písma: „Obětem komunismu 1948-1989“.\n\nIniciátorem postavení památníku byl Karel Páral, v letech 1990-1998 předseda okresní organizace Konfederace politických vězňů v Hradci Králové, který si odvrácenou tvář komunistického režimu zažil na vlastní kůži, neboť v roce 1949 byl zatčen a v letech 1950-1960 také vězněn.\n\nAutorem památníku je akademický sochař Jan Wagner a k jeho slavnostnímu odhalení na Riegrově náměstí došlo 23. května 1998. Při proběhlé rekonstrukci onoho náměstí byl objekt přemístěn z původního místa o několik metrů opodál, a tak byl 17. listopadu 2008 při setkání pořádaném Konfederací politických vězňů znovuvysvěcen.\n\nOd svého odhalení se stal místem pravidelného setkávání občanů, kteří chtějí každoročně 17. listopadu vzpomenout a připomenout si „Den boje za svobodu a demokracii“ a „Den mezinárodního studentstva“.\n"}
{"id": "1300089", "url": "https://cs.wikipedia.org/wiki?curid=1300089", "title": "Erika Kirpuová", "text": "Erika Kirpuová\n\nErika Kirpuová (* 22. června 1992 Moskva, Rusko) je estonská sportovní šermířka, která se specializuje na šerm kordem. Estonsko reprezentuje od druhého desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V roce 2014 obsadila třetí místo na mistrovství světa v soutěži jednotlivky. S estonským družstvem kordistek vybojovala v roce 2014 druhé místo na mistrovství světa a s družstvem vybojovala v roce 2013 a 2016 titul mistryň Evropy.\n"}
{"id": "1300091", "url": "https://cs.wikipedia.org/wiki?curid=1300091", "title": "Památník papeže Jana Pavla II. (Hradec Králové)", "text": "Památník papeže Jana Pavla II. (Hradec Králové)\n\nPamátník papeže Jana Pavla II. v Hradci Králové je bronzový památník, který byl odhalen 26. dubna 2003 a má připomínat papežovu návštěvu města v roce 1997.\n\nBronzová socha sedícího papeže, jež je umístěna na podstavci z travertinu, který je reminiscencí na sídlo papeže - Řím, kde je travertin hojně používaným stavebním materiálem..\n\nBronzová plastika sedícího papeže v životní velikosti byla odhalena 26. dubna 2003 na nádvoří budovy Nového Adalbertina a má připomínat jeho návštěvu v roce 1997, kdy mj. sloužil v chladném a deštivém počasí mši na královéhradeckém Velkém náměstí, kterou sledovalo zhruba 50 000 věřících. Vlastní odhalení památníku vykonal polský velvyslanec Andrzej Krawczyk, zástupce apoštolské nunciatury v České republice Mons. J. T. Okolo a emeritní královéhradecký arcibiskup Karel Otčenášek. Plastika vznikla z iniciativy biskupství a přišla skoro na dva miliony korun, které pocházejí hlavně z darů jednotlivců a organizací. Plastiku, která stojí na přes metr vysokém kamenném podstavci, vytvořila dílna akademických sochařů Marie a Vojtěcha Adamcových. Ti již dříve ztvárnili sousoší svatého Vojtěcha a Radima v Libici nad Cidlinou. Sochu o váze zhruba 200 kg odlili pracovníci umělecké slévárny HVH z Horní Kalné na Trutnovsku.\n"}
{"id": "1300092", "url": "https://cs.wikipedia.org/wiki?curid=1300092", "title": "Joanna Jakimiuková", "text": "Joanna Jakimiuková\n\nJoanna Jakimiuková (* 24. srpna 1974 Vratislav, Polsko) je bývalá polská sportovní šermířka, která se specializovala na šerm kordem. Polsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996 v soutěži jednotlivkyň. V roce 1995 získala titul mistryně světa v soutěži jednotlivkyň. S polským družstvem kordistek vybojovala třetí místo na mistrovství světa v roce 1994 a na mistrovství Evropy v roce 1998.\n"}
{"id": "1300095", "url": "https://cs.wikipedia.org/wiki?curid=1300095", "title": "Koryta (hradiště)", "text": "Koryta (hradiště)\n\nKoryta jsou pravěké hradiště u stejnojmenné obce v okrese Plzeň-sever. Nachází na protáhlé ostrožně ze tří stran obtékané řekou Střelou asi jeden kilometr severně od vesnice. Jeho areál je chráněn jako kulturní památka ČR.\n\nVznik hradiště byl na základě archeologického výzkumu provedeného v roce 1982 Jaroslavem Baštou a Darou Baštovou datován do pozdní doby bronzové.\n\nOstrožna se zbytky hradiště je dlouhá 400 metrů a široká dvacet až osmdesát metrů. Směrem ke svému závěru pozvolna klesá k řece a v nejužším místě je rozdělena valem se stopami spečení. Val je patnáct až osmnáct metrů dlouhý, pět metrů vysoký a u paty třináct metrů široký. Prostor hradiště byl poškozen těžbou štěrkopísku a stavbami rekreačních chat, z nichž jedna je částečně vestavěna do tělesa valu.\n\n"}
{"id": "1300096", "url": "https://cs.wikipedia.org/wiki?curid=1300096", "title": "Magdalena Piekarská", "text": "Magdalena Piekarská\n\nMagdalena Piekarská (* 28. listopadu 1986 Varšava, Polsko) je polská sportovní šermířka, která se specializuje na šerm kordem. Polsko reprezentuje od prvního desetiletí jednadvacátého století. Na olympijských hrách startovala v roce 2012 v soutěži jednotlivkyň. V roce 2010 obsadila druhé místo na mistrovství Evropy v soutěži jednotlivkyň. S polským družstvem kordistek vybojovala v roce 2009 druhé místo na mistrovství světa a v roce 2010 získala s družstvem titul mistryň Evropy.\n"}
{"id": "1300098", "url": "https://cs.wikipedia.org/wiki?curid=1300098", "title": "Danuta Dmowská", "text": "Danuta Dmowská\n\nDanuta Dmowská provdaná Danuta Andrzejuková (* 1. března 1982 Varšava, Polsko) je bývalá polská sportovní šermířka, která se specializovala na šerm kordem. Polsko reprezentovala v prvním a druhém desetiletí jednadvacátého století. V roce 2005 získala titul mistryně světa v soutěži jednotlivkyň. S polským družstvem kordistek vybojovala v roce 2009 druhé místo na mistrovství světa v roce 2010 získala s družstvem titul mistryň Evropy.\n"}
{"id": "1300099", "url": "https://cs.wikipedia.org/wiki?curid=1300099", "title": "Kostel Proměnění Páně (Sedlice)", "text": "Kostel Proměnění Páně (Sedlice)\n\nKostel Proměnění Páně je farní kostel ve farnosti v Sedlicích v okrese Prešov.\n\nBiskup Čech v roce 1826 navrhl aby v Sedlicích byl postaven nový kostel. Za tím účelem byla v Košickém biskupství vyhlášena sbírka. Celý proces kolem výstavby nového kostela byl velmi složitý a jednání o jeho výstavbě trvala až do roku 1854, kdy se 24. září na faře v Sedlicích setkala stanovená deputace, v níž byli zastoupeni římskokatoličtí i řeckokatoličtí věřící a ti se dohodli na konkrétním postupu při budování nového kostela. Z předložených návrhů na výstavbu kostela biskup Fábry 15. srpna 1858 schválil svým podpisem návrh stavitele Martina Rotha, jehož rozpočtové náklady byly nejnižší a tvořily v úhrnu 3 500 zlatých. Nový kostel se začal stavět na jaře roku 1858. V lednu 1859 už byl kostel po stavební stránce dokončen. Oltář a katedru postavil prešovský sochař Gustáv Zempliner. Obrazy v kostele, a to obraz Nejsvětější Trojice a obraz Proměnění Páně, namaloval malíř Jozef Gaľavský ze Solivar. 7. srpna 1859 byl kostel slavnostně benediktován.\nDalší nástěnné malby vytvořil v roce 1918 akademický malíř Jozef Hanula a přemalby v padesátých letech dvacátého století udělal prešovský malíř Mikuláš Jordán. Konsekrovaný byl kostel 10. února 2001. Konsekroval ho arcibiskup Mons. Alojz Tkáč. Od roku 1999 až do konsekrace prošel rozsáhlou rekonstrukcí. Celkové náklady činily téměř 1 800 000 Kč. Věřící farnosti v měsíčních sbírkách darovali více než 1 200 000 Kč. Zbytek peněz sesbírali věřící z Kanady, farnost Sarnia Ont.\n\nOd roku 1918 působili v tomto kostele tito faráři:\n\nFarní kostel Proměnění Páně v Sedlice má ve své věži 3 zvony. Velký zvon pochází z roku 1824 a je na něm reliéf svatého Michala Archanděla. Jeho hmotnost je asi 450 kg, odlit byl v prešovské dílně Františka Lecherera. Středně velký zvon byl odlit v roce 1924 a dominuje mu reliéf svatých Cyrila a Metoděje. Hmotnost zvonu je 200 kg. Byl odlit v dílně Aloise Kurbela v Trnavě. Nejmenší zvon nese symbol Růžencové Panny Marie a je z roku 1924. Jeho hmotnost je asi 70kg. Odlit byl stejně jako prostřední zvon v dílně Aloise Kurbela v Trnavě.\n\nExistuje indicie, že velký zvon svatého Michala Archanděla z roku 1824, byl odlit až po velkém požáru 6. srpna 1824, kdy shořela celá obec i s věží tehdejšího kostela, a přitom oheň kostelní zvon roztavil. Nový zvon z roku 1824 byl umístěn ještě do provizorní věže požárem poškozeného kostela. Teprve po rozebrání starého a dokončení nového kostela byl tento zvon v roce 1859 přemístěn do věže nového kostela. Ostatní dva zvony, odlité v roce 1924, přibyly ve věži kostela jako vzpomínka na uplynutí 100 let od zničujícího obecného požáru.\n\n\n"}
{"id": "1300101", "url": "https://cs.wikipedia.org/wiki?curid=1300101", "title": "Magdalena Jeziorowská", "text": "Magdalena Jeziorowská\n\nMagdalena Jeziorowská (* 22. července 1970 Katovice, Polsko) je bývalá polská sportovní šermířka, která se specializovala na šerm kordem. Polsko reprezentovala v devadesátých letech a v prvním desetiletí jednadvacátého století. V roce 1996 získala titul mistryně Evropy v soutěži jednotlivkyň. S polským družstvem kordistek vybojovala třetí místo na mistrovství světa v roce 1994 a na mistrovství Evropy v roce 1998.\n"}
{"id": "1300104", "url": "https://cs.wikipedia.org/wiki?curid=1300104", "title": "Památník osvobození města Rudou armádou (Hradec Králové)", "text": "Památník osvobození města Rudou armádou (Hradec Králové)\n\nPamátník osvobození města Rudou armádou v Hradci Králové byl památník, který byl odhalen 8. května 1949 a měl být trvalou připomínkou toho, že bylo město osvobozeno Rudou armádou. Odstraněn byl 5. června 1991.\n\nNa masivním zešikmeném podstavci poskládaném z hrubě opracovaných kvádrů pískovce, byl umístěn sovětský tank T-34 s číslem 559 a velkou pěticípou hvězdou z pískovce v popředí, která svým umístěním vypadala tak, že tank podpírá, a datem 9. 5. 1945. Na levém boku byl text „Jachnovka 1943“, na pravém „Dukla 1944“.\n\nPamátník byl slavnostně odhalen 8. května 1949. 3. května 1958 byl zapsán do státního seznamu nemovitých kulturních památek. Každoročně se u něj v době totality konaly pietní oslavy, ať již na výročí ukončení války 9. května, či při vzpomínce na Velkou říjnovou socialistickou revoluci 7. listopadu.\n\nPo srpnové okupaci 1968 byl terčem nápisů proti vstupu vojsk Varšavské smlouvy. 24. srpna 1968 zadrželi polští vojáci v Hradci Králové Milana Boučka, Milana Jiráka, Jindřicha Hynka, Jiřího Vrbatu a Luďka Labíka, kteří údajně chtěli zapálit památník na osvobození města v roce 1945 – tank Rudé armády. Tři ze zadržených Poláci ostříhali (byli to totiž „vlasatci“). O den později je všechny předali VB Hradec Králové. Právě u sovětského pomníku – tanku – v Hradci Králové byly od září 1968 posíleny hlídky, aby zabránily jeho poškozování. I přes toto opatření se stanovený cíl nepodařilo splnit. Hlídky totiž často ani nezaznamenaly, kdo a kdy uvedený čin spáchal. Na podzim 1968 proto stále ještě existovaly obavy z provokací během oslav 50. výročí vzniku Československa a listopadových oslav VŘSR. SNB ještě zvýšila svoji agenturní aktivitu. Například 7. listopadu 1968 došlo k zatýkání za „nevhodné“ chování u již výše zmíněného tanku v Hradci Králové. Většinou šlo o poškozování věnců nebo urážlivé výroky. Došlo ale také k polití tanku rudou a bílou barvou. V tomto případě se ovšem nepodařilo vypátrat pachatele. Stopy vedly pouze na koleje Lékařské fakulty UK, kde byly nalezeny tři prázdné plechovky od barev.\n\nPamátková ochrana byla zrušena 13. května 1991. Odstraněn byl 5. června 1991. Autorem byl Ing. arch. František Chudoba. Oficiální verze o původu tanku praví, že se jednalo o porouchaný stroj, který byl v květnových dnech při průjezdu městem odstaven a zůstal zde. Druhá verze uvádí, že se jednalo o trofejní tank ukořistěný německou armádou, který měl být opraven v Hradci Králové, k čemuž koncem války nedošlo a byl po osvobození získán pro tento účel.\n"}
{"id": "1300105", "url": "https://cs.wikipedia.org/wiki?curid=1300105", "title": "Monika Maciejewská", "text": "Monika Maciejewská\n\nMonika Katarzyna Maciejewska-Banitová (* 22. květen 1970 Varšava, Polsko) je bývalá polská sportovní šermířka, která se specializovala na šerm fleretem a od roku 1997 na šerm kordem. Polsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1992 v šermu fleretem v soutěži jednotlivkyň a družstev. V roce 1997, 1998, 2000 obsadila třetí místo na mistrovství Evropy v soutěži jednotlivkyň v šermu kordem. S polským družstvem kordistek vybojovala třetí místo na mistrovství Evropy v roce 1998.\n"}
{"id": "1300107", "url": "https://cs.wikipedia.org/wiki?curid=1300107", "title": "392 (číslo)", "text": "392 (číslo)\n\nTři sta devadesát dva je přirozené číslo. Římskými číslicemi se zapisuje CCCXCII. Následuje po číslu tři sta devadesát jedna a předchází číslu tři sta devadesát tři.\n\n392 je:\n\n"}
{"id": "1300108", "url": "https://cs.wikipedia.org/wiki?curid=1300108", "title": "Barbara Ciszewská", "text": "Barbara Ciszewská\n\nBarbara Ciszewská provdaná Barbara Andrzejewská (* 5. června 1974) je bývalá polská sportovní šermířka, která se specializovala na šerm kordem. Polsko reprezentovala v devadesátých letech a v prvním desetiletí jednadvacátého století. V roce 1998 obsadila druhé místo na mistrovství Evropy v soutěži jednotlivkyň. S polským družstvem kordistek vybojovala třetí místo na mistrovství Evropy v roce 1998 a 2004.\n"}
{"id": "1300109", "url": "https://cs.wikipedia.org/wiki?curid=1300109", "title": "Olga Cyganová", "text": "Olga Cyganová\n\nOlga Cyganová (* 1. července 1980 Varšava, Polsko) je bývalá polská sportovní šermířka, která se specializovala na šerm kordem. Polsko reprezentovala v devadesátých letech a v prvním desetiletí jednadvacátého století. V roce 2000 obsadila druhé místo na mistrovství Evropy v soutěži jednotlivkyň. S polským družstvem kordistek vybojovala druhé místo na mistrovství Evropy v roce 2005.\n"}
{"id": "1300110", "url": "https://cs.wikipedia.org/wiki?curid=1300110", "title": "393 (číslo)", "text": "393 (číslo)\n\nTři sta devadesát tři je přirozené číslo. Římskými číslicemi se zapisuje CCCXCIII. Následuje po číslu tři sta devadesát dva a předchází číslu tři sta devadesát čtyři.\n\n393 je:\n\n"}
{"id": "1300112", "url": "https://cs.wikipedia.org/wiki?curid=1300112", "title": "394 (číslo)", "text": "394 (číslo)\n\nTři sta devadesát čtyři je přirozené číslo. Římskými číslicemi se zapisuje CCCXCIV. Následuje po číslu tři sta devadesát tři a předchází číslu tři sta devadesát pět.\n\n394 je:\n\n"}
{"id": "1300113", "url": "https://cs.wikipedia.org/wiki?curid=1300113", "title": "Magdalena Grabowská", "text": "Magdalena Grabowská\n\nMagdalena Grabowská rozená Magdalena Kumietová (* 18. září 1980) je bývalá polská sportovní šermířka, která se specializovala na šerm kordem. Polsko reprezentovala v prvním desetiletí jednadvacátého století. V roce 2005 obsadila třetí místo na mistrovství Evropy v soutěži jednotlivkyň. S polským družstvem kordistek vybojovala druhé místo na mistrovství Evropy v roce 2005.\n"}
{"id": "1300116", "url": "https://cs.wikipedia.org/wiki?curid=1300116", "title": "Renata Knapiková-Miazgová", "text": "Renata Knapiková-Miazgová\n\nRenata Knapiková-Miazgová rozená Renata Knapiková (* 15. července 1988 Tarnów, Polsko) je polská sportovní šermířka, která se specializuje na šerm kordem. Polsko reprezentuje od druhého desetiletí jednadvacátého století. V roce 2013 a 2016 obsadila třetí místo na mistrovství Evropy v soutěži jednotlivkyň.\n"}
{"id": "1300117", "url": "https://cs.wikipedia.org/wiki?curid=1300117", "title": "395 (číslo)", "text": "395 (číslo)\n\nTři sta devadesát pět je přirozené číslo. Římskými číslicemi se zapisuje CCCXCV. Následuje po číslu tři sta devadesát čtyři a předchází číslu tři sta devadesát šest.\n\n395 je:\n\n"}
{"id": "1300119", "url": "https://cs.wikipedia.org/wiki?curid=1300119", "title": "Městská knihovna Poděbrady", "text": "Městská knihovna Poděbrady\n\nMěstská knihovna Poděbrady, příspěvková organizace se sídlem v Poděbradech, je knihovnou zřízenou za účelem poskytování veřejných knihovnických a informačních služeb. Knihovnu zřizuje město Poděbrady. Součástí knihovny jsou dvě pobočky v místních částech: Žižkovo předměstí a Přední Lhota. Knihovna má pět oddělení: půjčovnu pro dospělé, půjčovnu pro děti a mládež, hudební oddělení se studovnou, čítárnu a informační středisko. Registruje 3350 čtenářů.\n\nPrvní poděbradské knihovny vznikly v polovině 19. století a byly neveřejné. Roku 1851 byla při Měšťanské besedě založena knihovna s 250 svazky, roku 1869 vznikla při Řemeslnické besedě knihovna s 400 svazky a Ochotnický spolek vytvořil svou knihovnu se 300 svazky. Knihovny byly úzce zaměřené, s nedostatkem čtenářů, a proto brzy zanikly. Objevila se však myšlenka zřízení veřejné knihovny, kterou roku 1872 začal propagovat spolek Studující Poděbradska. Dne 4. září 1872 studenti založili nový spolek Knihovna občanská. Mezi zakládající členy patřili Bohumil Bouček (předseda), Jan Hellich, nebo Vojtěch Obereigner. Sídlem se stala nepříliš vyhovující místnost na Staré radnici. Spolku se podařilo shromáždit 2000 knih (včetně knihoven Měšťanské besedy a ochotníků) a do tří let fond zvětšit na 4000 knih. Knihovna slavnostně zahájila provoz dne 1. listopadu 1872. Později se z domu tesařského mistra Blažka u pivovaru přesunula do domu nakladatele Hoblíka na dnešním Jiřího náměstí. Provozovat knihovnu s několika dobrovolníky bylo obtížné, zájem čtenářů kolísal, až knihovna po 20 letech provozu zanikla a knihy byly uskladněny.\n\nObnovu knihovny roku 1905 opět iniciovali poděbradští studenti, kteří z fondů zaniklé knihovny vybrali 600 knih. Získaly podporu městské rady a řady spolků, přesto znovuotevřená knihovna spíše živořila a do roku 1920 se celkem sedmkrát stěhovala. Za první světové války v letech 1914–1918 byla zavřena a knihy byly půjčovány pouze jednou za dva týdny. Situace se změnila roku 1919, kdy vstoupil v platnost zákon o obecních knihovnách, na základě kterého mělo město povinnost provozovat veřejnou knihovnu úměrnou jeho velikosti. Dosavadní knihovna se roku 1920 přeměnila ve veřejnou lidovou knihovnou s placeným knihovníkem a jednou pomocnou silou, v knihovním fondu ale zůstalo jen 723 knih. V letech 1920–1930 fungovala v přízemí poděbradského zámku a poté již definitivně zůstala v budově Staré radnice. Knihovna nepřerušila provoz ani za druhé světové války, kdy se musela o prostory dělit s knihovnou německou. Knihovník Josefa Buriana tehdy před zničením zachránil řadu knih a časopisů tím, že je převedl do fondů poděbradského muzea.\n\nOd roku 1945 knihovna ke svému provozu získala celou budovu Staré radnice. Řada změn nastala za komunistického režimu, neboť knihovna byla vnímána jako „důležitý politický nástroj ku prospěchu rozvoji socialistické společnosti“. V 50. letech byla řada knih z politických důvodů vyřazena z knihovního fondu, doplněna byla naopak další naučná a politická literatura. Roku 1951 se změnila na Okresní lidovou knihovnou a metodické středisko pro místní lidové knihovny v okolních obcích. Roku 1956 byla nově upravena čítárna a přednáškový sál, ve kterém se konaly různé kulturní programy. Roku 1959 byla knihovna novým knihovnickým zákonem zařazena do jednotné soustavy knihoven ČSR. Zároveň bylo zřízeno samostatné oddělení pro mládež. Za normalizace po roce 1969 opět docházelo k vyřazování politicky nepohodlných knih.\n\n"}
{"id": "1300120", "url": "https://cs.wikipedia.org/wiki?curid=1300120", "title": "396 (číslo)", "text": "396 (číslo)\n\nTři sta devadesát šest je přirozené číslo. Římskými číslicemi se zapisuje CCCXCVI. Následuje po číslu tři sta devadesát pět a předchází číslu tři sta devadesát sedm.\n\n396 je:\n\n"}
{"id": "1300121", "url": "https://cs.wikipedia.org/wiki?curid=1300121", "title": "Zuleydis Ortizová", "text": "Zuleydis Ortizová\n\nZuleydis Ortizová Puenteová (* 31. ledna 1976 Santiago de Cuba, Kuba) je bývalá kubánská sportovní šermířka, která se specializovala na šerm kordem. Kubu reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2000 v soutěži jednotlivkyň a družstev. V soutěži jednotlivkyň se na olympijských hrách 2000 probojovala do čtvrtfinále. V roce 1997 obsadila druhé místo na mistrovství světa v soutěži jednotlivkyň. S kubánským družstvem kordistek vybojovala v roce 1998 druhé místo na mistrovství světa\necured.cu\n"}
{"id": "1300124", "url": "https://cs.wikipedia.org/wiki?curid=1300124", "title": "Miraida Garcíaová", "text": "Miraida Garcíaová\n\nMiraida (Mirayda) Garcíaová Sotová (* 9. února 1969) je bývalá kubánská sportovní šermířka, která se specializovala na šerm kordem. Kubu reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996 a 2000 v soutěži jednotlivkyň a družstev. V roce 1997 získala titul mistryně světa v soutěži jednotlivkyň. S kubánským družstvem kordistek vybojovala v roce 1998 druhé místo na mistrovství světa.\n"}
{"id": "1300127", "url": "https://cs.wikipedia.org/wiki?curid=1300127", "title": "Taimí Chappéová", "text": "Taimí Chappéová\n\nTaimí (Taymí) Chappéová Valladaresová (* 11. září 1968) je bývalá kubánská a španělská sportovní šermířka, která se specializovala na šerm kordem. Kubu reprezentovala na přelomu devadesátých let a Španělsko od roku 1994. Na olympijských hrách startovala v roce 1996 v soutěži jednotlivkyň. V roce 1990 získala titul mistryně světa v soutěži jednotlivkyň. Se španělským družstvem kordistek vybojovala v roce 1994 titul mistryň světa. \n"}
{"id": "1300129", "url": "https://cs.wikipedia.org/wiki?curid=1300129", "title": "Rosa Castillejová", "text": "Rosa Castillejová\n\nRosa María Castillejová Santofimiaová (* 28. ledna 1969 Madrid, Španělsko) je bývalá španělská sportovní šermířka, která začínala šermem s fleretem a od roku 1993 se specializovala na šerm kordem. Španělsko reprezentovala v devadesátých letech a na přelomu tisíciletí. Na olympijských hrách startovala v roce 1992 v šermu fleretem a v roce 1996 v šermu kordem v soutěži jednotlivkyň. V roce 2000 získala titul mistryně Evropy v soutěži jednotlivkyň. Se španělským družstvem kordistek vybojovala v roce 1994 titul mistryň světa. \n"}
{"id": "1300131", "url": "https://cs.wikipedia.org/wiki?curid=1300131", "title": "International Working Test 2010", "text": "International Working Test 2010\n\nInternational Working Test 2010 (IWT 2010) byl XIX. ročník mezinárodní soutěže retrieverů ve working testech, který se konal 17. a 18. července 2010 v Norsku poblíž města Sarpsborg na Kalnes videregående skole. Pořadatelem soutěže byl Norsk Retrieverklubb (NRK).\n\nMaximální počet startujících byl 30 týmů. Každá členská země mohla vyslat maximálně 4 národní týmy. Soutěže se zúčastnilo 29 týmů (21 národních týmů a 8 národní free týmy) ze 6 zemí. Vítězem se stal národní tým Švédska (2) před free týmem ze Švédska a národním týmem Německa (3).\n\nRozhodčími byli Tony Parnell, John Greeves, John Drury, Peter Cole, Stanley Tweedy.\n\nVýsledková listina\n\n\n"}
{"id": "1300135", "url": "https://cs.wikipedia.org/wiki?curid=1300135", "title": "Melinda Gainsfordová", "text": "Melinda Gainsfordová\n\nMelinda Gainsfordová (nepřechýleně Melinda Gainsford-Taylor) * 1. říjen 1971) je bývalá australská atletka, běžkyně, halová mistryně světa v běhu na 200 metrů.\n\nJejí doménou byly nejkratší sprinty. Byla rekordmankou Oceánie na 100 metrů (11,12 s) i 200 metrů (22,23 s). Jejím prvním mezinárodním úspěchem byla stříbrná medaile v běhu na 200 metrů na světovém halovém šampionátu v roce 1993. V roce 1995 byla členkou bronzové australské štafety na 4x400 metrů na světovém šampionátu v Göteborgu. Ve stejné sezóně se stala halovou mistryní světa v běhu na 200 metrů.\n"}
{"id": "1300142", "url": "https://cs.wikipedia.org/wiki?curid=1300142", "title": "Al Walid", "text": "Al Walid\n\nAl Walid čili al Tanf je město na irácko–syrské hranici v okrese Rutba v provincii Anbár. Městem prochází dálnice spojující Bagdád a Damašek. Město vzniklo jako palestinský uprchlický tábor.\n\nV květnu 2015 oblast obsadil Islámský stát, který byl později vytlačen americkou armádou podporovanými arabskými milicemi. Nová syrská armáda podporovaná západními speciálními jednotkami dosáhla stanoviště al-Tanf v syrské provincii Homs.\n"}
{"id": "1300144", "url": "https://cs.wikipedia.org/wiki?curid=1300144", "title": "Wojski", "text": "Wojski\n"}
{"id": "1300146", "url": "https://cs.wikipedia.org/wiki?curid=1300146", "title": "Jean Pierre Dantan", "text": "Jean Pierre Dantan\n\nJean Pierre Dantan (28. prosince 1800, Paříž – 6. září 1869, Baden Baden) byl francouzský sochař a karikaturista.\n\nNarodil se roku 1800 v Paříži do umělecké rodiny. Jeho otec byl řezbář, starší bratr Antoine-Laurent Dantan sochař a synovec Édouard Joseph Dantan se stal malířem. Vystudoval klasické sochařství se zaměřením na portrét na École nationale supérieure des beaux-arts v Paříži. Jeho učitelem byl sochař François-Joseph Bosio. Ateliéry měl v Paříži, Římě, nebo Londýně. Roku 1869 zemřel v Baden Badenu jako uznávaný umělec. Byl pohřben do hrobky na pařížském hřbitově Père Lachaise.\n\nVěnoval se portrétní i funerální plastice a pro řadu měst vytvořil monumentální pomníky. Největšího úspěchu ale dosáhl jako tvůrce sochařských karikatur tehdejších známých osobností (herců, filozofů, malířů, skladatelů aj.). Ve své době byly jeho karikatury velmi módní a on jich (především z terakoty a sádry) vytvořil více než 400. Největší sbírku těchto karikatur (tzv. Dantanorama) shromáždilo a dodnes vlastní pařížské Musée Carnavalet. Největší mimofrancouzský soubor čítající 47 sošek (např. Balzac, Paganini, Liszt, Rossini) získala kněžna Charicléa Hohenlohe a na počátku 20. století jej věnovala Polabskému muzeu v Poděbradech. Dantanorama patří mezi nejcennější soubory ve sbírkách poděbradského muzea.\n\n"}
{"id": "1300149", "url": "https://cs.wikipedia.org/wiki?curid=1300149", "title": "Palác Komenium (Hradec Králové)", "text": "Palác Komenium (Hradec Králové)\n\nPalác Komenium byl postaven roku 1885 fotografem a zlatníkem Karlem Bitterlichem při vstupní bráně do historické části Hradce Králové. Tato brána stála ve spodní části vojenského schodiště „Bono Publico“, v těsné blízkosti historického nultého patníku, odměřujícího vzdálenosti měst. Na místě současného domu stávala studna, nad kterou byla zasazena kamenná deska s vytesaným Poseidonem.\n\nBydlíval zde ředitel pedagogia Vojtěch Lešetický, MUDr. Drož, obchodník Stückgold a bývalý majitel parní pily Hloušek. Majitel domu Jan Riedl se zde pokoušel otevřít hostinec, ale v roce 1911 mu hostinská koncese pro tento dům nebyla udělena. 22. dubna 1912 mu městská rada alespoň povolila zřízení pekařského obchodu a 7. října téhož roku mu udělila povolení k jeho užívání. Později se dům dostal i do policejních protokolů, neboť v noci na 3. února 1914 správce Komenia prof. František Zábranský vstoupil do svého bytu v 1. patře a přistihl v něm zloděje. Ten k němu přiskočil a vrazil mu nůž do prsou. Poté uprchl přes zahrady a u nových schodů pod kostelem Panny Marie se dostal na ulici, aniž byl dostižen. Zraněný profesor, k němuž přispěchal školník, byl dopraven do nemocnice, kde byl zachráněn.\n\nV období před 1. světovou válkou zde byl založen ústav pro ubytování a stravování studujících. Veškeré práce k upravení domu byly zadány domácím řemeslníkům. Ústav se otevřel 15. září 1912 a sídlil zde do září 1919, kdy se přestěhoval do tzv. Lutherova domu a 22. září 1930 byl na valné hromadě Družstva „Komenium“ zrušen úplně. Jeho cílem bylo připravit mladé lidi na přechod do samostatného života nebo na vysokoškolská studia. Představenstvo tvořili čtyři profesoři a lékař, dozor vykonával ředitel ústavu, kterým byl do roku 1919 prof. dr. Jan Zavřel, spolu s prefektem a do Komenia byli přijímáni jen žáci, kteří navštěvovali hradecké střední školy: gymnázium, reálku, obchodní akademii a zámečnickou školu. Ve školním roce 1918/1919 zde bylo 52 chovanců, z nichž 6 přechodně. Za každého přijatého chovance muselo být složeno minimálně 10 K jako členský podíl v družstvu a 1 K zápisného. Měsíční plat za jednoho chovance pak činil 62 K.\n\nPenzionát měl vlastní kuchyň, tři jídelny a studovny, hernu s kulečníkem, pianem a šachovými stolky, ředitelův byt, prefektův byt, byt pro služební personál, kancelář a tzv. sanatoř, místnost pro nemocné. Zbytek tvořily ložnice, koupelny, umývárny a čistírny šatů i obuvi.\n\nK zajímavostem domu patřila zejména bohatá štuková výzdoba a nástěnné malby. Paní Bitterlichová měla v prvním patře svou soukromou kapli. Jednou z význačných obyvatelek domu byla i baronka Mac Enis, rodem hraběnka z Valdštýnu, která tu žila se svými dcerami.\n\nDalším vlastníkem byl pekař Riedl, který tu měl svou provozovnu, a potom mlynář Morávek z Opatovic, jenž koupil dům roku 1915 v dražbě za 60 000 K. Ten později prodal dům soudnímu radovi Vinklářovi. V roce 1926 okresní správa politická udělila povolení k používání cukrářské dílny v domě čp. 264 Bohumilu Hartmanovi. Roku 1934 bylo Marii Vinklářové povoleno zřízení vodního odpadu. V následujícím roce zde ohlásil živnost – výrobu textilního zboží – Josef Malý. Roku 1937 Marie Vinklářová provedla na domě menší opravy. Rodina Vinklářova o dům přišla při znárodnění. Po revoluci získali dům zpět restituenti, kteří ho ve velmi bídném stavu prodali hradeckému podnikateli se slovenskými kořeny Róbertu Nemečkovi.\n\nV letech 2003-2012 byl tento palác kompletně opraven, včetně původních maleb ve všech chodbách a místnostech, bohatých štukových výzdob, podlah a umělecko-zámečnických prvků. Vedle toho byly provedeny i repliky oken s původními taženými skly atd. Všechny potřebné práce však ještě nebyly úplně zakončeny.\n"}
{"id": "1300150", "url": "https://cs.wikipedia.org/wiki?curid=1300150", "title": "Kaple svatého Jiří (Litovel)", "text": "Kaple svatého Jiří (Litovel)\n\nKaple svatého Jiří, nazývaná také Moravská nebo Česká je pozdně gotická kaple v městě Litovli. Stojí na stavebním pozemku parcelní číslo st. 18 v katastrálním území Litovel. Byla postavena v roce 1484 jako hřbitovní kaple Karla staršího z Vlašimi. Kaple je zapsanou nemovitou kulturní památkou s číslem 16809/8-1855.\n\nKaple byla postavena na území církevního areálu kolem farního kostela svatého Marka v roce 1484. Tento letopočet je uveden na nástěnné malbě z roku 1580, která byla objevena v roce 2009. Tím byla upřesněna starší vročení, která kladla stavbu kaple na přelom 15. a 16 století (mezi roky 1440 a 1513). Areál přiléhal k městským hradbám a sestával z kostela svatého Marka, hřbitova ohraničeného ze dvou stran zdí, kaple svatého Jiří, fary, školy (zbořena v roce 1864) a provizorní zvonice. Při archeologickém průzkumu v devadesátých letech 20. století byly objeveny zbytky zdiva starší budovy o délce 9 metrů a tloušťce zdiva 130 cm. Patrně se jedná o starší kapli, snad o hřbitovní kapli svatého Marka, která je zmíněna v nadační listině Litovelského soukeníka Tomáše Walhara z roku 1503.\n\nSkutečnost, že kaple sv. Jiří byla postavena na již existujícím hřbitově byla doložena během archeologického průzkumu, kdy byly nalezeny hroby, které zasahovaly pod základy kaple.\n\nExistence kaple v Litovli je poprvé písemně zmiňována v městské knize v roce 1497, vizuálně je kaple poprvé zobrazena na ideálním pohledu na město Litovel z roku 1724. Údajně byla vystavěna pro utrakvistickou či Bratrskou církev. Tyto dohady ale nejsou nijak doloženy a rovněž výzdoba kaple tomuto nenasvědčuje. Na německého a moravského kazatele v Litovli odkazují i dokumenty Karla staršího z Vlašimi z let 1459-1466.\n\nV roce 1496 bylo při kapli založeno literátské bratrstvo, jehoz zakládací listina se dochovala.\n\nPozději se zde konaly protestantské bohoslužby, které jsou doloženy ještě v roce 1630.\nKoncem 16. století byla vestavěna hudební kruchta. V devatenáctém století byly upraveny okenní kružby.\n\nPo povodních v roce 1997 byla kaple rekonstruována. Během restaurátorského průzkumu byly odhaleny nástěnné malby, které byly v letech 2009-2011 zrestaurovány. Díky nim byla upřesněna doba vzniku kaple. Nápis na fresce svatého Jana uvádí rok vzniku 1485. Na nápisu na kruchtě je zpráva o opravě kostela postaveného v roce 1484 a opraveného 1580.\n\nZe vzájemného rozmístění erbů v klenbě kostela se vyvozuje následující význam: kaple byla postavena Karlem starším z Vlašimi jako hřbitovní kaple (ten se ale dokončení kaple nedožil, zemřel asi v roce 1480). Erb stavebníka je na centrálním svorníku nad kněžištěm a je obklopen štítky se zobrazením Krista, krále Davida a dalších světců. Rod pánů z Vlašimi získal významné místo mezi českými a moravskými šlechtici během vlády Lucemburků. Jan z Vlašimi získal od Václava IV. do zástavy hrad Úsov, který se nalézá asi 12 kilometrů severně od Litovle. V roce 1440 je doložen Karel st. z Vlašimi jako litovelský královský hejtman. V letech 1459-1466 zastával úřad moravského podkomořího. Během česko-uherských válek se přiklonil na stranu Matyáše Korvína. Současně byl úzce spřízněn s pány z Boskovic, svůj majetek odkázaln Barboře z Boskovic a svým synovcům, Karlu mladšímu a Jiřímu z Vlašimi. Karel mladší z Vlašimi se po roce 1480 stal politickým nástupcem svého strýce. Po smrti Matyáše Korvína potvrdil král Vladislav Jagellonský Karlovi mladšímu z Vlašimi jeho práva v Litovli. Po smrti Karla mladšího z Vlašimi asi v roce 1503 se panství ujal Jiří z Vlašimi. Ten zemřel v roce 1520 a s ním vymřel rod pánů z Vlašimi po meči a panství z vůle krále Vladislava Jagellonského získali páni z Boskovic.\n\nUmělecko-historická analýza ukazuje, že stavitel byl patrně inspirován Velkým refektářem radnice ve Vratislavi. Karlův synovec Václav z Boskovic se v roce 1474 zúčastnil diplomatických jednání mezi Matyášem Korvínem, Vladislavem Jagellonským a Kazimírem IV. Jagellonským, které probíhalo právě ve Vratislavi. Mohl to být tedy on, kdo tyto vlivy přinesl do Litovle.\n\nKaple je samostatně stojící orientovaná sálová (jednolodní) stavba s trojbokým závěrem. Do kaple vedou dva vstupní portály, sedlový portál na severovýchodní stěně s lomeným tympanonem ve kterém se nachází reliéf Krista na kříži. V nedaleké Mohelnici je v kostele svatého Tomáše z Canterbury podobný portál do sakristie, nad kterým se nachází tympanon ze 60. let 15. století s erbem biskupa Tase z Boskovic a reliéfem Krista na kříži, který je litovelskému velmi podobný. Druhý portál v severozápadním průčelí je lomený s přetínajícími se pruty. Podobný portál se nachází ve Vyškově v kostele Nanebevzetí Panny Marie. Tento kostel postavil ve druhé polovině 15. století rovněž Tas Černohorský z Boskovic. Vzhledem k příbuzenským vztahům obou rodů lze předpokládat, že se jedná o díla téze kamenické huti.\n\nPodlaha kaple se nachází pod úrovní okolního terénu. Kaple je osvětlena šesti okny nestejné velikosti. Okna ve zkosených stěnách závěru jsou větší než okna v ostatních stěnách. Kružby oken jsou různé varianty plaménkového typu.\n\nPrůčelí jsou hladká s výraznou kordonovou římsou, která u portálu a oken zkoseného závěru mění výšku. Nároží jsou armovaná obnaženými kamennými bloky.\n\nStřecha je prejzová; tento druh krytiny byl doložen archeologickým průzkumem jako původní. Nad střechu vystupuje šestihraný sanktusník.\nProstor kaple je zaklenut síťovou hvězdovou klenbou o čtyřech polích a závěru. Žebra jsou cihlová s iluzivní malbou kamenných článků.\n\nPůvodní oltář, který vznikl přibližně kolem roku 1700 má oltářní obraz s výjevem Snímání z kříže. Nad ním se nacházel menší oválný obraz svatého Jiří drakobijce.\n\nNa stěnách je deset světících (konsekračních) křížů. Dva z původních dvanácti jsou zakryty později vestavěnou kruchtou.\n\nV letech 2009-2011 proběhly restaurátorské práce, během kterých byly odkryty novější přemalby na svornících a kolčích štítcích klenby a byly zrestaurovány nejstarší malby, které se vsákly přímo do kamene. Některé z nich se nepodařilo jednoznačně identifikovat, většinu z nich ale ano. Čtyři svorníky mají tvar čtyřlístku (kvadrilobu). Svorník v závěru klenby (A1) má reliéf se znakem pánů z Vlašimi. Svorník nad kruchtou (A2) pak znak města Litovle. Mezilehlé svorníky jsou malované a zobrazují svatou Kateřinu (B1) a Archanděla Michaela (B2). Dále je v křížení jednotlivých žeber klenby umístěno sedmnáct kolčích štítků s erby a sakrálními motivy.\n\nŠtítky v západní části kaple dosvědčují politickou pozici stavebníka. Jsou zde erby spřízněných šlechtických rodin: páni z Boskovic, Kostkové z Postupic, Znak města Brna odkazuje na starobrněnský klášter, který držel podací právo k Litovli a jehož abatyší byla Perchta z Boskovic. Znak Matyáše Korvína jako vládce Moravy, ke kterému se Karel z Vlašimi přiklonil, je doplněn znaky jeho zemí: Moravy, Slezska, Dolní Lužice. Uprostřed západní části klenby je svorník se znakem města Litovle.\n\nKolčí štítky byly později přemalovávány dalšími motivy, naposledy ve 2. polovině 20. století, kdy je neodborně přemaloval místním malířem Františkem Flasarem. Tyto přemalby byly během restaurování v letech 2009-2011 odstraněny.\n\nPodobné erbovní galerie jako připomenutí významu a moci stavebníka byly na přelomu 14. a 15. století oblíbené. Jako další dochované příklady je možné jmenovat:\n\nNa možnou přítomnost nástěnných maleb ukázal již průzkum v roce 1989.\n\nNástěnné malby byly odkryty a zrestaurovány v letech 2010-2011. Na jižní stěně proti vstupu do kaple je malba svatého Jiří. Malba je datována rokem 1485 (\"ano domini milesimo CCCCLXXXV\"). Znázorňuje svatého Jiří na koni bojujícího s drakem. V pozadí je zobrazena klečící princezna a v protějším rohu hrad. Malba je inspirována grafickými listy Mistra E. S. (čísla 145 a 146), je ale stranově převrácena, takže podkladem byla spíše některá kopie těchto grafik. Malba má podobu iluzivní - tehdy módní, avšak nákladné - nástěnné tapiserie. Ve skutečnosti je provedena malbou \"al fresco\".\n\nPodobná nástěnná malba se nachází v presbytáři kostela svatého Jiří v Bořitově. Ta vznikla v roce 1480 a je rovněž spojena s osobou biskupa Tase z Boskovic.\n\nVe středu poprsně kruchty byla nalezena renesanční kartuše, jejíž český text zaznamenává rok vzniku a rok opravy kaple (\"Letha 1484 gest tato czeska kapla / wistawena gest szase obnowena 1580 / ktomu kameni kůru i ka / zatelnicze szdelati dali\").\n\nNa epištolní straně presbytáře se dochoval malovaný renesanční epitaf s latinským a českým textem a vyobrazením klečící ženské a dětské postavy v pravém dolním rohu.\n\nNa stěnách hudební kruchty je řada kreseb a nápisů v češtině, němčině a latině, které zjevně pocházejí od žáků, zpěváků a hudebníků, kteří zde po léta působili.\n\nBěhem restaurátorských prací byly na klenbě nalezeny dvě kreslené hvězdy. Je tedy možné, že celá klenba byla původně pojata jako nebeská klenba.\n\nJednalo se o hřbitovní kapli rodiny Karla staršího v Vlašimi. Výzdoba kaple byla současně dokladem pozice stavebníka v politickém světě a demonstrovala souvislost s dalšími spřízněnými moravskými šlechtickými rody.\n\nKaple rovněž pravděpodobně sloužila jako místo velikonočních pobožností - jako kaple Božího hrobu. Sem byla ukládána socha Krista.\n\n"}
{"id": "1300153", "url": "https://cs.wikipedia.org/wiki?curid=1300153", "title": "Avia 156", "text": "Avia 156\n\nAvia 156 bylo československé neúspěšné dopravní letadlo pro šest cestujících a poštovní náklad produkované Avií. Navrhl ho Robert Nebesář a poprvé vzlétlo 6. září 1934. Byl to hornoplošník s jedním pístovým motorem Avia-HS-12Ydrs. Byl vyroben pouze jeden prototyp. \n\nBěhem letu 12. dubna 1935 se stroji odlomila část levého křídla, která odtrhla VOP a posléze se utrhl i zbytek křídla. Letoun dopadl na zem nedaleko Polerad, posádka ve složení pilot Václav Kočí a mechanik Josef Fiala zahynula. O 7 minut později se u Vinoře, necelých 8 kilometrů od místa havárie Avie 156, zřítila Avia 57, další prototyp Roberta Nebesáře.\n\nZa příčinu havárií byla zpočátku považována srážka obou letounů, což byla i verze prosazovaná firmou Avia. Podle vyšetřovací komise Ministerstva veřejných prací ke srážce pravděpodobně nedošlo a příčinou byly spíše konstrukční nedostatky strojů, dobrozdání VTLÚ srážku vyloučilo a za nejpravděpodobnější příčinu označilo nedostatečnou tuhost nosných systémů obou prototypů.\n\nÚdaje podle publikace \"Československá letadla (1918-1945)\"\n\n"}
{"id": "1300163", "url": "https://cs.wikipedia.org/wiki?curid=1300163", "title": "2. česká hokejová liga 2017/2018", "text": "2. česká hokejová liga 2017/2018\n\nSezóna 2017/18 byla 25. ročníkem 2. české hokejové ligy. Z minulého ročníku WSM Ligy sestoupilo po šesti letech do soutěže družstvo HC Most a místo něho postoupilo mužstvo VHK ROBE Vsetín, zatímco z krajského přeboru se do ligy probojoval HC Rodos Dvůr Králové nad Labem.\n\nSoutěže se účastnilo 28 celků rozdělených do tří skupin, přičemž skupina západ měla 11 týmů, střed 10 týmů a východ 7 týmů. Celky se mezi sebou v rámci skupiny západ a střed utkaly čtyřkolově každý s každým - celkem 40, resp. 36 kol a ve skupině východ sedmikolově každý s každým - celkem 42 kol.\n\nDo play off postoupila ze skupin západ a střed nejlepší osmička týmů. V prvním kole play off se hrálo v rámci skupiny na tři vítězné zápasy. Další fáze play off skupin západ a střed byly společné pro obě skupiny, čtvrtfinále a semifinále společného play off skupin západ a střed se hrálo také na tři vítězné zápasy. Vítězové semifinále postoupili do kvalifikace o 1. ligu. Ve skupině východ postoupily první dva týmy po základní části rovnou do semifinále, třetí až šestý tým hrál předkolo play off. Vítěz finále skupiny východ postoupil do kvalifikace o 1. ligu.\n\nVítězné týmy semifinále společného play off skupin západ a střed a vítěz finále play off skupiny východ se v rámci kvalifikační skupiny o 1. ligu utkal dvoukolově každý s každým (celkem 4 kola) o jedno postupové místo do 1. ligy.\n\nNejhorší týmy každé skupiny měly hrát skupinu o udržení ve 2. lize dvoukolově každý s každým - celkem 4 kola, nejhorší klub měl sestoupit do krajského přeboru. Po odstoupení týmu HC Most ze soutěže se skupina o udržení nehrála.\n\nPřed začátkem soutěže prodaly licenci týmy HC Technika Brno do HC Letci Letňany a tým HC Klášterec nad Ohří do HC Baník Sokolov, který tak zachránil od plánovaného sestupu do krajského přeboru. Z ligy odstoupil tým KLH Vajgar Jindřichův Hradec. \n\nHC RT Torax Poruba oznámil před začátkem soutěže, že má zájem hrát polskou nejvyšší soutěž. V případě, že by byl klub do ligy přijat, měla být druholigová licence zapůjčena do nedaleké Karviné, kde by vznikl B-tým Poruby. 19. června 2017 rozhodl Polský svaz o nepřijetí ostravského týmu do soutěže, hlasování majitelů klubů skončilo v poměru 6:4 v jeho neprospěch. Poruba se tak rozhodla zůstat ve 2. lize. \n\nFinanční potíže před začátkem soutěže nastaly nováčkovi východní skupiny HC Orlová, klub nepodpořil městské zastupitelstvo dotací 400 tisíc korun. Zájem o druholigovou licenci má opět Karviná. Orlovský klub nesehnal potřebné finance, 9. srpna 2017 tak odstoupil z druhé ligy. Východní skupina má tak sedm klubů, které budou hrát sedmikolově, aby tak zachovaly systém na 42 utkání pro každý tým. \n\nSkupina Západ: HC Děčín, HC Vlci Jablonec nad Nisou, HC Vrchlabí, HC Trutnov, HC Draci Bílina, HC Kobra Praha, HC Řisuty, HC Letci Letňany, HC Rodos Dvůr Králové nad Labem, HC Baník Sokolov, HC Most.\n\nSkupina Střed: HC Lední Medvědi Pelhřimov, SKLH Žďár nad Sázavou, BK Havlíčkův Brod, SC Kolín, NED Hockey Nymburk, HC Tábor, IHC Písek, HC Moravské Budějovice 2005, HC Klatovy, HC David Servis České Budějovice.\n\nSkupina Východ: HK Nový Jičín, HC RT TORAX Poruba 2011, HC Slezan Opava, HC Kopřivnice, HC Bobři Valašské Meziříčí, Draci Šumperk, SHK Hodonín.\n\n\n\n\n\n\n\n\n\n\n1. HC Baník Sokolov - 2,200<br>\n2. BK Havlíčkův Brod - 2,194<br>\n3. SKLH Žďár nad Sázavou - 2,056<br>\n4. HC Vlci Jablonec nad Nisou - 1,975<br>\n5. HC Stadion Vrchlabí - 1,900<br>\n6. SC Kolín - 1,833<br>\n7. HC Děčín - 1,900<br>\n8. HC Moravské Budějovice 2005 - 1,778<br>\n\n\n\n\n\n\n\n\n\n\n\n\n\n\nKvalifikace se z důvodu nízkého počtu přihlášených týmů nehrála. Do příštího ročníku se tak kvalifikovaly oba přihlášené týmy a to Mostečtí lvi (přeborník Ústeckého krajského přeboru) a HC Studénka (přeborník Moravskoslezského krajského přeboru).\n\n"}
{"id": "1300164", "url": "https://cs.wikipedia.org/wiki?curid=1300164", "title": "Podešva", "text": "Podešva\n\nPodešva je české příjmení. Přechýlenou variantou je Podešvová.\n\n\n"}
{"id": "1300166", "url": "https://cs.wikipedia.org/wiki?curid=1300166", "title": "Vilém Pospíšil (kazatel)", "text": "Vilém Pospíšil (kazatel)\n\nVilém Pospíšil (též Wilhelm Pospiszył) (7. prosince 1907 – 12. července 1980) byl český baptistický kazatel a politický vězeň.\n\nPocházel z rodiny volyňských Čechů. Od března 1934 byl baptistickým kazatelem v Tarnově. Na podzim roku 1945 se přestěhoval do Československa. Od roku 1946 byl kazatelem ve Vikýřovicích na Šumpersku. V únoru 1955 zatčen a následně ve vykonstruovaném procesu odsouzen ke třem a půl roku vězení a konfiskaci třetiny majetku. Po návratu z výkonu trestu mu nebylo dovoleno vykonávat službu kazatele, musel pracovat manuálně. Jako kazatel mohl sloužit až od roku 1969, a to opět ve Vikýřovicích (1969–1971), následně v baptistických sborech v Praze na Vinohradech (1971–1973) a v Chebu (1973–1977).\n\nS manželkou Olgou měl dva syny.\n"}
{"id": "1300168", "url": "https://cs.wikipedia.org/wiki?curid=1300168", "title": "Sainte-Croix-aux-Mines", "text": "Sainte-Croix-aux-Mines\n\nSainte-Croix-aux-Mines je francouzská obec v departementu Haut-Rhin v regionu Grand Est. V roce 2014 zde žilo 2 004 obyvatel.\n\nObec leží u hranic departementu Haut-Rhin s departementem Vosges.\n\nSousední obce jsou: Lièpvre, Lubine (Vosges), Lusse (Vosges), Rodern, Ribeauvillé, Rombach-le-Franc, Sainte-Marie-aux-Mines a Wisembach (Vosges).\n\n\"Počet obyvatel\"\n\n\n"}
{"id": "1300169", "url": "https://cs.wikipedia.org/wiki?curid=1300169", "title": "NGC 6553", "text": "NGC 6553\n\nNGC 6553 je kulová hvězdokupa v souhvězdí Střelce. Objevil ji William Herschel 22. května 1784.\nHvězdokupa je od Země vzdálena 19 600 světelných let.\n\nHvězdokupa se nachází v západní části souhvězdí v bohatém poli hvězd. Výchozím bodem pro její nalezení může být mlhovina Laguna, od které 1° jihovýchodně leží další kulová hvězdokupa NGC 6544 a 1° jihovýchodně od ní najdeme NGC 6553. Při malém zvětšení dalekohledu se obě vejdou do zorného pole. V malém hvězdářském dalekohledu vypadá jako drobná mlhavá skvrnka, ale její nejjasnější hvězdy mají 15. magnitudu, takže ji jako zrnitou ukáže až velký dalekohled.\n\nNGC 6553 je velmi slabě zhuštěná kulová hvězdokupa 11. stupně podle Shapleyho–Sawyerové klasifikace. Její odhadovaná vzdálenost od Země je 6 000 parseků (19 600 světelných let), 2 200 parseků od středu Galaxie.\n\n\n"}
{"id": "1300171", "url": "https://cs.wikipedia.org/wiki?curid=1300171", "title": "Datel císařský", "text": "Datel císařský\n\nDatel císařský (\"Campephilus imperialis\") je velký druh šplhavce z čeledi datlovitých.\n\nDatel císařský nevytváří žádný poddruh. Patří k rodu \"Campephilus\", kam patří i jeho příbuzný datel knížecí (Campephilus principalis).\n\nDatel císařský je největší druh datla na světě, měří na délku 56 – 60 cm, velikosti mu konkuruje datel břidlicový a datel knížecí. Stejně jako u datla knížecího, i u datla císařského je vyvinut pohlavní dimorfizmus. Samci jsou černě zbarvení, na hlavě mají červenou chocholku, bílé ruční letky a na rozdíl od samců datla knížecího nemají bílé pruhy, které vedou ke krku a ke tvářím. Samice také nemají bílé pruhy na krku a tvářích, zato mají chocholku stočenou dopředu. Obě pohlaví mají slonovinově zbarvený zobák. \n\nDatel císařský se živí larvami hmyzů ze stromů. \n\nDatel císařský byl ve Spojených státech amerických naposledy spatřen v roce 1944. V roce 1935 byla v USA pořízena nahrávka hlasů datla císařského, která velmi vzbuzuje amatérské ornitology a v USA je velmi populární. Od roku 1956 nebyl ve volné přírodě spolehlivě potvrzen a pořád je považován za vyhynulý druh. Dosud ale nedávné objevení vědců tvrdí, že datel císařský stále žije v bažinatých lesích v Arkansasu. V roce 1924 byla zorganizována akce, kterou vedl ornitolog Arthur Augustin Allen. V listopadu 2005 desítky ornitologů v pralese The Big Woods podaly důkaz o existenci v současné době celkem s odhadem 15 párů datlů císařských. \n\nDatel císařský žije většinou v horských jehličnatých lesích v nadmořských výškách 2100 – 2700 m n. m, a to ve stromech druhů Pinus durangensis, Pinus ayacahuite, Pinus taeda a Pinus montezumae, tedy borových lesích. Ale také dává přednost dubům. \n\nDatel císařský se vyskytuje v Mexiku v pohoří Sierra Madre Occidental.\n\nDatel císařský se rozmnožuje od února do června. Klade jedno nebo čtyři vejce. \n\nPrvnímu objevenému jedinci datla císařského dali ornitologové jméno Elvis, po Elvisovi Presleyovi (1935–1977).\n"}
{"id": "1300172", "url": "https://cs.wikipedia.org/wiki?curid=1300172", "title": "Gimlet", "text": "Gimlet\n\nKapitán Lorrington „Gimlet“ King je literární postava od W. E. Johnse, známého hlavně díky Bigglesovi. Jméno „\"Gimlet\"“ (anglicky nebozez) je pravděpodobně inspirováno majorem „Gimletem“ Championem, jedním z důstojníků, který Johnsovi velel během jeho vojenské kariéry. Zbytek jména může být inspirován jihoafrickým vojákem a dobrodruhem Williamem Lorrainem Kingem, který zemřel krátce před vydáním první knihy o Gimletovi.\n\nKnihy o Gimletovi vycházely během a po druhé světové válce. Jejich děj je o dobrodružstvích průzkumníka „Gimleta“ Kinga a jeho společnících.\nMezi hlavní společníky patří:\nGimlet a jeho commandos (\"Gimletova koťata\") měli představovat různá etnika Britského impéria; Angličany, Francouzské Kanaďany, Skoty případně v Evropě vzdělané Asiaty, kteří spolupracují pro dobro Británie.\n\nNěkteré z knih jsou zasazeny do období druhé světové války, zvláště na území okupované Evropy. Zbývající se odehrávají po válce v britských koloniích. Převážně se jedná o operace na území nepřítele.\nV jedné knize například osvobozují britské zajatce ve Francii z továrny, která má být bombardována. V pozdějších příbězích například hledají poklad a přitom musí zároveň čelit Werwolfům, kteří chtějí popravit britské „válečné zločince“.\nPřestože popularita Gimleta nedosahuje popularity Bigglese, mají knihy o Gimletovi své místo v britské dobrodružné literatuře.\n\n\nVe čtyřech knihách o Gimletovi (označeno *) se vyskytuje jako vedlejší postava Biggles, naopak Gimlet je zmiňován v knize Biggles v Antarktidě a se svým komandem vystupuje v knize Biggles za železnou oponou (1952)\n\nJediná povídka o Gimletovi je obsažena v knize \"Comrades in Arms\" (1946, česky \"Biggles – Bouře nad Německem\"). V povídce \"An Oriental Assignment\" (česky \"Orientální mise\") Biggles letí s Gimletem a jeho muži na místo určení a pak je zase veze zpátky.\n\nTato povídka a výskyt v Bigglesovi jsou jediné příběhy, které vyšly česky.\n\n"}
{"id": "1300173", "url": "https://cs.wikipedia.org/wiki?curid=1300173", "title": "Chaplinovo náměstí", "text": "Chaplinovo náměstí\n\nChaplinovo náměstí je náměstí v Praze, v obvodu a městské části Hlubočepy a ve čtvrti Barrandov. Náměstí je po své šířce tvořeno paneláky. Na severu náměstí vévodí základní a mateřská škola Barrandov. Před školou se nachází plastika představucíjí Charlie Chaplina, po němž je náměstí pojmenováno. Na jihu silnice odděluje od náměstí stejnojmenná tramvajová zastávka.\n"}
{"id": "1300174", "url": "https://cs.wikipedia.org/wiki?curid=1300174", "title": "Lední hokej na Asijských zimních hrách 2011", "text": "Lední hokej na Asijských zimních hrách 2011\n\nHokejový turnaj v rámci Asijských zimních her 2011 se konal od 28. ledna do 6. února 2011 na stadionech Kazakhstan Sports Palace v Astaně (muži) a Baluan Sholak Palace v Almaty (ženy) v Kazachstánu. Do turnaje mužů se přihlásilo 14 týmů, ale po odhlášení Indie a Kataru se jich zúčastnilo dvanáct. Ty byly rozděleny do dvou výkonnostních skupin, aby se omezil počet jednoznačných zápasů. Top divize měla pět účastníků a první divize sedm účastníků. Vítězství si připsali domácí hráči Kazachstánu před hráči Japonska, Jižní Koreje a Číny. V ženách se účastnilo pět týmů, hrály v jedné skupině každý s každým a rozdělily si medaile v pořadí Kazachstán, Japonsko a Čína.\n"}
{"id": "1300178", "url": "https://cs.wikipedia.org/wiki?curid=1300178", "title": "Mistrovství České republiky v atletice 2017", "text": "Mistrovství České republiky v atletice 2017\n\n48. mistrovství České republiky v atletice 2017 se uskutečnilo ve dnech 9. – 11. června 2017 na městském atletickém stadionu v Třinci a skok o tyči mužů na náměstí T.G.M. v Třinci.\n\n\n"}
{"id": "1300182", "url": "https://cs.wikipedia.org/wiki?curid=1300182", "title": "Brisa", "text": "Brisa\n\nBrisa (plným jménem Brisa Bridgestone Sabancı Tire Industry and Trade, dříve Lassa Tire) je turecký výrobce pneumatik.\n\nSpolečnost byla založena v roce 1974 holdingem Sabanci Group pod názvem Lassa a během pár měsíců se stala výhradním zástupcem amerického výrobce BFGoodrich v Turecku. První vlastní modely vyrobila na konci roku 1975, v roce 1978 výrazně rozšířila své výrobní kapacity a rok později vyrobila svou miliontou pneumatiku. V roce 1988 let se joint venture partnerem Sabanci Group stala japonská nadnárodní společnost Bridgestone a Lassa byla přejmenována na Brisa (\"Bri\"dgestone, \"Sa\"banci). Obchodní značku pneumatik Lassa si však ponechala.\n\nV roce 1995 už Brisa vyráběla 4 miliony pneumatik ročně. Jedna ze dvou továren Brisy se s rozlohou 361 tisíc m² řadí k největším továrnám světa.\n\nV roce 2015 tvořil podíl Bridgestonu v Brise 43,6 %. Za tento rok byla Brisa s tržbami 792,1 milionů dolarů 31. největším výrobcem pneumatik na světě, z hlediska poměru provozních nákladů k výnosům pak s 19,5 % nejrentabilnějším.\n\n"}
{"id": "1300186", "url": "https://cs.wikipedia.org/wiki?curid=1300186", "title": "Gemenele", "text": "Gemenele\n\nGemenele je rumunská obec v župě Brăila. V roce 2011 zde žilo 1 819 obyvatel. Obec se skládá ze dvou částí.\n\n"}
{"id": "1300187", "url": "https://cs.wikipedia.org/wiki?curid=1300187", "title": "Vladimír Finsterle", "text": "Vladimír Finsterle\n\nPharmDr. Vladimír Finsterle, MBA (* 3. 6. 1966, Hradec Králové) je majitelem společnosti Pears Health Cyber a zakladatelem první internetové lékárny v České republice Lékárna.cz. Je také spoluzakladatelem a předseda představenstva ČAPIL (Asociace českých provozovatelů internetových lékáren).\n\nPřednáší a podporuje filantropické projekty zaměřené na zlepšení kvality života zejména pacientů se vzácnými onemocněními.\n\nVladimír Finsterle absolvoval Farmaceutickou fakultu Univerzity Karlovy v Hradci Králové. Jeho kariéra začala v roce 1989 na oddělení imunologie v pražském IKEM, kde se mimo jiné vyškolil jako specialista pro HLA typizaci buněk s cílem nalézt shodu mezi dárcem a příjemcem orgánů. Poté dostal příležitost vybudovat československé zastoupení farmaceutické firmy Cilag. V roce 1998 odjel na stáž do USA, kde se poprvé setkal s projekty digitální komunikace ve zdravotnictví.\n\nRok po návratu z USA, v roce 1999 založil společnost Pears Health Cyber. Společnost se stala prvním virtuálním komunikátorem mezi farmaceutickou firmou a lékařem. V témže roce založil i portál Lékárna.cz, který později expandoval na Slovensko jako Mojalekaren.sk. V roce 2002 vznikl i portál Ordinace.cz poskytující veřejné a ověřené informace a služby pacientům.\n\nVladimír Finsterle se se svou společností Pears Health Cyber významně podílí na neustálém zlepšování komunikace ve zdravotnictví a farmacii. Udává trendy v této oblasti. Soustředí se na prodej lékárenského sortimentu, zajišťuje služby pro pacienty, odbornou lékařskou veřejnost i farmaceutické firmy.\n\nMezi záliby Vladimíra Finsterleho patří neustálé vyhledávání talentů do svého týmu. Podporuje filantropické projekty, přednáší na Farmaceutické fakultě UK a věnuje se redaktorské činnosti na portálech Lékárna.cz a Ordinace.cz. Ve volných chvílích rád běhá. Jeho velkou láskou jsou veteráni, ve kterých nejen závodí, ale zároveň je s nadšením renovuje.\n"}
{"id": "1300188", "url": "https://cs.wikipedia.org/wiki?curid=1300188", "title": "Ethylhexyl metoxycinamát", "text": "Ethylhexyl metoxycinamát\n\nEthylhexyl metoxycinamát (zkr. EHMC nebo Octyl metoxycinamát, zkr. OMC nebo Octinoxate) je chemická sloučenina, nalézající se v lacích na vlasy, parfémech, krémech na opalování, balzámech na rty, rtěnkách, pleťových krémech a jiných přípravcích běžné denní spotřeby. V krémech na opalování plní funkci tzv. UV filtru. \n\nCH0\n\nDle vědců z Masarykovy univerzity je tato látka pod vlivem ultrafialového záření nestabilní, tj. dochází u ní k izomerizaci, a může být pro lidskou DNA toxická.\n\nMá schopnost napodobovat funkci některých hormonů a řazen mezi endokrinní disruptory, vykazuje estrogenní i antiandrogenní účinek a schopnost ovlivňovat funkci štítné žlázy.\n\nOktylmethoxycinnamát obsahuje stereo centrum a Doppelbindung.Es má tyto stereoizomery Proto oktylmethoxycinnamát se může skládat ze čtyř stereoizomerů .:\n"}
{"id": "1300201", "url": "https://cs.wikipedia.org/wiki?curid=1300201", "title": "Šilka (město)", "text": "Šilka (město)\n\nŠilka () je město v Zabajkalském kraji v Ruské federaci. Při sčítání lidu v roce 2010 měla bezmála čtrnáct tisíc obyvatel.\n\nŠilka leží v Zabajkalsku severně od Borščovočného hřbetu na řece Šilce, levé zdrojnici Amuru.\n\nOd roku 1897 je zde stanice Transsibiřské magistrály, která leží na 6445. kilometru od Moskvy.\n\nŠilka vznikla v první polovině osmnáctého století jako kozácké sídlo. Jméno je odvozeno od řeky, na které leží.\n\nOd roku 1951 je Šilka městem.\n"}
{"id": "1300208", "url": "https://cs.wikipedia.org/wiki?curid=1300208", "title": "Lubomír Šik", "text": "Lubomír Šik\n\nLubomír Šik (* 2. února 1928) je regionální historik zabývající se především historií města Litovel. Má technické vzdělání a většinu života pracoval v podniku Tesla Litovel. Ačkoliv byl v té době také kulturně činný, publikovat začal až po odchodu do penze roku 1988.\n\nOtec Lubomíra Šika byl drobný živnostník židovské národnosti, majitel obchodu s textilem. Během druhé světové války měl být transportován do některého z koncentračních táborů, ovšem zemřel dříve, než k tomu došlo. Matka byla uvězněna a Lubomír Šik, který musel z důvodu otcova původu předčasně ukončit studium na litovelském gymnáziu, zůstal doma jen se svou sestrou. Do konce války se pak vyučil zámečníkem.\n\nPo válce vystudoval průmyslovou školu v Šumperku. Maturoval v roce 1949, ovšem v novém režimu nebylo myslitelné, že by jako syn živnostníka mohl pokračovat ve studiu na vysoké škole. Jeho prvním zaměstnáním byla práce v litovelském podniku na výrobu gramofonů Křižík, později přejmenovaného na Tesla Litovel. Mimo své zaměstnání se věnoval také divadlu a působil ve výboru Spojeného závodního klubu Tesla Litovel. Byl předsedou litovelského fotokroužku – nejprve při podniku Křižík (Tesla) a později v rámci Sdruženého závodního klubu ROH. Koncem 60. let 20. století vedl místní organizaci Junáka. Věnoval se také přednáškové činnosti, ovšem po roce 1968 v období normalizace mu z důvodu jeho angažovanosti ve skautském hnutí nebylo umožněno se dále účastnit veřejného života, a tak na své přednášky z oblasti historie a umění mohl znovu navázat až koncem 70. let. Stále pracoval v podniku Tesla Litovel, který opustil až při odchodu do penze roku 1988.\n\nNásledujícího roku se stal zakládajícím členem litovelské organizace Občanského fóra a roku 1990 byl zvolen za člena městské rady. Také se stal městským kronikářem a pomáhal založit Litovelské noviny, jichž se zároveň stal prvním šéfredaktorem a které vedl do roku 1994. Roku 2005 byl jedním ze zakládajících členů Muzejní společnosti Litovelska, v jejímž výboru pak působil až do roku 2009.\n\nSvou první knihu vydal krátce po odchodu do penze začátkem roku 1989 a věnoval ji dějinám svého bývalého zaměstnavatele, podniku Tesla Litovel. Publikace \"Historie gramofonové výroby v Litovli\" byla vydána u příležitosti 40. výročí firmy a její první vydání vyšlo jen v počtu několika výtisků.\n\nO několik let později vyšly Lubomíru Šikovi \"Litovelské paměti\", které byly první knihou zabývající se komplexně historií Litovle od roku 1903, kdy Viktor Pinkava publikoval \"Litovelský okres\" jako jeden ze svazků rozsáhlého cyklu \"Vlastivěda Moravská\". Následně Lubomír Šik vydal ještě několik dalších knih zabývajících se místními dějinami, mezi nimi podrobnou třísvazkovou publikaci \"Litovel ve 20. století\".\n\nV lednu 2010 byl Lubomír Šik jmenován doživotním čestným členem Muzejní společnosti Litovelska. 29. října 2012 byl za svou popularizaci dějin města oceněn titulem Osobnost Litovle.\n\n\n"}
{"id": "1300215", "url": "https://cs.wikipedia.org/wiki?curid=1300215", "title": "Šerhovní (Litovel)", "text": "Šerhovní (Litovel)\n\nŠerhovní ulice je krátká úzká ulička v historickém jádru města Litovle. Její dominantou je malý vodní tok Nečíz tekoucí po celé její délce, vedle nějž vede úzký chodník. Ulice začíná na spojnici s ulicí Komenského, od níž jde jihovýchodním směrem, a asi po 70 metrech je zakončena průchodem pod městskou radnicí na náměstí Přemysla Otakara. Nečíz se zde noří pod povrch, podtéká pod radnicí a opět vytéká až na druhé straně náměstí. Uprostřed ulice je vodní tok přemostěn malou lávkou, která umožňuje vchod do budovy č. p. 720.\n\nExistence ulice je zmiňována již v 16. století, kdy byla popsána jako „ulička, kterou se jde k vězení“. Na konci 16. století se v pramenech vyskytuje pod názvem ' či ' (česky: \"Lázeňská ulička\"), což souvisí s městskými lázněmi, které se zde tehdy nacházely. Roku 1893 byl úředně zaveden název ', který byl odvozen od staršího německého výrazu označujícího věznici, jež zde kdysi stávala. Název je tedy mnohem starší, ovšem počátky jeho užívání nejsou známy. Jeho česká varianta \"Šerhovní\" (od starého výrazu pro věznici „šerhovna“) se užívá od roku 1900 dosud. Během druhé světové války byl vedle českého názvu dočasně znovu zaveden název německý, když 6. listopadu 1939 byl navržen název ', ovšem 10. listopadu městská rada schválila dřívější název \"\", který se měl psát švabachem.\n\nNa levé straně ulice (směrem od Komenského ulice po proudu Nečízu) bývala tzv. zadní kasárna, vedle nich pivovar, sladovna a nejblíže náměstí přední kasárna. Na jednom z domů lze spatřit desku s nápisem, umístěnou zřizovateli pivovaru (kterým byli společně majitelé litovelských právovárečných domů): \"Tento dům byl vystavěn nákladem výčepním a prací dělníkovou pro potomstvo, chronogram 1770\". Nečíz zde býval překlenut severním křídlem radnice, které bylo posunuto za jeho pravý břeh až při přestavbě roku 1873, takže ulička bývala do té doby široká jen asi jeden metr.\n\nVe druhé polovině 20. století bývali v Šerhovní ulici v č. p. 720 krátkou dobu ubytováváni pivovarničtí učni, poté budova patřila Svazarmu. K zatím poslednímu výraznému zásahu do charakteru ulice došlo v roce 1989, kdy byl zdemolován rohový dům na její jižní straně na křižovatce s Komenského ulicí (vedle budovy dnešního Domu dětí a mládeže).\n"}
{"id": "1300223", "url": "https://cs.wikipedia.org/wiki?curid=1300223", "title": "Nečíz", "text": "Nečíz\n\nNečíz je název části Radniční Moravy (jednoho z ramen řeky Moravy) protékající zastavěnou částí města Litovel. Jeho řečiště vede středem města, kde je z části regulováno mezi nábřežními zdmi a z části je uměle uzavřeno pod povrchem terénu. Tento malý tok se během své krátké cesty několikrát vynořuje a opět ukrývá pod zem a městské stavby. Jde o významnou urbanistickou strukturu, která byla již součástí středověkého vodního systému města. Přístup k zaklenuté části Nečízu nacházející se na náměstí Přemysla Otakara před litovelskou radnicí je chráněnou technickou památkou. Pod povrchem náměstí byl také nalezen nejstarší zachovaný kamenný most na Moravě.\n\nUpravené řečiště Nečízu je největší urbanistickou strukturou Litovle. Tento vodní tok je svou polohou v centru města, kde protéká přímo náměstím, v České republice zcela unikátní.\n\nPůvodně přírodní tok má dnes v centru města břehy zpevněné tesaným a lomovým kamenem, přičemž v zakrytých částech koryta dosedají na boční zdi kamenné klenby z opracovaných kvádrů, spojených vápenou maltou obsahující úlomky vápence. Klenby jsou většinou z lomového kamene, pouze v místech většího zatížení u radnice, u schodiště k hladině na náměstí a také uprostřed náměstí jsou z kamene ručně tesaného. V otevřených částech jsou břehy obvykle dole vyzděny kamenem tesaným a nahoře kamenem opracovaným méně pečlivě. Pod budovou na jižním břehu Šerhovní ulice jsou kameny na sebe vázané způsobem připomínajícím řádkové zdivo. Z jednotlivých domů podél toku do něj ústí větve staré kanalizace.\n\nNečíz vytéká u městské hydrocentrály z pravé strany Elektrárenského náhonu, který je také ramenem řeky Moravy, a poté teče jihovýchodním směrem do centra města. Jeho šířka kolísá mezi 2,5 a 5 metry.\nNejprve teče souběžně s Mlýnskou ulicí a protéká pod budovou č. p. 1252, což je bývalý městský mlýn, později městská elektrárna, a v současné době dům s byty a kavárnou, na nějž navazuje restaurace „U starého mlýna“.\nNásledně Nečíz protíná Komenského ulici a pokračuje ulicí Šerhovní (která je vlastně tvořena jen jeho tokem a souběžným úzkým chodníkem). Přibližně uprostřed ulice je přemostěn lávkou umožňující přístup do budovy č. p. 720. Na konci ulice podtéká pod věží litovelské radnice, za níž pokračuje pod povrchem náměstí Přemysla Otakara. Kousek od radnice je otevřený přístup k jeho hladině se dvěma pískovcovými schodišti. Jde o památkově chráněnou klasicistní stavbu z roku 1856.\n\nOd tohoto přístupu Nečíz pokračuje dále pod povrchem, přičemž za náměstím severně od Husovy ulice se stáčí prudce k severovýchodu pod zadní trakt domu č. p. 754. Po několika metrech vytéká za budovou č. p. 736 na povrch a vrací se k původnímu jihovýchodnímu směru. Kříží Jungmannovu ulici, pod niž se znovu zanořuje, pod povrchem protéká mezi domy č. p. 654 a 653, míjí Sochovu vilu v Husově ulici (dnes budovu obvodního oddělení Policie České republiky) a jižně od konce Husovy ulice na západním okraji Smetanových sadů vytéká secesním portálem zpátky na povrch. Dále pokračuje Smetanovými sady mezi Olomouckým a Uničovským rybníkem (kterému zajišťuje celoroční přísun vody), stáčí se k jihu souběžně s ulicí Studentů a ještě naposledy se noří pod povrch, když podtéká budovu č. p. 868 na rohu ulic Studentů a Čihadlo.\n\nKdyž se opět vynoří, přibírá z pravé strany vodu z jiného malého toku, který vytéká z dalšího ramene Moravy zvaného Muzejní voda. V tomto místě Nečíz ostře odbočuje doleva a vydává se jihovýchodním směrem. Zde se tok ocitá mimo zastavěnou část města a meandruje lužním lesem, až se nakonec z pravé strany vlévá do hlavního toku řeky Moravy. Tato dolní část toku již obvykle nebývá nazývána Nečíz, ale je označována jako Papírenská voda či Šamšulka.\n\nProtože Nečíz je ramenem druhově bohaté řeky Moravy, je i v jeho toku biologická diverzita poměrně vysoká. Při odlovu v roce 2012, předcházejícímu čištění koryta toku, bylo vyloveno přes 2000 ryb od 20 různých druhů, mezi nimi jelec jesen či mník jednovousý, které jsou v Česku vedené jako ohrožené. Měkkýšů bylo vyloveno kolem 1000 jedinců, mezi nimiž se nacházeli například škeble říční a v Česku kriticky ohrožený velevrub malířský. Z obojživelníků zde žijí skokan zelený a skokan skřehotavý.\n\nJméno Nečíz pochází ze staroslovanského slovesa \"nečeti\", které znamenalo „téci“. Archeologické průzkumy naznačují, že původně byl přírodním ramenem řeky Moravy, které bylo v průběhu času výrazně regulováno, a to především prohloubením a rozšířením jeho koryta a vyzděním jeho břehů. Svou pozicí byl od počátků města významným urbanistickým prvkem ovlivňujícím jeho vývoj. Protože se jednalo o největší vodní tok protékající přímo městem, byl vždy nedílnou součástí jeho vodního systému a také páteří jeho kanalizace. Přesto se o něm středověké prameny zmiňují jen sporadicky. Prvním nepřímým dokladem, který se ho pravděpodobně týká, je latinsky psaná listina krále Václava II. datovaná 12. října 1287, v níž se zmiňuje městský mlýn, což měl pravděpodobně být mlýn na Nečízu v dnešní Mlýnské ulici. Snad první zmínka toku jako takového se nachází v listině z roku 1429 dokládající odprodej rychty Jankovi ze Sovince a Pňovic za 52 hřiven. Tato budova je zde popsána jako kamenný dům na břehu řeky, což byl zřejmě právě Nečíz.\n\nPrvní kamennou stavbou překlenující Nečíz byl 8,5 metrů dlouhý a 7 metrů široký jednoobloukový most na místě dnešního náměstí Přemysla Otakara v ose navazujících ulic Masarykova (cesta na Uničov) a 1. máje (cesta na Olomouc). Most byl pravděpodobně postaven někdy na přelomu 14. a 15. století, přičemž v 15. století již zcela jistě sloužil. Most je zachovaný, a to včetně někdejší dlažby, ovšem je zakomponovaný do mladší klenby nad Nečízem a nachází se pod povrchem dnešního náměstí. Dočasně byl odkryt v červnu roku 2014 během záchranného archeologického průzkumu předcházejícího rozsáhlou rekonstrukci náměstí. Jde o nejstarší dochovaný kamenný most na Moravě (předstihující Svatojánský most nacházející se rovněž v Litovli, kterému do té doby náležel moravský primát) a druhý či třetí nejstarší dochovaný kamenný most na území České republiky (po kamenném mostu v Písku a přibližně na úrovni stáří Karlova mostu v Praze).\n\nOd 2. čtvrtiny 14. století, kdy se Litovel opevnila, protékal Nečíz městskými hradbami, přičemž vstup do hradeb i výstup ven byly zřejmě zaklenuty a uzavřeny mříží. Oba průtoky střežily strážní věže. Západní věž zvaná Mühlturm (Mlýnská věž) stála pravděpodobně mírně jižně od protékajícího Nečíze. Východní věž, později zvaná Kuttelturm podle blízkých jatek, stála přímo nad Nečízem. Na konci 16. století se o ní zmiňuje Gregor Tarco, podle nějž se na ni roku 1437 velmi spoléhali obránci města během husitského obležení. Podle jeho popisu věží protékala voda (to jest Nečíz). Na začátku listopadu však vodní tok zamrzl a husité vedení táboritským hejtmanem Pardusem se po něm do města přece jen dostali (byť jen na jednu noc, než Litovli dorazila pomoc z Olomouce).\n\nStejného roku je na Nečízu poprvé zmiňovaný mlýn zvaný Kuttelmühle, který pravděpodobně vystavěl tehdejší rychtář Jindřich.\n\nV pramenech z 15. století se také poprvé objevuje přímo jméno toku Nečíz. Roku 1458 dal český král Jiří z Poděbrad svému lovčímu za práci při klučení královského lesa Dúbrava mezi řekou Moravou a Nečízem (Neczizem) privilegium užívat zušlechtěné pozemky. Roku 1557 pak litovelská městská rada koupila pro radnici objekt rychty na náměstí, nacházející se „vedle Nečíze“ (Neczyzie).\n\nJednou z budov, které stojí přímo nad tokem Nečízu, je radniční věž, jejíž výstavba předznamenala postupné uzavírání toku pod povrch. Kunsthistorička Hana Myslivečková ji dala do souvislosti s pokusem vystavět v Litovli městský hrad. Privilegium povolující stavbu hradu vydal pánům z Vlašimi privilegiem Jiří z Poděbrad roku 1502. Podle stavebně-historického průzkumu však věž byla nad Nečízem postavena již v závěru 15. století.\n\nV 16. století regulovaly průtok vody Nečízem dva splavy. První z nich stál přímo v místech, kde se Nečíz vyděloval z toku dnes zvaného Elektrárenský náhon. Druhý, zvaný Knappelwehr, stál u městského mlýna v dnešní Mlýnské ulici. Z dalších staveb na Nečízu nutno uvést především městskou papírnu, druhou na Moravě, poprvé zmiňovanou roku 1558. Naopak osud mlýna Kuttelmühle ve východní části města se na konci tohoto století naplnil. Mlýn byl totiž předtím přestavěn tak, aby poháněl valchu, což však způsobovalo zvedání stavu vody ve městě proti proudu a zatápění sklepů městských domů, a proto byl roku 1596 po protestech občanů zcela zrušen. Ze stejného důvodu nakonec kolem roku 1600 musela svou činnost na Nečízu ukončit i papírna, která byla přemístěna k Vísce.\n\nVývoj regulace Nečízu lze také sledovat na starých dochovaných mapách. Na mapě zachycující úsovské panství v letech 1620 až 1630 je již náměstí zakreslené bez jakéhokoliv vodního toku. Na náměstí jsou však nakreslené dvě malé modré plochy, a to právě v místech, kde jsou v pozdějších letech doloženy přístupy k hladině pod povrchem. Kdy přesně však k zaklenutí Nečízu na náměstí došlo, není známo – snad se tak stalo už někdy v 16. století.\n\nV závěru třicetileté války byl Nečíz svědkem velkého krveprolití. V noci z 18. na 19. června 1643 byla Litovel obklíčena Švédy a zakrátko také dobyta. Podle líčení tzv. Minnichova protokolu, sepsaného německy v letech 1636–1659 litovelským písařem a později rychtářem Stephanem Heinrichem Minnichem, se během následujícího rabování někteří občané města pokusili před řádícími švédskými vojáky marně ukrýt do podzemí Nečízu pod náměstím, kde však byli odhaleni a blíže neuvedený počet jich zde byl pobit. Během následné švédské okupace bylo do velké míry pobořeno městské opevnění a vodní stavby, a to včetně splavu dělícího toky Nečíze a Dušní Moravy, který byl obnoven roku 1650. Znatelně poškozeny byly pravděpodobně také obě věže střežící průtoky Nečízu hradbami.\nV bočních zdech regulovaného vodního toku před bývalou budovou elektrárny se nachází doklady přestaveb městského mlýna v 17. století, a sice vložené pískovcové desky s letopočty 1672 a 1679. Tyto desky zde však byly uloženy až druhotně, původně se nacházely v mlýnici městského mlýna, která byla zbouraná roku 1909.\n\nV 18. století se na Nečízu zřejmě příliš nestavělo; jedním z mála dokladů stavební aktivity je letopočet 1767 nalezený pod hladinou na jižní straně kanálu na tesaných kamenech pod náměstím u radnice a tři tlapaté kříže na protější straně. Jde zřejmě o připomínku velké povodně o dva roky dříve. 5. února 1765 se vodní toky v Litovli rozvodnily a zatopily velkou část města, přičemž hned následujícího dne voda zamrzla. Je možné, že tato událost poškodila klenbu Nečízu a uvedený letopočet je rokem jeho opravy.\nMnohem více stavebních úprav Nečíz zaznamenal ve století 19., o čemž opět svědčí nalezené nápisy letopočtů. Podle letopočtu na hlavním klenáku mostu v Komenského ulici lze usoudit, že tento most byl vystaven z kamene již roku 1805, čímž je vyvrácena informace z císařského otisku stabilního katastru z roku 1834, kde je označen jako spalná konstrukce. Tesaným kamenem zesílený pas ve střední části náměstí pod severojižní komunikací je zase datován nápisy na klenácích do roku 1820.\n\nRoku 1823 byl pak vystaven most nesoucí průchod ze Šerhovní ulice do radniční věže, jak o tom zpravuje letopočet na čele jeho oblouku. Usuzuje se, že tato stavba (stejně jako zesílení pasu pod náměstím) souvisela s marnou snahou představenstva Litovle nasměrovat tehdy budovanou císařskou silnici přímo do centra města. Nápis Franz Engelmann Burggraf je zase dokladem nelehkého období ve správě města, které si v letech 1823 až 1831 nemohlo dovolit platit purkmistra, a proto dohled nad stavbou mostu stejně jako i nad jinými velkými výstavbami ve městě převzal purkrabí. Stejný letopočet a částečně čitelný nápis Engelmann Burgraff se nacházejí také na oblouku klenby pod náměstím.\nS výjimkou chybného vyobrazení mostu v Komenského ulici dává mapa stabilního katastru z roku 1834 o tehdejší podobě Nečízu dobrou představu. Nečíz vtékal do dnes již neexistujících hradeb na západní straně v místech, kde má koryto i dnes. V Šerhovní ulici byl překlenut budovou severního křídla radnice, a to od místa dnešní lávky u domu č. p. 720 až k věži radnice. V důsledku toho byla ulice jen asi 1 metr široká.\n\nNa této mapě jsou na náměstí rovněž naznačené dva přístupy k podzemnímu toku, a sice asi 12metrový přístup ve vzdálenosti 6,5 metru od radnice a přibližně 5metrový přístup na hraně rohové budovy bývalých jatek na konci náměstí, která dnes již nestojí (viz obr. výše vpravo). Stejně jako dnes se Nečíz vynářel až za zadními trakty domů východní strany náměstí, poté však tekl otevřeným korytem, přemostěným v dnešní Jungmannově ulici (tehdy Koželužské), až k východní straně hradeb a teprve za nimi byl opět v délce asi 35 metrů zaklenut. Mapa také zachycuje jeho propojení s oběma rybníky na východě města.\n\nNáměstí Přemysla Otakara (do roku 1900 nazývané Ringplatz) se v minulosti z obou stran svažovalo ze severu i jihu směrem k Nečízu, což umožňovalo odtok splašků z okolních domů. Do 19. století však jejich množství postupně vzrostlo natolik, že to již místní obyvatelé začali vnímat jako vážný hygienický problém a vedení města bylo zahlceno jejich stížnostmi. Proto se město snažilo se iniciovat stavbu kanálů spojujících domy s Nečízem. Ve třicátých letech 19. století ústilo do Nečízu v centru města 10 kanálů z přilehlých domů a ulic. Ačkoliv na dochovaných dobových plánech jsou některé větve kanalizace zakresleny jako klenuté, výzkumy prokázaly pouze existenci kanálů s bočními stěnami z lomového kamene a s překlady z břidlicových desek.\n\nVedení města se v té době také snažilo přimět majitele domů, aby se na výstavbě kanalizace finančně podíleli, což vyvolávalo jejich protesty. Například občan Matyáš Pospíšil, majitel palírny, 3. května 1839 písemně protestoval proti požadavku, aby od svého podniku postavil odbočný kanál vlastním nákladem. Ten měl být alespoň 20 sáhů dlouhý, čímž mělo být zajištěno, že se znečištěná voda nebude vracet zpět. Podle jeho vyjádření by taková stavba stála více peněz, než kolik dokázal vydělat za dvacet let provozu palírny, a proto žádal, aby ji zaplatilo město, v jehož kompetenci se starost o čistotu veřejného prostoru nacházela. Výsledek jeho protestu však není znám.\nVe 40. letech 19. století pak krajský inženýr Eduard Gürtel vypracovával posudek povrchové úpravy náměstí, v němž řešil odvod vody z okolních parcel do Nečízu, a také se zabýval oběma přístupy k tomuto toku. Podle jeho popisu byl přístup u radnice uzavřen zdí na levém břehu toku, zatímco přístup na opačné straně náměstí měl zeď na pravé straně. Tyto přístupy umožňovaly lidem dostat se k vodě mj. též v případě požáru, ovšem jejich stav byl nevyhovující. Hygienicky problematický zde byl výskyt zvířat; v toku se běžně koupali vepři a dobytek. Upravit potřeboval zejména východní přístup, u nějž měl být také odstraněn odtok krve z jatek, který okolí zamořoval nepříjemným zápachem. Řešením měl být podzemní kanálek směřující přímo do Nečízu. Přístup měl být také opatřen schody.\nPřestavba však začala dostávat reálné obrysy až v 50. letech 19. století. Plánovanou stavbou byl pověřen litovelský zednický mistr a stavitel Vincenc Cerha, který už měl za sebou například technicky náročnou stavbu městského chudobince (na 800 pilotech v bahnité půdě) z roku 1854. Cerha vlastnil v Litovli dům, který dal městské radě v zástavu poté, co získal zakázku přestavby koryta Nečízu na náměstí.\nKvůli přestavbě bylo nutné vodu Nečízu dočasné odvést jinými koryty, což se nelíbilo majitelům vodních provozů na toku, kteří tím finančně utrpěli. Odvedení vody jinými rameny oznámil purkmistr Josef Tonsern ve vyhlášce z 10. června 1856. Cerha potom vystavěl boční zdi Nečízu na dřevěné roštové konstrukci na pilotách. Klenby a stupně schodiště vybudoval z tesaného kamene doplněným výplňovým zdivem. Jak ukazují dochované obdélníkové kapsy v tesaném kameni dodatečně vyplněné lomovými kameny, valená klenba o rozponu 4,86 metru byla vyzděna pomocí bednění podpíraného dřevěnými skružemi, které byly neseny dřevěnými konzolami vysazenými z bočních zdí, neboť bahnité dno neposkytovalo dostatečnou oporu. Práce měly podle plánu probíhat od 23. června do 12. července 1856, ovšem skutečná doba dokončení celé stavby není s jistotou známa. K roku 1856 však odkazuje také velmi setřený letopočet na západní boční zdi schodiště k Nečízu, lze tedy předpokládat, že v tomto roce bylo kamenné schodiště dokončeno. Dochoval se také dobový plán přestavěného přístupu u radnice, datovaný 23. ledna 1857 s rozkreslenými řezy, pohledy a půdorysem, který Vincenc Cerha přiložil k žádosti městské radě o závěrečné vyúčtování.\n\nRoku 1860 se propadla klenba Nečízu pod patrovou budovou jatek stojících na východním okraji náměstí, kolem kterých tehdy vedla jeden metr úzká ulička podobná Šerhovní ulici na opačné straně. Část jatek byla zbořena a zůstala po nich jen řada nízkých krámků. Ulička, nazývaná německy Stertlgasse či Kuttelhof (česky: „Jatky“, dnes Husova ulice) tak byla podstatně rozšířena.\n\nRoku 1872 byla vedle radnice postavena nová budova kasáren a suť z předchozí stavby byla použita na srovnání náměstí, jehož obě strany se tak přestaly k Nečízu svažovat. Roku 1873 se uvolnila hladina Nečízu za budovou radnice, neboť část zadního křídla stojící nad tokem byla při přestavbě zbourána a zůstala pouze část nacházející se na jeho pravém břehu. Roku 1898 pak byl uzavřen menší z obou přístupů k Nečízu na náměstí, a to současně s přestavbou blízkého šenkovního domu v tzv. Německý dům (dnes Městský klub, č. p. 753).\n\nRoku 1906 byl v Sokolské ulici (dnes Husově) postaven nad Nečízem železobetonový most. Obě jeho strany byly osazeny železobetonovým zábradlím s prolamovanými ornamenty se secesními znaky. Most postavila pražská firma Podnikatelství staveb, Ing. K. Herzán a Lud. Uhlíř podle tehdy velmi progresivního systému využívajícího vyztuženého betonu vynalezeného francouzským inženýrem Françoisem Hennebiquem, kombinovaného se systémem Monier.\n\nRoku 1909 se Nečíz stal pro Litovel zdrojem elektřiny. Městský mlýn v Mlýnské ulici totiž ukončil svou činnost a jeho poslední majitelka Antonie Lachovská ho prodala městu, které v něm zřídilo elektrárnu, o čemž stále svědčí starý městský znak s královskou korunou nad vchodem do budovy. Přestavbě podlehla mimo jiné stará mlýnice, která byla zbourána. Elektrárna byla osazena vodní turbínou o výkonu 42 koňských sil a naftovým motorem s výkonem 50 koňských sil. Elektrárna se natolik osvědčila, že brzy byla doplněna ještě větším dieselovým naftovým motorem o výkonu 300 koňských sil a začala zásobovat elektřinou i okolní obce. Sloužila až do konce 30. let, kdy firma Altár z Olomouce postavila v letech 1937–1939 v rámci tehdy probíhající regulace Moravy v Litovli modernější elektrárnu s větším výkonem. Nová budova ve funkcionalistickém slohu byla postavena v místech, kde se Nečíz odděluje od Elektrárenského náhonu.\nV 50. letech 20. století padl návrh na zrušení přístupu k hladině Nečízu na náměstí a na jeho zaklenutí, ovšem nakonec byl zavrhnut, neboť zvítězil názor, že by tím byl odstraněn výjimečný a hodnotný znak, který je pro Litovel typický, a že by tím bylo náměstí architektonicky ochuzeno. Místo zrušení tedy bylo schodiště roku 1956 opraveno, především výměnou schodů, které už byly dlouhodobým užíváním prošlapané a vyosené.\n\nZatím poslední fází svého ukrývání pod povrch prošel Nečíz v první polovině 60. let 20. století, kdy byl jeho tok u Sochovy vily v Husově ulici zakryt kovovou konstrukcí, zasypán zeminou a takto získaný pozemek byl upraven jako předzahrádka.\n\nPodle vzpomínek pamětníků byl Nečíz po většinu 20. století pro obyvatele dostupným zdrojem užitkové vody. Ještě ve 30. letech hospodyně běžně umývaly nádobí přímo ve vodním toku nebo z něj braly vodu na vaření. Protože říční voda byla mnohem měkčí než voda ve studních, ve které se sráželo mýdlo, tak se v něm ještě v 50. letech máchalo bílé prádlo. Odebírání vody z Nečízu na mytí bylo běžné ještě v 80. letech.\nV samém závěru 20. století se muselo opět přikročit k restauraci přístupu k Nečízu na náměstí. Nejprve byly roku 1996 rozebrány a znovu složeny čelní zdi včetně ohrady sestávající ze 12 pilířků. Během těchto prací byl nalezen pohozený kámen s reliéfem městského znaku nesoucí letopočet 1548, který byl následně usazen do zdi uvnitř Městské knihovny v Domě soukenického cechu na náměstí Svobody. Roku 1997 pak byly znovu opraveny stupně schodiště.\nDosud poslední úprava klenby nad korytem toku byla provedena během rekonstrukce náměstí Přemysla Otakara v letech 2014–2015, kdy byla z důvodů celkové stabilizace nad klenbu Nečízu položena betonová deska, na niž teprve přišly další vrstvy včetně dlažby náměstí. Během této rekonstrukce byl objeven výše zmíněný středověký most, který je dnes součástí celkové klenby.\n\nZpráva z roku 2008 upozorňuje, že jedním z problémů Nečízu je jeho znečišťování při průtoku centrem města a usazování kalů v korytě, které je kvůli tomu potřeba neustále pročišťovat. Velké čištění koryta proběhlo v roce 2012 v úseku od městského mlýna po Smetanovy sady a potom na přelomu let 2015 a 2016 ve Smetanových sadech, kde byly ze dna toku odtěženy tuny sedimentů. Na březích také musely být vykáceny některé stromy a staré zpevnění břehů bylo nahrazeno novými palisádami. Roku 2017 zde byla postavena nová opěrná zeď.\n\n"}
{"id": "1300226", "url": "https://cs.wikipedia.org/wiki?curid=1300226", "title": "Rai (rozcestník)", "text": "Rai (rozcestník)\n\nRai může být:\n"}
{"id": "1300239", "url": "https://cs.wikipedia.org/wiki?curid=1300239", "title": "Everett", "text": "Everett\n\nEverett může být:\n"}
{"id": "1300241", "url": "https://cs.wikipedia.org/wiki?curid=1300241", "title": "Světový pohár v ledolezení 2012", "text": "Světový pohár v ledolezení 2012\n\nSvětový pohár v ledolezení 2012 se uskutečnil na přelomu let 2011 a 2012 v pěti zemích v Asii a Evropě, pod patronací Mezinárodní horolezecké federace (UIAA). Zahájen byl v jihokorejském Čchongsongu, všechna pět kol kola probíhalo v obou disciplínách ledolezení (obtížnost a rychlost).\n\n\n"}
{"id": "1300266", "url": "https://cs.wikipedia.org/wiki?curid=1300266", "title": "397 (číslo)", "text": "397 (číslo)\n\nTři sta devadesát sedm je přirozené číslo. Římskými číslicemi se zapisuje CCCXCVII. Následuje po číslu tři sta devadesát šest a předchází číslu tři sta devadesát osm.\n\n397 je:\n\n"}
{"id": "1300269", "url": "https://cs.wikipedia.org/wiki?curid=1300269", "title": "398 (číslo)", "text": "398 (číslo)\n\nTři sta devadesát osm je přirozené číslo. Římskými číslicemi se zapisuje CCCXCVIII. Následuje po číslu tři sta devadesát sedm a předchází číslu tři sta devadesát devět.\n\n398 je:\n\n"}
{"id": "1300274", "url": "https://cs.wikipedia.org/wiki?curid=1300274", "title": "399 (číslo)", "text": "399 (číslo)\n\nTři sta devadesát devět je přirozené číslo. Římskými číslicemi se zapisuje CCCXCVIX, CCCXCVIC nebo ICD. Následuje po číslu tři sta devadesát osm a předchází číslu čtyři sta.\n\n399 je:\n\n"}
{"id": "1300276", "url": "https://cs.wikipedia.org/wiki?curid=1300276", "title": "Inmarsat-5 F4", "text": "Inmarsat-5 F4\n\nInmarsat-5 F4 je telekomunikační družice mezinárodní společnosti Inmarsat a vyrobená firmou Boeing Satellite Systems. Je umístěn nad 62. stupněm východní délky na geostacionární oběžné dráze Země a má poskytovat telekomunikační služby.\n\nInmarsat-5 F4 byl uveden na přechodovou dráhu ke geostacionární dráze pomocí nosné rakety Falcon 9 v1.1 FT společnosti SpaceX, sídlem v kalifornském Hawthornu. Satelit byl příliš těžký na to, aby se první stupeň pokusil o přistání, takže Falcon 9 letěl v konfiguraci bez roštových kormidel a přistávacích nohou.\n"}
{"id": "1300278", "url": "https://cs.wikipedia.org/wiki?curid=1300278", "title": "400 (číslo)", "text": "400 (číslo)\n\nČtyři sta je přirozené číslo. Následuje po číslu tři sta devadesát devět a předchází číslu čtyři sta jedna. Římskými číslicemi se zapisuje CD. Tutéž číselnou hodnotu má i hebrejské písmeno tav.\n400 je:\n\n"}
{"id": "1300279", "url": "https://cs.wikipedia.org/wiki?curid=1300279", "title": "Campephilus", "text": "Campephilus\n\nCampephilus je rod datlovitých ptáků. Zahrnuje celkem 10 druhů žijících ve Střední, Severní a Jižní Americe. Charakteristický je u nich pohlavní dimorfismus. Největšími zástupci druhů jsou datel knížecí a datel císařský.\n\n\nDatel knížecí a datel císařský jsou vymírající druhy mezi šplhavci. Žijou v Severní Americe a Střední Americe.\n"}
{"id": "1300280", "url": "https://cs.wikipedia.org/wiki?curid=1300280", "title": "401 (číslo)", "text": "401 (číslo)\n\nČtyři sta jedna je přirozené číslo. Římskými číslicemi se zapisuje CDI. Následuje po číslu čtyři sta a předchází číslu čtyři sta dva.\n\n401 je:\n\n"}
{"id": "1300281", "url": "https://cs.wikipedia.org/wiki?curid=1300281", "title": "Hanzel", "text": "Hanzel\n\nHanzel je slovenské a české příjmení. Přechýlenou variantou je \"Hanzelová\".\n\n\n\n"}
{"id": "1300287", "url": "https://cs.wikipedia.org/wiki?curid=1300287", "title": "Witness (album, Katy Perry)", "text": "Witness (album, Katy Perry)\n\n"}
{"id": "1300288", "url": "https://cs.wikipedia.org/wiki?curid=1300288", "title": "A s Maggií jsou tři", "text": "A s Maggií jsou tři\n\nA s Maggií jsou tři (\"And Maggie Makes Three\") je název 116. dílu amerického animovaného seriálu Simpsonovi. Premiéru měl v televizi Fox Broadcasting Company 22. ledna 1995.\n\nHomer vypráví rodině o Maggiině narození. Píše se rok 1993 a Homer se rozhodl skoncovat s prací ve Springfieldské jaderné elektrárně. Nastoupí do vysněného povolání v bowlingové herně. Zatímco si Homer užívá v kuželkárně a zkoumá její záhady, Marge zjistí, že je těhotná. Řekne to Patty a Selmě, které to schválně roznesou a uspořádají pro ni oslavující párty, přičemž Marge nechtěla, aby se to Homer dozvěděl. Homer se to dozvídá a je nakonec nucen se vrátit do jaderné elektrárny. Pan Burns ho přijme a Homer se pokouší zpříjemnit práci vystavením fotek Maggie, pro kterou to dělá. \n"}
{"id": "1300289", "url": "https://cs.wikipedia.org/wiki?curid=1300289", "title": "Kyselina kávová", "text": "Kyselina kávová\n\nKyselina kávová je organická sloučenina, která patří mezi hydroxykyseliny. Obsahuje fenolovou i akrylovou funkční skupinu. Nachází se ve všech rostlinách, protože je důležitým meziproduktem v biosyntéze ligninu, jedné z hlavních složek rostlin. \n\nKyselina kávová se nachází v malém množství (0,03 mg/100 ml) v kávě. Je jedním z hlavních přírodních fenolů v arganovém oleji.\n\nTato kyselina je obsažena ve velkých množstvích v některých léčivých bylinách, jako jsou mateřídouška, šalvěj lékařská a máta klasnatá (kolem 20 mg/100 g), ve skořici cejlonské a badyáníku pravém (kolem 22 mg/100 g), také v semenech slunečnice (8 mg/100 g), červeném vínu (1,88 mg/100 g) a broskvích (okolo 1 mg/100 g). Velmi velká množství se nacházejí v arónii černoplodé (1418 mg/100 g) a v yerba maté (150 mg/100 g). Kyselina kávová je také přítomna v ječném a žitném zrnu.\n\nKyselina kávová je v organismech syntetizována hydroxylací kumaroylesteru kyseliny chinové (esterifikována alkoholem s postranním řetězcem). Touto reakcí vznikne ester kyseliny kávové a kyseliny šikimové, který je převeden na kyselinu chlorogenovou. Kyselina kávová je prekurzorem kyseliny ferulové, koniferylalkoholu a sinapylalkoholu, které jsou významnými součástmi ligninu.\n\nKyselina kávová a její fenethylester se vytvářejí v mnoha druzích rostlin.\n\nKyselina kávová je enzymem kafeát 3,4-dioxygenázou přeměněna na 3-(2-karboxyethenyl)-cis,cis-mukonát.\n\nKyselina kávová je antioxidant \"in vitro\" a také \"in vivo\".. Má rovněž imunomodulační a protizánětlivé účinky. Překonává ostatní antioxidanty tím, že snižuje tvorbu aflatoxinu o více než 95 %.\n\nKyselina kávová je náchylná k samovolné oxidaci na vzduchu, čemuž zabraňují glutathionové a thiolové sloučeniny (cystein, kyselina thioglykolová a thiokresol) a také kyselina askorbová. Oxidací kyseliny kávové v kyselém prostředí za použití jodistanu sodného dochází k tvorbě dimerů s furanovou strukturou (izomerů kyseliny 2,5-(3′,4′-dihydroxyfenyl)tetrahydrofuran-3,4-dikarboxylové). Kyselinu kávovou lze rovněž polymerizovat použitím avidin-peroxidáza/HO oxidačního systému.\n\n"}
{"id": "1300290", "url": "https://cs.wikipedia.org/wiki?curid=1300290", "title": "Appat", "text": "Appat\n\nAppat (zastarale \"Ritenbenk\" nebo \"Ritenbenck\") je zaniklá osada na ostrůvku Appat u většího ostrova Alluttoq v kraji Avannaata v severozápadním Grónsku. Ostrov se nachází v zálivu Disko.\n\nAppat byl založen v roce 1755 společností General Trade Company. Původní název Ritenbenck vznikl ze příjmení tehdejšího předsedy General Trade Company Christiana Augusta Berckentina (1694–1758) (název vznikl přeskupením písmen ve jméně Berckentin - 6, 7, 1, 9, 10, 4, 5, 3, 2, 8).\n"}
{"id": "1300294", "url": "https://cs.wikipedia.org/wiki?curid=1300294", "title": "Gedeoni", "text": "Gedeoni\n\nGedeoni jsou celosvětová evangelikální křesťanská organizace. Hlavním posláním organizace je bezplatné šíření výtisků Bible nebo jejích částí.\n\nVznikli jako Mezinárodní svaz Gedeonů („The Gideons International“), v roce 1899. Ve svém vzniku se jednalo o sdružení křesťanských podnikatelů ve Spojených státech amerických.\n\nGedeoni jsou organizováni ve více než 190 zemích po celém světě. Rozdali přes 1,6 miliardy Biblí v 90 jazycích.\n\nPodzim 1898 první setkání Johna H. Nicholsona z Janesville se Samuelem E. Hillem z Beloit.\n\n31. května, 1899 Setkání Johna H. Nicholsona se Samuelem E. Hillem v Beaver Dam, ve Wisconsinu. Dohodli se na založení skupiny křesťanských obchodních cestujících, kde se shodli na vytvoření skupiny křesťanských obchodních cestujících. Domluvili se na dalším setkání. 1. července, 1899, v Y.M.C.A. v Janesville, Wisconsin.\n\nJohn H. Nicholson, Samuel E. Hill, a Will J. Knights. Hilla ustanovili prezidentem, Knightse jeho zástupcem a Nicholson se stal tajemníkem a pokladníkem.\n"}
{"id": "1300297", "url": "https://cs.wikipedia.org/wiki?curid=1300297", "title": "Software pro vzdálenou plochu", "text": "Software pro vzdálenou plochu\n\nSoftware pro vzdálenou plochu označuje v informatice software nebo funkci operačního systému, která umožňuje desktopovému prostředí osobního počítače ovládání vzdáleného počítače (server, ale i desktop) pomocí odděleného klienta. Software může poskytovat různé typy ovládání, například je možné ovládání pouze z klienta (ovládání ze vzdáleného počítače není možné, obrazovka je uzamčená, tj. forma vzdálené správy) nebo z obou současně (forma vzdálené pomoci).\n\nVzdálený přístup může být vnímán jako vzdálené ovládání počítače použitím jiného zařízení připojeného přes Internet nebo jinou síť. Vzdálený přístup je často využíván výrobci počítačů a velkými společnostmi za účelem technické podpory zákazníků. Existují různé aplikace pro realizaci vzdálené plochy, ať už programy vlastní nebo třetích stran, open source nebo freeware. Některé z nich jsou multiplatformní a podporují různé verze systémů Microsoft Windows, macOS, Unix a Linux.\n\nSoftware pro vzdálenou plochu zachycuje vstup myši a klávesnice z místního počítače (klienta) a odesílá je vzdálenému počítači (serveru). Vzdálený počítač zpátky posílá příkazy pro zobrazení grafických elementů místnímu počítači. Pokud je potřeba vzdáleně ovládat aplikace, které obsahují hodně grafických prvků, jako je video nebo 3D modely, může být lepší použít u vzdáleného počítače software, který odesílá jednotlivé pixely namísto příkazů zobrazení, aby bylo zajištěno plynulého chodu. Jedním z možných řešení je HP Remote Graphics Software.\n\nSdílení vzdáleného počítače je zajištěno pomocí modelu klient-server. Klient, nebo VNCprogram, je nainstalován na místním počítače a následně se připojuje do sítě přes serverové zařízení, které je nainstalováno na vzdáleném počítači. V typické VNC relaci se zachytávají všechny vstupy z klávesnice a kliky myší, jako kdyby klient prováděl operace na zařízení koncového uživatele.\n\nCílový počítač v případě vzdálené plochy je stále schopný přistupovat ke všem jeho stěžejním funkcím. Mnoho z těchto stěžejních funkcí, včetně schránky (clipboard), je možné sdílet mezi cílovým počítačem a klientem vzdálené plochy.\n\nHlavním využitím softwaru pro vzdálenou plochu je vzdálená správa a technická podpora. Tato potřeba je zapříčiněna faktem, že průměrný uživatel nakupující software je téměř třikrát dále od svého poskytovatele softwaru v roce 2014 než byl v roce 2001. Většina software pro vzdálenou správu může být použita i pro počítače bez monitoru () (místo toho, aby každý počítač měl vlastní monitor, klávesnici a myš). Pomocí KVM switche je možné připojit monitor, klávesnici a myš pouze jednomu počítači s nainstalovaným softwarem pro vzdálenou správu a počítače bez monitoru pomocí nich ovládat. Duplikování grafické plochy uživatele je užitečné pro podporu uživatelů a pro vzdělávání. Software pro vzdálenou správu zkombinovaný s komunikací po telefonu může být pro začínající uživatele tak užitečný, jako kdyby zaměstnanci podpory byli přímo u něj.\n\nOd doby příchodu cloud computingu je možné uložit software pro vzdálenou plochu i na zařízení USB a umožnit tak uživateli připojit zařízení k jakémukoliv počítači připojenému do jejich sítě nebo Internetu a obnovit tak plochu přes připojení do cloudu. Díky tomuto modelu je možné předejít problému se softwarem vzdálené plochy, který vyžaduje, aby byl místní počítač v době pokusu o vzdálené připojení zapnutý. (Za pomoci routeru s podporou C2S VPN a zařízení podporující Wake on LAN je možné navázat připojení přes virtuální privátní síť (VPN) s routerem přes Internet, pokud není připojen do LAN, zapnout počítač připojený k routeru a připojit se.)\n\nProdukty vzdálené plochy jsou dostupné ve třech variantách: služba, software a zařízení.\n\nProtokoly pro vzdálenou plochu jsou následující:\n"}
{"id": "1300298", "url": "https://cs.wikipedia.org/wiki?curid=1300298", "title": "Janesville", "text": "Janesville\n\nJanesville je město v jižním Wisconsinu ve Spojených státech amerických. Založeno bylo roku 1853. Jde o největší město v okrese Rock County. V roce 2010 mělo 63 575 obyvatel, při sčítání v roce 2014 se jejich počet zvýšil na 64 009.\n\nVe oblasti Janesvillu se nachází celkem 12 škol prvního stupně, 3 školy druhého stupně, 2 střední školy a 5 škol privátních: Janesville Academy for International Studies, ARISE Virtual Academy, Rock River Charter School, Rock University High School a TAGOS Leadership Academy. Mimo to zde již od roku 1850 působí Wisconsin School for the Blind and Visually Impaired.\n"}
{"id": "1300299", "url": "https://cs.wikipedia.org/wiki?curid=1300299", "title": "Miroslav Mikšovský", "text": "Miroslav Mikšovský\n\nMiroslav Mikšovský (* 3. června 1932 Praha) je český kartograf a vysokoškolský pedagog. \n\nBěhem svého života se orientoval na kartografii a kartografickou polygrafii. Je vysokoškolským a středoškolským pedagogem, vedoucím mnoha diplomových prací a doktorandských prací na Českém vysokém učení technickém v Praze, na Přírodovědecké fakultě Univerzity Karlovy a Západočeské univerzitě v Plzni, kromě toho hostoval i na Masarykově univerzitě v Brně. Během své kariéry publikoval přes 230 odborných článků v češtině a 60 dalších článků v dalších jazycích, především v angličtině, němčině. Během života dlouhodobě pracoval v rezortu bývalé Ústřední správy geodézie a kartografie (ÚSGK) , předchůdce Českého úřadu zeměměřického a katastrálního (ČÚZK), působil na několika vedoucích pozicích v Kartografii n.p. i ve výzkumu - Výzkumný ústav geodetický a kartografický ve Zdibech. V posledních 15 letech se věnoval pedagogické činnosti na vysokých školách v Praze a v Plzni. Několik let pracuje na heslech pro šestijazyčný odborný Terminologický slovník zeměměřictví a katastry nemovitostí, kromě toho se zabývá starými mapami, jejich kartometrickými analýzami, značkovými klíči a dalšími výzkumy. Pravidelně zasedá v porotě kartografické soutěže \"Mapa roku\". Bývá pravidelným účastníkem mezinárodních kartografických konferencí.Je dlouholetým aktivním členem Terminologické komise ČÚZK.\n\nPo absolvování gymnázia se rozhodoval mezi obory chemie nebo geodézie a kartografie. V letech 1950-1954 absolvoval Fakultu zeměměřickou ČVUT v Praze se specializací geodeticko-kartografickou. Koncem studií byl promován inženýrem. V roce 1967 obhajobou práce v rámci vědecké aspirantury získal titul kandidát věd. V roce 1993 byl habilitován v oboru kartografie a dálkového průzkumu Země. Po skončení studií byl činný kromě vědy a výzkumu i ve výrobě. \n\nPedagogickou činnost zahájil v letech 1958-1960 na Střední průmyslové škole zeměměřické v Praze. Pro tuto školu napsal i odbornou učebnici \"Kartografie\". Od roku 1972 začal učit na vysokých školách, v letech 1972-1974 na Fakultě stavební ČVUT v Praze studenty v postgraduálním studiu. Od roku 1992 znovu na Fakultě stavební ČVUT a souběžně na Přírodovědecké fakultě Univerzity Karlovy v Praze. Řadu let učil také na Fakultě aplikovaných věd Západočeské univerzity v Plzni, především vyučoval předměty \"Kartografická polygrafie a reprografie, Topografické a tematické mapování, Mapování a kartografie, Kartografie 2, Reprografický seminář a Seminář polygrafie\". Učil také v doktorandském studiu předmět \"Teorie řízení v kartografii\".\n\nVedl řadu diplomových prací. S dalšími kartografy napsal publikaci \"Geografická kartografie\" (Čapek, Mikšovský, Mucha, Státní pedagogické nakladatelství, Praha 1993). Ve výzkumu se zaměřil na kartografii, kartografickou polygrafii a v poslední době se zaměřil na výzkum starých map, především na jejich kartometrické analýzy, zkoumání užívaných značkových klíčů a popisu a dalšími výzkumy. \n\nStál u zrodu samostatné Kartografické společnosti ČSFR, kde působil v letech 1990-92 jako místopředseda. Po ustavení Kartografické společnosti České republiky působil od roku 1993 až do roku 2015 jako předseda této společnosti, nazývané nyní Česká kartografická společnost. Do roku 2018 byl členem jejího výboru a zároveň od roku 2009 i čestným členem ČKS. \n\nOd roku 1958 se aktivně věnoval spolkové činnosti v rámci bývalé Československé vědeckotechnické společnosti (ČSVTS), v letech 1972-76 byl předsedou Společnosti geodézie a kartografie (České vědeckotechnické společnosti - ČVTS), dlouhodobě byl předsedou Československého národního kartografického komitétu ČSVTS a statutárním zástupcem Československa v Mezinárodní kartografické asociaci (International Cartographic Association, zkr. ICA), kde byl i zakládajícím členem její stálé komise pro technologii výroby map - Map Production Technology (v letech 1989-95 byl předsedou této komise). Aktivně se účastnil několika projektů řešených v rámci ICA a v roce 1997 byl jmenován čestným členem této mezinárodní nevládní organizace. Bývá účastníkem konferencí ICA, většinou jako přednášející. Jeho účast na Kartografických konferencích v Česku a na Slovensku bývá pravidelná, kromě toho se účastnil mnoha mezinárodních jednání, kartografických konferencí, zejména pořádaných Mezinárodní kartografickou asociací (ICA), jejímž je čestným členem.\n\n\n\nJeho manželkou byla geodetická inženýrka Ing. Monika Mikšovská (31. ledna 1929 Praha – 12. dubna 2018 Praha), bývalá vedoucí pracovnice a později kontrolorka Geodézie Praha n. p., která na začátku své profesní kariéry pracovala na ČVUT jako odborná asistentka prof. Františka Fialy v Ústavu geodetického počtářství Fakulty speciálních nauk ČVUT. Jeho dcera Irena Švehlová, p.fil. a hist. (*1957) je spoluautorkou informačního systému geografických jmen Geonames a tajemnicí Názvoslovné komise ČÚZK a spoluautorkou několika publikací a jeho syn, právník Mgr. Petr Mikšovský (* 1962) je rovněž autorem odborných publikací. \n\n\n \n"}
{"id": "1300302", "url": "https://cs.wikipedia.org/wiki?curid=1300302", "title": "Michaela Opltová", "text": "Michaela Opltová\n\nMichaela Opltová (* 1. října 1985 Plzeň) je česká politička, od roku 2010 zastupitelka a starostka obce Kozolupy v okrese Plzeň-sever, členka hnutí STAN.\n\nVystudovala vysokou školu v oboru regionální studia a mezinárodní obchod (získala titul Ing.).\n\nAngažuje se jako členka Komory obcí \"Svazu měst a obcí ČR\"; předsedkyně \"Mikroregionu Touškovsko\"; předsedkyně \"DSO – Čistírna – zájmové sdružení obcí Město Touškov, Kozolupy, Bdeněves\"; místopředsedkyně \"MAS Radbuza\" a členka Občanského sdružení \"Soubor Kreténů Kozolupy\".\n\nMichaela Opltová je svobodná a bezdětná. Žije v obci Kozolupy v okrese Plzeň-sever. Ve volném čase se věnuje cyklistice, tenisu, tanci, sjezdovým a běžeckým lyžím, in-line bruslím, motoristickým sportům a jízdě na motorce. Jejím velkým koníčkem je jídlo.\n\nV komunálních volbách v roce 2010 byla jako nezávislá na kandidátce subjektu \"\"Sdružení nezávislých kandidátů za S.K.Kozolupy\"\" zvolena zastupitelkou obce Kozolupy. V listopadu 2010 se pak stala i starostkou obce. Mandát zastupitelky obhájila ve volbách v roce 2014, když z pozice nestraníka za STAN vedla kandidátku subjektu \"\"Sdružení nezávislých kandidátů za S. K. Kozolupy a hnutí STAN\"\". V listopadu 2014 se po druhé stala starostkou obce. Také ve volbách v roce 2018 obhájila post zastupitelky obce, když jako členka hnutí STAN vedla kandidátku subjektu \"\"S. K. KOZOLUPY, SDRUŽENÍ NEZÁVISLÝCH KANDIDÁTŮ A HNUTÍ STAN\"\". Na konci října 2018 se stala již po třetí starostkou obce.\n\nV krajských volbách v roce 2016 kandidovala jako nestraník za STAN na kandidátce subjektu \"\"Starostové a Patrioti s podporou Svobodných a Soukromníků\"\" do Zastupitelstva Plzeňského kraje, ale neuspěla. Ve volbách do Poslanecké sněmovny PČR v roce 2017 byla z pozice členky hnutí STAN lídryní kandidátky v Plzeňském kraji, ale neuspěla.\n\nVe volbách do Evropského parlamentu v květnu 2019 kandidovala jako členka hnutí STAN na 18. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyla zvolena.\n"}
{"id": "1300303", "url": "https://cs.wikipedia.org/wiki?curid=1300303", "title": "Potápka obrovská", "text": "Potápka obrovská\n\nPotápka obrovská či tlustozobá (\"Podilymbus gigas\") je vyhynulý druh potápky. Byl endemitem horského jezera Atitlán v Guatemale.\n\nPotápka obrovská byla příbuzná menší potápky šedé (\"Podilymbus podiceps\"). Na rozdíl od jiných druhů potápek byla potápka obrovská nelétavá. Dosahovala délky okolo půl metru, na hřbetě měla hnědé peří, břišní strana byla šedá s bílými skvrnami. Snášela čtyři až pět vajec, o mláďata se starali oba rodiče. Potravu tvořily především ryby a korýši, silný zobák byl uzpůsoben k drcení krabích krunýřů.\n\nDruh byl objeven teprve ve dvacátých letech dvacátého století. Jeho populace nikdy nepřesahovala čtyři stovky kusů. Americká ekoložka Anne LaBastille zvaná \"Mama poc\" usilovala o vyhlášení zákonné ochrany potápek, ale guatemalská občanská válka její snahy zhatila. K vyhynutí poptápky obrovské přispělo více faktorů: potravní konkurence introdukovaného okounka pstruhového, katastrofální zemětřesení v Guatemale 1976, používání nylonových rybářských sítí, v nichž se řada potápek uškrtila, i komerční těžba rákosu, která ptáky rušila při hnízdění. Poslední hodnověrná zpráva o pozorování potápky obrovské pochází z roku 1986, poté byl druh vyhlášen za vyhynulý.\n\n"}
{"id": "1300304", "url": "https://cs.wikipedia.org/wiki?curid=1300304", "title": "Analytické myšlení", "text": "Analytické myšlení\n\nAnalytické myšlení je proces uvažování, v němž se jeden úsudek odvozuje z druhého, a konečným výsledkem jsou správné závěry. Toto logické myšlení probírá informace, vybírá z nich to závažné, prokazuje a prověřuje souvztažnosti. Lidé, kteří dobře ovládají analytické myšlení, dokážou rychle postihnout situaci a adekvátně na ni zareagovat.\n\nAnalyticky myslící lidé se vždy snaží přijít na podstatu problému. K jejich hlavním přednostem patří srovnávání a bádání. Složité vztahy dokáží rozdělit na jednotlivé části, které uspořádají do kategorií a na jejich základě si připraví strategii pro následující postup. Stejným způsobem určují pozice svých komunikačních partnerů, možnosti k řešení překážek nebo potřebných opatření. Lidé vynikající v analytickém myšlení jsou výborní plánovači a zvládají výborně zpracovávat texty – a to i ty, jejichž obsahem je množství číslic. Tato schopnost se uplatňuje obzvláště v oborech, kde hrají přední roli přesné informace, příprava teorií a uspořádání nových poznatků (např. věda, controlling, lékařství, IT...).\n"}
{"id": "1300305", "url": "https://cs.wikipedia.org/wiki?curid=1300305", "title": "Marie Růžičková-Strozzi", "text": "Marie Růžičková-Strozzi\n\nMarie Růžičková-Strozzi ( 3. srpna 1850 Litovel – 29. září 1937 Záhřeb) byla chorvatská herečka českého původu.\n\nNarodila se v Litovli-Olomouckém předměstí č. 94, v rodině krupaře (\"Griessler\") Leopolda Růžičky (1824 – 1860) a jeho manželky Terezie, rozené Maulerové (*1825 nebo 1826). Pokřtěna byla Maria Theresia.\n\nKdyž byly Marii čtyři měsíce, odstěhovala se rodina do Záhřebu, kde se otec stal hudebníkem v národním divadle. Vychodila německou klášterní školu a začala studovat zpěv. Kvůli přepětí ale ztratila hlas a zpěvu se dále nevěnovala. Začala se učit herectví a v roce 1868 vystoupila poprvé na scéně v roli Jany Eyrové v dramatu Sirotek lowoodský.\n\nPo celou svou divadelní kariéru hrála v Záhřebu, hostovala v Praze, Brně, Sofii a po celém Chorvatsku. Na divadle v Záhřebu vystupovala ještě v roce 1935, jako pětaosmdesátiletá.\n\nZemřela v Záhřebu.\n\nRoku 1872 se provdala za markýze Ferdinanda Strozziho (??–1905), potomka staré florentské rodiny, se kterým měla osm dětí. Z nich vynikli Tito Strozzi (1892-1970), chorvatský herec, režisér, spisovatel a překladatel a Maja Strozzi-Pečić (1882-1962), chorvatská operní pěvkyně.\n\nMarie Růžičková Strozzi byla známa nejen jako herečka, ale i jako bojovnice za samostatnost Chorvatů a Slovinců (do roku 1918 příslušejících do Rakousko-Uherska) a jejich spojení se Srby, tj. pozdější Jugoslávie.\n\n\n\n"}
{"id": "1300308", "url": "https://cs.wikipedia.org/wiki?curid=1300308", "title": "Vácslav Socha", "text": "Vácslav Socha\n\nVácslav Socha (20. října 1851 Miškovice (Třebovle) u Kouřimi – 8. prosince 1937 Litovel) byl první český starosta Litovle.\n\nNarodil se v rodině rolníka Josefa Sochy (1831–??) a jeho manželky Marie, rozené Stejskalové (1834–1899) v Miškovicích u Kouřimi. Studoval v Kouřimi a v Praze. V 60. letech 19. století se zúčastňoval vlasteneckých táborů lidu, počínaje prvním táborem pod Řípem roku 1868. Jak uvádí ve svých pamětech, již tehdy se u něj tvořilo vlastenecké cítění.\n\nV letech 1868–1878 pracoval jako pomocný úředník v cukrovaru v Plaňanech, odkud roku 1869 odešel do Prahy. V Praze byl zaměstnán u revizní firmy Emanuel Sluníčko, která ho v roce 1881 odeslala do litovelského cukrovaru jako nového účetního.\n\nVe městě, kde byla tehdy většina obyvatelstva německá, se Vácslav Socha věnoval boji za českou Litovel. Dne 12. ledna 1900 byl zvolen prvním českým starostou Litovle po 300 letech. Funkci vykonával do roku 1914; odstoupil krátce po vypuknutí první světové války.\n\nMezi nejvýznamnější zásluhy o zrovnoprávnění českého obyvatelstva v Litovli, na nichž se Vácslav Socha podílel, patří zejména:\n\nByl čestným členem Ústřední matice školské a věnoval jí při příležitosti svých šedesátých narozenin 1 000 Korun.\n\nPolitická a vlastenecká činnost Vácslava Sochy se neomezovala jen na Litovel. Aktivně se zúčastňoval i akcí meziregionálního významu, kde hájil zájmy českých menšin ve smíšených oblastech.\n\nDne 19. listopadu 1887 se v Olomouci oženil s Antonií, rozenou Tillovou (též psáno Týlovou, 1865–1931). Jejich první dcera Zdeňka (1900–1904) zemřela ve 4 letech. Druhá dcera Miluše byla poprvé provdána za adjunkta v cukrovaru Ing. Oldřicha Krůčka, podruhé za litovelského lékaře a majitele sanatoria v Olomouci MUDr. Františka Koutného (1880–1935).\n\nPo dalším zvolení starostou v roce 1913 se Vácslav Socha v roce 1914 ze zdravotních důvodů funkce vzdal. Po skončení 1. světové války již znovu zvolen nebyl a počátkem 20. let 20. století se pro zhoršující se zdravotní problémy stáhnul do ústraní.\n\nByl pochován v rodinné hrobce v Litovli, kterou mu na počest zřídilo město.\n\n\n"}
{"id": "1300310", "url": "https://cs.wikipedia.org/wiki?curid=1300310", "title": "Památník padlým legionářům 4. střeleckého pluku Prokopa Velikého (Hradec Králové)", "text": "Památník padlým legionářům 4. střeleckého pluku Prokopa Velikého (Hradec Králové)\n\nPamátník padlým legionářům 4. střeleckého pluku Prokopa Velikého v Hradci Králové – památník, který byl odhalen 6. června 1937.\n\nZákladem památníku byla podlouhá světlá kamenná deska. na níž byla vlevo vyryta jména 198 padlých, uprostřed byl nápis: „NE, BRATŘI, NADARMO JSTE NEZEMŘELI! DÍK ZA DAR SVOBODY, DÍK ZA PŘÍKLAD VÁŠ VŘELÝ. RUDOLF MEDEK“ a vpravo se nalézala portrétní plaketa poručíka Jana Gayera (1885–1918), velitele pluku a hrdiny od Lipjag, který byl 199. zemřelým. Vpředu se nalevo nacházela bronzová socha plně vyzbrojeného čs. vojáka a vpravo věčný oheň.\n\nPamátník byl postaven z iniciativy důstojnického sboru podle návrhu akademického sochaře Josefa Škody a architekta prof. Oldřicha Šmídy s přispěním městské rady Hradce Králové a Dobrušky, včetně dárců z řad legionářů a místní veřejnosti. Kameninová práce na úpravě okolí byla zadána Václavu Tomanovi.\n\nOdhalen byl 6. června 1937 během oslav 20. výročí založení pěšího pluku č. 4 Prokopa Velikého, jež byly pořádány v rámci oslav 20. výročí bitvy u Zborova. Pietní akt byl zahájen chorálem „Kol Slaven“. Pěvecký sbor Nepasičtí pěvci zazpíval „Udeřila naše hodina“. Následovalo uložení prsti z hlavních tří bojišť zemským velitelem gen. Sergejem Vojcechovským. Po Foerstrově „Svatém Václavu“ a chorálu „Kdož jste Boží bojovníci“ následoval projev MUDr. B. Boučka, prof. Masarykovy univerzity v Brně, za bývalé příslušníky pluku. Poté promluvil velitel pluku plk. Metoděj Cagáš o historii pluku, vzpomněl obětí v bojích a zejména smrti poručíka Gayera. Pomník byl předán veřejnosti generálem Sergejem Vojcechovským.\n\nV červenci 1940 byl pomník zlikvidován, bronzová socha a plaketa se jmény padlých bratří 4. pluku byla údajně dána do sběru a zachráněna byla pouze portrétní plaketa poručíka Jana Gayera, kterou má nyní v úschově Muzeum východních Čech. Ještě v roce 1947 bylo v katolickém týdeníku Štít doufáno, že bude pomník obnoven. Dosud se tak nestalo, i když se s tímto nápadem již několikrát během let přišlo.\n\nV současné době Československá obec legionářská ve spolupráci s Ministerstvem obrany a Městem Hradec Králové pracuje na obnovení památníku. Památník bude obnoven v jeho původní podobě včetně bronzové sochy čs. vojáka. Slavnostní odhalení je plánováno na 28. říjen 2018.\n\nO návrat památníku na své místo se začalo hovořit ihned po demokratizaci našeho státu v roce 1989, nicméně všechny snahy vždy končili v ideové rovině. Zcela zlomovým pro obnovu památníku se stal rok 2015, kdy se podařilo získat podporu atelieru HUDAK, který sestavil studii a začal komunikovat s dotčenými orgány. V té samé době, shodou okolností, zavítal do Hradce Králové Legiovlak, při jehož zahájení primátor města jasně garantoval, že se město zaslouží o návrat památníku na své místo. Své slovo dodržel. Přesto od této chvíle vše trvalo další tři roky usilovných jednání a prací na samotné obnově památníku.\n\nDne 7. června 2018, tedy přesně 100 let od skonu Jana Gayera, došlo na poslední fázi obnovy památníku před tím, než mohl být veřejnosti odhalen. V tento den totiž byly z umělecké slévárny HVH v Horní Kalné přivezeny bronzová socha vojáka a replika plastiky poručíka Jana Gayera. Po sto letech od jeho úmrtí se jeho podobizna vrátila na obnovený památník. Tím byla téměř celá obnova památníku dokončena a zbývalo jen několik desítek hodin do slavnostního odhalení.\n\nNeděle 10. června 2018 se již od rána nesla ve slavnostním duchu. Od ranních hodin se zaplňovaly Žižkovy sady, které přes ulici sousedí s památníkem, dobovými tábory a muži v historických stejnokrojích. Cílem jejich snažení bylo navození atmosféry, která panovala při odhalení památníku v roce 1937. Tři hodiny po poledni se již uniformované jednotky s prapory seřadily na Baťkově náměstí, odkud za doprovodu dechového orchestru vyrazily v průvodu městem. Poté, co průvod zastavil u zahaleného památníku, a čestné jednotky nastoupily na připravená místa, mohl být zahájen samotný ceremoniál. Na samotný začátek byly do připravené niky uloženy prsti z bojišť od Zborova, Terronu a Doss Alta, jejichž vložením byl památník zcela dokončen. Tento čestný úkol připadl bratru předsedovi Pavlu Budinskému, primátorovi města Hradec Králové panu MUDr. Zdeňku Finkovi a řediteli KVV Hradec Králové plk. Karlu Filipovi. Po instalaci a zapálení věčného ohně přišlo na řadu odhalení památníku. Krom tří, dříve jmenovaných se odhalení účastnil též vnuk velitele 4. čs. střeleckého pluku pan Vladimír Vobrátilek a za Nadační fond projektu Legie 100 br. Milan Mojžíš. Následovaly projevy pana primátora, dekorování praporu Československé obce legionářské stuhou města a symbolické předání památníku bratrem předsedou. Při této slavností příležitosti byly též uděleny pamětní listy těm, kteří se zásadní měrou zasadili o obnovu památníku. Ocenění převzal za město Hradec Králové primátor města MUDr. Zdeněk Fink, za ministerstvo obrany plk. gšt. Eduard Stehlík, za Nadační fond Legie 100 br. Milan Mojžíš, za ateliér HUDAK Ing. arch. Lukáš Hudák, za uměleckou slévárnu HVH paní Vladana Vajsová, autorka sochy paní Paulina Skavova, za jednotu ČsOL v Hradci Králové br. Vladimír Novotný a za Muzeum východních Čech v Hradci Králové paní PhDr. Jaroslava Pospíšilová. Po zaslouženém potlesku výše jmenovaným již byly položeny květinové dary a v podání Českého chlapeckého sboru BONI PUERI zazněla československá státní hymna. Samotným závěrem byla uctěna památka padlých minutou ticha a troubením večerky.\n"}
{"id": "1300311", "url": "https://cs.wikipedia.org/wiki?curid=1300311", "title": "648 (číslo)", "text": "648 (číslo)\n\nŠest set čtyřicet osm je přirozené číslo. Římskými číslicemi se zapisuje DCXLVIII a řeckými číslicemi χμη. Následuje po číslu šest set čtyřicet sedm a předchází číslu šest set čtyřicet devět.\n\n648 je:\n\n"}
{"id": "1300313", "url": "https://cs.wikipedia.org/wiki?curid=1300313", "title": "Římskokatolická farnost Chudobín", "text": "Římskokatolická farnost Chudobín\n\nŘímskokatolická farnost Chudobín je územní společenství římských katolíků s farním kostelem svatého Františka Serafinského v děkanátu Konice.\n\nChudobín je poprvé připomínán v listině ze začátku 14. století (falzu, které se hlásí k roku 1200). Farní kostel byl postaven v letech 1715–1716 přestavbou dřívějšího chrámu, jehož stáří není známé.\n\nOd 1. srpna 2011 zde působil jako administrátor excurrendo ThLic. Jan Maria Norbert Hnátek, OT, v červenci 2018 jej vystřídal Mgr. Radomír Metoděj Hofman, OT.\n\nVe farnostech na Konicku, které spravuje Německý řád (Bouzov, Luká, Bílá Lhota, Chudobín, Měrotín, Náměšť na Hané) vychází od roku 2001 občasník Farní trouba.\n\nVe farnosti se koná tříkrálová sbírka. V roce 2017 činil její výtěžek v Haňovicích 10 073 korun, v celé Litovli 86 647 korun.\n\n"}
{"id": "1300314", "url": "https://cs.wikipedia.org/wiki?curid=1300314", "title": "402 (číslo)", "text": "402 (číslo)\n\nČtyři sta dva je přirozené číslo. Římskými číslicemi se zapisuje CDII. Následuje po číslu čtyři sta jedna a předchází číslu čtyři sta tři.\n\n402 je:\n\n"}
{"id": "1300316", "url": "https://cs.wikipedia.org/wiki?curid=1300316", "title": "403 (číslo)", "text": "403 (číslo)\n\nČtyři sta tři je přirozené číslo. Římskými číslicemi se zapisuje CDIII. Následuje po číslu čtyři sta dva a předchází číslu čtyři sta čtyři.\n\n403 je:\n\n"}
{"id": "1300318", "url": "https://cs.wikipedia.org/wiki?curid=1300318", "title": "UniCredit Czech Open 2017 – mužská čtyřhra", "text": "UniCredit Czech Open 2017 – mužská čtyřhra\n\nDo soutěže mužské čtyřhry na tenisovém turnaji UniCredit Czech Open 2017 nastoupilo šestnáct dvojic. Obhájcem titulu byl bělorusko-slovenský pár Aleksandr Buryj a Igor Zelenay, oba na turnaji startovali, ale každý s jiným partnerem.\n\nSoutěž čtyřhry vyhrála 2. nasazená argentinská dvojice Guillermo Durán a Andrés Molteni, když ve finále přehrála česko-chilský pár Roman Jebavý a Hans Podlipnik-Castillo po setech 7–6, 6–7, [10–6].\n\n"}
{"id": "1300319", "url": "https://cs.wikipedia.org/wiki?curid=1300319", "title": "404 (číslo)", "text": "404 (číslo)\n\nČtyři sta čtyři je přirozené číslo. Římskými číslicemi se zapisuje CDIV. Následuje po číslu čtyři sta tři a předchází číslu čtyři sta pět.\n\n404 je:\n\n\n"}
{"id": "1300320", "url": "https://cs.wikipedia.org/wiki?curid=1300320", "title": "405 (číslo)", "text": "405 (číslo)\n\nČtyři sta pět je přirozené číslo. Římskými číslicemi se zapisuje CDV. Následuje po číslu čtyři sta čtyři a předchází číslu čtyři sta šest.\n\n405 je:\n\n"}
{"id": "1300321", "url": "https://cs.wikipedia.org/wiki?curid=1300321", "title": "UniCredit Czech Open 2017 – mužská dvouhra", "text": "UniCredit Czech Open 2017 – mužská dvouhra\n\nDo soutěže mužské dvouhry na tenisovém turnaji UniCredit Czech Open 2017 nastoupilo třicet dva hráčů. Obhájcem titulu byl kazašský tenista Michail Kukuškin.\n\nVítězem se stal druhý nasazený Jiří Veselý, který ve finále zdolal argentinského tenistu Federica Delbonise ve třech setech 5–7, 6–1 a 7–5. Připsal si tak třetí trofej na Czech Open.\n"}
{"id": "1300324", "url": "https://cs.wikipedia.org/wiki?curid=1300324", "title": "Rolnická a odborná škola hospodářská v Kuklenách", "text": "Rolnická a odborná škola hospodářská v Kuklenách\n\nStavba se skládala z hlavní školní dvoupatrové budovy, jednopatrové obytné budovy pro učitele a jednopatrové obytné budovy pro zřízence, přičemž hlavní dvoupatrová školní budova byla v režii obce a 2 jednopatrové obytné nájemní domy pro učitele a zřízence vystavělo kuratorium. Do hlavní budovy byl umístěn projekční sál se stálým kinematografem a 4 velké učebny. V přízemí byla umístěna sborovna, ředitelna, účtárna, internátní jídelna a kuchyně, ve druhém poschodí internát pro 50 studujících, v podkroví místnosti pro ubytování dalších 40 osob. Vzorně byl zařízen i školní statek, který se skládal z konírny pro 3 tažné koně, kravína pro 18 kusů hovězího dobytka, z pícní komory a dalších potřebných hospodářských budov (stanice na moření osiva, selekční stodola pro sklizeň z pokusných polí). V zahradním průčelí školy navíc nalezneme pomník Antonína Švehly z roku 1936.\n\nKuratorium se usneslo již 30. listopadu 1921, aby ještě téhož roku bylo přikročeno ke stavbě rolnicko-zelinářsko-ovocnické školy v Kuklenách. Na podzim 1921 byla obcí zahájena stavba škvárovou zavážkou příkopu u silnice, hlubokého až 3 metry, podél celého staveniště. Rolnictvo bylo požádáno o bezplatnou navážku cihel, čemuž vyhovělo. Kuratorium pro stavbu školy zase provedlo dle závazku chodníky před stavebním objektem, postavilo podezdívku a ploty. 12. ledna následujícího roku požádalo kuratorium o vyslání stavební komise ke stavbě hospodářské školy na parcely koupené od Obchodní banky v Hradci Králové. 27. února zaslala okresní politická správa povolení ke stavbě školy, přičemž sama obec škrtla z rozpočtu 20000 Kč na stavbu školy, neboť je potřebovala k výstavbě měšťanské školy.\n\n28. března 1922 obecní úřad udělil povolení ke stavbě dvou obytných budov na dotčeném území. Provedení stavby podle projektu prof. Petříka bylo svěřeno firmě Capoušek, Šandera a Chudomel, přičemž započato s ní bylo v červenci a ač zedníci tři týdny stávkovali, přece byla stavba do zimy přivedena pod střechu. Celkový náklad činil 3,5 milionu Kč.\n\nKolaudace školní budovy byla 26. září 1923, k jejímu slavnostnímu otevření došlo o 2 dny později, kdy starosta Novák ve svém projevu mj. řekl: „Postavili jste si krásný pomník na věky trvalý, který bude hlásati pro všechen čas vaši vyspělost, vaše uvědomění, ale také vaši obětavost a plné porozumění pro zájem a dobro celku.“ Povolení k užívání bylo dáno 15. října téhož roku.\n\nV průběhu času prošla škola různými přístavbami a opravami, z nichž poslední proběhla od dubna do srpna 2011, kdy došlo k rekonstrukci střechy včetně zateplení, opravě a nátěru fasády a kompletní výměně okapů a svodů.\n"}
{"id": "1300327", "url": "https://cs.wikipedia.org/wiki?curid=1300327", "title": "Selenginský ostroh", "text": "Selenginský ostroh\n\nSelenginský ostroh () byla ruská pevnost, později město, v Zabajkalsku na řece Selenze založená roku 1665.\n\nOstroh byl založen v září 1665 na pravém břehu Selengy, 6,5 km níže jejího soutoku s řekou Čikou, na příkaz něrčinského vojevody Lariona Tolbuzina.\n\nOstroh měl tvar čtyřúhelníku se stěnami 5,4 m vysokými a obvodem 128 m, jednu průjezdní věž a čtyři věže v rozích o rozměrech 7,5 × 7,5 m, obehnán byl příkopem. Stál zde kostel a dvacítka domů, v polovině 70. let 17. století zde kromě kozácké posádky žilo na dvěstě lidí živících se rybolovem a zahradnictvím. Roku 1672 bylo opevnění ostrohu obnoveno, roku 1684 získal status města a roku 1685 byl znovu vystavěn a rozšířen, v 80. letech byl několikrát obležen Mongoly.\n\nV polovině 18. století byl Selenginsk největším městem Zabajkalska s více než čtyřmi tisíci obyvateli, po roce 175 však ztratil část svého významu, když obchodní karavany do Mongolska a Číny začaly procházet místo přes Selenginsk přes Kjachtu.\n\nRoku 1840 bylo město (často postihované povodněmi) přeloženo na vyhodnější místo na druhém, levém, břehu řeky. Nové město dostalo název Novoselenginsk, původní Starý Selenginsk.\n"}
{"id": "1300329", "url": "https://cs.wikipedia.org/wiki?curid=1300329", "title": "John Corabi", "text": "John Corabi\n\nJohn Corabi (* 26. dubna 1959 Filadelfie) je americký zpěvák a kytarista, bývalý frontmen kapely The Scream, Mötley Crüe, Union,Tuff, Ratt, Brides of Destruction,Eric Singer Project a mnoha jiných. V současnosti (2017) je zpěvákem kapely The Dead Daisies, ve které hraje s Marcem Mendozou, Brianem Tichym, Dougem Aldrichem a Davidem Lowym. Během jeho působení ve skupině The Dead Daisies vydali dvě hudební alba.\n\n\ndoprovodné vokály a kytara (už jako bývalý člen)\n\n\n\n\n\n"}
{"id": "1300330", "url": "https://cs.wikipedia.org/wiki?curid=1300330", "title": "Ajgun", "text": "Ajgun\n\nAjgun () je městečko v okresu Aj-chun v městské prefektuře Chej-che v provincii Chej-lung-ťiang v Čínské lidové republice. Leží na pravém břehu řeky Amur, 30 km na jižně od městského centra prefektury Chej-che.\n\nPředchůdcem Ajgunu bylo ďučerské městečko na levém (severovýchodním) břehu Amuru, které je ve zprávě ruského průkopníka Jerofeje Chabarova z roku 1652 připomenuto jako Ajtjun (), od 20. století je zkoumáno ruskými archeology jako „Grodekovské hradiště“ () podle blízké vesnice Grodekovo. Místo bylo osídleno od přelomu 1. a 2. tisíciletí n. l.\n\nĎučerské městečko bylo zřejmě opuštěno v polovině 50. let 17. století při přesídlení Ďučerů na Sungari. Roku 1683 zde armáda říše Čching zbudovala základnu pro boj s Rusy usazenými v Albazinu. Po dobytí Albazinu Mandžuové v letech 1685/86 přemístili město o 5 kilometrů níže na pravý (jihozápadní) břeh Amuru, na místo bývalé vesnice daurského náčelníka Tolgy.\n\nDo roku 1690 město sloužilo jako správní centrum Chej-lung-ťiangu, poté bylo jeho centrum přeloženo do Mergenu a později do Cicikaru; Ajgun však zůstal správním centrem rozsáhlého území podél Amuru.\n\nRoku 1854 zde byla podepsána Ajgunská smlouva o hranicích mezi Ruskem a čchingskou Čínou.\n\nRoku 1913 se Ajgun stal sídlem nově zřízeného stejnojmenného okresu (okres Aj-chun, ), roku 1956 přejmenovaného na okres An-chuej (). Roku 1983 byl okres An-chuej začleněn do městského okresu Chej-che (zřízeného roku 1980), který byl roku 1993 reorganizován v městský obvod An-chuej.\n"}
{"id": "1300332", "url": "https://cs.wikipedia.org/wiki?curid=1300332", "title": "Bežigrad", "text": "Bežigrad\n\nBežigrad je městská čtvrt Lublani, hlavního města Slovinska. Rozkládá se v severní části města a je přibližně ohraničena na jihu vlakovým nádražím a jižní dráhou, na západě železniční dráhou směrem na Kamnik, na severu dálničním obchvatem města a na východě Šmartinskou ulicí a hřbitovem Žale.\n\nHlavní tepnou čtvrti je Dunajska cesta (Vídeňská ulice), která jí protíná v severojižním směru. Bežigrad je převážně rezidenční čtvrt. I přesto se zde nachází, především v okolí Vídeňské ulice, řada obchodů a sídel firem. Na severním okraji leží sportovní centrum a fotbalový stadion Stožice, kde hraje své zápasy NK Olimpija Ljubljana i Slovinská fotbalová reprezentace. Kromě něj zde nalezneme i starý stadion Bežigrad, navržený Jože Plečnikem, který však již není v provozu a chátrá. Dále se zde nachází univerzitní kampus nebo rozestavěná Lublaňská mešita.\n"}
{"id": "1300333", "url": "https://cs.wikipedia.org/wiki?curid=1300333", "title": "The Durutti Column", "text": "The Durutti Column\n\nThe Durutti Column je britská hudební skupina, která vyšla z punkového hnutí, ale postupně v její tvorbě převládly rozsáhlé instrumentální kompozice využívající vlivy jazzu, art rocku, keltského folklóru i elektronické hudby.\n\nSkupinu sestavili v roce 1978 v Manchesteru producenti Tony Wilson a Alan Erasmus z členů místních amatérských kapel Fast Breeder, Alberto y Lost Trios Paranoias a Nosebleeds. Název dostala podle anarchistických jednotek za španělské občanské války, které vedl Buenaventura Durruti (v názvu se ovšem jeho jméno omylem píše s dvěma T místo s dvěma R). Také název jejich prvního alba \"The Return Of The Durutti Column\" je inspirován komiksem vydaným Situacionistickou internacionálou „Návrat Durrutiho kolony“. Deska je unikátní tím, že její obal byl zhotoven ze smirkového papíru.\n\nPrvní koncert skupiny se konal 19. května 1978 v manchesterském klubu Factory. Lídrem se stal zpěvák a kytarista Vini Reilly. Druhá deska \"LC\" vyšla v roce 1981 (název je zkratkou anarchistického hesla Lotta Continua - Boj pokračuje), nejúspěšnější album \"Another Setting\" figurovalo v roce 1983 na čtvrtém místě UK Independent Singles and Albums Charts. Členové Durutti Column spolupracovali také s dalšími manchesterskými hudebníky, jako Simply Red nebo Morrissey.\n\nSkupina přerušila činnost po zavraždění Davea Rowbothama neznámým pachatelem v roce 1991, v roce 1995 se její členové znovu dali dohromady a vydali album \"Sex and Death\". Skupina se také objevila ve filmu o manchesterské hudební scéně \"24 Hour Party People\", nahrála hudbu k dramatizaci románu \"Stepní vlk\", kterou uvedl soubor Twelve Stars.\n\n\n\n"}
{"id": "1300336", "url": "https://cs.wikipedia.org/wiki?curid=1300336", "title": "Emma Samuelssonová", "text": "Emma Samuelssonová\n\nEmma Katinka Renée Samuelssonová (* 17. října 1988 Åsa, Švédsko) je švédská sportovní šermířka, která se specializuje na šerm kordem. Švédsko reprezentuje od prvního desetiletí jednadvacátého století. Na olympijských hrách startovala v roce 2008 v soutěži jednotlivkyň. V soutěži jednotlivkyň postoupila na olympijských hrách do čtvrtfinále. V roce 2015 obsadila druhé místo na mistrovství světa a v roce 2007 druhé místo na mistrovství Evropy v soutěži jednotlivkyň.\n"}
{"id": "1300339", "url": "https://cs.wikipedia.org/wiki?curid=1300339", "title": "Maria Isakssonová", "text": "Maria Isakssonová\n\nMaria Isakssonová provdaná Maria Bergenheimová (* 26. října 1974) je bývalá švédská sportovní šermířka, která se specializovala na šerm kordem. Švédsko reprezentovala v devadesátých letech a v prvním desetiletí jednadvacátého století. V roce 2001 obsadila třetí místo na mistrovství světa v soutěži jednotlivkyň.\nsporthistoria.se\n"}
{"id": "1300341", "url": "https://cs.wikipedia.org/wiki?curid=1300341", "title": "Helena Elinderová", "text": "Helena Elinderová\n\nHelena Elinderová provdaná Helena Wielinderová (* 31. srpna 1973 Stockholm, Švédsko) je bývalá švédská sportovní šermířka, která se specializovala na šerm kordem. Švédsko reprezentovala v devadesátých letech. Na olympijských hrách startovala v roce 1996 v soutěži jednotlivkyň. V roce 1993 obsadila třetí místo na mistrovství světa v soutěži jednotlivkyň.\n"}
{"id": "1300343", "url": "https://cs.wikipedia.org/wiki?curid=1300343", "title": "Ninni Eglénová", "text": "Ninni Eglénová\n\nNinni Eglénová provdaná Ninni Kyselová (* 1. května 1967) je bývalá švédská sportovní šermířka, která se specializovala na šerm kordem. Švédsko reprezentovala v osmdesátých a devadesátých letech 20. století. V roce 1988 obsadila třetí místo na mistrovství světa v soutěži jednotlivkyň.\n"}
{"id": "1300345", "url": "https://cs.wikipedia.org/wiki?curid=1300345", "title": "Minna Lehtolaová", "text": "Minna Lehtolaová\n\nMinna Lehtolaová rozená Minna Kääriäinenová (* 24. ledna 1967 Turku, Finsko) je bývalá finská sportovní šermířka, která se specializovala na šerm kordem. FInsko reprezentovala v osmdesátých a devadesátých letech. Na olympijských hrách startovala v roce 1996 v soutěži jednotlivkyň. V roce 1994 obsadila třetí místo na mistrovství světa v soutěži jednotlivkyň.\n"}
{"id": "1300349", "url": "https://cs.wikipedia.org/wiki?curid=1300349", "title": "Pernette Osingaová", "text": "Pernette Osingaová\n\nPernette Osingaová (* 1967) je bývalá nizozemská sportovní šermířka, která se specializovala na šerm kordem. Nizozemsko reprezentovala v osmdesátých a devadesátých letech. V roce 1992 obsadila třetí místo na mistrovství světa a v roce 1991 třetí místo na mistrovství Evropy v soutěži jednotlivkyň.\n"}
{"id": "1300351", "url": "https://cs.wikipedia.org/wiki?curid=1300351", "title": "Sonja Tolová", "text": "Sonja Tolová\n\nSonja Tolová (* 16. listopadu 1972 Ede, Nizozemsko) je bývalá nizozemská sportovní šermířka, která se specializovala na šerm kordem. Nizozemsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2004 v soutěži jednotlivkyň. V roce 2009 obsadila třetí místo na mistrovství světa v soutěži jednotlivkyň.\n"}
{"id": "1300353", "url": "https://cs.wikipedia.org/wiki?curid=1300353", "title": "Sítina slatinná", "text": "Sítina slatinná\n\nSítina slatinná (\"Juncus subnodulosus\") je jednou z téměř dvou desítek původních druhů sítin, které v české přírodě rostou. Patří ke vzrostným sítinám s olistěnými lodyhami a oblými, dutými, přehrádkovanými listy.\n\nAreál sítiny slatinné zahrnuje Evropu od Britských ostrovů a Pyrenejského poloostrova na západě až po Ukrajinu a Turecko na východě. Severní hranice probíhá jihem Skandinávského poloostrova a jižní okolo Středozemního moře, včetně přesahu do Alžírska a Maroka v severní Africe. Na jihu západní Asie proniká do Turecka, Sýrie i do Iráku. Druhotně se vyskytuje na východě Severní Ameriky i na Novém Zélandu.\n\nV České republice je velice vzácná, vyskytuje se hlavně ve středním Polabí, podél Ohře, na dolním toku Jizery a Orlice a u rybníků v Dokeské pahorkatině. Na Moravě roste jen ojediněle u Kyjova a Lačnova ve Vizovické vrchovině.\n\nPopulace sítiny slatinné je vázána na mokré, propustné půdy s vyvinutým mechovým patrem. Bývají to podmáčená místa se zásaditou reakcí, ve kterých díky anaerobním podmínkám dochází ke vzniku rašeliny, jsou to hlavně terénní sníženiny nebo břehy jezer a rybníků. Roste i v sekundárních biotopech, jako jsou prolákliny po těžbě rašeliny a štěrku, nebo podél odvodňovacích kanálů.\n\nSítina slatinná je vytrvalá, řídce trsnatá bylina s lodyhami 50 až 120 cm vysokými, které vyrůstají ze silného plazivého, rozvětveného oddenku sahajícího do hloubky až 50 cm. Lodyhy jsou tlusté 1,5 až 2,5 mm, tuhé, hladké, na průřezu oblé a u spodu mají tři až čtyři prázdné pochvy bez čepelí. Výše na květonosných lodyhách vyrůstají jeden až dva oblé listy se širokými, nahnědlými oušky. Listy jsou 15 až 40 cm dlouhé a jen 2 až 5 mm široké, duté a uvnitř mají výrazné podélné i příčné přehrádky.\n\nKvětenství je rozkladitý, 7 až 18 cm dlouhý vrcholový kružel s mnoha odbočkami odstávajícími v pravém úhlu nebo až nazpět ohnutými. Spodní lodyžní listen nepřevyšuje květenství složeno z deseti až padesáti kulovitých klubíček, která obsahují po pěti až deseti drobných oboupohlavných květech. Neopadavé, žlutozelené nebo žlutohnědé okvětí má všechny, ve dvou kruzích rostoucí eliptické lístky stejně dlouhé, na vrcholu tupé, po obvodě blanitě lemované a dovnitř zahnuté. V květu je šest tyčinek, jež jsou kratší než okvětí a mají prašníky dvounásobně delší než nitky. Kvetou od června do srpna.\n\nPo anemogamickém opylení se v květu ze svrchního, trojpouzdrého semeníku vytvoří světle hnědá, vejčitá, trojpouzdrá, 2 až 3 mm velká tobolka obalená vytrvalým okvětím. Obsahuje mnohá hruškovitá, na povrchu síťnatá semena asi 0,5 mm velká. Jsou šířena větrem, vodou i zvířaty. Ploidie druhu je 2n = 40.\n\nPřeměnou trvale zamokřených míst na plochy využitelné k zemědělské produkci mizí i stanoviště vyhovující pro růst sítiny slatinné. Ta sice v české krajině nikdy nebyla hojná, ale ve 20. století se její četnost výrazně snížila; stejně tak se děje i na Slovensku a dalších středoevropských zemích. Byla proto v České republice vyhlášena chráněnou rostlinou a přiřazena ke kriticky ohroženým druhům a to jak ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb\" (§1), tak i v \"Červeném seznam cévnatých rostlin České republiky z roku 2012\" (C1t).\n\n"}
{"id": "1300355", "url": "https://cs.wikipedia.org/wiki?curid=1300355", "title": "Sherraine Schalmová", "text": "Sherraine Schalmová\n\nSherraine Schalmová (* 21. června 1975 Brooks, Kanada) je bývalá kanadská sportovní šermířka, která se specializovala na šerm kordem. Kanadu reprezentovala v devadesátých letech a v prvním a druhém desetiletí jednadvacátého století. V průběhu sportovní kariéry závodila i pod jménem Sherraine MacKayová. Na olympijských hrách startovala v roce 2000, 2004 v soutěži jednotlivkyň a družstev a v roce 2008, 2012 v soutěži jednotlivkyň. V roce 2005 obsadila druhé místo a v roce 2009 obsadila třetí místo na mistrovství světa v soutěži jednotlivkyň.\n"}
{"id": "1300357", "url": "https://cs.wikipedia.org/wiki?curid=1300357", "title": "Sara Besbesová", "text": "Sara Besbesová\n\nSara Besbesová (* 5. února 1989 Abú Zabí, Spojené arabské emiráty) je tuniská sportovní šermířka, která se specializuje na šerm kordem. Tunisko reprezentuje od druhého desetiletí jednadvacátého století. Sestra Azza Besbesová reprezentuje Tunisko v šermu šavlí. Na olympijských hrách startovala v roce 2012, 2016 v soutěži jednotlivkyň. V soutěži jednotlivkyň se na olympijských hrách 2012 a 2016 probojovala do čtvrtfinále. V roce 2015 obsadila třetí místo na mistrovství světa v soutěži jednotlivkyň.\n"}
{"id": "1300363", "url": "https://cs.wikipedia.org/wiki?curid=1300363", "title": "Elisabeth Knechtlová", "text": "Elisabeth Knechtlová\n\nElisabeth Knechtlová (* 21. června 1971 Štýrský Hradec, Rakousko) je bývalá rakouská sportovní šermířka, která se specializovala na šerm kordem. Rakousko reprezentovala v devadesátých letech. V roce 1992 obsadila druhé místo na mistrovství Evropy v soutěži jednotlivkyň.\n"}
{"id": "1300365", "url": "https://cs.wikipedia.org/wiki?curid=1300365", "title": "Noam Millsová", "text": "Noam Millsová\n\nNoam Millsová (* 27. května 1986 Hod ha-Šaron, Izrael) je bývalá izraelská sportovní šermířka, která se specializovala na šerm kordem. Izrael reprezentovala v prvním a druhém desetiletí jednadvacátého století. Na olympijských hrách startovala v roce 2008 v soutěži jednotlivkyň. V roce 2010 obsadila třetí místo na mistrovství Evropy v soutěži jednotlivkyň.\n"}
{"id": "1300370", "url": "https://cs.wikipedia.org/wiki?curid=1300370", "title": "Niki Sidiropuluová", "text": "Niki Sidiropuluová\n\nNiki Katerina Sidiropuluová provdaná Niki Christoduluová (* 11. dubna 1974 Budapešť, Maďarsko) je bývalá maďarská sportovní šermířka řeckého původu, která se specializovala na šerm kordem. Připravovala se v Maďarsku a celou sportovní kariéru reprezentovala zemi původu Řecko. Na olympijských hrách startovala v roce 1996 a 2004 v soutěži jednotlivkyň. V roce 2002 obsadila druhé místo na mistrovství Evropy v soutěži jednotlivkyň.\n"}
{"id": "1300372", "url": "https://cs.wikipedia.org/wiki?curid=1300372", "title": "Věčný návrat", "text": "Věčný návrat\n\nVěčný návrat, také uváděno jako Věčný návrat téhož, je filosofická myšlenka, podle které se celek světa v nekonečném čase opakuje. O věčném návratu se už zmínil Hérakleitos, nejvíce však myšlenku rozšířil do povědomí Friedrich Nietzsche ve svém díle \"Tak pravil Zarathustra\" z roku 1883.\n\nMyšlenka věčného návratu svým konceptem odporuje křesťanství, neboť v dosavadní tradici je lidský život kontinuum nedokonalých a pomíjivých okamžiků. Nietzsche však v této teorii nachází kladné a produktivní poznání, podle kterého je člověk vystavěn překážkám, kterým nelze uniknout a které musí překonat. Tím způsobuje jeho zrání.\n\n"}
{"id": "1300375", "url": "https://cs.wikipedia.org/wiki?curid=1300375", "title": "Svatohavelská notace", "text": "Svatohavelská notace\n\nSvatohavelská notace je druh zápisu gregoriánského zpěvu. Jedná se o nejstarší a nejčastěji studovanou notaci pro badatele zabývající se zápisem a notační praxí staré hudby.\n\nSvatohavelská notace se vyvinula ve svatohavelském opatství v severním Švýcarsku a rozšířila se po německých oblastech a dále do ostatních částí Střední Evropy. Tradiční legenda, byť zřejmě nepodložená, praví, že neumy uložené v opatství založeném roku 725, mají původ v samotném Římě od kantora Romana .\n\nSvatohavelská notace je typ adiastematické notace, tzn. neumy jsou psány na volném prostoru bez použití notové osnovy a je dosud jedním z nejbohatších pramenů pro přesné poznání interpretace gregoriánského chorálu a její znalost je nezbytná pro studium základů gregoriánského chorálu.\nNejstarší označení C St. Gallen 359, označuje \"cantatorium\", jehož původ sahá až na počátek 10. století.\n\n\"Graduale Triplex\" psaný červeným inkoustem, kde neumy svatohavelské školy jsou pod kvadrátní notací a pod metskou notací (černou barvou), umožňující synoptické čtení.\n\n\n"}
{"id": "1300376", "url": "https://cs.wikipedia.org/wiki?curid=1300376", "title": "Rajhrad (zastávka)", "text": "Rajhrad (zastávka)\n\nRajhrad (německy: Raigern) je železniční zastávka na trati Břeclav–Brno, původně odbočné trati z c. k. privilegované Severní dráhy císaře Ferdinanda (SDCF).\n\nPrvní odbočná trať SDCF vedla z Břeclavi do Brna. Jako první byl mezi Rajhradem a Brnem postaven krátký úsek, na němž v roce 1838 vykonala první zkušební jízdu 11. listopadu 1838 lokomotiva \"Moravia\", kterou řídil vrchní inženýr stavby Karl Ghega. Ve dnech 15. a 16. prosince téhož roku bylo provedeno několik propagačních jízd s cestujícími mezi Brnem a Rajhradem. Úsek mezi Brnem a Břeclaví byl zprovozněn 7. července 1839.\n\nPrůjezdnou stanici projektoval architekt Antonín Jüngling. Po stranách výpravní budovy se nacházela vodárna a strážní domek. Při výstavbě I. tranzitního koridoru byla stanice na přelomu 20. a 21. století změněna na zastávku.\n\nVýpravní budova byla přízemní, fasáda členěná půlkruhovými slepými arkádami s hladkými pilastry, střední část budovy byla zdobená tříosým v horní části bosovaným rizalitem se třemi oblouky. Nad průčelím byla rovná atika. Ve středním oblouku byla dočasně situována výtopna pro jeden parní stroj. Naproti vjezdu byla točna. První lokomotivy \"Moravia\" a \"Herkules\" byly po jednotlivých dílech dovezeny povozy a na místě smontovány. Oblouk byl později zazděn a prostor adaptován na čekárnu a dopravní kancelář.\n\nVodárna je nejstarší dochovanou stavbou tohoto typu na tratích SDCF. Jedná se o patrovou jednoosou věž s valbovou střechou s přízemními bočními křídly po stranách. Nároží bylo členěno mělkou bosáží.\n\nV železniční stanici jsou cestujícím poskytovány tyto služby: vnitrostátní pokladní přepážka (ČD), možnost platit v eurech, platba platební kartou, bezbariérové WC, výdej In Karet (ČD), čekárna.\n\n"}
{"id": "1300378", "url": "https://cs.wikipedia.org/wiki?curid=1300378", "title": "Óscar Tabárez", "text": "Óscar Tabárez\n\nÓscar Washington Tabárez Silva (* 3. března 1947 Montevideo) je bývalý uruguayský fotbalista a současný trenér uruguayské reprezentace, kterou vede již od roku 2006.\n"}
{"id": "1300379", "url": "https://cs.wikipedia.org/wiki?curid=1300379", "title": "S hudbou vesmírnou", "text": "S hudbou vesmírnou\n\nS hudbou vesmírnou je slovenská hudební skupina, kterou tvoří trojice Daniel Kis (Sorizzo), Dominika Zeleníková-Morávková a Marek Koleno. Skupina byla nejprve známá komunitě uživatelů portálu Youtube a slovenského internetu. Poté „prorazila“ do slovenských rádií s písní \"Je nám teplo\".\n\nV řadě jejich videoklipů vystupují další osoby, které nejsou součástí skupiny, např. herec Jiří Mádl. Skupina se současně rozhodla, že své písně nebude prodávat, všechny jsou tak volně ke stažení. V roce 2017 skupina vystoupila také ve slovenské televizi v pořadu Zem Spieva. V roce 2018 vyšla druhá série.\n"}
{"id": "1300380", "url": "https://cs.wikipedia.org/wiki?curid=1300380", "title": "International Working Test 2009", "text": "International Working Test 2009\n\nInternational Working Test 2009 (IWT 2009) byl XVIII. ročník mezinárodní soutěže retrieverů ve working testech, který se konal 13. a 14. července 2009 v Nizozemsku poblíž města Hippolytushoef. Pořadatelem soutěže byl Nederlandse Labrador Vereniging (NLV).\n\nSoutěže se zúčastnilo 34 týmů (26 národních týmů a 8 národních free týmů) z 8 zemí. Vítězem se stal obhajující tým z Nizozemska před národními týmy ze Švédska (1) a Itálie (2).\n\nRozhodčími byli Heather Brandely, Glenys Caldwell, Frank Morrey, Roger Phillips, Ronnie Farrelly, Koos Kommers, Ed Booter. Jednalo se o první IWT, kdy jeden z rozhodčích nebyl z Velké Británie nebo Irska.\n\nVýsledková listina\n\n\n"}
{"id": "1300382", "url": "https://cs.wikipedia.org/wiki?curid=1300382", "title": "Sut-Cholský chošún", "text": "Sut-Cholský chošún\n\nSut-Cholský chošún (rusky Сут-Хольский кожуун, tuvinsky Сүт-Хөл кожуун) je administrativně-územní jednotka (chošún) v Republice Tuva v Ruské federaci. Administrativním centrem je selo Sug-Aksy, které do roku 1991 neslo jméno \"Sut-Chol\".\n\nSut-Cholský chošún se nachází v západní části země. Na severu souusedí s Republikou Chakasie a Krasnojarským krajem, jihozápadě s tuvinským Barun-Chemčikským chošúnem, na jihu s Dzun-Chemčikským chošúnem a na východě s Čaa-Cholským chošúnem. Nejdůležitějšími řekami jsou Chemčik, Alaš a Ak-Sug. Na území chošúnu leží vysokohorské jezero Sut-Chol. Sut-Cholský chošún se z pohledu klimatu přirovnává k rajónům Dálného severu.\n\nSelo Sug-Aksy je propojeno silnicí se sídly Čadan, Aldan-Maadyr a Ak-Dovurak. Hlavní činností obyvatelstva je chov hospodářských zvířat (ovcí) a na jihozápadě se pěstují hospodářeské plodiny.\n\n"}
{"id": "1300385", "url": "https://cs.wikipedia.org/wiki?curid=1300385", "title": "Eduard Tomana", "text": "Eduard Tomana\n\nEduard Tomana (1930/1 – únor 2009) byl český fotbalový útočník.\n\nV československé lize hrál za Vítkovické železárny, vstřelil 2 prvoligové branky.\n\n"}
{"id": "1300386", "url": "https://cs.wikipedia.org/wiki?curid=1300386", "title": "Mount Shishaldin", "text": "Mount Shishaldin\n\nMount Shishaldin je středně aktivní stratovulkán na ostrově Unimak, na jihozápadě Aljašky, ve Spojených státech amerických. Mount Shishaldin je nejvyšším vrcholem Aleutských ostrovů, současně náleží k vrcholům s nejvyšší prominencí ve Spojených státech amerických (prominence je shodná s nadmořskou výškou 2 857 m). Vulkán má téměř dokonalý kuželovitý tvar o průměru 16 km v základně. Většina vulkánu je pokryta silnou vrstvou sněhu a ledu.\n"}
{"id": "1300387", "url": "https://cs.wikipedia.org/wiki?curid=1300387", "title": "Oldřich Kohout (fotbalista)", "text": "Oldřich Kohout (fotbalista)\n\nOldřich Kohout (10. června 1926 Praha – 8. února 2008 Děčín) byl český fotbalový útočník. Věnoval se rovněž lednímu hokeji, v obou sportech nastupoval jako levé křídlo.\n\nV československé lize hrál za Spartu ČKD Sokolovo Praha, aniž by skóroval. V nižších soutěžích hrál také za Baník Děčín, Chemičku Ústí nad Labem a Trmice.\n\n"}
{"id": "1300388", "url": "https://cs.wikipedia.org/wiki?curid=1300388", "title": "Svatopluk Míček", "text": "Svatopluk Míček\n\nSvatopluk Míček (1929 – 24. června 2011) byl český fotbalový útočník.\n\nV československé lize hrál za Trojici/OKD/Baník Ostrava, vstřelil 24 prvoligové branky.\n\n\n"}
{"id": "1300389", "url": "https://cs.wikipedia.org/wiki?curid=1300389", "title": "Jaroslav Weintritt", "text": "Jaroslav Weintritt\n\nJaroslav Weintritt [vajntrit] (1909–) byl český fotbalový útočník. Byl vyhlášeným přerovským sportovcem, ve čtvrtek 17. dubna 1969 mu byla udělena Cena města Přerova.\n\nV československé lize hrál za SK Prostějov v jeho premiérové prvoligové sezoně a v pěti zápasech vstřelil 3 branky. V dresu SK Přerov patřil ve 30. letech 20. století k předním střelcům druhé nejvyšší soutěže.\n\n"}
{"id": "1300390", "url": "https://cs.wikipedia.org/wiki?curid=1300390", "title": "Sun I-wen", "text": "Sun I-wen\n\nSun I-wen (; * 17. června 1992, Čchi-sia, Čína) je čínská sportovní šermířka, která se specializuje na šerm kordem. Čínu reprezentuje od druhého desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V soutěži jednotlivkyň získala na olympijských hrách 2016 bronzovou olympijskou medaili. S čínským družstvem kordistek vybojovala na olympijských hrách 2012 zlatou olympijskou medaili a v roce 2015 vybojovala s družstvem titul mistryň světa.\n"}
{"id": "1300391", "url": "https://cs.wikipedia.org/wiki?curid=1300391", "title": "Annalisa Coltortiová", "text": "Annalisa Coltortiová\n\nAnnalisa Coltortiová (* 16. února 1963 Jesi, Itálie) je bývalá italská sportovní šermířka, která se specializovala na šerm kordem. Itálii reprezentovala na přelomu osmdesátých a devadesátých let. V roce 1989 obsadila třetí místo na mistrovství světa v soutěži jednotlivkyň. S italským družstvem kordistek vybojovala v roce 1989 druhé a v roce 1990 třetí místo na mistrovství světa.\n"}
{"id": "1300393", "url": "https://cs.wikipedia.org/wiki?curid=1300393", "title": "Laura Chiesaová", "text": "Laura Chiesaová\n\nLaura Chiesaová (* 5. srpna 1971 Moncalieri, Itálie) je bývalá italská sportovní šermířka, která se specializovala na šerm kordem. Itálii reprezentovala v devadesátých letech. Na olympijských hrách startovala v roce 1996 v soutěži jednotlivkyň a družstev. V roce 1994 získala titul mistryně světa v soutěži jednotlivkyň a v roce 1992 obsadila třetí místo na mistrovství Evropy v soutěži jednotlivkyň. S italským družstvem kordistek vybojovala na olympijských hrách 1996 stříbrnou olympijskou medaili. S družstvem kordistek dále vybojovala v roce 1989 druhé a v roce 1990 a 1992 třetí místo na mistrovství světa.\n"}
{"id": "1300395", "url": "https://cs.wikipedia.org/wiki?curid=1300395", "title": "Elisa Ugaová", "text": "Elisa Ugaová\n\nElisa Ugaová (* 27. února 1968 Vercelli, Itálie) je bývalá italská sportovní šermířka, která se specializovala na šerm kordem. Itálii reprezentovala v osmdesátých a devadesátých letech a na přelomu tisíciletí. Na olympijských hrách startovala v roce 1996 v soutěži jednotlivkyň a družstev. V roce 1998 získala titul mistryně Evropy v soutěži jednotlivkyň. S italským družstvem kordistek vybojovala na olympijských hrách 1996 stříbrnou olympijskou medaili. S družstvem kordistek dále vybojovala v roce 1989 druhé a v roce 1990, 1992, 2001 třetí místo na mistrovství světa a v roce 1999 titul mistryň Evropy.\n"}
{"id": "1300397", "url": "https://cs.wikipedia.org/wiki?curid=1300397", "title": "Pomník obětem 1. a 2. světové války (Březhrad)", "text": "Pomník obětem 1. a 2. světové války (Březhrad)\n\nPískovcová stéla s postavou postaršího vousatého rakouského vojína, který drží v levé ruce pušku a druhou rukou hladí děvčátko, jež se s ním loučí. Na pomníku nalezneme tyto nápisy: „PAMÁTCE PADLÝCH SPOLUOBČANŮ VĚNUJE OBEC. 1920 JOSEF JAROŠ 25.5.1894-1918 OLDŘICH PEČÍNKA 1896-1916 JOSEF PEŠEK 1873-1915 VÁCLAV BALCAR 9.11.1884-1918 VÁCLAV HAMPL 1880-1914 ALOIS PECEM 1883-1915 FRANT. PRUDKÝ 1880-1916 KAREL LÁN 1885-1916 VÁCLAV POLDA 1885-1916 JOSEF PLESKOT 1883-1917 FRANT. RUDA 1877-1918 FRANT. SOUČEK 1897-1918 FRANT. BEZVODA 1884-1918 ANT. FIEDLER 1894-1914 MY DALI ŽIVOT, VY DEJTE LÁSKU VLÁSTI! SČM. MIR. MIHULKA, 1.VI.1921-9.V.1945 FRANT. LÁN, 28.II.1920-4.II.1943 K. HILSE, POUCHOV“.\n\nO vzniku tohoto pomníku se poprvé jednalo na zasedání obecního zastupitelstva 23. února 1920. Práce byla nakonec zadána Karlu Hilsemu, kameníkovi z Pouchova, a to s postavením bez základu za 6 000 Kč. Problém však byl s vhodným umístěním. Nakonec přišel zdejší řídící učitel s nápadem, aby byl pomník vztyčen před školní budovou, což bylo nakonec odsouhlaseno. Postaven zde byl v polovině května 1920. Slavnostní odhalení se uskutečnilo 31. května téhož roku, přičemž veřejnosti byl předán přímo předsedou komitétu Viktorem Hamplem. Slavnostní řeč měl zdejší učitel Stanislav Hakl. Po zakončení slavnosti se uskutečnilo v lesíku za školou veřejné cvičení, které bylo pořádáno místní Dělnickou tělocvičnou jednotou a účastnili se ho také žáci zdejší školy.\n\nDodatečně byla později přitesána dvě jména obětí nacistické okupace a následně za komunistické éry odstraněn portrét prezidenta T. G. Masaryka. Roku 1962 byl pomník přemístěn od staré školy čp. 38 do Borečku u Hrochových (uvádí se i rok 1964, který zmiňuje např. Zpravodaj Městského národního výboru v Hradci Králové č. 2/1978) a v roce 2004 zrestaurován.\n"}
{"id": "1300399", "url": "https://cs.wikipedia.org/wiki?curid=1300399", "title": "Ekaterini Koffaová", "text": "Ekaterini Koffaová\n\nEkaterini Koffaová (; *10. dubna 1969) je bývalá řecká atletka, sprinterka.\n\nNejvětších úspěchů dosáhla v hale na trati 200 metrů – v roce 1997 se stala halovou mistryní světa, o rok později získala bronzovou medaili na evropském halovém šampionátu. Své osobní rekordy vytvořila v roce 1996 – 11,12 s na 100 metrů a 22,67 s na 200 metrů.\n\n"}
{"id": "1300400", "url": "https://cs.wikipedia.org/wiki?curid=1300400", "title": "Roberta Giussaniová", "text": "Roberta Giussaniová\n\nRoberta Giussaniová (* 2. července 1972 Milán, Itálie) je bývalá italská sportovní šermířka, která se specializovala na šerm kordem. Itálii reprezentovala v devadesátých letech. V roce 1993 získala titul mistryně Evropy v soutěži jednotlivkyň. S italským družstvem kordistek vybojovala v roce 1992 třetí místo na mistrovství světa.\n"}
{"id": "1300403", "url": "https://cs.wikipedia.org/wiki?curid=1300403", "title": "Anna Ferniová", "text": "Anna Ferniová\n\nAnna Ferniová (* 9. června 1973 Milán, Itálie) je bývalá italská sportovní šermířka, která se specializovala na šerm kordem. Itálii reprezentovala v devadesátých letech. V roce 1997 obsadila třetí místo na mistrovství Evropy v soutěži jednotlivkyň.\n"}
{"id": "1300407", "url": "https://cs.wikipedia.org/wiki?curid=1300407", "title": "Corinna Panzeriová", "text": "Corinna Panzeriová\n\nCorinna Panzeriová (* 27. září 1971 Milán, Itálie) je bývalá italská sportovní šermířka, která se specializovala na šerm kordem. Itálii reprezentovala v devadesátých letech. V roce 1994 obsadila třetí místo na mistrovství světa v soutěži jednotlivkyň. S italským družstvem kordistek vybojovala v roce 1992 třetí místo na mistrovství světa.\nfederscherma.it (PDF)\n"}
{"id": "1300409", "url": "https://cs.wikipedia.org/wiki?curid=1300409", "title": "Cristiana Cascioliová", "text": "Cristiana Cascioliová\n\nCristiana Cascioliová (* 10. srpna 1975 Narni, Itálie) je bývalá italská sportovní šermířka, která se specializovala na šerm kordem. Itálii reprezentovala v devadesátých letech a v prvním a druhém desetiletí jednadvacátého století. Na olympijských hrách startovala v roce 2000 a 2004 v soutěži jednotlivkyň. V roce 2003 obsadila třetí místo na mistrovství světa v soutěži jednotlivkyň. S italským družstvem kordistek vybojovala v roce 2009 titul mistryň světa a v roce 1999, 2007 titul mistryň Evropy.\n"}
{"id": "1300412", "url": "https://cs.wikipedia.org/wiki?curid=1300412", "title": "Nathalie Moellhausenová", "text": "Nathalie Moellhausenová\n\nNathalie Moellhausenová (* 1. prosince 1985 Milán, Itálie) je italská a brazilská sportovní šermířka, která se specializuje na šerm kordem. Itálii reprezentuje od prvního desetiletí jednadvacátého století. Na olympijských hrách startovala v roce 2012 v soutěži družstev. V roce 2010 obsadila třetí místo na mistrovství světa v soutěži jednotlivkyň a v roce 2011 třetí místo na mistrovství Evropy. S italským družstvem kordistek vybojovala v roce 2009 titul mistryň světa a v roce 2007 titul mistryň Evropy.\n"}
{"id": "1300414", "url": "https://cs.wikipedia.org/wiki?curid=1300414", "title": "Bianca Del Carrettová", "text": "Bianca Del Carrettová\n\nBianca Del Carrettová (* 28. srpna 1985 Rapallo, Itálie) je italská sportovní šermířka, která se specializuje na šerm kordem. Itálii reprezentuje od prvního desetiletí jednadvacátého století. Na olympijských hrách startovala v roce 2012 v soutěži jednotlivkyň a družstev. V roce 2014 získala titul mistryně Evropy v soutěži jednotlivkyň. S italským družstvem kordistek vybojovala v roce 2009 titul mistryň světa a v roce 2007 titul mistryň Evropy.\n"}
{"id": "1300416", "url": "https://cs.wikipedia.org/wiki?curid=1300416", "title": "Francesca Quondamcarlová", "text": "Francesca Quondamcarlová\n\nFrancesca Quondamcarlová (* 21. srpna 1984 Řím, Itálie) je italská sportovní šermířka, která se specializuje na šerm kordem. Itálii reprezentuje od prvního desetiletí jednadvacátého století. V roce 2013 získala druhé místo na mistrovství Evropy v soutěži jednotlivkyň. S italským družstvem kordistek vybojovala v roce 2009 titul mistryň světa a v roce 2010 vybojovala s družstvem druhé místo na mistrovství Evropy.\n"}
{"id": "1300420", "url": "https://cs.wikipedia.org/wiki?curid=1300420", "title": "Hjon Hui", "text": "Hjon Hui\n\nHjon Hui (* 4. října 1976 Songnam, Jižní Korea) je bývalá korejská sportovní šermířka, která se specializovala na šerm kordem. Jižní Koreu reprezentovala v prvním desetiletí jednadvacátého století. V roce 2002 získala titul mistryně světa v soutěži jednotlivkyň.\n"}
{"id": "1300421", "url": "https://cs.wikipedia.org/wiki?curid=1300421", "title": "Alexander Avenarius", "text": "Alexander Avenarius\n\nAlexander Avenarius (16. května 1942 Martin – 26. října 2004 Bratislava) byl slovenský historik, byzantolog, který se zabýval dějinami a kulturou Byzantinců a Slovanů. Byl synovcem spisovatele Ladislava Mňačka.\n\nByl synem ruského šlechtického emigranta, jeho matka pocházela z moravské rodiny z Valašských Klobouků. Studoval archivnictví na Filozofické fakultě UK v Bratislavě. Působil ve Slovenské akademii věd. Ve své vědecké práci se zaměřil na starší dějiny východní Evropy. Během normalizace nemohl z politických důvodů pokračovat ve vědecké práci a pracoval v Slovenském památkovém ústavu v Bratislavě. Od té doby se věnoval i dějinám umění. Za pomoci jeho strýce Ladislava Mňačka se mu podařilo vydat svou první vědeckou monografii \"Die Awaren in Europa\" (Bratislava-Amsterdam 1974), která mu získala dobré jméno v zahraničních vědeckých kruzích. Postupně se začal věnovat i dějinám Byzance a východní Evropy. Od roku 1984 začal pracovat v Historickém ústavu SAV. V roce 1988 obhájil svou kandidátskou práci. Po roce 1989 krátce působil na zahraničních univerzitách v Bonnu, Paříži, Pise, Mnichově a Münsteru. Na Filozofické fakultě UK v Bratislavě založil specializaci byzantologie a současně přednášel i na Trnavské univerzitě. Nakonec jeho pedagogická činnost skončila na Pravoslavné bohoslovecké fakultě Prešovské univerzity, kde se v roce 1998 habilitoval za docenta a v roce 2002 byl jmenován profesorem.\n\n\n"}
{"id": "1300422", "url": "https://cs.wikipedia.org/wiki?curid=1300422", "title": "Obvod obce s rozšířenou působností Litovel", "text": "Obvod obce s rozšířenou působností Litovel\n\nSprávní obvod obce s rozšířenou působností Litovel je spolu s Olomoucí, Šternberkem a Uničovem jedním ze čtyř správních obvodů rozšířené působnosti obcí v okrese Olomouc v Olomouckém kraji. Obvod zahrnuje jedno město Litovel a dalších 19 obcí.\n\nMěsto Litovel je zároveň obcí s pověřeným obecním úřadem, přičemž správní obvod obce s rozšířenou působností Litovel se kryje se správním obvodem pověřeného obecního úřadu Litovel.\n\nSeznam obcí, jejichž územím je obvod tvořen, včetně výčtu místních částí v obcích, které se na ně člení:\n\n\n"}
{"id": "1300423", "url": "https://cs.wikipedia.org/wiki?curid=1300423", "title": "Litovel předměstí", "text": "Litovel předměstí\n\nLitovel předměstí (dříve Litovel-Chořelice) je železniční stanice v Litovli v Olomouckém kraji. Nachází se v jižní části města v nadmořské výšce 235 metrů nad mořem.\n\nStanice, která má charakter dopravny s výkonem dopravní služby podle předpisu D3, je zařazena do integrovaného dopravního systému Olomouckého kraje.\n\nVe stanici je možné koupit jízdenky na všechny typy vlaků, stejně jako rezervovat místenku. Ve stanici se nachází prostory pro cestující i bezbariérové WC.\n\nPoblíž nádraží \"Litovel předměstí\" se nachází autobusová zastávka \"Litovel, Palackého\" deseti místních autobusových linek (například směr Bouzov, Konice, Slatinice lázně, Mohelnice, Šumperk nebo Olomouc).\n\nV okruhu 150 - 400 metrů od nádraží se nacházejí tři ubytovací zařízení (penziony). Nedaleko stanice na křižovatce ulic Palackého, Svatoplukovy a Olomoucké je litovelské kontaktní pracoviště Úřadu práce České republiky.\n\n\n"}
{"id": "1300426", "url": "https://cs.wikipedia.org/wiki?curid=1300426", "title": "Britta Heidemannová", "text": "Britta Heidemannová\n\nBritta Heidemannová (* 22. prosince 1982 Kolín nad Rýnem, Německo) je bývalá německá sportovní šermířka, která se specializovala na šerm kordem. Německo reprezentovala v prvním a druhém desetiletí jednadvacátého století. Na olympijských hrách startovala v roce 2004, 2008 a 2012 v soutěži jednotlivkyň a družstev. V soutěži jednotlivkyň získala na olympijských hrách jednu zlatou (2008) a jednu stříbrnou (LOH 2012 po skandálu v semifinále kde postoupila i přes to že rozhodující zásah prodloužení přišel po uplynutí času a postoupit měla soupeřka ) olympijskou medaili. V roce 2007 získala titul mistryně světa a v roce 2009 titul mistryně Evropy v soutěži jednotlivkyň. S německým družstvem kordistek vybojovala na olympijských hrách 2004 stříbrnou olympijskou medaili. S družstvem kordistek dále vybojovala v roce 2003 a 2010 druhé místo na mistrovství světa a v roce 2008 druhé místo na mistrovství Evropy.\n"}
{"id": "1300428", "url": "https://cs.wikipedia.org/wiki?curid=1300428", "title": "Dům soukenického cechu (Litovel)", "text": "Dům soukenického cechu (Litovel)\n\nDům soukenického cechu je renesanční budova postavená v 30. letech 16. století v Litovli. Je situovaná do blízkosti farního kostela sv. Marka a přiléhá k západní zdi městských hradeb. Objekt je chráněn a je evidován v ÚSKP pod číslem 1844. Dům sloužil jako soukenický cechovní dům, chudobinec, skladiště, archiv a od roku 1998 slouží jako sídlo Městské knihovny Litovel.\n\nV archivních zdrojích není dochovaná ani doložená první zmínka o výstavbě budovy. Prvním datem je rok 1570 vytesaný do portálu v prvním patře budovy a značí datum přestavby. Podle architektonických prvků je tak vznik datován do 30. let 16. století. Pískovcová deska nese dobře čitelný latinský nápis „Léta páně 1570“. Uprostřed nápisu je znak litovelského soukenického cechu znázorňující samozavírací nůžky se dvěma šerhaklemi. V domě se jednou měsíčně scházeli členové soukenického cechu k jednání. Z těchto dob se dochovala písemnost o stanovách soukenického cechu z roku 1572. K úpadku cechovních řemesel došlo po třicetileté válce a dům tak byl prodán (pravděodobně v období 1631–1668) knížeti z Lichtenštejna. \n\nV roce 1668 v tomto domě zřídila žena knížete Karla Eusebia, Jana Božena kněžna z Ditrichštejna špitál pro chudé a nemocné. Podle nadační listiny chudobince byl magistrát povinen zde vydržovat dvacet chudých. Hlavně osoby staré, chromé a slepé. Mezi povinosti osob umístěných ve špitálku patřilo např. 3x denně se modlit růženec za všechny potomky lichtenštejnského rodu (živé i mrtvé). \nPostupně špitálek začal upadat. V roce 1922 jsou zde uváděny pouze dvě stařenky. V roce 1930 byl nadační špitálek postoupen městu Litovel za podmínek zřízení zde obecního chudobince pro staré lidi bez rozdílu náboženství. Velké finanční náklady na provoz chudobince vyústily v zánik.\nV roce 1945 chátrající budova sloužila jako skladiště a dílny. O obnově domu se začalo uvažovat v roce 1953, a to v souvislosti s potřebou umístit zde městský (později okresní) archiv. Rekonstrukce byla zahájena roku 1956 a která trvala 5 let. Archiv zde vydržel 35 let, dokud nebyly v roce 1996 veškeré archiválie přemístěny do Olomouce. Následně byla budova opět rekonstruována a od roku 1998 zde sídlí Městská knihovna Litovel.\n"}
{"id": "1300430", "url": "https://cs.wikipedia.org/wiki?curid=1300430", "title": "Imke Duplitzerová", "text": "Imke Duplitzerová\n\nImke Duplitzerová (* 28. července 1975 Karlsruhe, Německo) je bývalá německá sportovní šermířka, která se specializovala na šerm kordem. Německo reprezentovala v devadesátých letech a v prvním a druhém desetiletí jednadvacátého století. Na olympijských hrách startovala v roce 2000, 2004, 2008 a 2012 v soutěži jednotlivkyň a družstev. V soutěži jednotlivkyň se na olympijských hrách 2004 a 2008 probojovala do čtvrtfinále. V roce 2002 obsadila druhé místo na mistrovství světa a v roce 1999 a 2010 získala titul mistryně Evropy v soutěži jednotlivkyň. S německým družstvem kordistek vybojovala na olympijských hrách 2004 stříbrnou olympijskou medaili. S družstvem kordistek dále vybojovala v roce 1992, 1993, 1997, 2003 a 2010 druhé místo na mistrovství světa a v roce 1998 vybojovala s družstvem titul mistryň Evropy.\n"}
{"id": "1300433", "url": "https://cs.wikipedia.org/wiki?curid=1300433", "title": "Kostel svatého Františka Serafinského (Chudobín)", "text": "Kostel svatého Františka Serafinského (Chudobín)\n\nKostel svatého Františka Serafinského je farní kostel v Chudobíně zasvěcený svatému Františkovi z Assisi vystavěný v barokním slohu v letech 1714-1716. Kostel je zapsán na seznam kulturních památek ČR. Kostel se nachází v jižní části obce v místě tehdejšího zámeckého parku.\n\nNa místě dnešního kostela se nacházel jednoduchý gotický kostelík. Ten byl během třicetileté války velmi poničen, proto se od roku 1661 s povolením olomoucké konzistoře sloužily mše v zámecké kapli. V samotném kostele povolil biskupský ordinariát majiteli panství baronovi Vavřincovi Karlovi Volšinskému sloužit v kostele mše pro jeho rodinu a služebnictvo. S rekonstrukcí kostela zasvěceného sv. Františku Serafinskému bylo započato v roce 1715 a o rok později byl vysvěcen pro stálé bohoslužby. Poslední zásadní úpravy kostela proběhly v roce 1817. V roce 1785 byl založen hřbitov a roku 1846 byla zřízena fara, nová farní budova byla vystavěna v roce 1883.\nVe 20.letech 20. století v kostele působil farář Josef Žídek, který přešel k Československé církvi husitské a posléze k pravoslaví.\n\nProto v letech 1920-1923 sloužil kostel protestantům.\nKostel byl v roce 1905 renovován a v této době byla postavena i nová věž pobitá plechem.\n\nKostel má v západním průčelí portál, který je doplněn aliančním znakem rodu Rudolfa Krištofa Wittena a zřejmě jeho manželky. Nad portálem je okno, po jeho stranách niky se sochami světců. Kostel je koncipován jako jednolodní a je zakončen pětibokým presbytářem. V západní části se nachází varhanní kruchta. Loď s kněžištěm i sakristií mají valenou klenbu, oratoř je plochostropá.\nV hrobce pod kostele je pohřben zakladatel kostela baron Volšinský a členové rodiny Terschovy.\n\n"}
{"id": "1300434", "url": "https://cs.wikipedia.org/wiki?curid=1300434", "title": "Claudia Bokelová", "text": "Claudia Bokelová\n\nClaudia Bokelová (* 30. srpna 1973 Ter Apel, Nizozemsko) je bývalá německá sportovní šermířka, která se specializovala na šerm kordem. Německo reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996, 2000 a 2004 v soutěži jednotlivkyň a družstev. V soutěži jednotlivkyň se na olympijských hrách 2000 probojovala do čtvrtfinále. V roce 2001 získala titul mistryně světa a v roce 2006 získala titul mistryně Evropy v soutěži jednotlivkyň. S německým družstvem kordistek vybojovala na olympijských hrách 2004 stříbrnou olympijskou medaili. S družstvem kordistek dále vybojovala v roce 1993, 1997 a 2003 druhé místo na mistrovství světa a v roce 1998 vybojovala s družstvem titul mistryň Evropy.\n"}
{"id": "1300436", "url": "https://cs.wikipedia.org/wiki?curid=1300436", "title": "Východočeský průmysl masný, závod 01 masokombinát Březhrad", "text": "Východočeský průmysl masný, závod 01 masokombinát Březhrad\n\nVýchodočeský průmysl masný, závod 01 masokombinát Březhrad byla potravinářská firma, jejíž areál se začal budovat v roce 1951. Později byla firma známá jako SALMA Hradec Králové.\n\nNa jaře 1953 bylo v Březhradě započato se stavbou masného kombinátu v lesíku východně od trati. Měl to být největší masný kombinát v republice a jeho částmi měly být jatky, mrazírna, konzervárna, transformační stanice, garáže, administrativní budova a kafilerie. Následujícího roku byla postavena transformační stanice, mrazírny a vlečka ze stanice Pohřebačka - Opatovice nad Labem. Trafo vybudovaly Elektromontážní závody Praha. K mrazírně patřila rozsáhlá strojovna se speciálními stroji, které vyrobil a instaloval závod ČKD Sokolovo Praha. K masnému kombinátu byla také dobudována asfaltová a betonová silnice.\n\nVýstavba v masokombinátu nadále pokračovala. Roku 1955 v něm bylo zaměstnáno místních 18 mužů a 15 žen. V roce 1956 se pracovalo na stavbě administrativní budovy a vedle ní se stavěla i kotelna a údržbářské dílny. Následujícího roku byla dokončena administrativní budova, v níž byl zahájen provoz a přestěhovány sem kanceláře Masného průmyslu z Hradce Králové. Nastává i doba různých inovací. Skladník J. Edr a strojník V. Slezák přišli s tím, že mražení masa v kartonu není příliš ekonomické a navrhli zamražování v krabici ze sítového pozinkovaného plechu, což přineslo dvoutřetinovou časovou, a tudíž i energetickou úsporu.\n\nO budování závodu se objevil i kratičký článek v celostátním tisku:\n\n\"„Továrna na zpracování masa\n\nNedaleko Hradce Králové, uprostřed lesa, svítí bělostí první objekty budoucí veliké továrny – masokombinátu v Březhradě.\n\nJiž nyní přichází do Březhradu jeden až půl druhého vagonu čerstvého masa denně. Nejdříve putuje do t. zv. tunelů, kde se ochladí při 4-7 stupních pod nulou. Pak se půlky parcelují – zvlášť šunky, krkovičky, plece a skládají se do velkých kartonových krabic. Krabice dopravují zaměstnanci do místnosti s pravou »sibiřskou« atmosférou. Za těžkými neprostupnými dveřmi je totiž čtyřicetistupňový mráz.\n\nAsi po třiceti hodinách cestují krabice do »mírnějšího« podnebí, kde je »jen« 20 stupňů pod nulou. Tam leží maso konservováno třeba rok, aniž ztrácí na své hodnotě. Do jedné mrazírny se vejde i na 80 vagonů masa.\n\nModerní strojovna závodu, ovládaná z kabiny pomocí tlačítek, je zatím využita jen zčásti. Mohutné kompresory se rozběhnou naplno, až budou dokončeny jatky se stájemi a výrobnami, k nimž bude patřit i konservárna, tavírna loje a škvařírna sádla.\n\nKombinát, jenž bude dokončen v druhé pětiletce, bude zásobovat masnými výrobky devět okresů Hradeckého a Pardubického kraje. Do obchodů půjdou odtud kromě výsekového masa všechny uzenářské speciality. Kombinát bude pak schopen dodat spotřebitelům vagon čerstvého masa denně.\n\n-J. S.-“\"\n\nTaké v roce 1958 se na stavbě masného kombinátu pilně pracovalo. Byla postavena garáž pro lokotraktor, vodárna, údržbářské dílny a sklad pohonných hmot. Byla započata stavba tunelů, masná výrobna, jatky a stáje, bourárna a expedice. Na staveništi pracuje stále více lidí a stavba začíná přitahovat různé ministerské návštěvy a odborné exkurze. Příkladem může být 28. říjen 1959, kdy masokombinát navštívila delegace komsomolců z Leningradu a Moskvy.\n\nTéhož roku zavádí podnik plyn a díky tomu se na něj napojuje celá obec. Dostavěn byl také činžovní dům Východočeského masného průmyslu čp. 139 s 5 bytovými jednotkami. Byla dokončena vlečka a dostavěny provozní chladírny. Rozestavěny byly 2 činžovní domy – čp. 140 a 141, které byly inspirovány typem ostravských obytných domů. Roku 1959 zdejší pracovníci přikročili jako první v republice k porcování a balení syrového masa. V roce 1960 pokračovala další výstavba. Byly dokončeny výrobní linky, sanitní porážka, jatky, stáje, tunely, sociální zařízení, hlavní čistička, kanalizace odpadních vod, odvodnění vozovek a úprava pozemků.\n\nProvoz celého masokombinátu byl slavnostně zahájen 28. října 1960 za přítomnosti ministra potravinářského průmyslu Jindřicha Uhra. To již z Březhradu v podniku pracovalo 28 mužů a 30 žen. Také bylo dokončeno připojení na plyn a symbolickou první nemovitostí, do které byl puštěn plyn, byl činžovní dům čp. 139 (16. března). 9. června pozval ředitel závodu Miloš Musil na návštěvu masokombinátu veškeré místní obyvatelstvo.\n\nProvozu se však nevyhnuly i požáry. 22. června vznikl požár v kovárně Pozemních staveb v areálu masokombinátu. Shořela provizorní dřevěná kovárna a skladiště výše jmenovaného podniku. V roce 1960 byly také dokončeny a obydleny činžovní domy čp. 140 a 141.\n\nO rok později se stal masokombinát cílem několika zahraničních návštěv, 30. března maďarské, 5. května brazilské, 2. června dánsko-německé a 12. prosince švýcarské.\n\nV roce 1962 byly dokončeny a osídleny další dva činžovní domy – čp. 142 a 143, každý pro 4 rodiny. Roku 1965 se stalo novinkou to, že 3× týdně byla do vybraných obchodů rozvážena čerstvá, ještě teplá uzenina přímo z udírny. O 4 roky později byla dokončena podniková ubytovna. Na počátku 70. let do závodu dojíždí z Hradce Králové, Pardubic a okolí těchto měst na 639 pracovníků. Problémy jsou však s nerovnoměrnými dodávkami vepřového a hovězího masa. V červnu 1973 na sebe závod upozornil tím, že se v šachtě čisticí stanice smrtelně zranil její zaměstnanec, když se přiotrávil plyny a při vylézání omdlel. Jeho manželka to viděla a při pokusu o jeho záchranu spadla do šachty a utonula. V roce 1974 masný průmysl vystavěl pro své zaměstnance bytovku čp. 158 se 6 byty. Téhož roku závod dodával výrobky do okresů Hradec Králové, Pardubice a Jičín. Auta mířila do 350 prodejen a rozvážela maso pro 400 tisíc lidí.\n\nRoku 1980 byly prováděny vrty pitné vody pro masokombinát. V 80. letech svými výrobky zásoboval více než 400 000 obyvatel okresů Hradec Králové, Pardubice a Jičín, což si vyžádalo i rekonstrukci závodu, probíhající za plného provozu. Roku 1982 probíhala rekonstrukce chlazení, aby se snížila energetická náročnost podniku. V roce 1986 byla dokončena výstavba balíčkárny, podchlazené expedice, umývárny obalů a sociálního zařízení. Následujícího roku byla dokončena první etapa teplofikace závodu. V bourárnách je ročně zpracováno na 12 500 tun opracovaných výsekových mas. V roce 1985 vyráběl závod 34 % produkce balených mas ve Východočeském kraji. To již měl čestný titul „Závod socialistické práce“. Čtyři měsíce před termínem byla 10. srpna 1987 uvedena do zkušebního provozu první etapa rekonstrukce závodu. Koncem listopadu téhož roku byla zkušebně spuštěna i nová čistírna odpadních vod, přičemž ta stará byla nabídnuta městu, které však o ni neprojevilo zájem. Jen krátce před listopadovou revolucí v roce 1989 obdržel masokombinát titul „Závod vzorné kultury práce“.\n\nV polovině 90. let patřila SALMA k největším masokombinátům na východě Čech. Fond národního majetku založil 30. dubna 1992 akciovou společnost SALMA Hradec Králové, čímž byl zprivatizován masokombinát Březhrad. Kolem tohoto kroku se objevila řada nejasností. Citujme interpelaci poslankyně Hany Orgoníkové z 25. února 1993:\n\n\"„Vážený pane předsedo, vážený pane předsedající, vážení páni ministři, kolegyně a kolegové, podávám interpelaci na pana ministra Skalického a na pana ministra Němce.\n\nFond národního majetku založil 30. 4. 1992 akciovou společnost SALMA Hradec Králové, čímž byl zprivatizován masokombinát Březhrad, se základním jměním přes 243 mil. Kč. Privatizační projekt a. s. SALMA Hradec Králové byl schválen v tomto rozdělení majetku:\n\n3% restituce - drží Fond národního majetku, 35% kupónová privatizace, 31% společnost s. r. o. ROZKVĚT, 31% Fond národního majetku s určením pro budoucí vlastníky půdy, to jest pro zájemce ze zemědělské prvovýroby.\n\nS tímto členěním akcií byla SALMA veřejně nabídnuta i DIKům. V souladu s privatizačním projektem bylo firmě ROZKVĚT prodáno 78 tisíc akcií v nominální hodnotě tisíc korun přímým prodejem. Ovšem dalších 78 tisíc akcií v téže nominální hodnotě bylo Fondem národního majetku odprodáno firmě PUM s. r. o., která nebyla vůbec uvedena ve schváleném privatizačním projektu. Odprodány jí byly akcie, určené pro zájemce z řad zemědělské prvovýroby. Firma ROZKVĚT a PUM dnes vlastní 62% akcií a Fond národního majetku nyní pouze drží 38% akcií akciové společnosti SALMA. Firma PUM byla založena 27. prosince 1991 a firma ROZKVĚT byla založena 28. ledna 1992. Obě společnosti PUM i ROZKVĚT jsou personálně i kapitálově propojeny v představenstvo a. s. SALMA. O výhodách společnosti PUM na úkor společnosti SALMA vypovídá nájemní smlouva uzavřená mezi SALMOU a PUM dne 12. října 1992, kterou došlo k pronájmu celé činnosti akciové společnosti SALMA na společnost s ručením omezením PUM. Společným jmenovatelem obou společností PUM a ROZKVĚT jsou oba náměstci a ředitel SALMY.\n\nPředstavenstvo akciové společnosti SALMA je tvořeno již výše zmíněnými náměstky a ředitelem SALMY, který je současně předsedou představenstva a dále přistupují společník firmy ROZKVĚT a ředitel Agrobanky v Pardubicích. Na jedné z předchozích schůzí Poslanecké sněmovny bylo nám, poslancům, naznačeno, že interpelovat je vhodné pouze tehdy, když vyčerpáme vlastní možnosti ke zjištění věci. K tomu uvádím:\n\nNa nezákonný postup při uzavírání nájemní smlouvy mezi SALMOU a PUM dne 12. října 1992 jsme upozornila fond národního majetku dopisem ze dne 6. ledna 1993 s tím, že prekluzivní doba tří měsíců uplyne 12. ledna 1993. Současně jsem v dopisu uvedla, že veškeré podklady byly zaslány doktorem Jiřím Novotným jak na fond národního majetku, tak ing. Skalickému a ing. Němcovi dopisem ze dne 26. prosince 1992. Dne 13. ledna 1993 pod čj. 10/93 mi bylo z fondu národního majetku odpovězeno v tom smyslu, že rozhodnutí o pronájmu nemovitostí akciové společnosti je podle jejích stanov v kompetenci valné hromady. Protože fond národního majetku České republiky drží již pouze 38% akcií akciové společnosti SALMA, byl v této věci přehlasován ostatními akcionáři - PUM a ROZKVĚT, kteří jsou vlastníky 62% akcií.\n\nDále chci uvést, že předseda odborů akciové společnosti SALMA dostal na dopis, který odeslal 16. října 1992 a který se týkal nedodržování postupu privatizace akciové společnosti SALMA podle schváleného privatizačního projektu a odprodeje 31% majetku SALMY firmě PUM, panu premierovi, odpověď Kanceláře předsedy vlády ČR ing. Kocourka dne 26. října 1992, která zněla v tom smyslu, že tímto způsobem privatizace nebyl porušen zákon neboť při schválení privatizačního projektu bylo sice 31% akcií vyčleněno pro ponechání ve fondu národního majetku s určením pro budoucí vlastníky půdy, ale s nijak přesně vymezeným budoucím vlastníkem. Rovněž se v dopise uvádí, že vyčleňování akcií pro propojení zpracovatelského průmyslu a prvovýroby, k čemuž část privatizačního projektu směřovala, se neshoduje se současnou koncepcí zemědělské politiky vlády. \n\nProč se vlastně zabývat touto podivnou privatizací akciové společnosti SALMA. Taková počínání totiž podrývají privatizační proces v samotných jeho základech a v tomto případě vážně diskreditují kupónovou privatizaci u veřejnosti. Akcionáři, DIKové jsou zbavováni svých podnikatelských práv a kráceni ve svých majetkových právech ještě před skončením kupónové privatizace.\n\nProto ve smyslu platného znění zákona o jednacím řádu České národní rady se na vás obracím s touto interpelací a žádám odpověď na tyto dotazy: \n\n1. Kdo a proč odprodal firmě PUM 31% akcií akciové společnosti SALMA, ačkoliv firma PUM nebyla uvedena ve schváleném privatizačním projektu?\n\n2. Zda dochází k porušování paragrafů 194, 196, 197, a 265 obchodního zákoníku.\n\n3. Proč fond národního majetku nepožádal příslušný soud dle § 131 a 183 obchodního zákoníku o vyslovení neplatnosti usnesení valné hromady akciové společnosti SALMA ze dne 12. 10. 1992, podle něhož došlo k pronájmu veškeré činnosti akciové společnosti SALMA společnosti PUM, proč neprotestoval ani proti složení představenstva akciové společnosti SALMA, proč nenamítal, že dozorčí rada akciové společnosti není v pořádku?\n\n4. Jaké jsou možnosti pro\n\na) likvidaci současného neprávního stavu celé záležitosti\n\nb) eventuální trestní postih uvedených protiprávních kroků, které mají podle mého názoru oporu v § 128 trestního zákoníku v platném znění. Děkuji za pozornost.“\"\n\nPodivnou privatizací firmy SALMA se zabývala i vláda a poslanecká sněmovna, stejně jako orgány činné v trestním řízení, ale přesto, že třetina akcií podniku určená zemědělské prvovýrobě se za nevyjasněných okolností dostala do rukou jiné skupiny vlastníků, s konečným efektem i vlastníků zahraničních, a z podniku se ztratilo i technologické zařízení, nebylo ničeho dosaženo.\n\nPoslanec Jaroslav Štrajt o tom řekl 25. března 1999 toto:\n\n\"„Vážená paní předsedající, pane ministře, dámy a pánové, dne 9. ledna letošního roku jsem poslal panu ministru Janu Fenclovi interpelaci ve věci privatizace masokombinátu SALMA v Březhradu u Hradce Králové. Upozornil jsem tak ministra zemědělství na skutečnost, že zařízení masokombinátu je současnými majiteli doslova drásáno. Jde o majetek v hodnotě zhruba půl miliardy Kč, který je kramařen a dokonce neváhám - a už po několikáté se to v interpelacích objevuje - využít nového módního slova, je tunelován.\n\nV interpelaci jsem také vyslovil pochybnost, že průběh privatizace nebyl zcela podle všech regulí. Protože jsem znal ministrovo stanovisko ze září 1998, podle kterého je vnímáno kramaření masokombinátu jako soukromé kroky privatizátorů, to je vlastníků, kteří si mohou se svým majetkem dělat co chtějí, upozornil jsem pana ministra, že 33 % akcií - tady se omlouvám, mýlil jsem se, bylo jich jenom 31 % - přišlo vniveč, ač byly určeny zemědělcům, resp. zemědělské prvovýrobě.\n\nPodle mého názoru prvním předmětem manipulace byla samotná privatizace SALMY již v roce 1991. Společnost Rozkvět nepodala ve vyhlášeném termínu žádný privatizační projekt, a přesto se stala majitelem 31 % akcií. Škoda, že vysocí státní úředníci z té doby, např. pánové Skalický, Ježek, Tlustý, již nejsou ve svých funkcích. Právě oni by mohli ledacos ke způsobu privatizace vysvětlit. Minimálně to, že v době jejich úřadování došlo ke komplikacím a plody sklízíme podnes.\n\nNevěřím, že tehdy privatizace spěchala natolik, že některé projekty se konzultovaly u vrcholných úředníků doma. Je to určitě zlovolná pomluva. (Ohlas v sále.) Důvodně se domnívám, že 31 % akcií, které byly určeny Podpůrnému a garančnímu rolnickému a lesnickému fondu, té zmíněné zemědělské prvovýrobě, bylo předmětem spekulací. Akcie koupila skupina jednotlivců a záhy je opět prodala mimo veřejnou soutěž a údajně s milionovými zisky. Všimněte si, že si dávám velice dobrý pozor, abych označil konkrétní viníky. Já k tomu ale dojdu. Ty částky jsou mi také známy.\n\nLituji, že Ministerstvo zemědělství dělá z poslance soukromého detektiva a od březhradského masokombinátu dává ruce pryč. Úředníci ministerstva vědí nebo by měli vědět lépe než já, že se v bývalé SALMË skladují státní rezervy, že tam je v provozu tavírna tuků a řada dalších drobnějších \"podníčků\".\n\nUposlechl jsem pana ministra a navštívil orgány policie. Viděl jsem na vlastní oči zhruba to, co jsem předpokládal. Policejní spisy se dnes měří na decimetry. S akciemi masokombinátu, i s těmi, které privatizační projekt svěřil zemědělské prvovýrobě, se událo tolik rošád, že vyšetřovatel si musel udělat \"pavouka\", který se nevejde na stranu A3. Neuvěřitelným způsobem již devět let se manipuluje s desítkami milionů korun a doslova hraje vabank. Nakonec majetek skončil u zahraniční makléřské společnosti Expandia, která dnes vlastní 90 % akcií SALMY a rozhoduje o její likvidaci.\n\nNechci věřit tomu, že v právním státě je možné zahrávat takové věci, ať z resortu zemědělského, či policejního, do autu. Chápu, že vyšetřování by mělo význam jedině za předpokladu, pokud ti, kteří nemají čisté ruce, se nebudou pohybovat na svobodě a zametat stopy.\n\nV odpovědi pana ministra je ještě řada nepřesných tvrzení. Věřím však ve spravedlnost, budu dbát jeho rady a upozorním na mnohaleté bludné vyšetřování podivného pohybu akcií ještě pana ministra vnitra. Vyšetřování policie se také táhne jako Lovosice.\n\nPrivatizace SALMY dopadla krajně neúspěšně. O práci přišlo na 600 lidí. Neexistence českého zavedeného masokombinátu má však i své výhody. Nové zahraniční mamutí obchodní domy v Pardubicích a Hradci Králové - Březhrad je přesně mezi těmito dvěma městy - mají své zpracovatelské kapacity na maso i uzeniny a jejich minijatka na maso a uzeniny si mohou oddechnout. Česká konkurence nehrozí. Maso se do východních Čech, bývalého zlatého pruhu Země české, dováží stejně jako i jiné zemědělské výrobky. V lepším případě se tam vepřové dováží ze severní Moravy, z Martinova atd., v horším případě ze zahraničí, např. za lednovou cenu vysloveně dumpingovou, což bylo 18,10 Kč za jeden kg živé váhy prasat.\n\nKdyž skupina nadšenců v areálu masokombinátu přišla s nápadem, aby tam založili družstvo na zpracování a skladování zemědělských výrobků, byli dosavadním vlastníkem odmítnuti, a to - cituji - z konkurenčních důvodů. Nestydí se to tam napsat. Opakuje se situace z Kladna: Proč vyrábět ušlechtilou ocel, když je jí v Rakousku, Francii nadbytek? Proč pěstovat vlastní květiny, sýry, zeleninu, jablka atd., když za hranicí nevědí, co s nimi?\n\nObčana tak napadá otázka zda likvidace masokombinátu a jeho převedení na zahraničního vlastníka neprobíhalo podle připraveného scénáře. S velmi jednoduchou odpovědí pana ministra - abych hledal odpověď u orgánů činných v trestním řízení - nemohu souhlasit. Usnesení navrhnu po případném vysvětlení a samozřejmě v rámci rozpravy. Děkuji.“\"\n\nTehdejší ministr zemědělství Jan Fencl v odpovědi uvedl toto:\n\n\"„Paní předsedající, ctěná sněmovno, vnímám pana poslance tak, že se nemůže se situací smířit, a jsem přesvědčen o tom, že je to velice smutný příběh, neřkuli lumpárna, která se v této záležitosti odehrála. Nicméně pro pořádek musím konstatovat, že 31 % akcií určených k dočasnému držení Fondem národního majetku ČR pro prvovýrobu bylo převedeno na základě usnesení vlády České republiky do Podpůrného a garančního rolnického a lesnického fondu. Předmětné akcie a.s. SALMA byly zahrnuty do bloku akcií, u kterých představenstvo garančního fondu schválilo prodej formou veřejné nabídky. Prodej akcií byl uskutečněn 31. 1. 1997. K 1. 1. 1998 se stala společnost SALMA, a.s., Hradec Králové součástí a.s. Vamberecké maso - uzeniny se sídlem ve Vamberku. Rozhodnutím majoritního vlastníka akcií došlo k 31. 12. 1998 k uzavření celého provozu.\n\nMusím konstatovat, že Ministerstvo zemědělství není legitimováno vstoupit do tohoto procesu a iniciovat možná potřebná šetření. Vůbec se nebudu divit, pokud pan poslanec s mou odpovědí i s mým dnešním vysvětlením nebude spokojen.“\"\n\nZajímavá je i odpověď tehdejšího ministra pro správu národního majetku a jeho privatizaci Jiřího Skalického a ministra státní kontroly Igora Němce z 23. března 1993 na interpelaci poslankyně Hany Orgoníkové:\n\n\"„Vážená paní poslankyně,\n\nve Vaší interpelaci ve věci privatizace s. p. Salma Hradec Králové, předložené Kanceláři Parlamentu ČR dne 26. února 1993 nás žádáte, abychom zodpověděli tyto následující dotazy:\n\n1. Kdo a proč odprodal firmě PUM 31% akcií akciové společnosti Salma, ačkoliv firma PUM nebyla uvedena ve schváleném privatizačním projektu.\n\n2. Zda dochází k porušování paragrafů 194, 196, 197 a 26 obchodního zákoníku.\n\n3. Proč Fond národního majetku ČR nepožádal příslušný soud dle 131 a 183 obchodního zákoníku o vyslovení neplatnosti usnesení valné hromady a. s. Salma ze dne 12. 10. 1992, podle něhož došlo k pronájmu veškeré činnosti a. s. Salma společnosti PUM, proč neprotestoval ani proti složení představenstva a. s. Salma, proč nenamítá, že dozorčí rada a. s. společnosti není v pořádku.\n\n4. Jaké jsou možnosti pro\n\na) likvidaci současného neprávního stavu celé záležitosti,\n\nb) eventuální trestní postih uvedených protiprávních kroků, které mají podle mého názoru oporu 128 trestního zákoníku v platném znění.\n\nMinisterstvo státní kontroly ČR provedlo kontrolu dodržování zákona č. 92/1991 Sb., o podmínkách převodu majetku státu na jiné osoby, v případě privatizace s. p. SALMA Hradec Králové ve dnech 4. 11. 1992 až 9. 11. 1992 ve Fondu národního majetku ČR. Ve své odpovědi vycházíme především z poznatků učiněných při této kontrole.\n\n1. Kdo a proč odprodal firmě PUM 31 % akcií a. s. SALMA Hradec Králové, ačkoli firma PUM nebyla uvedena ve schváleném privatizačním projektu.\n\nNa základě usnesení vlády ČR č. 281 ze dne 15. 4. 1992 schválilo ministerstvo pro správu národního majetku a jeho privatizaci ČR dne 22. 4. 1992 podle ustanovení 10 odst. 1 zákona č. 92/1991 Sb., o podmínkách převodu majetku státu na jiné osoby ve znění zákona č. 92/1992 Sb. privatizační projekt s. p. SALMA Hradec Králové, zpracovaný s. r. o. Rozkvět Hradec Králové a s. r. o. PUM Pardubice s tím, že došlo k úpravě rozdělení akcií oproti původnímu záměru a nebyl schválen přímý prodej akcií s. r. o. PUM Pardubice. Rozdělení akcií bylo schváleno takto:\n\n3% restituce\n\n35% kuponová privatizace\n\n31% FNM - rezerva pro subjekt zabývající se zemědělskou prvovýrobou\n\n31 % přímý prodej s. r. o. Rozkvět Hradec Králové\n\nTakto schválený privatizační projekt byl předán Fondu národního majetku ČR k realizaci. Na základě schváleného privatizačního projektu CKP nabídlo příslušný podíl akcií v kuponové privatizaci.\n\nDne 24. 6. 1992 zaslal první náměstek ministra pro správu národního majetku a jeho privatizaci ČR JUDr. Jaroslav Muroň místopředsedovi FNM ČR ing. Jindřichu Kapounovi dopis, ve kterém uvádí, že po jednání ze dne 5. 6. 1992 s místopředsedou vlády ČR panem PhDr. Stráským žádá u revokaci privatizace akcií a. s. Salma Hradec Králové následujícím způsobem:\n\n3% - RIF\n\n31% - s. r. o. Rozkvět, Hradec Králové\n\n31% - PUM Pardubice\n\n35% - Investiční kupony\n\nNa základě této žádosti požádal FNM ČR dne 3. 8. 1992 náměstka ministra MSNMP ČR Ing. Michala Soukupa ve smyslu ustanovení 22 odst. 4 zákona ČNR č. 171/1991 Sb. o změnu v privatizačním projektu. Na tento dopis neobdržel FNM ČR kladnou odpověď, přesto však dne 21. 8. 1992 uzavřel v intencích dopisu bývalého náměstka MSNMP ČR JUDr. Jaroslava Muroně smlouvu s s. r. o. PUM Pardubice.\n\nTouto smlouvou, kterou za FNM ČR podepsal II. místopředseda výkonného výboru ing. Jindřich Kapoun, CSc., se Fond národního majetku jako prodávající zavázal ke dne 25. 9. 1992 prodat s. r. o. PUM jako kupujícímu 78 596 kusů akcií a. s. SALMA Hradec Králové, které byly určeny jako rezerva pro subjekt zabývající se zemědělskou prvovýrobou, a to za částku Kčs 85.455.600.-.\n\nJelikož nebyla dodržena podmínka prodeje subjektu zabývajícímu se zemědělskou prvovýrobou, je uvedená smlouva neplatná ve smyslu ustanovení 39 občanského zákoníku (\"neplatný je právní úkon, který svým obsahem nebo účelem odporuje zákonu nebo jej obchází anebo se příčí dobrým mravům\"). V uvedeném případě bylo porušeno ustanovení 12 odst. 2 zákona č. 92/1991 Sb., o podmínkách převodu majetku státu na jiné osoby v platném znění (\"majetek fondu může být použit v souladu se schválenými privatizačními projekty\"). Rovněž ustanovení 18 odst. 2 písm. a) zákona č. 171/1991 Sb., o působnosti orgánů České republiky ve věcech převodu majetku státu na jiné osoby a o Fondu národního majetku České republiky stanoví, že majetek fondu lze použít v souladu se schválenými privatizačními projekty k účelům vyjmenovaným v tomto zákoně. Podle ustanovení 20 odst. 5 téhož zákona je ke změně schváleného privatizačního projektu fond povinen si vyžádat souhlas vlády.\n\nPorušení právních předpisů je konstatováno v protokolu o výsledku kontroly dodržování zákona č. 92/1991 Sb., o podmínkách převodu majetku státu na jiné osoby, v případě privatizace s. p. SALMA Hradec Králové ze dne 16. 11. 1992. Předseda výkonného výboru FNM ČR Ing. Tomáš Ježek, CSc. podal proti protokolu námitky, které byly ředitelem odboru zemědělství MSK ČR Ing. Václavem Míškem zamítnuty. Proti rozhodnutí o námitkách se předseda výkonného výboru FNM ČR odvolal k ministrovi státní kontroly ČR dne 6. 1. 1993. Toto odvolání bylo jako nedůvodné zamítnuto dne 24. 1. 1993.\n\nDne 21. 1. 1993 bylo o celé záležitosti dopisem informováno ministerstvo pro správu národního majetku a jeho privatizaci.\n\nNa základě tohoto dopisu ministr pro správu národního majetku a jeho privatizaci ing. Jiří Skalický požádal FNM ČR o vyjádření k uvedené věci. Dne 9. 2. 1993 šéf sekce kontroly a hospodářskosprávního úseku FNM ČR JUDr. Jaromír Gottlieb informoval MSNMP o tom, že kontrolní skupina FNM ČR dospěla k závěru, že smlouva o prodeji a koupi akcií s. r. o. PUM Pardubice uzavřená dne 21. 8. 1992 je neplatná a doporučila výkonnému výboru řešit stávající situaci dle postupu navrženého ministerstvem státní kontroly ČR.\n\nVe smyslu ustanovení 22 zákona č. 552/1991 Sb., o státní kontrole, byla dne 29. 1. 1993 zpráva z kontroly dodržování zákona č. 92/1991 Sb., o podmínkách převodu majetku státu na jiné osoby, v případě privatizace s. p. SALMA Hradec Králové předložena předsedovi a ostatním členům vlády České republiky - členům rozpočtového výboru a zemědělského výboru. Rovněž citovaná zpráva obsahovala návrh řešení protiprávního stavu.\n\nOdpověď na druhou část otázky, a sice proč došlo k výše popsanému prodeji akcií a. s. SALMA Hradec Králové, ačkoliv převod se uskutečnil v rozporu s právními předpisy, by z naší strany nutně byla spekulací.\n\n2. Zda dochází k porušování paragrafů 194, 196, 197 a 256 obchodního zákoníku\n\nUstanovení 194 obchodního zákoníku upravuje způsob volby a odvolání členů představenstva akciové společnosti, jejich počet, způsob rozhodování, povinnosti členů představenstva a důsledky porušení těchto povinností.\n\nUstanovení 196 obchodního zákoníku upravuje zákaz konkurence členů představenstva akciové společnosti s důsledky porušení tohoto zákona.\n\nUstanovení 197 obchodního zákoníku se zabývá působností dozorčí rady akciové společnosti.\n\nVýše uvedená ustanovení obchodního zákoníku jsou vesměs dispozitivní povahy a záleží tedy především na úpravě provedené ve stanovách akciové společnosti. Kontrolní zjištění, která vyplynula z výsledků kontroly dodržování zákona č. 92/1991 Sb., o podmínkách převodu majetku státu na jiné osoby nám v případě privatizace s. p. SALMA Hradec Králové neumožňují se k uvažovanému porušení výše uvedených ustanovení obchodního zákoníku vyjádřit. Kontrola nebyla zaměřena na založení a vznik a. s. SALMA Hradec Králové, nýbrž na postup Fondu národního majetku ČR při prodeji akcií této akciové společnosti. \n\nUstanovení 265 obchodního zákoníku zní:\n\n\"Výkon práva, který je v rozporu se zásadami poctivého obchodního styku, nepožívá právní ochrany.\" Z termínu \"nepožívá právní ochrany\" vyplývá, že uvedená práva nelze vymáhat, případně je vykonat právním úkonem.\n\nZ doslovné citace tohoto ustanovení je zřejmé, že nemůže být porušeno.\n\n3. Proč Fond národního majetku nepožádal příslušný soud dle 131 a 183 obchodního zákoníku o vyslovení neplatnosti usnesení valné hromady akciové společnosti SALMA Hradec Králové ze dne 12. 10. 1992, podle něhož došlo k pronájmu veškeré činnosti a. s. SALMA Hradec Králové společnosti PUM, proč neprotestoval ani proti založení představenstva a. s. SALMA Hradec Králové, proč nenamítal, že dozorčí rada a. s. není v pořádku\n\nOdpověď na otázky zde uvedené by opět byly z naší strany spekulací, avšak jisté zůstává, že uzavření nájemní smlouvy, ke kterému došlo dne 12. 10. 1992 mezi a. s. SALMA Hradec Králové a s. r. o. PUM Pardubice ve věci pronájmu podniku a. s. SALMA, nemohl FNM ČR ovlivnit, přestože dne 12. 10. 1992 hlasoval na valné hromadě proti uzavření této smlouvy. Hlasování proběhlo v souladu se stanovami a. s. SALMA Hradec Králové (čl. 9 a násl.).\n\nTyto okolnosti jsou vsak pouze důsledkem uzavření kupní smlouvy mezi FNM ČR a s. r. o. PUM Pardubice o prodeji akcií a. s. SALMA Hradec KráLové. Kdyby nedošlo k tomuto prodeji, nevlastnila by s. r. o. PUM Pardubice absolutní většinu hlasů. Tím by bezesporu nemohla tato situace nastat.\n\n4. Jaké jsou možnosti pro\n\na) likvidaci současného neprávního stavu celé záležitosti\n\nb) eventuální trestní postih uvedených protiprávních kroků, které mají podle mého názoru oporu v 128 trestního zákona \n\nad a):\n\nŘešeni spočívá v naturální restituci. Pokud nedojde k dohodě mezi účastníky právního úkonu, tzn. kupní smlouvy o prodeji akcií a. s. SALMA Hradec Králové společnosti s. r. o. PUM Pardubice, o vzájemném vrácení plnění z absolutně neplatné smlouvy, může FNM ČR postupovat následujícím způsobem:\n\n1. Vrátit s. r. o. PUM Pardubice částku Kč 86.455.600,-, kterou obdržela za 78 596 kusů akcií a. s. SALMA Hradec Králové, neboť nárok na vrácení plnění z neplatné smlouvy je nárokem ze zákona podmíněným vrátit druhému, co na základě smlouvy bylo získáno.\n\n2. Pokud s. r. o. PUM Pardubice předmětné akcie dobrovolně nevrátí, může se FNM ČR domáhat jejich vrácení cestou soudního řízení žalobou revindikační. Na podkladě takto podané žaloby by se příslušný soud zabýval otázkou platnosti smlouvy, uzavřené dne 21. 8. 1992 mezi FNM ČR a s. r. o. PUM Pardubice, jako otázkou prejudiciální.\n\nTento postup byl výkonnému výboru FNM ČR doporučen nejen ministerstvem státní kontroly ČR, ale i kontrolní skupinou FNM ČR a ministrem pro správu národního majetku a jeho privatizaci ČR.\n\nVýkonný výbor FNM, který původně akceptoval závěry kontrolní skupiny FNM ČR, však na svém pozdějším jednání toto rozhodnutí revokoval a vrátil se ke stanovisku, že prodej akcií a. s. SALMA Hradec Králové společnosti s. r. o. PUM Pardubice byl po právu a s celou záležitostí nelze nic dělat. \n\nV článku \"Na hraně dvou světů\" uveřejněném dne 13. 3. 1993 v Českých a moravskoslezských zemědělských novinách předseda výkonného výboru FNM ing. Ježek, CSc. uvádí: \"Důvody pro výpověď smlouvy FNM - PUM prostě nejsou. Když od ní ustoupíme, PUM nás bude žalovat a my to musíme prohrát.\" Toto stanovisko je věcně nesprávné z toho důvodu, že od absolutně neplatné smlouvy nelze odstoupit. Tato smlouva pro rozpor s právními předpisy nevznikla. Důsledkem toho musí být postup uvedený v ustanovení občanského zákoníku (\"je-li smlouva neplatná nebo byla zrušena, je každý z účastníků povinen vrátit druhému vše, co podle ní dostal\"). Majetkový prospěch získaný plněním z neplatného právního úkonu je bezdůvodným obohacením ve smyslu ustanovení 451 odst. 2 občanského zákoníku.\n\nad b):\n\nCelým případem se zabývají orgány činné v trestním řízení a zkoumají postup konkrétních osob z hlediska možnosti porušení ustanovení trestního zákona.“\"\n\nV roce 1996 ve firmě získala majoritu investiční společnost Expandia, která na přelomu let 1997 a 1998 prosadila prodej majetku SALMY masokombinátu Vamberecké maso – uzeniny z Vamberka na Rychnovsku. Vambereckou firmu Expandia v té době také vlastnila. Uzavření kupní smlouvy o prodeji části podniku schválila valná hromada 22. prosince 1997.\n\nPředpoklad, že SALMA poskytne technologie a Vamberk dodá know-how a tradici, však nevyšel. Výroba v SALMĚ se do konce roku 1998 zastavila a záhy se ukázalo, že Vamberk úhradu závazků a směnek po SALMĚ nemůže zvládnout. Vamberecká firma skončila v konkurzu v roce 2001. V té době již byli vlastníky vambereckého podniku i SALMY prvovýrobci v čele se Zemědělským obchodním družstvem Zálší.\n\n25. června 1999 schválila valná hromada vstup Salmy a. s. Hradec Králové do likvidace a 13. června 2003 na ni krajský soud v Hradci Králové prohlásil konkurs. Od té doby se v jejím areálu vystřídala již řada firem.\n"}
{"id": "1300439", "url": "https://cs.wikipedia.org/wiki?curid=1300439", "title": "Deflace (rozcestník)", "text": "Deflace (rozcestník)\n\nDeflace může být:\n\n\n\n"}
{"id": "1300440", "url": "https://cs.wikipedia.org/wiki?curid=1300440", "title": "Katja Nassová", "text": "Katja Nassová\n\nKatja Nassová (* 26. listopadu 1968) je bývalá německá sportovní šermířka, která se specializovala na šerm kordem. Německo reprezentovala v devadesátých letech. Na olympijských hrách startovala v roce 1996 a 2000 v soutěži jednotlivkyň a družstev. V roce 1994 obsadila druhé místo na mistrovství světa a v roce 1997 obsadila druhé místo na mistrovství Evropy v soutěži jednotlivkyň. S německým družstvem kordistek vybojovala v roce 1993 a 1997 druhé místo na mistrovství světa.\n"}
{"id": "1300445", "url": "https://cs.wikipedia.org/wiki?curid=1300445", "title": "Litovel město", "text": "Litovel město\n\nLitovel město je železniční zastávka v Litovli v Olomouckém kraji. Nachází se západně od náměstí Přemysla Otakara a jižně od místního autobusového nádraží v nadmořské výšce 235 metrů nad mořem.\n\nStanice je zařazena do Integrovaného dopravního systému Olomouckého kraje a je tam možné koupit jízdenky na všechny typy vlaků, stejně jako rezervovat místenku. Ve stanici se nachází prostory pro cestující i bezbariérové WC.\n\n\n"}
{"id": "1300447", "url": "https://cs.wikipedia.org/wiki?curid=1300447", "title": "Muzeum Litovel", "text": "Muzeum Litovel\n\nMuzeum Litovel je muzeum zaměřující se na historii města Litovle a jeho nejbližšího okolí. Sídlí ve Smyčkově ulici v Litovli v trojpodlažním objektu bývalé střelnice, který je chráněnou kulturní památkou. Ve třech výstavních sálech jsou umístěny stálé expozice věnované litovelským řemeslům, zápasníku Gustavu Frištenskému a historii gramofonové výroby a v jednom výstavním sále se střídají dočasné tematické výstavy. Muzeum také pořádá různé akce pro veřejnost, mezi nimi zejména každoroční \"Oživlá řemesla\", zaměřená na prezentaci starých výrobních technik.\n\nMuzeum vzniklo na začátku 20. století jako součást národně emancipačních snah českého obyvatelstva v Litovli a od počátku hrálo významnou úlohu v kulturním životě města. Postupem času se v něm podařilo shromáždit velmi cenné a bohaté archeologické, národopisné, numismatické a zoologické sbírky, které byly centrem zájmu mnoha badatelů. Roku 1960 však bylo muzeum převedeno pod správu Vlastivědného ústavu Olomouc a jeho sbírky byly postupně převedeny do Olomouce. Na konci devadesátých let 20. století byla jeho budova přes opakované rekonstrukce ve velmi špatném technickém stavu a po povodních roku 1997 bylo muzeum zcela zrušeno. Město Litovel ho znovu obnovilo roku 2005.\n\nHlavní muzejní výstavou je stálá expozice \"Litovelská řemesla první poloviny 20. století\", která byla otevřena 17. února 2005 ve velkém výstavním sále v prvním patře muzejní budovy. K vidění jsou zde různé řemeslnické nástroje i hotové výrobky, především řezbářské, kovářské, ševcovské, sedlářské, cukrářské, kadeřnické, řeznické, krejčovské a další. Součástí expozice, která se průběžně obměňuje, je mimo jiné sedlářská dílna, kterou muzeu daroval její původní majitel z nedaleké Nové Vsi. Některé vystavené předměty si návštěvníci mohou též vyzkoušet. Výstavu každoročně doprovází dva jarmarky, a sice \"Velikonoční jarmark\", který se koná týden před Velikonoci, a v závěru roku \"Oživlá řemesla\", která se konají 26. prosince. Velmi populární jsou především \"Oživlá řemesla\", během nichž mohou řemeslníci jako například řezbáři, dráteníci, obuvníci, tkalci a mnozí další přímo představit svou tvorbu.\n\nTato expozice byla otevřena 13. ledna 2016 v nových prostorách získaných rekonstrukcí podkroví budovy a je věnována známému prvorepublikovému zápasníku v řecko-římském stylu Gustavu Frištenskému, který v Litovli prožil významnou část svého života a také zde roku 1957 zemřel. Výstava se snaží představit jeho život i sportovní kariéru. Mimo jiné zde návštěvníci mohou vidět originály vybojovaných ocenění, dobové plakáty, posilovací zařízení, která využíval při svém tréninku, ale také předměty z jeho statku v Lužicích či připomínající jeho věznění za druhé světové války. I v této expozici je možné si některé exponáty vyzkoušet.\n\nExpozice \"Od mechanického hracího strojku k modernímu gramofonu\" byla otevřena 13. ledna 2016 zároveň s expozicí o Gustavu Frištenském a představuje vývoj mechanických zařízení pro reprodukci hudby od konce 19. století až do současnosti. Nejstaršími vystavenými exponáty jsou různé hrací strojky z konce 19. století, ovšem převážná část výstavy je věnována gramofonům. Zhlédnout tu lze některé staré přístroje z manufaktur, především však výrobky litovelských gramozávodů, to jest nejprve firmy Křižík, která byla později převzata firmou Tesla a nakonec firmou SEV Litovel. Většina vystavených exponátů je funkční. Představena je i historie vývoje gramofonových desek vyráběných v Loděnici na Berounsku. Výstavu doprovází také dobové fotografie litovelského fotografa Miroslava Pinkavy, které jsou promítány ve smyčce na třech obrazovkách, a pomocí dotykové obrazovky si lze pustit i některé staré oblíbené melodie.\nBudova Muzea Litovel je volně stojící trojpodlažní stavba, sestávající z přízemí, prvního patra a podkroví. Její délka je asi 35 m a šířka 16 m. Zastavěná plocha včetně nádvoří měří 826 m². Půdorys vlastní budovy má tvar podkovy, jejíž oblouk je tvořen jádrem někdejší gotické bašty litovelského městského opevnění. Má pozdně klasicistní vzhled, který dostala při velkolepé přestavbě roku 1872. Stavba je krytá valbovou střechou. Její průčelí je hladce omítané, členěné kordonovou a hlavní římsou. Do budovy se vstupuje na východní straně asymetricky umístěným vstupním portálem se segmentovým záklenkem, v jehož nadpraží je vpadlá výplň. Ve fasádě této strany je zazděn střelecký znak, sestávající ze dvou zkřížených pušek, zelenobílého praporku a rohu na prach, zavěšeného na šňůře v horní části znaku. Okna jsou obdélná, v přízemí bez šambrán a v prvním patře s hladkými šambránami, které dole sahají až na kordonovou římsu a nahoře jsou ukončeny rovnými římsami. Nad okny prvního patra jsou ještě obdélné ploché rámy.\n\nZa vstupními dveřmi se nachází předsíň s plochou klenbou, členěná pilastry nesoucími rovné překlady, které dělí strop na čtyři pole. Vlevo od předsíně je místnost s barokní valenou klenbou s lunetami, další prostory jsou na pravé straně. Na konci předsíně je schodiště vedoucí do horních pater.\n\nVýstavní prostory jsou umístěny v prvním patře a v podkroví. Na levé straně prvního patra se nachází výstavní sál o ploše 78 m², v němž se konají krátkodobé výstavy, a malý prodejní kout. Na pravé straně je pak na ploše 108 m² velký výstavní sál se stálou expozicí \"Litovelská řemesla 1. poloviny 20. století\". Na zdi u vchodu do sálů je zazděna pískovcová pamětní deska připomínající někdejší spojení dvou střeleckých spolků latinským nápisem \"\" (česky: V roce, kdy se Litovel sjednotila ve spolku, na počest obnovena), obsahující chronogram MDCLLVVVVVVVVIIIIIII, to jest 1747. V tomto patře se nachází také kancelářské místnosti.\n\nV podkroví jsou dva výstavní sály: vlevo na 85 m² je stálá expozice \"Od mechanického hracího strojku k modernímu gramofonu\" a vpravo na 97 m² další stálá expozice \"Gustav Frištenský\". Vedle ní se pak nachází prostor o ploše asi 80 m², v němž lze vidět vazby střešních trámů s krovem.\n\nObjekt je kulturní památkou České republiky, částečně pro svou souvislost s historickým opevněním Litovle a také jako dochovaný příklad městské střelnice.\n\nMuzejní sbírky se uchovávají také v depozitáři na ulici 1. máje č. p. 800.\n\nNa místě dnešního muzea vně městských hradeb původně stávala stavba, která většinu své historie sloužila jako střelnice. Postavena byla již někdy v 17. století a měla sloužit jako boční ochrana tzv. olomoucké městské brány. Roku 1705 byla ke staré kulaté dělové věži na hlubokých kvádrových základech přistavěna dřevěná budova, jejíž tehdejší podoba však není známa. Letopočet stavby je znám z jednoho zachovaného kvádru, který byl nalezen při odvodňování zrušeného říčního ramene obtékajícího hradby roku 1924.\nV roce 1747 byla dřevěná stavba nahrazena novou, vyzděnou z kamene. Její podoba je dokumentována na olejomalbě Donáta Ulricha. Na ní lze vidět, že budova byla čtvercového půdorysu, měla jedno patro a valbovou střechu vyčnívající nad hradební zeď. Její fasáda byla hladká s šambránami kolem oken. Dovnitř se vcházelo jednoduchým pravoúhlým vchodem uprostřed východní strany, přičemž po stranách vchodu bylo po jednom oknu a další dvě okna byla v patře. Na jižní straně byla v přízemí i v patře okna tři. Ve středu této strany měla budova mírně vystupující rizalit. Další událostí roku 1747 bylo sloučení dvou místních střeleckých spolků (ostrostřelců a střelců z ručnic), což připomíná pískovcová pamětní deska, která byla původně umístěna do městských hradeb nedaleko budovy střelnice a dnes se nachází v prvním patře muzea vedle vchodu do výstavních sálů.\nRozšířené střelecké společnosti pak budova přestávala stačit, a tak byla roku 1786 rozšířena o dřevěnou přístavbu a i později se uvažovalo o její další přestavbě. Události byly urychleny roku 1822, kdy zde došlo k tragické události: při střelecké oslavě proletěla zbloudilá střela dřevěným stropem a zabila osmnáctiletou číšnici. V reakci na to byla stará dřevěná a ztrouchnivělá přístavba zbourána, přikoupen další pozemek a 24. června téhož roku byla započata nákladná, dva roky trvající přestavba. Nová stavba byla mnohem větší a musely jí ustoupit i pozůstatky gotické poloválcové parkánové bašty severozápadně od Olomoucké brány. Jádro bašty se stalo součástí nové střelnice, což lze pozorovat na obloukovém tvaru kratší strany budovy, jež je odvrácená jihozápadně směrem od centra města. Náklady na přestavbu dosáhly téměř 8000 zlatých. Podle dochovaného popisu z roku 1834 měla přestavěná budova jedno poschodí a byla přibližně 32 metrů dlouhá a 16 metrů široká. V přízemí se nacházela klenutá předsíň, obývací pokoj, ložnice, větší kuchyně a dva sklepy. V horním patře pak byly předsíň, taneční sál s orchestrem, jedna vedlejší místnost, jídelna a herna. Taneční sál byl přibližně 17 metrů dlouhý a téměř 11 metrů široký a osvětlen byl třemi lustry (jedním velkým novým a dvěma staršími). K orchestru se vystupovalo po třinácti cihlových schodech. K budově patřila ještě kuželna, za budovou stály dvě cílové budky a na jejím pozemku se nacházela řada ovocných stromů.\n\nPřestože většinu peněz na přestavbu z roku 1822 poskytli místní podnikatelé (majitel papírny Jan Hickl, právovárečník František Popp a majitel Špitálského mlýna Antonín Linder), spolek se kvůli ní velmi zadlužil. Finanční těžkosti nakonec vedly k tomu, že střelci budovu roku 1835 převedli na město (i s dluhem 3012 zlatých,) které jim však ponechalo výsadu pořádat zde oslavy a královské střelby. Pod novým majitelem se budova stala centrem společenského života. Roku 1839 se zde hrálo první ochotnické divadlo, a sice hra s názvem \"Chudoba a šlechetnost\". Roku 1845 získal budovu do nájmu známý litovelský kulturní činitel (a pozdější purkrabí) Donát Ulrich, který zde v letech 1845 až 1874 vedl hostinec a provozoval zde často plesy, zábavy a také divadelní představení dobré úrovně.\n\nDalší nákladnou rekonstrukcí (za 10 tisíc zlatých) budova prošla roku 1872. Tehdy získala svou nynější klasicistní podobu, ovšem celkově tato přestavba není považována za zdařilou a rovněž současníci ji kritizovali pro její zbytečnou velkolepost. Další úpravy pak prodělala v letech 1882 až 1884, kdy byl v její zadní části zazděn střelecký znak. Součástí znaku býval také letopočet 1882.\n\nStřelnice nakonec doplatila na národnostní třenice ve městě. Do roku 1876 v ní působili společně Češi i Němci, ovšem ve druhé polovině 19. století se stala střediskem německých nacionalistických snah, a když Češi přenesli své aktivity do budovy záložny na náměstí Přemysla Otakara, zůstala už jen čistě německým kulturním centrem. Rozdělení předznamenalo pokles významu střelnice, zvláště když roku 1899 Češi poprvé zvítězili v městských volbách. Vzápětí se totiž objevily návrhy na zrušení německého střeleckého spolku a hned následujícího roku vydala nová česká správa města zákaz střelby, která byla údajně příliš hlučná a nebezpečná. Ten se ještě německým střelcům podařilo u zemského výboru v Brně zvrátit, ovšem když se situace roku 1911 znovu zopakovala, tak už se svým odvoláním neuspěli ani v Brně, ani u Správního soudního dvora ve Vídni, který svým rozhodnutím ze 13. května 1913 zákaz potvrdil. Spolek se poté ještě snažil zrušení zákazu dosáhnout u civilního krajského soudu v Olomouci, ale střelba již ve městě nikdy obnovena nebyla.\n\nRoku 1912 bylo na střelnici uspořádáno první kinematografické představení ve městě a plánovalo se, že zde bude zřízeno stálé kino. Podle popisu stavitele Čeňka Chrudímského z předchozího roku, přiloženého k žádosti o povolení, se mělo promítat v patře v tanečním a restauračním sále. V patře se dále nacházely kuchyň, záchod a spíž, v přízemí pak byla spolková místnost, stará střelnice, restaurace, jednopokojový byt a komora. Kromě toho se ještě ve dvoře nacházely dva sklepy, prádelna a zděná kůlna.\nJeště podrobnější popis zanechal městem vyslaný bezpečnostní technik, který se soustředil především na bezpečnostní prvky stavby. Podle jeho vyjádření byla budova ohnivzdorně krytá s klenutým přízemím. Sál v patře, využívaný k tanci či příležitostným divadelním představením, měl obdélníkový tvar s čelem do půlkruhu, v němž se nacházelo dřevěné pódium a jiné dřevěné příslušenství jeviště. Prostory v této části sálu byly vyzdobeny různými látkovými, a tudíž hořlavými drapériemi. Sál byl osvětlen šesti protilehlými okny a po setmění volně visícími elektrickými lustry. Vytápěn byl obyčejnými železnými plášťovými kamny. Ve stropě byly dvě ventilace. Obecenstvo sedělo v řadách na obyčejných židlích nebo na lavicích u zdí. Celkem se do hlediště vešlo asi 350 sedících a 50 stojících diváků. Jeho výška činila 5,3 m, délka 17,17 m a šířka 12,05 m v přední části a 13,10 m v zadní části. Projekční komora byla 2,7 m hluboká, 2,9 m široká a 2,7 m vysoká a nebyla opatřena žádnou ventilací. V patře byly také záchody, oddělené podle pohlaví.\nVen ze sálu vedly troje dveře, ovšem dvoje ústily jen do sousedního restauračního sálu. Z nich jedny byly plechové, přístupné po dřevěných schůdkách, a druhé byly zahrazeny projekční komorou. Únikový východ tedy byl pouze jeden, a to 1,7 m širokými dveřmi do předsíně před sálem a odtud na kamenné schodiště do přízemí. Vstupné se vybíralo v dřevěné pokladně v předsíni. V přízemí schodiště ústilo do domovního průchodu, kam vedly také východy z přízemních restauračních místností, odkud se dalo projít masivními dvoukřídlými dovnitř se otvírajícími dveřmi do prostorné zahrady. Bezpečnostní technik nakonec po zvážení celé dispozice dospěl k závěru, že stav budovy předloženému záměru nevyhovuje a veškeré promítání zde zastavil.\n\nV průběhu první světové války byl v části střelnice zřízen vojenský lazaret s kuchyní a část měl v nájmu Rolnický a akciový pivovar v Litovli (od listopadu 1914 do října 1917). V říjnu roku 1915 pořídila městská rada soupis místností budovy. V přízemí se nacházely průjezd, kuchyň, spíže, větší a menší hostinská místnost, byt o neuvedeném počtu místností a dále prádelna a záchody se samostatným vstupem ze dvora. V patře byly taneční sál, jídelna, předsíň, kuchyň a záchod.\n\nKrátce po válce, roku 1920, bylo do prvního patra budovy přemístěno městské muzeum. Brzy poté se střelecký spolek rozhodl ukončit vleklý spor s městem a za 5000 korun se roku 1924 vzdal svých práv na užívání budovy.\n\nLitovel ovládala až do konce 19. století politická reprezentace německých měšťanů, čemuž se právě ve druhé polovině 19. století snažila česká komunita ve městě čelit mimo jiné zvýšeným úsilím na poli kultury a vzdělání. Početně ji posiloval především příliv nových obyvatel české národnosti z okolních hanáckých vesnic poté, co bylo roku 1848 zrušeno poddanství. Snahy vedoucí nakonec k založení muzea, které jsou spojeny především s osobou lékaře a pozdějšího starosty města Jana Smyčky, lze chápat jako součást těchto národních emancipačních snah.\n\nJan Smyčka se do Litovle přistěhoval roku 1855 z blízké Choliny a krátce poté začal shromažďovat různé artefakty lidového umění a jiné etnografické, archeologické, numismatické a archivní památky, přičemž se současně pro myšlenku založení muzea snažil získat litovelskou veřejnost. V jeho osvětových snahách mu velmi pomohla Jubilejní výstava v Praze roku 1891, která v Litovli též vzbudila velký zájem. Roku 1892 byl proto v Litovli založen Národopisný odbor, jehož účelem byla příprava účasti litovelského okresu na chystané národopisné výstavě v Praze roku 1893. Jan Smyčka vydal v Litovelských novinách vlastenecky formulovanou výzvu ke sbírání národopisného materiálu a ve 22 obcích okresu byly za tím účelem organizovány místní národopisné odbory. Protože výstava byla nakonec odložena až na rok 1895, byl nasbíraný materiál využit též pro samostatné výstavy v blízkých obcích (1892 v Seničce, 1893 v Nákle a téhož roku také v Litovli v Sokolovně a Ziegrových domech, na místě dnešního Husova sboru).\n\nNa Národopisné výstavě českoslovanské roku 1895 pak byly mimo jiné předvedeny též hanácké zvyky a obyčeje, přičemž úspěch měly zejména „Hanácké přástky z Nákla“ předvedené na Hanáckém dnu 17. srpna, dále sádrový model hanáckého gruntu zhotovený litovelským stavitelem Čeňkem Chrudímským či dva hanácké svatební stromy. Janu Smyčkovi byl na výstavě udělen čestný diplom a bronzová medaile za zásluhy o její zdar. Na pražskou výstavu však byla odeslána jen část z velkého množství nasbíraného materiálu, a protože v té době nebyly v Litovli k dispozici žádné prostory pro uložení sbírky, byl zbytek předmětů vrácen původním majitelům.\n\nRoku 1899 poprvé zvítězila v Litovli v obecních volbách česká politická reprezentace a Jan Smyčka se stal náměstkem starosty a prvním radním. Nástup českých zástupců do vedení města také otvíral nové možnosti pro muzejní práci. Jan Smyčka na radnici prosadil zřízení místopisné komise městské rady, která měla uspořádat městský archiv a sbírat místopisné a národopisné památky města a jeho okolí. Archiv i zárodek pozdějších sbírek historických předmětů byly roku 1903 umístěny v právě zřízené Městské knihovně v Jungmannově ulici č. p. 654. Smyčka, který již vlastnil cennou sbírku archeologických nálezů, mimo jiné též z jím objevených pravěkých sídlišť v regionu, koupil roku 1904 společně s Vácslavem Sochou (prvním českým starostou Litovle) od rolníka Karla Fišary z Nákla více než tisíc artefaktů z různých archeologických nalezišť Moravy. Ty se později staly základem archeologické expozice budoucího muzea.\n\nRoku 1906 přidělilo město svému archivu a muzejním sbírkám několik místností v nově postavené české dívčí měšťanské škole v Jungmannově ulici, ovšem zároveň se distancovalo od jejich financování a doporučilo k tomuto účelu zřídit muzejní spolek. Dne 23. prosince 1906 proto byla místopisná komise přeměněna v Krajinskou muzejní společnost v Litovli. Společnost měla 30 členů a v jejím čele stál Jan Smyčka. Přešla na ni veškerá správa městského archivu i vznikajícího muzea. Městu zůstaly ve vlastnictví muzejní zařízení, archivní listiny a numismatická sbírka, která byla pořízena z městských fondů. Jan Smyčka sem následně přestěhoval také své soukromé sbírky krojů, výšivek, kraslic, mincí, listin a archeologických nálezů. Expozici doplňovaly též předměty ze soukromé sbírky Vácslava Sochy.\n\nVeřejnosti se muzeum v dívčí měšťanské škole otevřelo 14. dubna 1907, přičemž v té době bylo přístupné pouze v neděli odpoledne. Zejména jeho archeologické sbírky byly již tehdy ve středu odborného zájmu a byly také důvodem, proč byl první sjezd Moravského archeologického klubu, konaný 14. až 15. července 1907, uspořádán právě v Litovli.\n\nV prostorách školy však nově zřízená instituce nezůstala dlouho, neboť ta si je brzy vyžádala pro své potřeby. Od října 1913 proto přístřeší Muzeu Krajinské muzejní společnosti poskytl ve své nedávno postavené vile v Husově ulici starosta Vácslav Socha. Náročné stěhování sbírek do nového působiště a jejich uspořádávání bylo dokončeno až následujícího roku. Některé sbírkové předměty byly zazděny do zdi u vchodu do muzejních místností (náhrobní kameny, radniční brána, kamenné střílny a koule) a staly se tak trvalou součástí Sochovy vily. Sbírky se v této době dále rozrůstaly, mimo jiné o četné paleontologické nálezy z Mladečských jeskyní a z cihelen v okolí Litovle, či o archeologické artefakty z naleziště popelnicových hrobů u Choliny.\nLitovelské muzeum příležitostně získávalo nové exponáty do své paleontologické sbírky mimo jiné z nálezů v Mladečských jeskyních, ovšem většinou se jednalo o náhodné koupě. Vykopávky v jeskyních totiž prováděl v osmdesátých letech 19. století rakouský archeolog Josef Szombathy, který své nálezy umisťoval v Přírodovědném muzeu ve Vídni, a nálezy moravského amatérského badatele Jana Kniese zase končily v brněnském Moravském muzeu.\nMajitelem pozemku, na němž se nacházela tzv. Bočkova jeskyně, byl domkař Alois Nevrlý, který jeskyni využíval především jako výnosný zdroj suvenýrů. Když roku 1910 začal vyjednávat s různými zájemci o prodeji, pochopil to Jan Smyčka jako příležitost pro muzeum a přesvědčil Krajinskou muzejní společnost, aby jeskyni zakoupila. Aby překonal odpor jejích členů, plynoucí z vysoké kupní ceny, musel sám poskytnout potřebné finance. Společnost je nakonec získala 17. února 1911, když za vlastní jeskyně zaplatila 3400 K a za vstup a pozemky nacházející se nad nimi dalších 2600 K. Jiný pozemek nad jeskyněmi byl zakoupen od Anny Havlíčkové za 1310 K. Důležité také bylo, že se podařilo získat svolení k průzkumu a prolamování jeskyní i od majitelů dalších pozemků nad jeskyněmi, manželů Krčkových.\n\nPo koupi jeskyní byla v Krajinské muzejní společnosti ustavena jeskynní sekce, jejímž úkolem byl jejich průzkum a zpřístupnění a jejímž vedením byl pověřen Jan Smyčka. V majetku společnosti, která se ve svých stanovách zavázala, že veškeré archeologické nálezy bude poskytovat litovelskému muzeu, pak jeskyně zůstaly až do jejího zrušení roku 1942.\n\nBěhem první světové války byl rozvoj muzea dočasně zpomalen. Do určité míry to bylo způsobeno také tím, že Vácslav Socha roku 1914 odstoupil z funkce starosty a do čela města byl (jako úřadující náměstek) postaven Jan Smyčka, který se pak nemohl muzeu věnovat tolik jako dříve. V té době již přízemí Sochovy vily nepostačovalo bohatým sbírkám a mnoho exponátů zde bylo umístěno pouze ve veřejnosti nepřístupném skladišti.\n\nPo válce pak Jan Smyčka daroval všechny své soukromé sbírky, jejichž hodnota byla vyčíslena na 30 000 K, městu Litovel, založil pro financování jejich údržby fond o hodnotě 10 000 K a současně se v darovací listině zavázal k bezplatné pomoci. Později pak ve své závěti fond ještě navýšil na 15 000 K. Podobně také na město převedla veškerý svůj majetek včetně sbírek v hodnotě 20 000 K Krajinská muzejní společnost. Dne 12. července 1919 pak městské zastupitelstvo rozhodlo, že muzeum bude ze Sochovy vily přemístěno do prvního patra historické budovy bývalé střelnice. Veřejnosti se pak v novém sídle otevřelo 16. května 1920. Nedlouho na to byla zvolena dvacetičlenná muzejní rada, která měla pečovat o sbírky a archiv a také dostala na starosti správu Mladečských jeskyní, takže muzejní společnost se již nadále starala jen o jejich průzkum a rozšiřování zpřístupněných částí. Polovinu členů rady volilo městské zastupitelstvo a druhou polovinu si pak rada kooptovala sama. Složení zvolené rady bylo velmi reprezentativní: jejím prvním předsedou byl Jan Smyčka a dalšími členy byli například ředitel reálného gymnázia Josef Fürst, ředitel okresní nemocenské pokladny Metoděj Charvát, ředitel Záložny František Nedoluha, velkoobchodník Stanislav Smékal, okresní školní inspektor Vladimír Novotný, knihtiskař Albín Smetana a učitelé reálného gymnázia v Litovli Jaroslav Bílek a Eugen Stoklas. Následně rada zvolila Jana Smyčku také správcem muzea pověřeným starostí o sbírky a odborným vedením instituce. Všechny uvedené funkce byly čestné a zvolené osobnosti je vykonávaly bezplatně.\n\nRoku 1923 získalo muzeum velmi cenný příspěvek do své archeologické sbírky, neboť mu byly po téměř dvaceti letech vydány pozůstatky pravěkého člověka (z období aurignacienu) nalezené v Mladečských jeskyních roku 1904. Jan Smyčka se snažil tyto cenné exponáty získat pro Litovel již po jejich objevu, ovšem tehdy ještě neuspěl a nález byl umístěn v loveckém museu v Úsově patřícímu rodu Lichtenštejnů.\nProtože Jan Smyčka se po první světové válce začal více věnovat spíše komunální politice a správě města a později zase čelil vážným zdravotním problémům, byl nakonec 26. února 1925 do bezplatné funkce správce muzea a archivu jmenován Smyčkův muzejní spolupracovník Karel Sedlák. Tento učitel litovelského reálného gymnázia, první městský kronikář a aktivní účastník litovelského veřejného života, dokázal navázat na úspěchy Jana Smyčky a za jeho působení muzeum dosáhlo vysoké odborné úrovně a významně rozšířilo své sbírky. Kromě vedení muzea se intenzivně podílel i na dalších činnostech, jako konzervování prehistorických nálezů či sbírání kramářských písní, zejména ale významně přispěl k dalšímu zpracování a zpřístupnění muzejních sbírek. Ve funkci zůstal až do prvních let druhé světové války.\n\nI po přesunu muzea do budovy střelnice zůstávala v přízemí budovy ještě nějakou dobu restaurace, jejímž nájemcem byl v letech 1920 až 1925 Fabian Hopian a po něm do roku 1929 Matěj Pavlík. Umístění muzea v prvním patře však vyvolalo potřebu různých stavebních úprav, které městská rada roku 1926 zadala místnímu staviteli Františku Matouškovi, přičemž jejich plány vypracoval stavitel Jan Macháček, rovněž z Litovle. Podle jím sestaveného rozpočtu měla adaptace přijít na téměř 30 tisíc korun. V budově byly odstraněny některé příčné zdi, rozšířena okna, odbourány střílny a zřízena nová spíž. Stavba dostala také novou podlahu, dveře a omítky.\n\nRoku 1928, u příležitosti 10. výročí vyhlášení československého státu, se městská rada usnesla, že budovu přejmenuje na Masarykův osvětový dům a vypověděla k následujícímu roku nájem restauraci v přízemí, čímž byly získány prostory pro přestěhování městského archivu z měšťanské školy v Komenského ulici. Kromě institucí přímo spojených s muzeem, kterými byly Krajinská muzejní společnost a Muzejní rada, mohly dům využívat ještě Okresní osvětový sbor, Spolek československého červeného kříže, Okrašlovací spolek a Místní osvětová komise.\nRoku 1926 byly také významně obohaceny muzejní sbírky, když Městská rada zakoupila ve Vídni za 3120 Kč listiny městského archivu ze 14. století, ztracené v šedesátých letech století 19. Roku 1927 došlo také ke změně ve vedení muzejní rady, jejímž předsedou byl zvolen obchodník Stanislav Smékal, ovšem o rok později byl vystřídán Vladimírem Novotným. Tento penzionovaný školní inspektor se do muzea zapsal především tím, že uspořádal městský archiv a pořídil opis jedné z nejstarších písemných památek Litovle, Městské knihy (\"Littauer Stadtbuch\"), který se dnes nachází v archivu v Olomouci. Funkci předsedy rady vykonával až do své smrti roku 1936, kdy po něm byl zvolen učitel litovelského gymnázia Eugen Stoklas.\n\nBývalá budova střelnice se zapsala také do dějin komunistického hnutí v kraji, když v hostinci v přízemí roku 1927 uspořádala místní buňka Komunistické strany Československa v rámci prvomájových oslav tak zvaný tábor lidu. Mělo se jednat o první veřejné komunistické vystoupení na Litovelsku a účastnilo se ho údajně na 200 osob.\n\nV této době bylo muzeum velmi aktivní, a to nejen na Litovelsku, ale jeho činnost měla mnohem širší dosah. Muzeum bylo členem řady muzejních a národopisných spolků, konkrétně Matice moravské, Národopisné společnosti československé, Společnosti přátel starožitností, Svazu československých museí, Vlasteneckého spolku musejního v Olomouci, Národopisného a průmyslového musea v Prostějově, Numismatické společnosti československé a samozřejmě Krajinské musejní společnosti v Litovli. Začátek třicátých let se však pro budovu muzea mohl stát osudovým. Při hledání místa pro sídlo okresního úřadu roku 1930 totiž padl návrh, aby byla stará muzejní budova zbořena a nový úřad byl vystaven na jejím místě. Kromě muzejní rady se však proti návrhu ohradil také Státní památkový úřad, takže od tohoto záměru bylo upuštěno.\n\nNěmecká okupace během druhé světové války významně zasáhla do správy muzea, které bylo přímo podřízeno vládnímu komisaři města Fritzi Mekiskovi. Správce Karel Sedlák byl 19. července 1940 po patnácti letech z vedení muzea odvolán, o rok později pak pro své protiněmecké smýšlení dokonce i uvězněn a po propuštění přeložen do Přerova. Ve funkci ho nahradil předseda muzejní rady Eugen Stoklas. Tomu se i v této době podařilo udržet muzeum na dobré úrovni, za což mimo jiné vděčil také podpoře rozporuplné osobnosti nacistického představitele města, ale zároveň lokálního patriota Fritze Mekisky. Dne 15. května 1942 skončily dějiny litovelské Krajinské muzejní společnosti, kterou zemský výbor v Brně rozpustil. Eugen Stoklas se nakonec v červnu 1944 ze zdravotních důvodů vzdal funkce a po něm se do konce války ještě ve vedení muzea vystřídali ředitel školy v Senici na Hané Josef Husička (13. září 1944 zatčen za protifašistickou činnost a podporu partyzánů), Ladislav Mezník a Alois Šrot.\n\nKrátce před koncem války litovelské muzeum zapůjčilo část exponátů ze své archeologické sbírky na pokyn Fritze Mekisky muzeu Anthropos v Brně, které je deponovalo na zámku Mikulov. V dubnu 1945 však zámek za nevyjasněných okolonosti téměř celý do základů vyhořel a všechny zapůjčené litovelské muzejní exponáty byly během požáru rovněž zcela zničeny. Informace o nich zůstaly zachovány pouze v dokumentech, od roku 1980 uložených v Okresním archivu Olomouc.\n\nIhned po osvobození města převzal muzeum i městský archiv místní národní výbor. Protože zrušená Krajinská muzejní společnost již po válce svou činnost znovu neobnovila, připadl její majetek (především muzejní exponáty a také Mladečské jeskyně) v souladu s jejími stanovami městu. Městská rada jmenovala Komisi pro správu jeskyní a v březnu 1946 byly jeskyně oficiálně převedeny na město. Předválečnou muzejní radu nahradila v prosinci 1946 muzejní a archivní komise při Místním národním výboru v Litovli, jejímž předsedou byl v květnu 1947 jmenován odborný učitel Stanislav Nedoma.\n\nPo válce se do Litovle vrátili oba bývalí správci muzea Karel Sedlák a Josef Husička. Protože Karel Sedlák byl vzápětí jmenován ředitelem litovelského gymnázia, nastoupil v muzeu pouze do funkce konzervátora pro historické památky v litovelském okrese. Správa muzea tak zůstala v rukou Aloise Šrota (ačkoliv ten chtěl na funkci rezignovat), kterého v květnu 1947 nahradil druhý zmíněný navrátilec Josef Husička.\n\nLitovelské muzeum bylo po většinu své dosavadní existence těsně spjato též s městským archivem. V závěru roku 1946 však místní národní výbor na návrh Zemského archivu v Brně rozhodl, že obě instituce budou odděleny, a přes odpor Karla Sedláka nechal archiv přestěhovat do tehdejšího Národního domu na náměstí Přemysla Otakara. Tam se nacházel ve stavu naprostého chaosu do listopadu 1949, kdy mu byly přiděleny prostory v bývalém městském chudobinci v tak zvaném Domě soukenického cechu na dnešním náměstí Svobody.\n\nPrvní návrhy, aby město Litovel darovalo muzeum litovelskému okresu, se objevily roku 1951, přičemž změnu podporoval i jeho správce Josef Husička. Navrhovatelé předpokládali, že okres může instituci snadněji financovat a že má také lepší přístup ke státním dotacím. Rada Městského národního výboru Litovel předání muzea Okresnímu národnímu výboru Litovel schválila 25. září 1953, ovšem za podmínky, že okresní muzeum bude mít sídlo v Litovli, a to i v případě, že by sídlo okresu bylo přeloženo do jiného města. Předávací smlouva výslovně stanovovala, že v případě, že by tato podmínka nebyla dodržena, bude převod považován za neplatný a okres uvede muzeum do původního stavu před předáním. K fyzickému předání celého muzea, to jest budovy i veškerých sbírek, pak došlo 1. ledna 1954, kdy bylo muzeum zároveň přejmenováno na Okresní muzeum v Litovli. Odborně na něj dohlížela okresní muzejní rada, ustavená roku 1954, a metodickým dohledem bylo pověřeno Krajské vlastivědné muzeum v Olomouci.\n\nV únoru 1953 byl do funkce správce znovu ustanoven Alois Šrot a zpočátku jím zůstal i ve změněných poměrech, ovšem brzy ho vystřídal dlouholetý pracovník muzea Karel Sedlák. Ten roku 1955 navrhl další přejmenování muzea na Okresní muzeum Dr. Jana Smyčky v Litovli, ovšem nezískal podporu ministerstva školství a kultury a na začátku roku 1956 pak bylo muzeum přejmenováno na Okresní vlastivědné muzeum v Litovli.\n\nRoku 1955 přišlo město Litovel o Mladečské jeskyně, které byly převedeny pod národní podnik Turista. Sbírky muzea však byly v těchto letech nadále významně obohacovány. Podle zprávy Karla Sedláka z roku 1956 dosáhla jeho péčí budovaná muzejní sbírka kramářských písní počtu 4301 kusů. Muzeu byl také věnován starý hodinový stroj z radniční věže, pocházející z roku 1572, který byl během Vánoc roku 1958 nahrazen novými hodinami. Dalším významným ziskem byl depot 60 mincí z 15. až 17. století, nalezených roku 1959 během demolice cechovního domu řezníků v Masarykově ulici.\n\nRoku 1956 však muselo být muzeum z důvodu generální opravy budovy veřejnosti uzavřeno. Karel Sedlák zůstal správcem do roku 1960, kdy odešel do penze. Vděku za svou práci pro muzeum se však nedočkal. V té době trpěl ústrky komunistických orgánů, byl vystěhován z bytu a nakonec se z Litovle odstěhoval do Olomouce. Posledním správcem litovelského muzea před ztrátou jeho samostatnosti se nakrátko stal archeolog Jan Beneš.\n\nRoku 1960 byl v rámci reformy územně správního uspořádání státu zrušen okres Litovel a stal se součástí okresu Olomouc. V souvislosti s tím bylo i litovelské okresní muzeum převedeno do správy Vlastivědného ústavu v Olomouci. V následujících desetiletích byla budova muzea opakovaně opravována, přičemž muzejní sbírky byly postupně přesouvány z Litovle do Olomouce. Mezi jednotlivými rekonstrukcemi se uskutečnila také řada významných malířských a místopisných výstav. Po listopadové revoluci roku 1989 město Litovel nějaký čas vážně usilovalo o navrácení sbírek, ovšem po mnoha jednáních nakonec tento záměr opustilo. V závěru 90. let bylo nakonec muzeum, jehož budova se stále nacházela ve špatném technickém stavu, zcela zrušeno a jeho sbírky tak definitivně zůstaly v Olomouci.\n\nPo ztrátě samostatnosti litovelského muzea roku 1960 vypracoval Vlastivědný ústav v Olomouci jako jeho nový správce koncepci jeho oprav a budoucího uspořádání. Uvažovalo se o tom, že muzeum se bude profilovat jako zemědělské, proti čemuž se vyjádřila školská a kulturní komise Městského národního výboru. Město také protestovalo proti tomu, aby z Litovle byly odvezeny nashromážděné muzejní sbírky, přesto však jejich část byla převedena do jiných pracovišť olomouckého ústavu, čímž byl porušen závazek z převodní smlouvy z roku 1953.\n\nV této době se také konečně přikročilo k opravám uzavřené budovy, které připadly Okresnímu stavebnímu podniku v Litovli a zahrnovaly především novou střešní krytinu, elektroinstalaci, nové omítky ve výstavních sálech, výměnu oken a dveří, vyspravení parket v sálech prvního poschodí a vybetonování podlah v depozitářích. Fasáda byla opravena jen na přední straně. Prostor před budovou dostal parkovou úpravu. Dne 8. května 1965 bylo muzeum znovu otevřeno, přičemž návštěvníky v něm čekala nová expozice o dvou částech nazvaných \"Z minulosti Litovle\" a \"Výstavba vesnice\". Provedené práce však nebyly dostatečné a muzejní sbírky se nadále nacházely v nevyhovujícím vlhkém a studeném prostředí.\n\nKromě stálé expozice muzeum také připravovalo příležitostné krátkodobé výstavy. Zpočátku bylo několik z nich zaměřeno na prezentaci děl osobností spojených s litovelským Reálným gymnáziem, které slavilo 65. výročí svého založení. Například roku 1966 byla přímo jako součást zahájení oslav otevřena výstava obrazů absolventa gymnázia akademického malíře Aloise Kučery a následujícího roku v muzeu zase vystavoval další absolvent gymnázia akademický malíř František Doubrava.\n\nDalšími významnějšími výstavami po znovuotevření byla roku 1967 výstava \"Lidové umění na Hané\" a výstavy obrazů Jóži Úprky a plastik Františka Úprky a v závěru roku 1968 výstava obrazů akademického malíře Aljo Berana. Muzeum také začalo znovu budovat své sbírky, do nichž přibylo například osm hanáckých krojů, sokolský kroj, mnoho starých náboženských obrázků, vzácný kříž jako doklad lidového umění či výrobky litovelských hrnčířů, které se roku 1969 staly součástí nové stálé expozice \"Litovelská hrnčina\".\n\nMezi významnější výstavy začátku 70. let patří například tři expozice z roku 1971, a sice výstava obrazů akademického malíře Jindřicha Lenharta, výstava z děl olomouckých malířů let 1921–1971 a výstava \"Již nikdy fašismus\", uspořádaná Svazem protifašistických bojovníků. Následujícího roku pak začala další generální rekonstrukce muzea, jejímž cílem bylo především zajistit statiku budovy. Na opravy bylo vyčleněno více než 1 milion korun. V důsledku těchto prací bylo muzeum znovu zavřeno a všechny jeho sbírky, včetně ceněné sbírky archeologické, byly převezeny do depozitářů Vlastivědného ústavu v Olomouci, odkud se již do Litovle nikdy nevrátily. Rekonstruovaná budova se veřejnosti opětovně otevřela až 14. září 1975, a to s novou stálou expozicí \"Z klenotnice lidové kultury Hané\". Po krátké době však byly zahájeny další adaptační práce, které si opět vyžádaly dočasné uzavření, a to od podzimu 1976 do jara 1977.\n\nV 70. letech byla v přízemí budovy otevřena expozice gramofonů obsahující jak přístroje historické, tak i moderní vyrobené v místním podniku Tesla Litovel. Mezi oběma rekonstrukcemi proběhla v muzeu opět výstava výtvarných prací Aloise Kučery, uspořádaná k jeho nedožitým sedmdesátinám. V dalších letech pak následovalo mnoho výstav především regionálních umělců, mezi nimi například výstava plastik olomouckého sochaře Rudolfa Doležala.\n\nV únoru 1980 předalo muzeum Okresnímu archivu v Olomouci obsah své spisovny sestávající z různých písemností pocházejících především z let 1928 až 1960 a ojediněle obsahující též starší položky pocházející až z roku 1902. Ty z písemností, které měly trvalou historickou hodnotu, byly nejprve uloženy v litovelském pracovišti Okresního archivu v Domě soukenického cechu a roku 1996 byly přemístěny do nové budovy Státního okresního archivu v Olomouci v ulici U Husova sboru. Předaná muzejní registratura byla řazena jen chronologicky, což badatelům velmi stěžovalo orientaci. Pracovníci archivu je uspořádali a inventarizovali až na jaře roku 2008. Dokumenty byly během inventarizace z větší části zařazeny do archivního fondu Okresní vlastivědné muzeum Litovel a z menší části též do osobního fondu Jana Smyčky a do fondu Archiv města Litovel. Tyto dokumenty jsou cenným zdrojem informací nejen o historii muzea a jeho někdejších sbírkách v uvedeném období, ale též o významných litovelských osobnostech jako Jan Smyčka či Karel Sedlák.\n\nRoku 1983 byly v budově muzea opět zahájeny další rekonstruční práce a muzeum proto bylo znovu uzavřeno. Pouze v jeho přízemí se střídaly krátkodobé výstavy, jako například roku 1986 výstava ke stému výročí zahájení provozu na železniční trati Červenka-Litovel. Exponáty z gramofonové expozice si vyžádal zpět jejich majitel Tesla Litovel, a protože jednání o jejich bezúplatném převodu na muzeum skončilo nezdarem, musely být vráceny a podnik je následně rozprodal. Budova měla být během rekonstrukce znovu staticky zajištěna, což měl na starosti podnik Geologický průzkum Rýmařov a stavební práce vykonávala stavební skupina JZD Haňovice. Roku 1989 se však v části hlavního sálu propadl strop a při dalším ohledání se zjistilo, že celé jižní křídlo budovy napadla dřevomorka domácí. Práce se proto protáhly až do dubna 1992.\n\nNa začátku 90. let projevilo město zájem o opětovný převod muzea do své správy a v roce 1991 požádalo Vlastivědné muzeum v Olomouci (což byl nový název dřívějšího Vlastivědného ústavu) o navrácení sbírek i budovy muzea do svého majetku. Po jednáních se obě strany dohodly na kompromisním řešení, podle kterého byla na město převedena budova, ovšem k převodu sbírek mělo dojít až budou v Litovli zajištěny vhodné depozitáře. Provoz muzea zůstal nadále v režii Vlastivědného muzea Olomouc.\n\nV dubnu roku 1992 bylo opravené muzeum opětovně otevřeno, a to expozicí moravské kartografie. Následovala řada dalších výstav, z nichž nejúspěšnější byla výstava karikaturisty a ilustrátora Jiřího Wintra Neprakty \"Kreslený humor\". Olomoucké muzeum požádalo město Litovel, aby na něj ze svého majetku bezúplatně převedlo entomologickou sbírku, kterou za první republiky založil místní cestovatel Alois Nerušil z exponátů, jež si dovezl z Jižní Ameriky. Městské zastupitelstvo uznalo, že v Litovli pro péči o sbírku nebyly vhodné podmínky, a s převodem souhlasilo.\nNaopak další jednání o převodu původních sbírek litovelského muzea na město Litovel proběhla v roce 1994, neboť město splnilo podmínku olomouckého muzea, že musí nejprve zajistit potřebné vhodné prostory. Nové depozitáře měly být v budově kina. Vlastivědné muzeum se také zavázalo, že zajistí novou stálou expozici zaměřenou na litovelskou historii. Než se tak stalo, byla v září 1994 otevřena stálá expozice věnovaná místnímu rodákovi, zápasníku Gustavu Frištenskému. 13. července 2005 pak Vlastivědné muzeum splnilo slib otevřením výstavy \"Z dějin Litovle\". Převod vlastních sbírek se však stále oddaloval, a když se nakonec roku 1996 městská rada v této věci obrátila na Ministerstvo kultury České republiky, obdržela odpověď, že převod sbírek je možný jen pokud je Vlastivědné muzeum samo vyřadí ze své evidence jako přebytečné. Městská rada nakonec po dalších jednáních změnila názor a z důvodu finanční náročnosti péče o sbírky se rozhodla o jejich převod zatím znovu neusilovat.\n\nVe druhé polovině 90. let se již začala výstavní aktivita muzea snižovat, což bylo v srpnu roku 1997 završeno povodní, během níž bylo zaplaveno přízemí budovy. V reakci na to byla výstavní činnost prakticky zastavena, pouze v patře zůstala expozice map a litovelských dějin, přičemž otevírací doba se omezila jen na dva dny v týdnu. To dohromady vedlo k drastickému poklesu návštěvnosti. Památkový ústav Olomouc následně zjistil, že budova se nachází ve velmi špatném stavu, který povodeň ještě dále zhoršila. Vinou špatné krytiny do budovy zatékalo. Vlastivědné muzeum se po jednáních s Památkovým ústavem a městem Litovel rozhodlo výstavní činnost v přízemí neobnovit a ponechat pouze expozice v patře. V té době se v muzeu stále ještě nacházely některé významné exponáty. Mezi nejvzácnější patřily například pozdně gotické sochy Panny Marie a svatého Jana Evangelisty ze skupiny Ukřižování, čtyři střelecké řetězy určené původně pro vítěze každoroční soutěže střelby z kuše na figuru ptáka a také z výtvarného hlediska velmi významná sbírka litovelských hrnčířských výrobků z 19. století. Na začátku ledna 1999 však Vlastivědné muzeum svou litovelskou pobočku zcela zrušilo a o několik měsíců později byly z Litovle odvezeny i poslední exponáty.\n\nNa opravách budovy zrušeného muzea se začalo pracovat v květnu 1999, přičemž práce byly zadány firmě Archatt Brno. Do konce roku byly opraveny střechy a částečně byla budova odvlhčena a opravena její fasáda. Poté byla rekonstrukce na rok zastavena, aby přízemí objektu po povodni lépe vyschlo, a znovu se rozběhla roku 2001 pod vedením olomouckého podniku TS a. s. Během prací byly také zničeny a rozvezeny poslední pozůstatky městských valů ve Smyčkově ulici za budovou muzea. Rekonstrukce se nakonec protáhla až do roku 2004. Částečně to bylo z důvodu nedostatku financí, kvůli němuž byly v roce 2003 práce na čas zastaveny, a také z důvodu pomalu postupující výstavby nové kanalizace ve městě, neboť bez kanalizační přípojky nemohla být budova zkolaudována.\nJiž během oprav budovy městská rada současně jednala o obnovení muzea. Vlastivědné muzeum Olomouc však jednoznačně odmítlo odvezené sbírky do Litovle vrátit a neúspěchem skončil také návrh na obnovení jeho litovelské pobočky. V září 2003 byla vedoucí chystaného muzea jmenována Zdena Frištenská, která na počátku roku 2004 začala z darů občanů znovu budovat nové muzejní sbírky. Jejím přičiněním byl také znovu založen muzejní spolek, který na své ustavující schůzi 31. března 2004 přijal název Muzejní společnost Litovelska.\n\nMuzeum bylo slavnostně otevřeno 11. září 2004 během Litovelských slavností. Začátky však byly velmi skromné, neboť obnovené muzeum nemělo prakticky žádné vlastní sbírky. Prvními expozicemi byly výstava fotografií \"Přírodní katastrofy v Litovli\", dokumentující litovelské povodně a také tornádo v Litovli roku 2004, instalace \"Litovel v obrazech\", sestávající z obrazů, které do té doby zdobily kanceláře městského úřadu, a výstava \"80 let tělovýchovné jednoty Vodní sporty a 10 let závodu Bobr Cup\". Přesto se obnovení muzea setkalo se zájmem veřejnosti a v prvních třech měsících ho navštívilo přibližně tisíc lidí. V přízemí budovy byla místo výstavních prostor po desítkách let opět otevřena restaurace.\nPo dalším shromažďování darů pak byla 17. února 2005 otevřena stálá výstava\"Litovelská řemesla první poloviny 20. století\", obsahující rozsáhlou sbírku nářadí, nástrojů a jiných dokladů někdejších řemeslnických dílen ve městě. Výstavu na konci roku doprovodila akce \"Oživlá řemesla\", během níž mohli návštěvníci zhlédnout řemeslníky při práci. Protože se setkala s velkým ohlasem (navštívilo ji asi 300 lidí), stala se z ní každoroční tradice, přičemž vzrostl také počet představovaných řemesel. Mezi ně patří například řezbářství, drátenictví či obuvnictví a jednorázově se představují i mnohá další. Rovněž rozšiřování sbírky z darů občanů pokračovalo i v dalších letech, a tak byla stálá výstava řemesel roku 2008 obohacena o řeznickou a sedlářskou expozici.\nZ dočasných výstav stojí za zmínku například expozice zaměřená na historii litovelské Střelecké společnosti, vystavená v únoru až srpnu 2005. Na přelomu června a července téhož roku zde byly také vystavené předměty z otevřené schránky ukryté v makovici věže kostela svatého Marka, pocházející ze 17. až 20. století.\n\nZatím poslední rekonstrukce budovy proběhla od srpna 2014 do srpna 2015, kdy bylo k výstavním účelům upraveno její podkroví, v němž byly vybudovány dva výstavní sály. 13. ledna 2016 zde pak byly otevřeny dvě nové dlouhodobé expozice, a sice \"Od mechanického hracího strojku k modernímu gramofonu\" a \"Gustav Frištenský\". Ve stejné době byl rekonstruován také blízký dům v ulici 1. máje č. p. 800, v jehož části si muzeum následně zřídilo nové depozitáře. Tento dům, postavený v 19. století na místě dřívějších hradeb nedaleko budovy střelnice, patřil část své historie také zakladateli muzea Janu Smyčkovi. Muzeum získalo pro své potřeby některé místnosti v jeho přízemí hned po svém znovuotevření roce 2004, ovšem tyto prostory nebyly pro bezpečné uložení sbírek příliš vhodné, a musely být proto potřebám muzea lépe přizpůsobeny. Během rekonstrukce probíhající od podzimu 2014 do léta 2015 byly v suterénu upraveny podlahy a kanalizace tak, aby zde byla menší vlhkost a také aby se zabránilo případnému zaplavení. V zadní části domu byla zbourána zděná terasa, místo níž byl postaven přístavek ukrývající nakládací rampu s malou zdviží pro dopravu předmětů dovnitř budovy. Opravy tohoto domu stály dohromady s rekonstrukcí muzejního podkroví 17,8 miliónu korun, z čehož 11 miliónů poskytl Evropský fond pro regionální rozvoj.\n\n"}
{"id": "1300448", "url": "https://cs.wikipedia.org/wiki?curid=1300448", "title": "Denise Holzkampová", "text": "Denise Holzkampová\n\nDenise Holzkampová (* 4. července 1973) je bývalá německá sportovní šermířka, která se specializovala na šerm kordem. Německo reprezentovala v devadesátých letech a v prvním desetiletí jednadvacátého století. V roce 2000 byla členkou německého olympijského týmu jako náhradnice družstva kordistek. V roce 1998 obsadila druhé místo na mistrovství světa a v roce 1999 obsadila třetí místo na mistrovství Evropy v soutěži jednotlivkyň. S německým družstvem kordistek vybojovala v roce 1998 titul mistryň Evropy.\n\nLOH Sydney 2000 (archiv) \n"}
{"id": "1300450", "url": "https://cs.wikipedia.org/wiki?curid=1300450", "title": "Eva-Maria Ittnerová", "text": "Eva-Maria Ittnerová\n\nEva-Maria Ittnerová (* 21. září 1961 Düsseldorf, Německo) je bývalá západoněmecká a německá sportovní šermířka, která se specializovala na šerm kordem. Západní německo a později sjednocené Německo reprezentovala v osmdesátých a devadesátých letech. Na olympijských hrách startovala v roce 1996 v soutěži jednotlivkyň a družstev. V soutěži jednotlivkyň se na olympijských hrách 1996 probojovala do čtvrtfinále. V roce 1991 obsadila druhé místo na mistrovství světa a v roce 1993 třetí místo na mistrovství Evropy v soutěži jednotlivkyň. S německým družstvem kordistek vybojovala v roce 1990 titul mistryň světa.\n"}
{"id": "1300453", "url": "https://cs.wikipedia.org/wiki?curid=1300453", "title": "Ute Schaeperová", "text": "Ute Schaeperová\n\nUte Schaeperová (* 1. května 1967 Großburgwedel, Německo) je bývalá západoněmecká a německá sportovní šermířka, která se specializovala na šerm kordem. Západní německo a později sjednocené Německo reprezentovala v osmdesátých a devadesátých letech. V roce 1989 obsadila druhé místo na mistrovství světa v soutěži jednotlivkyň. S německým družstvem kordistek vybojovala v roce 1990 titul mistryň světa.\n\nmunzinger.de\n"}
{"id": "1300455", "url": "https://cs.wikipedia.org/wiki?curid=1300455", "title": "Bernard Germain de Lacépède", "text": "Bernard Germain de Lacépède\n\nBernard Germain de Lacépède (26. prosince 1756, Agen−6. října 1825, Épinay-sur-Seine) byl francouzský přírodovědec a aktivní svobodný zednář. K zájmu o přírodní vědy jej podnítilo prostudování díla \"Histoire Naturelle\" od Comte de Buffona a v jehož rozšiřování pokračoval. V roce 1799 se stal senátorem a roku 1801 prezidentem Sénat conservateur. O dva roky později mu byl udělen Řád čestné legie, roku 1804 se poté stal ministrem a roku 1819 získal čestný titul Pair. Kvůli práci v politice však již neučinil žádný větší přínos pro vědu. \n\nNa jeho počest je pojmenována zátoka Lacepede Bay, Lacepedeho ostrovy a ještěr \"Phelsuma cepediana\".\n"}
{"id": "1300456", "url": "https://cs.wikipedia.org/wiki?curid=1300456", "title": "Monika Sozanská", "text": "Monika Sozanská\n\nMonika Sozanská (* 13. března 1983 Bolesławiec, Polsko) je bývalá německá sportovní šermířka polského původu, která se specializovala na šerm kordem. Německo reprezentovala v prvním a druhém desetiletí jednadvacátého století. Na olympijských hrách startovala v roce 2012 v soutěži jednotlivkyň a družstev. V roce 2012 obsadila třetí místo na mistrovství Evropy v soutěži jednotlivkyň. S německým družstvem kordistek vybojovala v roce 2010 druhé místo na mistrovství světa a v roce 2008 druhé místo na mistrovství Evropy.\n"}
{"id": "1300457", "url": "https://cs.wikipedia.org/wiki?curid=1300457", "title": "Synagoga v Hranicích", "text": "Synagoga v Hranicích\n\nSynagoga v Hranicích je dnes nečinná synagoga vystavěná v maursko-byzantském stylu s výrazným čelním (západním) štítem nad poloválcovou parkánovou baštou v úrovni městských hradeb. Nachází se mezi Janáčkovou a Čechovou ulicí. Tyto ulice spojují tzv. „Židovské schody“ vedoucí z bývalých hradeb. Z tohoto schodiště je uličkou umožněn vstup do synagogy. Stavba byla dokončena roku 1864 dle návrhu rakouského architekta Franze Machera. Je chráněna jako kulturní památka České republiky.\n\nV místě dnešní budovy stála před rokem 1863 dřevěná synagoga postavená ve třicátých letech 17. století. Ta byla sbořena a na základě návrhu víděňského architekta Franze Machera byla započata výstavba synagogy v maursko-byzantském slohu.\n\nV období druhé světové války se plánovalo zboření stavby, které ovšem nebylo realizováno. V roce 1939 byl z průčelí synagogy odstraněn hebrejský nápis s desaterem. Roku 1940 byl v synagoze ukončen provoz bohoslužeb a až do roku 1943 byla stavba nepoužívaná. V tomto roce se ovšem dočkala rekonstrukce a přestavby na městské muzeum.\n\nPo válce dostala budovu do péče Církev československá husitská a židovské bohoslužby probíhaly v různých jiných prostorách. Jedna z modliteben na Masarykově náměstí čp. 8/9 sloužila svým účelům až do roku 1969. Synagogální sbor zanikl v roce 1975. CČSH budovu pronajímá městu Hranice, které ji užívají jako výstavní síň.\n\n"}
{"id": "1300458", "url": "https://cs.wikipedia.org/wiki?curid=1300458", "title": "Můj první den na novém pracovišti", "text": "Můj první den na novém pracovišti\n\nMůj první den na novém pracovišti je téma televizního cyklu Bakaláři, který pro vysílání v roce 1977 připravilo ostravské studio Československé televize. Podle námětů televizních diváků napsal scenárista Vladimír Kotmel tři televizní povídky: \"Silo\", \"Telefon\" a \"Transfúze\". Režisérem pořadu byl Václav Hudeček. Součástí pořadu bylo i vylosování pěti čísel Matesa.\n\nObsazení\n\nObsazení\n\nSynopse\n\nMladý inženýr Martin Bouda (Tomáš Töpfer) nastupuje po škole do svého prvního zaměstnání v projekční kanceláři. Kolegové z kanceláře mu na uvítanou ihned připraví několik žertíků ve formě výzvědných telefonátů, ve kterých předstírají kádrováka, závodního lékaře nebo mzdovou účetní a zjišťují osobní informace např. o tom, zda je ženatý, kolik má dětí, zda umí plavat nebo hrát na nějaký hudební nástroj, jak velkou má hlavu nebo zda má mandle nebo mu namluví, že se stala chyba a jeho nástupní plat je ve skutečnosti vyšší. Poté, co Bouda zjistí, že si z něj zaměstnanci podniku dělají legraci, tak následujícímu volajícímu vše od plic vyčte. Avšak tentokrát byl telefonát skutečný a hned vzápětí volá sám ředitel podniku, aby se Bouda dostavil k němu do kanceláře. Kolegové se nováčkovi omlouvají, avšak jeden z nich (ten, který se žertíků na Boudu neúčastnil) připraví i pro ně jeden malý ostrý žertík ve formě připínáčků na židlích.\nObsazení\n\n\nRecenzent v Tvorbě (32/1977) ostravské vydání Bakalářů zhodnotil takto: „\"Ostravští Bakaláři (...) mile překvapili. Všechny tři příběhy obsahovaly dramaticky nosné dějové zápletky, které v scenáristickém zpracování Vladimíra Kotmela nepostrádaly přesvědčivost ani situační působivost. Nápad s pohotovou konferenciérkou, jež jednotlivými epizodami volně prochází a na vhodných místech jejich průběh vtipně glosuje nebo doplňuje o další souvislosti, čímž celý program stylisticky sjednocuje, patřil ke stejně šťastným jako ten, na jehož základě byla realizace svěřena zkušenému pražskému režisérovi Václavu Hudečkovi, který snímek natočil se zjevnou řemeslnou rutinou a žánrovou vybroušeností. Problémem však i nadále zůstává závěrečná beseda s autory použitých námětů, která má s atmosférou předchozího programu většinou pramálo společného a působí zcela izolovaně. Bylo by záslužné, kdyby se zainteresovaným scenáristům podařilo vymyslet způsob, jakým tuto sekvenci nápaditěji využít a organicky ji začlenit do kontextu uvedených dramatických příběhů.\"“ \n\n"}
{"id": "1300459", "url": "https://cs.wikipedia.org/wiki?curid=1300459", "title": "Papcel", "text": "Papcel\n\nPapcel je litovelský průmyslový podnik zabývající se výrobou strojů pro zpracování papíru.\n\nFirma vznikla v roce 1950. Posléze se jejím majitelem stal podnikatel David Dostál prostřednictvím své společnosti VEGA-HSH. Za jeho působení firma obchodovala například s Ruskem. Když se roku 2012 dostal do finančních obtíží španělský konkurent Gorostidi, koupila společnost Papcel jak jeho značku, tak také získala jeho vědomosti a znalosti (know-how). O dva roky později (2014) se společnosti navíc podařilo převzít také francouzskou firmu ABK. Aby mohl Papcel i nadále expandovat, rozhodl se David Dostál prodat polovinu své firmy podnikateli Tomáši Krskovi a jeho finanční skupině Bohemia Industry. K transakci došlo 27. února 2017. V té době Papcel řadili zástupci kupce mezi pět největších firem světa ve svém oboru. Od této změny si Papcel při prodeji sliboval vyšší možnost proniknutí na asijské trhy, například v Íránu nebo v jihovýchodní Asii.\n\nV roce 2018 se ale společnost dostala do finančních potíží. Vliv na to mělo ze strany zákazníků Papcelu zrušení několika již nasmlouvaných objednávek a to především z důvodu nedobré finanční kondice objednavatelů. Zároveň firmu Papcel oslaboval spor mezi svými dvěma akcionáři a vedle toho navíc ještě řešil arbitráž, kterou vůči němu od předchozího roku (2017) vedl jeden z jeho běloruských zákazníků. Následkem toho se česká firma stala nedůvěryhodnou pro banky a ty jí tak odmítly půjčovat finanční prostředky na její činnost. Během března roku 2019 skončily spory akcionářů prodejem části vlastněné podnikatelem Krskem zpět druhému akcionáři Davidu Dostálovi. S ohledem na finanční těžkosti se firma v polovině září 2019 dostala do úpadku, který sama na sebe vyhlásila. V té době totiž svým věřitelům dlužila 418 milionů korun. V závěru měsíce listopadu roku 2019 projevila německá společnost Bellmer, podnikající v totožném oboru jako Papcel, zájem o výrobní haly litovelské firmy a o část jejích zaměstnanců s vidinou odkoupení i zbývající části Papcelu. Na počátku ledna 2020 nahlásili věřitelé pohledávky vůči Papcelu ve výši 1,7 miliardy korun a soud tak poslal Papcel do konkurzu.\n\n"}
{"id": "1300461", "url": "https://cs.wikipedia.org/wiki?curid=1300461", "title": "Litovel (železniční stanice)", "text": "Litovel (železniční stanice)\n\nLitovel je železniční stanice v Olomouckém kraji. Nachází se v severní části města Litovel v blízkosti Uničovské ulice v nadmořské výšce 235 metrů nad mořem.\n\nStanice se nachází mezi stanicemi Červenka a Litovel město na železniční trati 273 Červenka-Prostějov. Je zařazena do integrovaného dopravního systému, ale není zde možné zakoupit jízdenky – cestující jsou odbavováni ve vlaku.\n\n"}
{"id": "1300463", "url": "https://cs.wikipedia.org/wiki?curid=1300463", "title": "Mariánský sloup (Litovel)", "text": "Mariánský sloup (Litovel)\n\nMariánský morový sloup v Litovli se nachází na hlavním náměstí Přemysla Otakara. Byl postaven v roce 1724 na paměť morové epidemie z roku 1714. Autorství sloupu je připisováno olomouckému architektu Václavu Renderovi a sochaři Janu Sturmerovi. Sloup vznikl z popudu městské rady, finančně na něj přispěl purkmistr Udalrich Schneider. V roce 1889 byl sloup renovován. Je chráněn jako kulturní památka. V roce 2014 bylo během rekonstrukce náměstí ke sloupu přidáno noční nasvícení.\n\nZákladna sloupu je vytvořena jako osmiboká otevřená kaple. Uvnitř kaple je socha sv. Pavlíny a sv. Rozálie. Kolem kaple jsou na čtyřech podstavcích sochy morových světců – sv. Šebestiána, sv. Rocha, sv. Karla Boromejského a sv. Františka Xaverského. Vrchol kaple přechází do kuželovitého dříku sloupu, na jehož vrcholu je socha Panny Marie Immaculaty, kterou adorují andělé.\n\nNa soklu jsou dva latinské nápisy. První v překladu říká: \"„Založení sochy blahoslavené Panny Marie a Pavlíny, ochraňující obec před morem a ohněm, obnoveno nákladem dobrodinců.“\" Druhý nápis říká: \"„Renovováno 1889.“\"\n\nIkonografická koncepce památky klade důraz na postavu sv. Pavlíny, která byla v oblasti značně oblíbená a spojovaná se zázraky z doby moru.\n\nJako autor soch je uváděn Jan Sturmer, ale studium jednotlivých detailů a kolísavá kvalita soch dokládá, že sochy čtyř světců vytvořila podle Sturmerových předloh spíše jeho dílna a sám Sturmer pak zhotovil ženské sochy – Pannu Marii, sv. Rozálii a sv. Pavlínu.\n\nArchitektonická koncepce díla je připisována Václavu Renderovi, protože sloup vykazuje celou řadu podobností s jinými Renderovými pracemi. V záznamech o výstavbě sloupu je navíc zmíněn jistý Wenzel (patrně Václav Render). Sporný je vliv Antonia Beduzziho.\n\n"}
{"id": "1300465", "url": "https://cs.wikipedia.org/wiki?curid=1300465", "title": "Maureen Nisimaová", "text": "Maureen Nisimaová\n\nMaureen Roxane Nelly Nisimaová (* 30. července 1981 Bondy, Francie) je bývalá francouzská sportovní šermířka původem z Afriky, která se specializovala na šerm kordem. Francii reprezentovala v prvním a druhém desetiletí jednadvacátého století. Na olympijských hrách startovala v roce 2004 v soutěži jednotlivkyň a družstev. V soutěži jednotlivkyň získala na olympijských hrách 2004 bronzovou olympijskou medaili. V roce 2010 získala titul mistryně světa a v roce 2002 titul mistryně Evropy v soutěži jednotlivkyň. S francouzským družstvem kordistek vybojovala na olympijských hrách 2004 bronzovou olympijskou medaili a v roce 2005, 2007 a 2008 vybojovala s družstvem titul mistryň světa.\n"}
{"id": "1300474", "url": "https://cs.wikipedia.org/wiki?curid=1300474", "title": "Sophie Moresséeová-Pichotová", "text": "Sophie Moresséeová-Pichotová\n\nSophie Moresséeová-Pichotová (* 3. dubna 1962 Sissonne, Francie) je bývalá francouzská moderní pětibojařka a sportovní šermířka, která se specializovala na šerm kordem. Francii reprezentovala v osmdesátých a devadesátých letech. Na olympijských hrách startovala v roce 1996 v soutěži jednotlivkyň a družstev a v roce 2000 v soutěži družstev. V roce 1988 a 1992 obsadila druhé místo na mistrovství světa v soutěži jednotlivkyň. S francouzským družstvem kordistek vybojovala na olympijských hrách 1996 zlatou olympijskou medaili a v roce 1998 vybojovala s družstvem titul mistryň světa. \n\nV moderním pětiboji reprezentoval Francii v osmdesátých letech a na přelomu osmdesátých a devadesátých lete. V roce 1986 obsadila druhé místo na mistrovství světa a v roce 1989 druhé místo na mistrovství Evropy v individuální soutěži a společně s krajankami z individuální soutěže vybojovaly v roce 1986 titul mistryň světa.\n"}
{"id": "1300475", "url": "https://cs.wikipedia.org/wiki?curid=1300475", "title": "Katedrála svatého Jana Křtitele (Varšava)", "text": "Katedrála svatého Jana Křtitele (Varšava)\n\nArcikatedrála svatého Jana Křtitele ve Varšavě (polsky: \"Bazylika archikatedralna św. Jana Chrzciciela w Warszawie\") je římskokatolická katedrála ve stylu cihlové gotiky v polském hlavním městě Varšavě. Katedrála je sídelním kostelem arcibiskupa varšavského. Jde o jednu ze tří katedrál ve Varšavě, která je ovšem jako jediná arcikatedrálou.\n\nJelikož během druhé světové války byla katedrála stejně jako velká část Varšavského starého města zničena, bylo po válce provedene její historizující (nikoliv předválečná) rekonstrukce. Společně s obnoveným Starým městem a královským hradem je katedrála zapsána na seznamu světového kulturního dědictví UNESCO.\n\n\n\n"}
{"id": "1300477", "url": "https://cs.wikipedia.org/wiki?curid=1300477", "title": "Římskokatolická farnost Bílá Lhota", "text": "Římskokatolická farnost Bílá Lhota\n\nŘímskokatolická farnost Bílá Lhota je územní společenství římských katolíků s farním kostelem svaté Kateřiny Alexandrijské v děkanátu Konice.\n\nObec je poprvé zmiňována roku 1350. Původně byla přifařena do Moravičan, roku 1784 vznikla lokálie a roku 1855 byla zřízena samostatná farnost. Farní kostel je klasicistní z roku 1789.\n\nK červnenci 2018 zde působí jako administrátor excurrendo P. Mgr. Radomír Metoděj Hofman, OT (in materialibus), od července 2018 je administrátorem excurrendo in spiritualibus P. Mgr. Ing. arch. Kristián Libant CM.\nDo farnosti přísluší následující obce s těmito sakrálními stavbami:\n\nVe farnostech na Konicku, které spravuje Německý řád (Bouzov, Luká, Bílá Lhota, Chudobín, Měrotín, Náměšť na Hané) vychází od roku 2001 občasník Farní trouba.\n\nVe farnosti se koná tříkrálová sbírka. V roce 2017 činil její výtěžek v Bílé Lhotě 4 364 korun.\n\n"}
{"id": "1300478", "url": "https://cs.wikipedia.org/wiki?curid=1300478", "title": "Bartova kometa", "text": "Bartova kometa\n\nBartova kometa (\"Bart's Comet\") je 117. díl amerického animovaného seriálu Simpsonovi. Premiéru měl v televizi Fox Broadcasting Company 5. února 1995.\n\nKdyž ředitel Skinner na školní akci týdnu vědy vypustí na závěr balón, Bart za něj zatáhne a balón se změní na podobu ředitele s nápisem „Jsem prdeláč Skinner“. Bart musí za trest v pět ráno pomáhat Skinnerovi v astronomii. Skinner si všimne balónu a nechá Barta samotného s dalekohledem a vybavením. Bart toho využije a objeví kometu, u které se zjistí, že se blíží ke Springfieldu. Město se rozhodne jí odpálit raketou. Ta byla ovšem vystřelena předčasně, takže kometu minula a trefila most, jedinou únikovou cestu. Simpsonovi se jdou schovat do krytu k Flandersovým, kam později zavítají i všichni ostatní. Kryt nejde zavřít, a tak se všichni rozhodnou vyhodit nedůležitého člověka, a to je Flanders a jeho obchod pro leváky. Všem je Flanderse líto a jdou za ním ven. Kometa se nakonec rozpadá kvůli vrstvě smogu na malý kámen, který si Bart nechá. \n"}
{"id": "1300479", "url": "https://cs.wikipedia.org/wiki?curid=1300479", "title": "Městské opevnění (Litovel)", "text": "Městské opevnění (Litovel)\n\nMěstské opevnění v Litovli vzniklo se souhlasem krále Jana Lucemburského. A to listinou vydanou v Brně 3. února 1327. Město Litovel bylo touto listinou sproštěno po dobu 12 let všech platů. Výstavba opevnění byla velice nákladná a pracná. Hradby byly 1280 metrů dlouhé, 4,8 metrů vysoké a 2 metry široké. Výstavba byla rozvržena na 21 let. Lze tedy předpokládat že hradby stály již v roce 1346, kdy město Litovel uzavřelo obranný pakt s Olomoucí a Uničovem. Město mělo dvě hradební brány „horní Uničovskou“, „dolní Olomouckou“ a dvě věže „západní Mlýnskou“, „východní Jateční“ (později Prašnou). Hradby odolaly i husitským nájezdníkům. Zdolány byly až během třicetileté války. Z hradeb se do dnešních dní dochovaly jen zbytky a to souvislý pás podél Švédské uličky v jihovýchodní části města. \n"}
{"id": "1300482", "url": "https://cs.wikipedia.org/wiki?curid=1300482", "title": "Hvězda (naučná stezka)", "text": "Hvězda (naučná stezka)\n\nHvězda je naučná stezka na území stejnojmenné přírodní památky v Litovli v okrese Olomouc v Olomouckém kraji.\n\nStezka vede od vstupní tabule u Muzea Litovel v historickém centru Litovle přes území přírodní památky Hvězda. Pak míří na sever přes železniční stanici Litovel město a končí infotabulí o místním festivalu Hanácké Benátky nedaleko kaple svatého Jiří. Z přírodního hlediska se věnuje především vlhkým loukám, rákosinám a mokřadům.\n\nV mokřadech žije řada vzácných rostlinných i živočišných druhů, například rosnička zelená, kuňka obecná, sněženka podsněžník, ostřice vyvýšená nebo krtičník křídlatý.\n\nNaučná stezka má sedm zastavení:\n"}
{"id": "1300484", "url": "https://cs.wikipedia.org/wiki?curid=1300484", "title": "Valérie Barloisová-Lerouxová", "text": "Valérie Barloisová-Lerouxová\n\nValérie Barloisová-Lerouxová (* 28. května 1969 Melun, Francie) je bývalá francouzská sportovní šermířka, která se specializovala na šerm kordem. Francii reprezentovala v devadesátých letech. V průběhu sportovní kariéry závodila i pod jménem Valérie Barloisová-Mevelová. Na olympijských hrách startovala v roce 1996 a 2000 v soutěži jednotlivkyň a družstev. V soutěži jednotlivkyň získala na olympijských hrách 1996 stříbrnou olympijskou medaili. S francouzským družstvem kordistek vybojovala na olympijských hrách 1996 zlatou olympijskou medaili a v roce 1998 vybojovala s družstvem titul mistryň světa.\n"}
{"id": "1300485", "url": "https://cs.wikipedia.org/wiki?curid=1300485", "title": "CA Huracán", "text": "CA Huracán\n\nClub Atlético Huracán je argentinský fotbalový klub z jižního předměstí Buenos Aires, který je účastníkem nejvyšší argentinské soutěže. Získal pět titulů mistra Argentiny. Klubové barvy jsou červená a bílá.\n\nV roce 1903 založila skupina studentů ve čtvrti Nueva Pompeya klub \"Los Chiquitos de Pompeya\" (Děti z Pompeya), roku 1907 přejmenovaný na \"Verde esperanza y no pierde\" (Zelená naděje a žádné ztráty). Roku 1908 přijal název \"Huracán\" (Hurikán) podle stejnojmenného horkovzdušného balónu argentinského vzduchoplavce Jorge Newberyho, balón se objevil také v klubovém znaku. Newbery přijal čestné předsednictví klubu, protože Huracán postoupil ze třetí ligy do první, stejně jako jeho balón přeletěl tři země (Brazílii, Uruguay a Argentinu). Huracán má přezdívku \"El Globo\" (Balón), říká se mu také \"Quemeros\" (Paliči) podle toho, že původní hřiště leželo nedaleko městské spalovny odpadků. V roce 1947 se klub přestěhoval na stadión Estadio Tomás Adolfo Ducó ve čtvrti Pargue Patricios.\n\nCA Huracán se stal čtyřikrát amatérským mistrem Argentiny (1921, 1922, 1925, 1928), po profesionalizaci ligové soutěže získal jediný titul v roce 1973, vicemistrem se stal v letech 1975, 1976, 1994 a 2009. Odehrál 75 ročníků nejvyšší soutěže (naposledy se do ní vrátil roku 2014 po tříletém pobytu ve druhé lize) a v historické tabulce ligy figuruje na osmém místě. V roce 2014 vyhrál Copa Argentina i Supercopa Argentina. Druholigové prvenství získal Huracán v letech 1990 a 2000. Na mezinárodní scéně vyhrál Copa Ciudad de Santiago 1980 a Trofeo Ibérico 1984, na Copa Sudamericana 2015 postoupil do finále, kde po dvou bezbrankových remízách prohrál s kolumbijským Independiente Santa Fe na penalty. Třikrát se zúčastnil Poháru osvoboditelů: v roce 1974 skončil v semifinálové skupině, v roce 2015 vypadl v základní skupině a v roce 2016 bylo jeho konečnou stanicí osmifinále.\n\n\n"}
{"id": "1300486", "url": "https://cs.wikipedia.org/wiki?curid=1300486", "title": "Brigitte Benonová", "text": "Brigitte Benonová\n\nBrigitte Benonová (* 26. května 1963) je bývalá francouzská sportovní šermířka, která se specializovala na šerm kordem. Francii reprezentovala v osmdesátých a devadesátých letech. V roce 1988 získala titul mistryně světa v soutěži jednotlivkyň. S francouzským družstvem kordistek vybojovala v roce 1988 a 1991 druhé místo na mistrovství světa.\n"}
{"id": "1300489", "url": "https://cs.wikipedia.org/wiki?curid=1300489", "title": "Sangita Tripathiová", "text": "Sangita Tripathiová\n\nSangita Tripathiová (* 8. července 1968 Paříž, Francie) je bývalá francouzská sportovní šermířka, která se specializovala na šerm kordem. Francii reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2000 v soutěži jednotlivkyň a družstev. V roce 1994 získala titul mistryně Evropy v soutěži jednotlivkyň. S francouzským družstvem kordistek vybojovala v roce 1998 titul mistryň světa.\n"}
{"id": "1300491", "url": "https://cs.wikipedia.org/wiki?curid=1300491", "title": "Homer klaunem", "text": "Homer klaunem\n\nHomer klaunem (\"Homie the Clown\") je 118. díl amerického animovaného seriálu Simpsonovi. Premiéru měl v televizi Fox Broadcasting Company 12. února 1995.\n\nŠáša má dluhy a problémy s mafií, a tak zakládá klaunskou akademii. Do ní se nadšeně zapisuje Homer, který ji absolvuje. Homer začíná pracovat též jako klaun. Brzy zjistí, že ho stěží někdo rozezná od Šáši, a proto začne zneužívat jeho výhod. Mafie si ho splete a unese ho. Šáša za mafií dorazí, ale když se dozví, že dopadla jiného klauna, přiblíží se k Homerovi a snaží se mafii oklamat tak, aby nezjistila, kdo je pravý Šáša. Homer nechtěně Šášu prozradí, ale šéf mafie se za oklamání naštve na oba a nezabije je pouze v případě, že zvládnou spolu naráz na jedné minitříkolce přejet smyčku. Homer a Šáša před smyčkou zvládnou lecjaké čísla a smyčku dokáží několikrát přejet, čímž se mafie dostává k Šášově zaplacení dluhu o výši 48 dolarů, které Šáša zaplatí. \n"}
{"id": "1300492", "url": "https://cs.wikipedia.org/wiki?curid=1300492", "title": "Claire Augrosová", "text": "Claire Augrosová\n\nClaire Augrosová (* 26. června 1975 Dijon, Francie) je bývalá francouzská sportovní šermířka, která se specializovala na šerm kordem. Francii reprezentovala v devadesátých letech a v prvním desetiletí jednadvacátého století. V roce 2003 obsadila třetí místo na mistrovství Evropy v soutěži jednotlivkyň.\n"}
{"id": "1300495", "url": "https://cs.wikipedia.org/wiki?curid=1300495", "title": "Vyhlídka (kniha)", "text": "Vyhlídka (kniha)\n\nVyhlídka je osmnáctým románem amerického spisovatele detektivních knih Michaela Connellyho a zároveň třináctou knihou s losangeleským detektivem Hieronymem \"Harrym\" Boschem v hlavní roli.\n\nTento román se poprvé objevil jako seriál na pokračování v New York Times magazínu. Byl publikován v šestnácti částech od 17. září 2006 do 21. ledna 2007. Connelly později přepsal a rozšířil některé kapitoly a příběh byl vydán v podobě knihy v květnu 2007. Mnoho kritiků zaznamenalo, že tato seriálová verze knihy s Harrym Boschem postrádá psychologickou hloubku předchozích knih, ale kompenzuje to rychlým dějovým spádem.\n\nV knize Vyhlídka se Bosch znovu setkává se svou poslední vážnou přítelkyní, agentkou FBI Rachel Wallingovou. Bosch dostane za úkol zaškolit nového a mnohem mladšího partnera Ignacia \"Iggyho\" Ferrase a společně jsou pověřeni vyšetřováním vraždy lékařského technika Stanleyho Kenta. Vražda se stala na vyhlídce na Mullholand Drive a vypadala jako poprava. Na místo dorazí speciální jednotka FBI vedená agentkou Wallingovou. Agenti FBI se snaží převzít celé vyšetřování a tvrdí že je v sázce národní bezpečnost, ale Bosch jim odmítne ustoupit. Wallingová se zaměří na krádež radioaktivního cezia, ke které došlo v nemocnici, s níž Kent spolupracoval na onkologickém oddělení. Její neochota sdílet informace Bosche pouze utvrzuje v touze tento případ vyřešit.\n\nDůkazy naznačují, že tato vražda je součástí teroristického plánu, jehož cílem je vyrobit a odpálit tzv. špinavou bombu, což ospravedlňuje snahu FBI odstavit policejní oddělení a Bosche na vedlejší kolej. To však Bosch odmítá, a navzdory FBI dál intenzivně pátrá po vrazích Stanleyho Kenta. To dělá starosti jeho mladému nezkušenému parťákovi, protože má pocit, že Boschovy kroky ohrožují jeho kariéru u policie. Agenti FBI včetně Rachel Wallingové považují Boschův postup za nebezpečný a ohrožující jejich snahu získat zpátky ukradené cezium a dopadnout známé teroristy. Bosch se však spoléhá na své instinkty a zkušenosti a dál pokračuje ve svém vyšetřování. Nakonec se mu podaří vraždu vyřešit a také najít ztracené cezium.\n\"Harry Bosch\", hlavní detektiv přidělený k tomuto případu. Je hlavní postavou v tomto a dvanácti předchozích románech v sérii.\n\n\"Rachel Walling\", v několika předchozích knihách udržovala milostný poměr s Harrym Boschem. Zatímco Harry doufá, že by se mohli dát s Rachel znovu dohromady, jejich vztah je značně napjatý kvůli neshodám v otázce vyšetřování jejich společného případu.\n\n\"Ignacio \"Iggy\" Ferras\", Boschův mladý parťák. Iggy chce postupovat podle předpisů a vážně ho zneklidňuje Boschovo obcházení pravidel. V jednu chvíli Boschovi sdělí, že už s ním nemůže dál pracovat a požádá si o nového partnera.\n\n\"Stanley Kent\", oběť vraždy. Z nemocnice v Los Angeles ukradl 32 kusů cezia na nátlak neznámých únosců, kteří drželi jeho manželku jako rukojmí. Pokud by toto cezium bylo použito pro výrobu špinavé bomby, mohly by zemřít desetitisíce lidí na následky ozáření.\n\n\"Alicia Kent\", nádherná manželka zavražděného. Byla zadržována jako rukojmí dvěma únosci, což donutilo jejího manžela Stanleyho Kenta ukrást z nemocnice cezium.\n\n\"Jack Brenner\", parťák a nadřízený Rachel Wallingové a také vedoucí vyšetřování ze strany FBI. Jeho hlavním úkolem je vypořádat se s hrozbou, jež představuje ukradené cezium. Boschovo vyšetřování vraždy je pro něj až druhořadé.\n\n\"Cliff Maxwell\", agent FBI pracující na tomto případu. V průběhu vyšetřování měl s Boschem dva násilné konflikty.\n"}
{"id": "1300497", "url": "https://cs.wikipedia.org/wiki?curid=1300497", "title": "Kostas Samaras", "text": "Kostas Samaras\n\nKostas Samaras (13. července 1940 – 8. října 2015) byl český podnikatel řeckého původu, po sametové revoluci v roce 1989 zakladatel společnosti Kofola ČeskoSlovensko. Do Československa přišel v osmi letech, když prchal před občanskou válkou v Řecku. Válka jeho rodinu rozdělila, v Československu zůstal jen s bratrem a sestrou, proto dětství prožil v dětském domově. Od roku 1959 pracoval jako zemědělský technik. Po roce 1989 se pustil do podnikání, nejprve si vybral partnery v Řecku, odkud dovážel ovoce, zeleninu a nápoje, ale nebyl úspěšný. V roce 1993 koupil malou sodovkárnu v Krnově a v následujících letech obnovil výrobu Kofoly, legendárního nápoje z dob komunismu, posílil ekonomiku v Krnově a vybudoval podle tržeb v roce 2015 (přes 7 miliard Kč) 62. největší společnost v ČR, jejíž akcie jsou obchodovatelné na Pražské burze.\n"}
{"id": "1300498", "url": "https://cs.wikipedia.org/wiki?curid=1300498", "title": "Unčovice (tvrz)", "text": "Unčovice (tvrz)\n\nTvrz je kulturní památka České republiky v Unčovicích, části obce Litovel. Původně šlo o patrovou tvrz s oválnou věží, po opravách je nyní v goticko-renesanční podobě.\n\nTvrz je poprvé připomínána v roce 1398 v majetku Judity z Vildenberka. V roce 1467 byla během česko-uherských válek mezi Jiřím z Poděbrad a Matyášem Korvínem poškozena. Před koncem 15. století byla ale opět opravena, během 16. století pak proběhla její renesanční přestavba. V roce 1546 tvrz kupuje město Olomouc. Za třicetileté války byla znovu poničena a znovu po několik desetiletí pustla. Po dokončení oprav sloužila tvrz nejdříve jako šenk a tančírna, v 19. století pak jako škola, později byly vnitřní prostory přestavěny na byty a kanceláře. Po roce 1945 ji spravoval místní státní statek, od nějž ji převzalo Zemědělské družstvo Unčovice.\n\n"}
{"id": "1300500", "url": "https://cs.wikipedia.org/wiki?curid=1300500", "title": "Marie-Florence Candassamyová", "text": "Marie-Florence Candassamyová\n\nMarie-Florence Candassamyová (* 26. února 1991 Paříž, Francie) je francouzská sportovní šermířka, která se specializuje na šerm kordem. Francii reprezentuje od druhého desetiletí jednadvacátého století. V roce 2014 obsadila druhé místo na mistrovství Evropy v soutěži jednotlivkyň. S francouzským družstevem fleretistek vybojovala v roce 2016 druhé místo na mistrovství Evropy.\n"}
{"id": "1300502", "url": "https://cs.wikipedia.org/wiki?curid=1300502", "title": "Bart versus Austrálie", "text": "Bart versus Austrálie\n\nBart versus Austrálie (\"Bart vs. Australia\") je 119. díl amerického animovaného seriálu Simpsonovi. Premiéru měl v televizi Fox Broadcasting Company 19. února 1995.\n\nBart se dozvídá od Lízy, že se vodní proud na severní polokouli točí v protisměru hodinových ručiček. Bart si to chce ověřit, ale když mu nikdo nedokáže odpovědět nebo mu nevezme hovor, zavolá na účet volaného do Austrálie. Mladému klukovi, který mu vezme telefon, namluví, že je ze světové kanalizační komise a potřebuje vědět, jakým směrem vcucává lidi vodní proud u australské domácnosti. Homerovi o tři týdny později příjde účet ze zemí, kam Bart volal na svůj účet, ale s klidem ho zaplatí, aniž by věděl, kdo to má na svědomí. Otec australského hocha zavolá Bartovi a chce, aby hovor zaplatil on. Bart 900 dolárů zaplatit odmítne, a tak se skandál prohloubí. Simpsonovi jsou nuceni jet do Austrálie, kde se Bart v tamním soudu omluví, což ovšem Australanům nestačí a chtějí ještě provést perzekuci kopnutím Barta do zadku. Simpsonovi jim utečou za plot americké ambasády, kde se američtí velvyslanci neúspěšně snaží prolomit ledy s Austrálií, ale Bart se rozhodne nevyhnout trestu. Místo toho, aby se nechal kopnout, vystrčí zadek, kde má napsáno nedotýkat se a mává jím před nimi. Australané se vzteky dostali přes plot ambasády, ale Simpsonovi jim dokáží uletět helikoptérou. \n"}
{"id": "1300503", "url": "https://cs.wikipedia.org/wiki?curid=1300503", "title": "Joséphine Jacquesová-Andréová-Coquinová", "text": "Joséphine Jacquesová-Andréová-Coquinová\n\nJoséphine Jacquesová-Andréová-Coquinová (* 21. září 1990 Aubervilliers, Francie) je francouzská sportovní šermířka, která se specializuje na šerm kordem. Francii reprezentuje od druhého desetiletí jednadvacátého století. V roce 2014 obsadila třetí místo na mistrovství Evropy v soutěži jednotlivkyň. S francouzským družstevem fleretistek vybojovala v roce 2016 druhé místo na mistrovství Evropy.\n"}
{"id": "1300504", "url": "https://cs.wikipedia.org/wiki?curid=1300504", "title": "Pomník Klementa Gottwalda (Hradec Králové)", "text": "Pomník Klementa Gottwalda (Hradec Králové)\n\nPomník Klementa Gottwalda byl bronzový pomník v Hradci Králové. Byl odhalen na tehdejším Gottwaldově náměstí 23. února 1973.\n\nSocha o výšce 3,2 m (udává se i údaj 3,5 m; původně měla být ještě menší - 2,7 m) byla vytvořena v nadživotní velikosti a odlita do bronzu. Kuželový žulový podstavec vážil 14 tun a byl vyroben z jednoho kusu.\n\nO zhotovení pomníku tomuto člověku bylo jednáno již od doby, kdy komunisté převzali otěže státní moci. Hledání místa a další kroky kolem jeho zhotovení však čekací dobu na něj nesmírně prodloužily, protože základní kámen pomníku byl položen až 25. února 1972 na manifestaci k 24. výročí Vítězného února. Zdlouhavá doba byla způsobena mj. tím, že až do vyhlášení kritiky kultu osobnosti se ve městě sbíraly peníze na zhotovení pomníku Stalina, k jehož uskutečnění nikdy nedošlo. Dokonce byla vyhlášena soutěž o největší sběr barevných kovů na vytvoření pomníku tohoto sovětského diktátora.\n\nSocha Klementa Gottwalda od národního umělce Josefa Malejovského byla odlita v n. p. Zukov v Praze. Pomník byl odhalen 23. února 1973, přičemž umístění a celou úpravu Gottwaldova náměstí vypracoval architekt Josef Saas. Hlavní projev měl místopředseda Federálního shromáždění ČSSR Václav David, který pohovořil o významu Vítězného února 1948. Na závěr shromáždění se konal slavnostní pochod nastoupených jednotek Lidových milicí, Československé lidové armády a Sboru národní bezpečnosti.\n\nOd té doby se stal pomník místem častých hromadných akcí, a to nejen na výročí narození nebo úmrtí tohoto komunistického vůdce, kdy zde byly pokládány věnce a květiny.\n\n14. ledna 1990 byla z podstavce odstraněna Gottwaldova socha, a to v rámci studentského happeningu, při kterém sehráli alegorickou hru Boží soud. V červnu téhož roku došlo i na samotný podstavec a vůbec celou monumentální kamennou kulisu. Následně Gottwaldova socha skončila v bedně na Šrámkově statku a téměř se na ni zapomnělo. 16. dubna 1996 rada města schválila využití bronzového materiálu ze sochy K. Gottwalda pro novou sochařskou výzdobu města. K jejímu rozlití nakonec nedošlo a 18. června 2002 byla darována Východočeskému klubu přátel vojenské techniky se sídlem v Ruseku.\n"}
{"id": "1300506", "url": "https://cs.wikipedia.org/wiki?curid=1300506", "title": "Chu-ma", "text": "Chu-ma\n\nChu-ma () je okres v prefektuře Ta-sing-an-ling v severní části provincie Chej-lung-ťiang v Čínské lidové republice. Okres leží na pravém (jihozápadním břehu Amuru v údolí řeky Kumary. Rozloha okresu je 14 285 čtverečních kilometrů a v roce 1999 v něm žilo 344 tisíc obyvatel.\n\nRoku 1654 na soutoku Kumary a Amuru ruští kozáci pod vedením Onufrije Stěpanova postavili dobře opevněný Kumarský ostroh, v němž přezimovali. Na jaře 1655 byli napadeni armádou říše Čching vedenou vojevůdcem Mingandalim, její obléhání Kumarského ostrohu však bylo neúspěšné a po několika týdnech se čchingské vojsko stáhlo. I Rusové však ostroh opustili, v okolí totiž nezůstali domorodci, od kterých by bylo možno brát potraviny.\n"}
{"id": "1300510", "url": "https://cs.wikipedia.org/wiki?curid=1300510", "title": "Folknářský potok", "text": "Folknářský potok\n\nFolknářský potok je potok (ID toku 10227403) v Ústeckém kraji v Česku. Je dlouhý k ústí přibližně 3,9km, plocha povodí činí asi 5 km². Do Ploučnice ústí v Děčíně jako její pravostranný přítok. Dominantní směr toku je západní. \n\nPramení v nadmořské výšce 458 metrů pod Sokolím vrchem v zalesněném údolí u komunikace III. třídy spojující Folknáře a Dobrnou. Po necelém kilometru se západně od pramenu dostává do děčínské čtvrti Folknáře na jejímž konci míjí hřbitov Folknáře a za ním mění svůj směr na jihozápadní. Odtud teče paralelně s Libereckou ulicí. Nakonec vtéká do průmyslové zóny, zde protéká podzemním tunelem a jeho vody se dostávají do Ploučnice v nadmořské výšce 132 metrů nad mořem jako její pravostranný přítok. \n\nFolknářský potok má pouze 3 přítoky. Dva menší bezejmenné na horním toku nad Folknáři a Kumpoltický potok (ID toku 10225030) na středním toku. Pramení též pod Sokolím vrchem (ale západní svah), odvodňuje část Folknářů, Ludvíkovic a Děčína II (Nové Město). Má podobnou délku, avšak menší plochu povodí a do Folknářského potoka se vlévá pravostranně v Děčíně II. \n"}
{"id": "1300513", "url": "https://cs.wikipedia.org/wiki?curid=1300513", "title": "Závist naším domem vládne", "text": "Závist naším domem vládne\n\nZávist naším domem vládne je téma televizního cyklu Bakaláři, který pro vysílání v roce 1978 připravilo pražské studio Československé televize. Podle námětů televizních diváků napsal scenárista Jaroslav Dietl tři televizní povídky: \"Mzda strachu\", \"Podnájem\" a \"Výstřižek\". Režisérem pořadu byl Jaroslav Dudek. Součástí pořadu bylo i vylosování pěti čísel Matesa.\n\nObsazení\n\nObsazení\n\nObsazení\n\n\nRecenzent Josef Holý v Rudém právu o pořadu napsal: „\"Poslední Bakaláři z Prahy znamenali zjevný dramaturgický i výrazový posun – od sentimentu, někdy i hořkosti a žánrové jednotvárnosti, takřka typické pro uplynulé období, hledali a nalezli širší pohled na zobrazované téma i bohatší paletu žánrů. Středem jejich zájmu se stala závist, odporná lidská vlastnost, která na sebe bere nejrůznější podoby. Dramaturgie Bakalářů vybrala tři. V první epizodě, nazvané Mzda strachu, to byla závist možno říci přímočará, primitivní a svým způsobem i směšná – autoři ji také vyjádřili formou satiry. V příběhu Podnájem jsme se setkali se závistí, která na sebe vzala podobu psychologického i faktického nátlaku, manipulovala člověkem, ponižovala ho – autoři ji zobrazili formou malého psychologického dramatu. Závěrečná epizoda Výstřižek zastihla závist jako aktivní čin „odplaty“, zároveň však ukázala, jak blízko může mít láska, hluboký lidský cit k nenávisti – tady autoři sáhli po žánru detektivním. Tři svým způsobem reprezentativní polohy závisti vyjádřené třemi jim odpovídajícími žánry – to byl základní klad posledních pražských Bakalářů. Zažili jsme při nich okamžiky vzbuzující smích, pocit sounáležitosti s ději probíhajícími na obrazovce i přiměřenou dávku napětí. Strávili jsme příjemných takřka devadesát minut u televizoru. A přitom to byly zároveň minuty nutící k zamyšlení nad světem kolem nás, především však nad sebou samými.\"“\n\n"}
{"id": "1300516", "url": "https://cs.wikipedia.org/wiki?curid=1300516", "title": "Iry-Hor", "text": "Iry-Hor\n\nIry-Hor či Iri-Hor byl vládce starověkého Egypta z dynastie 0. Jeho předchůdcem byl pravděpodobně Štír I. nebo Dva Sokoli. Jeho jméno znamená „Patřící Horovi“ nebo „Doprovázející Horem“. Nástupcem Ira byl Ka-Hora.\n\nZůstal pohřben v Abydose v Umm el-Kábu. Jeho hrob se skládá ze dvou komor: B1 o rozměrech 2,5 m x 7 m a B2 o rozměrech 4,30 m x 2,50 m. Ve spodní komoře byly nalezeny fragmenty keramiky s názvem Iry-Hor. Jde o nejstarší hrob v Umm el-Kábu.\n\n"}
{"id": "1300522", "url": "https://cs.wikipedia.org/wiki?curid=1300522", "title": "Ka (faraon)", "text": "Ka (faraon)\n\nKa byl vládce horního Egypta z dynastie 0. Známý je též pod jménem Sechen. Někteří vědci však pochybují o existenci tohoto panovníka. Jeho předchůdce byl pravděpodobně Iry-Hora. Jeho nástupce byl buď Narmer nebo Štír II.\n\nZůstal pochovaný v Abydose (Umm el-Kábu). Hrob Kaha se skládá ze dvou komor: B7 rozměrech 6,05 m x 3,25 m a B9 o rozměrech 6,0 m x 3,10 m. V hrobě byl nalezen část nože a keramiky se jménem krále v serechu.\n"}
{"id": "1300523", "url": "https://cs.wikipedia.org/wiki?curid=1300523", "title": "Advokát (kniha)", "text": "Advokát (kniha)\n\nAdvokát je šestnáctý román amerického spisovatele detektivních knih Michaela Connellyho, vydán byl v roce 2005. Představuje losangeleského obhájce Mickeyho Hallera, který je nevlastním bratrem Connellyho hlavního hrdiny detektiva Hieronyma \"Harryho\" Bosche.\n\nPrůměrně úspěšný právní obhájce Mickey Haller se pohybuje po celém okrese Los Angeles v autě Lincoln Town Car (proto originální název The Lincoln Lawyer), které řídí jeden jeho bývalý klient a odpracovává si tím své dluhy. Většinu Hallerových klientů představují gangsteři a drogoví dealeři, ale příběh této knihy se točí kolem neobvykle důležitého případu bohatého realitního makléře Louise Rouleta, který byl obviněn z napadení a pokusu o vraždu. Na začátku to vypadá, že je nevinný a vše na něj nastražila domnělá oběť zločinu.\n\nRouletovy lži a mnohá překvapivá odhalení změní Mickeyho pohled na případ a přinutí ho znovu se zabývat situací svého bývalého klienta Jesuse Menendeze. Ten se kvůli nepříznivým okolnostem přiznal k podobnému zločinu a odpykává si svůj trest ve státní věznici v San Quentinu.\n\nHallerovi se podaří Rouleta přelstít (poté co zjistí, že se ve skutečnosti jedná o násilníka a vraha) aniž by při tom porušil etický kodex a zařídí nevinnému Menendezovi propuštění na svobodu. I nadále pak pokračuje ve své právní praxi, i když ho tento případ donutil k zamyšlení a k zpytování vlastního svědomí.\n\nFilmová adaptace v hlavní roli s Matthew McConaugheym jako Mickey Hallerem a Marisou Tomeiovou jako Maggie McPhersonovou byla v kinech uvedena 18. března 2011. V českých kinech byl film promítán pod názvem Obhájce. Film režíroval Brad Furman na základě scénáře Johna Romana v produkci Stone Village Pictures. Distribuční práva na území USA vlastní společnost Lionsgate a mezinárodní distribuční práva vlastní společnost Lakeshore Entertainment.\n"}
{"id": "1300525", "url": "https://cs.wikipedia.org/wiki?curid=1300525", "title": "Korintský záliv", "text": "Korintský záliv\n\nKorintský záliv ( \"Κορινθιακός κόλπος\") je protáhlý výběžek Jónského moře, který odděluje poloostrov Peloponés od Fókidy a Boiótie v pevninské části Řecka. Měří na délku 127 km a v nejširším místě má 32 km. Na západě je spojen s Patraským zálivem 2,5 km širokým průlivem Rion, přes který byl roku 2004 postaven Most Rio-Antirio, nejdelší samonosný dálniční most na světě. Na východním konci záliv uzavírá Korintská šíje, která však byla roku 1893 přetnuta průplavem, takže lodi ze zálivu mohou proplouvat do Egejského moře.\n\nZáliv je pojmenován podle starobylého města Korintu ležícího na jeho východním pobřeží. Dalšími významnými přístavy jsou Nafpaktos, Aigio a Xylokastro, k rekreaci slouží přímořská letoviska Loutraki a Diakopto. Na severním pobřeží se nachází horské pásmo Parnas. Do Korintského zálivu se vlévají řeky Mornos, Volianios, Selemnos a Vouraikos. Ve vodách zálivu se nachází řada ostrůvků, jediným obydleným je Trizonia.\n\nMaximální hloubka moře činí 935 metrů. Záliv leží na zlomu mezi Eurasijskou a Egejskou deskou a rozšiřuje se o centimetr ročně. Oblast je seizmicky velmi aktivní.\n\nSpecifické ekologické podmínky umožňují bohatý mořský život, žijí zde delfín obecný, delfín pruhovaný, plískavice šedá, plejtvák myšok, soltýn barakuda, parmice nachová, kareta obecná, chobotnice pobřežní, kyjovka šupinatá a další druhy.\n\nRoku 429 př. n. l. zde došlo k jedné z námořních bitev v rámci peloponéské války, v níž Athéňané porazili spartského vojevůdce Brásida. V roce 873 zde proběhla bitva v Korintském zálivu, v níž Byzantská říše porazila loďstvo Krétského emirátu. Strategicky významný přístav Nafpaktos byl za vlády Benátčanů známý pod názvem \"Lepanto\", odehrála se zde roku 1571 proslulá bitva u Lepanta.\n\n"}
{"id": "1300527", "url": "https://cs.wikipedia.org/wiki?curid=1300527", "title": "Nové Zámky (naučná stezka)", "text": "Nové Zámky (naučná stezka)\n\nNové Zámky je naučná stezka v okrese Olomouc vedoucí z Litovle podél řeky Moravy do Nových Zámků u Mladče. V seznamu tras KČT má číslo 9693.\n\nStezka v délce 8,5 km vede národní přírodní rezervací Vrapač a lužními lesy v okolí Nových Zámků. Začátek má u litovelského autobusového nádraží a železniční stanice Litovel město. Pak směřuje na severozápad a velkou část průbehu kopíruje tok řeky Moravy a prochází kolem zámku Nové Zámky, Novozámeckého rybníku, Obelisku nebo Chrámu přátelství. Cíl je u turistického rozcestníku \"Rybářská hospoda\" nedaleko malé vodní elektrárny u mostu přes Moravu.\n\nStezka má devět zastavení:\n"}
{"id": "1300528", "url": "https://cs.wikipedia.org/wiki?curid=1300528", "title": "Seznam dílů seriálu Tohle jsme my", "text": "Seznam dílů seriálu Tohle jsme my\n\nToto je seznam dílů seriálu \"Tohle jsme my\". Americký dramatický televizní seriál \"Tohle jsme my\" měl premiéru 20. září 2016 na stanici NBC. \n\n<onlyinclude></onlyinclude>\n\nDne 12. května 2019 bylo stanicí NBC oznámeno, že seriál získá pátou řadu.\n\nDne 12. května 2019 bylo stanicí NBC oznámeno, že seriál získá šestou řadu.\n\n"}
{"id": "1300531", "url": "https://cs.wikipedia.org/wiki?curid=1300531", "title": "Karenský stát", "text": "Karenský stát\n\nKarenský stát, též zvaný Kayinský stát, se rozkládá v jihovýchodní části Barmy. Karenský stát sousedí na východě s Thajskem, na jihu a západě s Monským státem, na západě s oblastí Bago, na severu pak s mandalajskou oblastí a Šanským státem a na severovýchodě s Kayahským státem. Oblast Kayinského státu se až do roku 1989 nazývala Karenský stát, kdy došlo k rozhodnutím vojenské vlády k přejmenování.\n\n"}
{"id": "1300532", "url": "https://cs.wikipedia.org/wiki?curid=1300532", "title": "Městská knihovna Litovel", "text": "Městská knihovna Litovel\n\nMěstská knihovna Litovel je veřejná knihovna, jejímž zřizovatelem je město Litovel. Hlavní sídlo knihovny se nachází v Domě soukenického cechu na náměstí Svobody v Litovli, další pobočky pak má v místních částech Chořelice, Rozvadovice, Unčovice, Březové, Nasobůrky, Víska, Chudobín, Myslechovice, Nová Ves, Savín a Tři Dvory. Kromě základního univerzálního knihovního fondu buduje zejména fond regionální literatury Litovelska.\n\nPočátky historie litovelské knihovny sahají do roku 1865, kdy byl ve městě založen čtenářský spolek, později pojmenovaný Měšťanská beseda. Ta postupně budovala svůj knihovní fond, který byl znatelně rozšířen zejména roku 1892, když beseda získala knihovnu místního vlastence Jana Havelky. Roku 1898 byla v budově tehdejší Sokolovny (postavené roku 1892) v Husově ulici zřízena veřejná lidová čítárna.\n\nZřízení samostatné veřejné knihovny navrhl obecnímu výboru na počátku roku 1903 muzejník (a pozdější starosta města) Jan Smyčka, přičemž jeho návrh byl velmi rychle realizován a knihovna byla otevřena již 8. dubna téhož roku. Původně sídlila v Jungmannově ulici v domě č. p. 654, roku 1904 však byla přesunuta do Sokolovny v Husově ulici. Tato budova však byla za první světové války, kdy v ní byl vojenský lazaret, velmi zdevastována. Roku 1920 se proto knihovna přestěhovala do budovy školy v ulici Komenského, roku 1937 se vrátila do Husovy ulice, tentokrát do Sochovy vily, a roku 1954 se přestěhovala do Okresního domu osvěty (bývalý Německý dům, dnes sídlo Městského klubu) na náměstí Přemysla Otakara. Na své současné adrese, v Domě soukenického cechu na náměstí Svobody, sídlí od roku 1998.\n\n"}
{"id": "1300535", "url": "https://cs.wikipedia.org/wiki?curid=1300535", "title": "Romanu", "text": "Romanu\n\nRomanu je rumunská obec v župě Brăila. V roce 2011 zde žilo 1 782 obyvatel. Obec se skládá ze dvou částí.\n\n\n"}
{"id": "1300536", "url": "https://cs.wikipedia.org/wiki?curid=1300536", "title": "Mount Pavlof", "text": "Mount Pavlof\n\nPavlof Volcano je vulkán na jihu Aljašského poloostrova, na jihozápadě Aljašky, ve Spojených státech amerických. Je součástí Aleutského pohoří. Má nadmořskou výšku 2 518 m. S prominencí 2 507 m náleží k vrcholům s nejvyšší prominencí ve Spojených státech amerických. Většina vulkánu je pokryta sněhem. V základně má průměr 7 km. Je z období holocénu. \nPavlof je v současnosti jedním z nejaktivnějších vulkánů ve Spojených státech.\n"}
{"id": "1300542", "url": "https://cs.wikipedia.org/wiki?curid=1300542", "title": "Pravoslavný chrám svatého Cyrila a Metoděje (Chudobín)", "text": "Pravoslavný chrám svatého Cyrila a Metoděje (Chudobín)\n\nPravoslavný chrám svatého Cyrila a Metoděje je pravoslavný kostel v Chudobíně zasvěcený svatým Cyrilovi a Metodějovi vystavěný v letech 1934–1935. Kostel je zapsán na seznamu kulturních památek ČR.\n\nV roce 1924 byl v Chudobíně z iniciativy Josefa Žídka, faráře československé církve husitské, vysvěcen kostel sv. Cyrila a Metoděje. Protože farář Žídek inklinoval k pravoslaví, byl kostel vysvěcen jako ortodoxní. Během následujících let probíhal spor mezi církví husitskou a pravoslavnou, která teprve začínala své působení v čs. republice, o vlastnictví kostela. Ten v roce 1934 připadl československé církvi husitské.\nFarář Žídek přešel k pravoslavné církvi a v letech 1934-1935 proto z jeho iniciativy vznikl nový pravoslavný kostel stejného zasvěcení. Stavba i vnitřní výzdoba byla svěřena architektovi Andreji Kolomackému. V srpnu 1942 v období heydrichiády byl kostel uzavřen.\n\nChrám je rovněž památníkem jugoslávského krále Alexandra I.\n\n"}
{"id": "1300543", "url": "https://cs.wikipedia.org/wiki?curid=1300543", "title": "Administrativní dělení Nigérie", "text": "Administrativní dělení Nigérie\n\nNigérie je federativní republika tvořená 36 státy, které se dělí o suverenitu s federální vládou Nigérie, která sídlí v federálním teritoriu Abuja, kde se nachází stejnojmenné hlavní město Nigérie. Teritorium hlavním města je spravováno federální vládou.\n"}
{"id": "1300545", "url": "https://cs.wikipedia.org/wiki?curid=1300545", "title": "RG-4", "text": "RG-4\n\nGranát RG-4 je ruční útočný granát zařazený do výzbroje ČSLA v letech 1954-1990. \n\nTělo granátu má tvar válce a je vyrobeno z ocelového plechu. Jedná se o pouzdro, které z má jedné strany nerozebiratelně zalisované víčko (v ostré verzi). Trhavina je rozdělena na poloviny uložené ve válci na sebou. Nazýváme je úderky. V středu jedné z úderek je umístěna rozbuška. V druhé úderce je umístěna jehla. Mezi úderkami je vinutá pružina, která úderky odtlačuje od sebe. Jednu úderku tlačí na dno a druhou opačně na víko pouzdra. V pouzdře granátu je plochý otvor, kterým je mezi jehlu a rozbušku zasunut plech, který zakrývá rozbušku tak, že nemůže být napíchnuta jehlou z druhé úderky. Tento plech je zástrčkou vrhové pojistky. Na tuto zástrčku je napojen ocelový pásek navinutý na válcové pouzdro granátu. Zástrčka spolu s páskem tvoří vrhovou pojistku granátu. Trhavinou granátu je TNT. Vedle vrhové pojistky má RG-4 i druhou, tak zvanou dopravní pojistku. Dopravní pojistka je svou vidlicí zasunuta do pouzdra granátu tak, že její konec vyčnívá z protilehlého výřezu pouzdra granátu. Tato vidlice zabraňuje pohybu úderek v granátu. Dopravní pojistka je proti vypadnutí zajištěna závlačkou, která navíc znemožňuje odvinutí pásku vrhové pojistky. Závlačka je ještě zaplombována plombovacím drátkem.\n\nPro aktivaci je potřeba vytáhnout z granátu dopravní pojistku. To se provádí až těsně před hodem granátu. Nejdříve je nutno otočit kroužkem dopravní pojistky. Tím dojde k přetržení drátku plomby. Potom je nutno zatáhnout podél osy válcového pouzdra granátu, čímž se uvolní závlačka a lze ji vytáhnout. Tím se uvolní vidlice dopravní pojistky, kterou je nutno vytáhnout ven. Granát je nyní zajištěn pouze vrhovou pojistkou. Ruka držící granát brání odmotání pásku vrhové pojistky. \nPokud by nyní granát spadl na zem, nedošlo by k odmotání pásku a vytažení vrhové pojistky. Při hození granátu se pásek odvine a vytáhne vrhovou pojistku. Úderky jsou od této chvíle během letu odtlačovány už jen pružinou. Po dopadu, nebo nárazu na překážku dojde vlivem setrvačných sil k pohybu úderek uvnitř pouzdra granátu a tím k napíchnutí a aktivaci rozbušky a následně trhaviny granátu. Tvar úderek je takový, že k aktivaci dojde i při dopadu granátu na bok. Granát je citlivý a vybuchuje i při dopadu do měkkého povrchu, například do sněhu.\n\n\n\n\n"}
{"id": "1300549", "url": "https://cs.wikipedia.org/wiki?curid=1300549", "title": "Argunskoje", "text": "Argunskoje\n\nVesnické sídlo Argunskoje je místní samosprávný celek v Něrčinsko-Zavodském rajónu Zabajkalského kraje Ruské federace na levém břehu řeky Argun.\n\nAdministrativním centrem sídla je vesnice Argunsk, Argunskoje zahrnuje ještě vesnice Domasovo, Išaga a Srednaja.\n\nRoku 1681 kozáci z Něrčinska založili Argunský ostroh na pravém břehu Argunu. Něrčinskou smlouvou z roku 1689 se Argun stala pohraniční řekou oddělující Rusko od čchingské Číny, Rusové proto byli nuceni přenést Argunsk na druhý břeh řeky.\n"}
{"id": "1300552", "url": "https://cs.wikipedia.org/wiki?curid=1300552", "title": "Dub na Čerlince", "text": "Dub na Čerlince\n\nDub na Čerlince je památkově chráněný strom dubu letního (\"Quercus robur\") rostoucí v Olomouckém kraji, severozápadně od města Litovel. Jedinec dosahuje výšky 26 metrů a obvod jeho kmene činí 530 centimetrů. Strom je chráněn na základě rozhodnutí správy Chráněné krajinné oblasti Litovelské Pomoraví ze dne 14. února 2000, které vešlo v platnost ke dni 2. března 2000.\n\nÚzemí v okolí památného dubu patří nejen do chráněné krajinné oblasti Litovelské Pomoraví, ale také do stejnojmenné evropsky významné lokality a ptačí oblasti. Jihovýchodně od stromu se nachází areál lesní školky.\n\n"}
{"id": "1300559", "url": "https://cs.wikipedia.org/wiki?curid=1300559", "title": "Třídvorecký dub", "text": "Třídvorecký dub\n\nTřídvorecký dub je památný strom dubu letního (\"Quercus robur\") v Olomouckém kraji, východně od města Litovel. Strom dosahuje výšky 25 metrů a obvod jeho kmene činí 462 centimetrů. Chráněn je na základě rozhodnutí správy Chráněné krajinné oblasti Litovelské Pomoraví vydaného 14. února 2000, které vešlo v platnost k 2. březnu 2000.\n\nSamotný strom roste na křižovatce dvou lesních cest označovaných U trati a Střeňská. Zdejší území je součástí jak chráněné krajinné oblasti Litovelské Pomoraví, tak také stejnojmenné evropsky významné lokality a ptačí oblasti.\n\n"}
{"id": "1300561", "url": "https://cs.wikipedia.org/wiki?curid=1300561", "title": "Kostel svatého Cyrila a Metoděje (Chudobín)", "text": "Kostel svatého Cyrila a Metoděje (Chudobín)\n\nKostel svatého Cyrila a Metoděje (též Husitský sbor svatého Cyrila a Metoděje) je husitský kostel v Chudobíně zasvěcený svatým Cyrilovi a Metodějovi vystavěný v letech 1923–1925. Kostel je zapsán na seznamu kulturních památek ČR.\nV roce 1920 po vzniku československé církve husitské zdejší katolický farář Josef Žídek přešel k nově vzniklé církvi a kostel svatého Františka Serafinského sloužil až do roku 1923 věřícím nově vzniklé církve. Po příslibu subvence na stavbu nového kostela byl kostel vrácen katolické církvi. Základní kámen byl položen 27. května 1923 a kostel byl dokončen roku 1925. Mezitím však farář Žídek přestoupil k pravoslaví a kostel byl vysvěcen jako ortodoxní. Během následujících let probíhal spor mezi církví husitskou a nově vzniklou pravoslavnou o vlastnictví kostela. Ten v roce 1934 připadl československé církvi husitské.\n\nFarář Žídek proto v letech 1934–1935 inicioval výstavbu nového pravoslavného kostela stejného zasvěcení. První bohoslužba československé církve husitské proběhla v kostele dne 6. března 1936.\n\nV kostele se nacházejí oltářní obrazy, které namaloval litovelský rodák Alois Kučera. V roce 1966 sem byly přemístěny varhany ze zrušeného Červeného kostela v Olomouci.\n\n"}
{"id": "1300565", "url": "https://cs.wikipedia.org/wiki?curid=1300565", "title": "Chloridops", "text": "Chloridops\n\nChloridops je vyhynulý rod šatovníků, který se vyskytoval na Havajských ostrovech. Byly evidovany tři druhy z rodu. Dva druhy žily na velkém ostrově Havaji. Jeden druh žil na ostrovech Kauai, Oahu a Maui.\n\n"}
{"id": "1300567", "url": "https://cs.wikipedia.org/wiki?curid=1300567", "title": "Isabella Bird", "text": "Isabella Bird\n\nIsabella Lucy Bird, pozdějším příjmením Bishop (15. října 1831 – 7. října 1904) byla anglická průzkumnice, spisovatelka, fotografka a přírodovědkyně. S Fanny Jane Butler založila John Bishop Memorial hospital ve Šrínagaru.\n\n"}
{"id": "1300568", "url": "https://cs.wikipedia.org/wiki?curid=1300568", "title": "Náměstí Přemysla Otakara (Litovel)", "text": "Náměstí Přemysla Otakara (Litovel)\n\nNáměstí Přemysla Otakara leží v centru města Litovel jižně od náhonu a ramena řeky Moravy zvaného Dušní Morava.\n\nNáměstí má téměř čtvercový půdorys, ke kterému se sbíhá devět ulic: Kostelní, Vlašímova, Masarykova, Šafaříkova, Husova, Poděbradova, 1. máje, Boskovicova a Šerhovní. Přirozenou architektonickou dominantou je budova radnice na západní straně náměstí s 65,4 m vysokou věží, pod kterou protéká Nečíz, původní mlýnský náhon.\n\nMezi jeho další ozdoby patří morový sloup od Václava Rendera a pohled na odkrytou část toku Nečízu, který pod náměstím protéká od poloviny 19. století. Přístup k Nečízu, jehož sedláci využívali ke svlažování dobytka, byl z hygienických důvodů změněn, byl ohrazen a vedou k němu schody. Historický Langův dům v severozápadní části náměstí je stejně jako radnice kulturní památkou České republiky.\n\nDo roku 1817 na náměstí stával pranýř, jehož dřevěné a kamenné základy byly objeveny během rozsáhlé rekonstrukce náměstí v roce 2014, po které bylo místo s pranýřem v nové dlažbě vyznačeno a popsáno. Během ní byly také odkryty pozůstatky mostu snad z 16. století a starou dlažbu, která se svažovala k Nečízu. Archeologický průzkum také ukázal, že uliční síť v Litovli se shoduje s tou z doby založení města v polovině 13. století.\n\nNáměstí mělo původně, stejně jako další litovelské ulice, jen německé názvy a pro hlavní náměstí se používalo prosté \"Ringplatz\" (náměstí, rynek). Oficiálně tak bylo pojmenováno v roce 1893. Od roku 1895 byly tabulky s názvy ulic dvojjazyčné s němčinou nahoře, nicméně na přelomu století se vyvinula debata o přechodu na pouze české názvy. Proti tomu se ohrazovala německá menšina, ale nakonec radní rozhodli pro českou verzi názvů i proto, že německá menšina česky uměla.\n\nRozhodovalo se také o novém názvu náměstí, a proti sobě stály dva návrhy. Německý je chtěl pojmenovat na památku císařových 70. narozenin Císaře Františka Josefa, český prosazoval název po zakladateli města, Přemyslu Otakarovi II., který získal většinu hlasů.\n\nNa náměstí se nachází turistické informační centrum, pobočky pojišťoven a bank a řada restauračních podniků. Významnou budovou je bývalý hotel Záložna, jež je poprvé zmiňována v roce 1625 coby hostinec U Černého medvěda. Po rekonstrukci dokončené v roce 2011 jsou v interiéru restaurace umístěny dekorace připomínající historii litovelského pivovaru.\n\nNa náměstí pravidelně probíhají lokální události, mezi jinými například červnový festival Hanácké Benátky nebo prosincové slavnostní rozsvícení vánočního stromu.\n"}
{"id": "1300570", "url": "https://cs.wikipedia.org/wiki?curid=1300570", "title": "Telemba", "text": "Telemba\n\nTelemba () je vesnice v Jeravninském rajónu Burjatské republiky Ruské federace.\n\nVesnice Telemba leží na 194 km silnice R436 východně od sídla rajónu, vesnice Sosnovo-Ozjorskoje na severozápadním břehu jezera Telemba.\n\nRoku 1653 zde Pjotr Ivanovič Beketov založil Telembinské zimoviště. Roku 1658 jenisejský vévoda Afanasij Filippovič Paškov na řece Kondě mezi dvěma jezery postavil ostroh. Ostroh byl zprvu centrem výběru tzv. jasaku neboli naturální daně od místních obyvatel.Podle dobových záznamů se jednalo o nevelikou pevnost, v jejímž obvodu byla kaple, 136 kozáckých usedlostí a 30členná vojenská posádka.\n\nRoku 1670 zde byla nalezena železná ruda a zahájena její těžba a výroba a zpracování železa. Telembinsk se nacházel na cestě do Něrčinska a Daurije, nicméně po přemístění hlavní obchodní cesty do Číny a západního Zabajkalí do Kjachty Telembinsk i Něrčinsk ztratily na významu.\n\nU vsi se rozkládá vojenský prostor.\n"}
{"id": "1300574", "url": "https://cs.wikipedia.org/wiki?curid=1300574", "title": "Semat", "text": "Semat\n\nSemat byla starověká egyptská královna, manželka faraona Dena. Byla pohřbena stejně jako faraon Den v Abydosu.\n\nO Semat se nedochovaly téměř žádné informace. Její jméno znamená „Ta, která vidí Hora“ nebo „Ta, která nese Setha“.\n\nOba tyto tituly byly spojeny s královnami starověkého Egypta. Semat nebyla jediná žena identifikovaná z pohřební stély. Další ženy, jejichž pohřební stély byly nalezeny v blízkosti Denova hrobu, byly Sešemetka a Serethor.\n\nAž do druhé světové války byla stéla v egyptském muzeu v Berlíně, ale během války byla zničena.\n"}
{"id": "1300576", "url": "https://cs.wikipedia.org/wiki?curid=1300576", "title": "Kostel svatého Jakuba a Filipa (Litovel)", "text": "Kostel svatého Jakuba a Filipa (Litovel)\n\nKostel svatého Jakuba a Filipa je raně barokní kostel v Litovli na Staroměstském náměstí na pozemku parcelní číslo st. 270. Kostel leží v nadmořské výšce 234 metrů. Byl postaven koncem 17. století na místě románského kostelíku z 2. poloviny 12. nebo 1. poloviny 13. století. Původně byl kolem kostela hřbitov obehnaný zdí. Kostel je zapsanou nemovitou kulturní památkou s číslem 32923/8-1857.\n\nKostel se nachází na západním okraji území původní rybářské osady, která zde stávala před založením města Litovle (Staré město, antiqua civitas). Vznik kamenného kostela se odhaduje na 2. polovinu 12. nebo 1. polovinu 13. století. Údajně zde byl nalezen náhrobní kámen s letopočtem 1303. První písemnou zmínkou, která dokládá existenci kostela svatého Jakuba, je zápis ze 24. září 1342, kde se uvádí, že kněz Bedřich od svatého Jakuba daroval řádu sv. Ducha v Litovli zahradu. Kostel sám je poprvé zmiňován v litovelské městské knize v roce 1382.\n\nKostel byl nejprve kostelem farním. Po dokončení kostela svatého Marka se stal kostelem filiálním. V roce 1636 byla postavena věžička zastřešená bání. Kostel byl poničen během třicetileté války. V roce 1665 byla opravena prostřelená báň věže, kostel ale nadále chátral. Roku 1692 byla zahájena přestavba. Půdorys kostela byl prodloužen na straně kněžiště i na straně chóru, zdivo bočních stěn zůstalo částečně zachováno, jak doložil archeologický průzkum v roce 1998. Stavbu provedl stavitel Adam Glöckl z Olomouce spolu s polírem Ambrožem Lachmannem v letech 1692-1694. Přestavbu připomíná deska, zasazená na zdi kůru. Na přestavbu kostela přispěly litovelské cechy, jejichž znaky jsou zobrazeny na vybavení kostela. Kostel byl vysvěcen 1. května 1694 uničovským děkanem Karlem Ferdinandem Doleatorem (1652–1698).\nV roce 1854 byla opravena věž a namísto cibulové báně pokryté šindelem byla umístěna nová střecha ve tvaru osmibokého jehlanu.\n\nJeden ze tří zvonů byl zabaven v roce 1916.\n\nOkolo kostela se nacházel hřbitov. Jednalo se o nejstarší hřbitov ve městě. Sem byly v roce 1784 přesunuty hrobky ze zrušeného hřbitova při kostele svatého Marka a hřbitov se tak stal jediným litovelským hřbitovem. V roce 1902 byla jeho kapacita naplněna a pohřbívání zde bylo ukončeno. Hřbitov byl později zrušen a na jeho místě se nachází park.\n\nBěhem archeologického průzkumu po povodni v roce 1997 bylo nalezeno i jedenáct hrobů uvnitř kostela z 14.-18. století.\n\nDochovaly se dva seznamy inventáře kostela z roku 1667 a 1804.\n\nS kostelem je spojen výroční trh na den svatého Jakuba, jehož konání bylo podle privilegia Ladislava Pohrobka z roku 1454 přesunuto ze Starého města do Litovle.\n\nKostel je jednolodní orientovaná stavba s odsazeným kěžištěm, které je ukončeno trojbokým závěrem. K jižní straně kněžiště přiléhá pětipatrová hranolová zvonice, v níž se v přízemí nachází sakristie a v patře oratoř přístupná po z boku přistavěném šnekovém schodišti.\n\nLoď i kněžiště jsou zaklenuty valenou klenbou s výsečemi. V západní části je hudební kruchta.\n\nStřecha lodi je sedlová, východní štít je zdobený. Zvonice je zastřešena osmibokou jehlanovou střechou.\n\nPrůčelí jsou zdobena lizénami. Okna jsou nízká s polokruhovými záklenky lemovaná jednoduchými šambránami. Hlavní vstup do kostela v západním průčelí má zaklenutý portál, nad kterým je prázdná nika. Vedlejší vstup v jižním průčelí má pravoúhlý portál s tympanonem. Nad ním jsou tři výklenky pro sochy světců. Podobný, ale jednodušší je portál v severní stěně.\n\nHlavní oltář je trojdílný portálový. Ve čtyřicátých letech 18. století jej vytvořil Jiří Antonín Heinz. Na něm jsou sochy patronů kostela a kopie obrazu Pasovské Madony Lucase Cranacha staršího pravděpodobně od Jana Kryštofa Handke.\n\nDále se zde nacházejí dva protilehlé oltáře svaté Barbory a svatého Bartoloměje z dvacátých let 18. století z dílny Jana Václava Sturmera. Oltářní obraz svaté Barbory i obraz Madony v nástavci je připisován Jiřímu Antonínu Heinzovi. Na oltáři svatého Bartoloměje zobrazuje hlavní obraz Krista na hoře Olivetské a obraz v nástavci umučení svatého Bartoloměje. Obrazy jsou rovněž připisovány Janu Kryštofu Handke.\n\nEdikulový oltář z roku 1700 byl původně v kapli svatého Jiří. Na hlavním obrazu je zobrazeno snímání z kříže, ve štítě pak oválný obraz svatého Jiří, bojujícího s drakem.\n\nPřed kostelem se nachází kamenný krucifix z roku 1781 (datace podle chronogramu na soklu). Kříž stál původně v ulici Boženy Němcové a byl sem přemístěn v osmdesátých letech 20. století.\n\nJižně od kostela se nachází Sloup Nejsvětější Trojice.\n\nSeverně od kostela je druhý krucifix a severovýchodně pak kamenná boží muka.\n\n\n"}
{"id": "1300577", "url": "https://cs.wikipedia.org/wiki?curid=1300577", "title": "Kostel svatého Marka (Litovel)", "text": "Kostel svatého Marka (Litovel)\n\nKostel svatého Marka je gotický kostel v Litovli. Leží v původním církevním obvodu, kde se dál nachází či nacházela kaple svatého Jiří, hřbitov, na kterém se pohřbívalo do roku 1784, fara a škola. Kostel byl upravován ve druhé polovině 15. století a dále v období renesance. Současná podoba je výsledkem barokní přestavby v letech 1675–1680.\n\nPrvní písemná zmínka o kostelu je z roku 1342. Další zmínky pocházejí z let 1382, 1386 a 1383. Patronátní právo nad kostelem měly cisterciačky z kláštera ve Starém Brně, které jej obdržely od Elišky Rejčky. Držely jej až do roku 1562.\nV roce 1437 vyplenilo kostel vojsko Jana Parduse z Horky a Vratkova. Znovu vysvěcen byl v roce 1444. Ve druhé polovině 15. a 1. polovině 16. století došlo k několika stavebním změnám. Koncem 20. let 16. století byla přistavěna sakristie (na nadpraží okna je uveden letopočet 1529), na portálu sakristie kostela je uveden letopočet 1532. Ve druhé polovině 16. století byla zvýšena věž, která byla zdobena sgrafity, jejichž zbytky se zachovaly v místech zakrytých střechou.\n\nV roce 1623 kostel spolu s klášterem a kostelem svatého Ducha vyhořel. V letech 1675–1677 byl kostel barokně přestavěn olomouckým stavitelem Melichorem Donkem. Věž byla zvýšena a dokončena v roce 1699, tento letopočet je uveden na konstrukci zvonové stolice. V první polovině 18. století byla ke kostelu přistavěna tzv. Engelmannova kaple vysvěcená pravděpodobně v roce 1741.\n\nV roce 1855 byla rozebrána makovice kostelní věže kvůli svému špatnému stavu. Původní zastřešení zvonice bylo podobné zastřešení radniční věže a bylo kryto červeně natřeným šindelem. To bylo nahrazeno jehlancovou střechou krytou břidlicí.\n\nV roce 1857 byl kostel vymalován v historizujícím slohu a zbudován nový oltář. Ten provedl Jan Koblische ze Šternberka podle návrhu P. Floriána Müllera. Ze starého oltáře byly použity pouze sochy.\n\nV letech 1900–1901 byla obnovena Mariánská kaple. Současně – díky daru A. Gürtlové z Litovle – byla klenba kostela vyzdobena čtyřmi malbami výjevů ze života Panny Marie (Narození, Zvěstování, Nanebevzetí a Korunování). Malby provedl malíř Jindřich Taschner z Prostějova.\nV roce 1928 byla provedena celková oprava interiéru kostela. V letech 1931–1932 i exteriéru.\n\nJednolodní orientovaná stavba (hlavní osa ve směru severozápad–jihovýchod) s trojbokým závěrem. Po obou stranách se nacházejí kaple s oratoří v patře.\n\nV roce 2015 byly instalovány vitráže v pěti oknech závěru kostela. Podle návrhů Aleny Ponížilové ze Zlína je vyrobila firma Vitráže Bruštík ze Zábřehu. Námětem jednotlivých vitráží jsou tajemství růžence světla:\n\n"}
{"id": "1300578", "url": "https://cs.wikipedia.org/wiki?curid=1300578", "title": "Pomník Vladimira Iljiče Lenina (Hradec Králové)", "text": "Pomník Vladimira Iljiče Lenina (Hradec Králové)\n\nNa žulovém kvádrovém podstavci se zlatým nápisem „V. I. LENIN“ stojí nadživotní bronzová socha V. I. Lenina, který má levou ruku v kapse svého pláště. Výška 270 cm, hmotnost 955 kg, celková výška pomníku s podstavcem 425 cm, podstavec byl navržen československými výtvarníky a architekty a vyroben ve šluknovském závodě Českomoravského průmyslu kamene.\nO zřízení Leninova pomníku začali královéhradečtí komunisté uvažovat na podzim 1968. Na jaře následujícího roku bylo rozhodnutí o postavení pomníku definitivně přijato. Do Leninova kulatého výročí 100. narození však zůstal velmi krátký čas, takže byly možné jen 2 scénáře. Prvním z nich bylo v Hradci Králové vztyčit některý z již existujících pomníků V. I. Lenina v ČSSR. To však bylo nemyslitelné, proto se královéhradečtí komunisté odhodlali požádat o pomoc sovětské velvyslanectví. Již v září téhož roku odjeli do Kyjeva, aby si prohlédli připravený model. V polovině března 1970 byla socha kamionem dopravena do Hradce Králové.\n\nAutory sochy byli sochař Anatolij Jefimovič Belostockij, který v řadách Rudé armády osvobozoval v roce 1945 východní Čechy, a architekt Anatolij Fjodorovič Ignaščenko, kterému sekundoval Ing. Vladimír Hájek. Socha se dostala do města jako dar družebního města Černigova. Na jejím umístění a usazení 6. dubna 1970 spolupracovali architekt a zástupce ministerstva kultury Ukrajinské sovětské socialistické republiky, kteří přiletěli do Hradce Králové. Pomník byl odhalen 15. dubna 1970 v rámci slavnostní manifestace ke 100. výročí narození V. I. Lenina, které se zúčastnili např. předseda vlády ČSR Josef Korčák, tajemník byra ÚV KSČ Oldřich Švestka, velvyslanec SSSR v Praze S. V. Červoněnko a generálporučík N. I. Makajev jako vedoucí delegace Společnosti sovětsko-československého přátelství. Ke shromážděným promluvil předseda vlády J. Korčák. Jeho slova byla přímo přesycena normalizační rétorikou:\n\n\"„...Leninův jubilejní rok je pro nás rokem nástupu k definitivnímu překonání minulých chyb i následků krize z let 1968–1969. Hlavním úkolem, před nímž naše strana stojí, je pevná obnova jejího leninského charakteru. Jako vedoucí síla naší společnosti, věrna leninským principům v teorii i praxi socialistické výstavby, se vypořádává s vlastními nedostatky, aby mohla dále úspěšně řídit socialistický rozvoj země a zabezpečovat trvalý růst blahobytu. Čerpat z Leninova duchovního odkazu znamená pro nás učit se z práce a úspěchů KSSS a ostatních bratrských stran. V letošním jubilejním roce vykročíme ještě rozhodněji leninskou cestou a to nás naplňuje jistotou v další úspěchy.\n\nMyslím, že již dnes můžeme říci, že KSČ je opět pevným oddílem mezinárodního komunistického hnutí, že naše republika je opět spojena pevnými, nerozlučnými svazky se všemi socialistickými zeměmi, zvláště se Sovětským svazem...“\"\n\n\"„V těchto chvílích,“\" řekl v závěru své řeči předseda české vlády, \"„kdy odhalením Leninova pomníku vzdáváme poctu jeho nesmrtelnému géniu, si znovu připomínáme, že jedním z hlavních rysů jeho velké osobnosti byla mimořádná skromnost a prostota...“\"\n\nPoté promluvil vedoucí delegace Společnosti sovětsko-československého přátelství N. I. Makajev, který vzpomněl Leninových zásluh i myšlenek. Následně předseda vlády ČSR J. Korčák odhalil pomník a předal ho do péče pracujících města Hradce Králové jako věčný symbol věrnosti Leninovu učení.\n\nOd té doby zde bylo časté konání oslav i pietních aktů s kladením kytic a věnců k různým příležitostem, zvláště těm, jež byly přímo svázané se SSSR. 3. května 1958 byl pomník zapsán do státního seznamu nemovitých kulturních památek a jeho památková ochrana byla zrušena až 12. října 1993.\n\nPomník byl odstraněn 22. února 1990, přičemž podnět vyšel z řad Občanského fóra. Následně socha skončila v bedně, která byla uskladněna na Šrámkově statku v Pileticích. 16. dubna 1996 městská rada schválila odložení rozhodnutí o využití bronzového materiálu ze sochy V. I. Lenina o 14 dní do vyjádření městské organizace KSČM. 7. května téhož roku vzala na vědomí stanovisko OV KSČM Hradec Králové k dopisu primátora města ze 24. května 1991 ve věci sochy V. I. Lenina a souhlasila s vydáním sochy zástupcům OV KSČM Hradec Králové, pokud tato bude odebrána do 30. června 1996. Socha dnes stojí na zahradě soukromého sběratele v Polomu v Orlických horách.\n"}
{"id": "1300579", "url": "https://cs.wikipedia.org/wiki?curid=1300579", "title": "Husova (Litovel)", "text": "Husova (Litovel)\n\nHusova ulice je ulice v Litovli vedoucí z náměstí Přemysla Otakara na východ k Olomouckému a Uničovskému rybníku. U jejího ústí na náměstí stojí na jejím jižním rohu bývalý Německý dům (po druhé světové válce Národní dům, pak Okresní dům osvěty, dnes Městský klub). Blíže východnímu konci ulice na její severní straně stojí secesní Sochova vila, v níž se nachází obvodní oddělení Policie České republiky. Za vilou, téměř na břehu Uničovského rybníka, pak stojí budova Husova sboru. Na opačné straně ulice, téměř naproti Sochově vile, se nachází budova Dětského domova.\n\nV místě ústí ulice na náměstí teče pod jejím povrchem malý vodní tok Nečíz, krátké rameno řeky Moravy. Ten poté odbočuje mírně k severu, nakrátko se vynoří nad povrch, za budovou č. p. 735 je následně znovu zaklenut, pokračuje souběžně se severní stranou ulice, podtéká Sochovu vilu a znovu ulici křižuje na jejím východním konci.\n\nNejstarší známá pojmenování ulice jsou německé názvy či (česky Jatky), podle jatek, které se od počátků města nacházely na severním rohu ústí ulice na náměstí. Původně šlo o 1 metr úzkou uličku mezi jatkami na severní straně a právovárečným šenkovním domem U zlatého jelena na straně jižní, která se podobala úzké Šerhovní ulici na opačné straně náměstí. Roku 1860 se však na jejím severním okraji propadla klenba Nečízu pod patrovou budovou jatek, jejichž část byla zbořena a zůstala po nich jen řada nízkých krámků. Ulička tak byla podstatně rozšířena. Roku 1898 pak byl dům U zlatého jelena přestavěn v tzv. Německý dům, prestižní centrum spolkového života německých obyvatel města.\n\nDalší významnou stavbou, tentokrát na opačném konci ulice, byla budova Sokola u Uničovského rybníka, dokončená roku 1892 (ve dvacátých letech 20. století přestavěná na Husův sbor). Dle údaje z roku 1893 nesla ulice německý název Fleischbankgasse. V roce 1900 se objevuje též české jméno Rybářská, který je téhož roku úředně nahrazen názvem Sokolská, odkazujícího ke zmíněné sokolovně.\nRoku 1906 byl na východním konci ulice postaven nad Nečízem železobetonový most. Obě jeho strany byly osazeny železobetonovým zábradlím s prolamovanými ornamenty se secesními znaky. Most postavila pražská firma Podnikatelství staveb, Ing. K. Herzán a Lud. Uhlíř podle tehdy velmi progresivního systému využívajícího vyztuženého betonu vynalezeného francouzským inženýrem Françoisem Hennebiquem, kombinovaného se systémem Monier.\n\nV sousedství sokolovny nechal roku 1910 pro sebe postavit reprezentativní secesní vilu první český starosta Litovle Vácslav Socha. V té době ještě byla před vilou otevřená hladina Nečízu. Na druhé straně ulice v místě bývalé hasičské zbrojnice pak nechal vlastními prostředky vybudovat Útulek pro opuštěné české dítě (dnes zde sídlí Základní škola, Dětský domov a Školní jídelna Litovel). Architektonicky ceněnou stavbu realizoval roku 1928 místní stavitel Čeněk Chrudimský.\n\nRoku 1930 byla ulice přejmenována na Tyršovu, podle zakladatele hnutí Sokol Miroslava Tyrše, jehož 100. výročí narození se v daný rok oslavovalo. Za druhé světové války byla přejmenována na (česky Sadová), podle parku, do něhož ústí na východním konci. Svůj současný název Husova získala hned po válce roku 1945, a to podle budovy Husova sboru.\n\nVýrazné úpravy ulice zaznamenala ve 2. polovině 20. století. Roku 1955 byl zbořen rohový dům na jižní straně křižovatky s Jungmannovou ulicí. V 60. letech byla zakryta hladina Nečízu před Sochovou vilou. Přes vodní tok zde byla položena kovová konstrukce, která byla následně zasypána zeminou a získaný prostor byl upraven na předzahrádku. Roku 1988 pak byly demolovány domy podél jižní strany Husovy ulice mezi náměstím a Jungmannovou ulicí a roku 2000 rohový dům na severní straně, sousedící s tzv. Německým domem.\n"}
{"id": "1300580", "url": "https://cs.wikipedia.org/wiki?curid=1300580", "title": "Mlékárna Chudobín", "text": "Mlékárna Chudobín\n\nMlékárna Chudobín byla prvorepubliková firma na zpracování mléka a výrobu sýrů, především tavených. Nacházela se zhruba 2,5 km na západ od Litovle na katastru Sobáčova, který je částí obce Mladeč v okrese Olomouc ve stejnojmenném kraji. \n\nTovárnu v roce 1926 založil Emanuel Marek v bývalém hostinci v Sobáčově (dříve katastrální území Chudobín). V roce 1928 továrnu rozšířil o nově vybudované sklepy k uskladňování a vyzrávání sýrů. V roce 1930 zakoupil moderní automatické přístroje a rozšířil výrobu o tavené sýry bez kůry.\n\nFirma se tak stala první tavírnou sýrů na Moravě, jednou z největších v Československu. Firma vyráběla 150 různých výrobků – sýry, másla, pasterované mléko, tvarůžky, tvaroh a jogurty. Jednou z ochranných známek firmy byla ELMA. Pod touto značkou firma prodávala výrobky jak na domácím, tak na zahraničním trhu. Vývoz mířil do Německa, Polska, Maďarska či Jugoslávie.\n\nV roce 1932 byla firma rozšířena o řeznictví vyrábějící zboží (konzervy, uzeniny) především pro armádu. V roce 1937 plánoval Emanuel Marek prodej firmy, ale než k tomu došlo, zemřel a rodina si firmu ponechala. V roce 1942 byla z rozhodnutí okupačních úřadů mlékárna a sýrárna uzavřena. Řeznictví fungovalo do roku 1952, kdy bylo znárodněno a poté zrušeno. V areálu firmy dnes funguje restaurace STOP, kterou provozuje rodina Marků, které byl zdevastovaný majetek vrácen v restitucích.\n"}
{"id": "1300582", "url": "https://cs.wikipedia.org/wiki?curid=1300582", "title": "Hanácké Benátky", "text": "Hanácké Benátky\n\nHanácké Benátky je hudební festival a celoměstská akce v Litovli v okrese Olomouc. Tradiční slavnost přijala přezdívku města, která odráží skutečnost, že Litovlí protéká šest ramen řeky Moravy.\n\nFestival se koná každoročně v červnu od roku 2002 – první ročník proběhl 22. června. Připravuje se program pro děti i dospělé, který probíhá nejen na náměstí Přemysla Otakara, kam se soustředí hlavní část akcí, ale i v okolních částech města, jako je park Míru a prostranství před muzeem. Doprovodný program může zahrnovat například vystoupení šermířů, místních skupin mažoretek, roztleskávaček a tanečních kroužků, jarmark, farmářské trhy a zábavný program pro děti.\n\nNa hlavním pódiu se střídají hudební tělesa, přestávky vyplňují vystoupení místních sdružení. Tradiční atrakcí bývá možnost projížděk po Nečízu, jednom z ramen Moravy, které teče pod hlavním náměstím. V den festivalu se také otevírají městské památky, například radniční věž nebo kaple svatého Jiří, která bývá po většinu roku veřejnosti nepřístupná. Celodenní akci zakončuje noční ohňostroj.\n\nNa financování festivalu se kromě města podílí také řada sponzorů, důležití jsou i mediální partneři.\n\n"}
{"id": "1300584", "url": "https://cs.wikipedia.org/wiki?curid=1300584", "title": "Zdeněk Potužák", "text": "Zdeněk Potužák\n\nZdeněk Potužák (* 15. října 1955 Sušice) je český manažer a komunální politik.\n\nAč se narodil v jihočeské Sušici, základní školu i gymnázium navštěvoval v moravské Litovli. Následně přešel do Prahy na tamní Vysokou školu ekonomickou. Po ní byl zaměstnán v olomoucké pobočce Státní bance československé. Po sametové revoluci založil v roce 1990 litovelskou pobočku Komerční banky. V roce 2003 úspěšně absolvoval výběrové řízení na místo vedoucího Vodohospodářské společnosti Čerlinka.\n\nKomunální politice se Potužák věnoval ještě před sametovou revolucí v roce 1989. Počínaje rokem 1986 zasedal v litovelském městském národním výboru, následně mezi roky 1990 a 1994 byl radním tohoto města. Do zastupitelstva se v roce 1998 vrátil a o čtyři roky později se stal opět radním. V roce 2010 byl zvolen starostou města Litovle, když vystřídal Vojtěcha Grézla, který stál v čele města po dobu šestnácti let. Svou pozici Potužák obhájil i po volbách v roce 2014.\n"}
{"id": "1300585", "url": "https://cs.wikipedia.org/wiki?curid=1300585", "title": "Radnice (Litovel)", "text": "Radnice (Litovel)\n\nRadnice v Litovli je pozdně gotická budova z první poloviny 15. století, renezančně a barokně upravená v 16 a 18. století ve které sídlí městský úřad. Radnice se nachází na hlavním náměstí Přemysla Otakara a je 65,4 metrů vysoká. Radniční věž je nejvyšší věží na řece Moravě a rameno řeky zvané Nečíz protéká přímo pod ní. \n\n"}
{"id": "1300588", "url": "https://cs.wikipedia.org/wiki?curid=1300588", "title": "Chudobín (zámek)", "text": "Chudobín (zámek)\n\nZámek Chudobín je zámek ve vsi Chudobín v okrese Olomouc z 18. století. Postaven byl na místě bývalé tvrze. Areál zámku doplňuje zámecký park. Zámek je chráněn jako kulturní památka ČR.\n\nPrvní písemná zmínka o tvrzi pochází z roku 1448, kdy je zmiňována jako pustá. V roce 1571 vznikl na jejím místě trojkřídlý renesanční zámek, vystavěný pravděpodobně Jáchymem Zoubkem ze Zdědína. Barokní přestavba následovala v letech 1712–1714, když byl majitelem Rudolf Krištof z Wittenu. Nechal dostavět čtvrté křídlo a vybudovat arkády. Poslední stavební úprava podle návrhu Antona Archeho proběhla v roce 1847, kdy zámek a panství vlastnil Antonín Tersch. Zámek byl zvýšen o další patro a původní nárožní arkýře byly protaženy do přízemí, čímž vznikly rohové věže. Zámek tak získal klasicistní podobu s novorenesančními prvky. V sousedství zámku se také nachází dvoukřídlá budova patrová budova hospodářského stavení. Původně renesanční objekt nechal přestavět v 17. století Vavřinec Jan Rudawski, jak dokládá jeho erb z letopočtem 1665 umístěný na fasádě.\n\nMajitelé sídla se během staletí střídali. Patřili mezi ně Zoubkové ze Zdětína (1481–1590), Hájovští (1590–1604), Bokůvkové z Bokůvky (1604–1622]]), polský šlechtic a spisovatel Vavřinec Jan Rudawski (1661–1671), pánové z Wittenu a Andlern a na počátku 19. století měšťanský rod Terschů.\n\nPo roce 1945 sloužil zámek k různým účelům, např. jako sídlo zemědělské školy. V roce 1980 n. p. Sigma provedl rekonstrukci zámku na rekreační středisko a hotel. Při privatizaci získala areál společnost Sidia, která jej v roce 2004 uzavřela. V roce 2007 hotel koupila společnost Tech idea.\nZámek je veřejnosti stále nepřístupný.\n\n"}
{"id": "1300590", "url": "https://cs.wikipedia.org/wiki?curid=1300590", "title": "TVN", "text": "TVN\n\nTVN Group je polská mediální skupina pod níž patří televizní stanice pod značkou TVN a internetové portály. Skupina byla založena v roce 1995. Vlajková loď skupiny, TVN je první až druhá nejsledovanější polská televizní stanice. Největším konkurentem je skupina Telewizja Polsat kam patří stanice pod značkou Polsat.\n"}
{"id": "1300591", "url": "https://cs.wikipedia.org/wiki?curid=1300591", "title": "Výroba optických přístrojů Josef a Jan Frič", "text": "Výroba optických přístrojů Josef a Jan Frič\n\nVýroba optických přístrojů Josef a Jan Frič je bývalá továrna na přístroje v Praze 2-Vinohradech na rohu ulic Americká (původně Krameriova) a Jana Masaryka (původně Čelakovského).\n\nBratři Josef Jan Frič (Josef Alexandr Frič, 1861-1945) a Jan Ludvík Frič (1863- 1897), synové Josefa Václava Friče (1829-1890), založili roku 1883 na Královských Vinohradech v pronajaté usedlosti horní Perucka (Čelakovského čp. 73-14) nad Nuselskými schody malou firmu „\"Josef a Jan Frič – dílna pro přesnou mechaniku\"“, ve které vyráběli astronomické a měřicí přístroje. První soustruh dovezli z Berlína a nedlouho poté rozšířili výrobu o geodetická, vojenská a důlní měřidla. Zaměřili se i na výrobu cukrovarnických měřicích strojů, jejich polarimetr na stanovení přesné koncentrace cukru v roztoku byl přijat v USA za úřední normu. Po pěti letech byla usedlost zbořena a firma přesídlila se svými třemi dělníky a třemi učedníky do pronajaté prázdné vily vedle Vlčkovy vily Osvěta (Čelakovského čp. 195) \n\nPo roce 1891, kdy sklidili úspěch na Jubilejní výstavě, zakoupili a přestavěli sousední prázdný dům v Krameriově ulici čp. 233 (Americká čp. 3) a změnili postupně výrobu z dílenské na tovární. K výrobě přístrojů v oboru jemné mechaniky, geodetických a polarizačních, přidali výrobu kontrolních přístrojů pro technickou praxi – teploměry, tlakoměry, bareoskopy a další. Roku 1896 přijali velkou zakázku od firmy Škoda na mířidla pro pevnostní děla. Jejich závod měl plynový motor a 32 obráběcích strojů a v roce 1895 zaměstnával 40 dělníků. Výrobky vyváželi i do zahraničí, nejvíce do Bulharska, Francie a Ruska.\n\nRoku 1897 zemřel Jan Frič po akutním zánětu slepého střeva. Josef Frič se rozhodl splnit jejich sen a postavit observatoř. Zvolil místo nedaleko Prahy v Ondřejově, odkud pocházel jejich rod z matčiny strany. Frič hvězdárnu využíval sám nebo se svými přáteli, roku 1928 při výročí vzniku Československa ji daroval Karlově univerzitě.\n\nJosef Frič po smrti bratra přijal jeho jméno Jan a dál se věnoval jemné mechanice. Rozšířil výrobu o lékařské přístroje, průmyslové teploměry a letecké palubní přístroje. Vyvinul novinku – analyzátor kouřových plynů pro kontrolu provozu kotelen, elektráren a tepláren. V letech 1914 a 1922 dal rozšířit a přestavět dílenské a tovární budovy podle návrhu Jaroslava Pelce. Roku 1924 zřídil pobočku v Bratislavě a roku 1930 stavební firma Brázdil a Ješ ve vinohradské továrně přistavěla druhé patro dvorního křídla ve stylu funkcionalismu.\n\nPo znárodnění přešla výroba geodetický přístrojů do Meopty Košíře, ostatní výroba byla včleněna do podniku Metra Blansko. Roku 1963 zbytek firmy přešel pod podnik Laboratorní přístroje. Dostavbami prošel areál roku 1948 (pro podnik Metra) a roku 1973. Po roce 1989 byly objekty vráceny rodině.\n\n\n"}
{"id": "1300593", "url": "https://cs.wikipedia.org/wiki?curid=1300593", "title": "Seznam bretaňských vévodů", "text": "Seznam bretaňských vévodů\n\nSeznam bretaňských vévodů vládnoucích bretaňskému vévodství nebo formálních držitelů titulu (francouzští princové). \n\n\n\n\n\n\nArtur I. Bretaňský, 1196–1203 (společně s Konstancií) \n\n\n\n\"Válka o bretaňské dědictví (1341–1365)\"\n\n\n\n\nPo konečném sjednocení Bretaně s Francií byl titul bretaňského vévody několikrát udělen příslušníkům francouzského královského rodu Bourbonů. Dvakrát byl tento titul udělen nejstaršímu synovi vévody burgundského (nejstaršímu synovi dauphina).\n\n\n"}
{"id": "1300594", "url": "https://cs.wikipedia.org/wiki?curid=1300594", "title": "Pyran", "text": "Pyran\n\nPyran (systematický název oxin) je šestičlenná nearomatická heterocyklická sloučenina skládající se z pěti atomů uhlíku a jednoho atomu kyslíku, která má v molekule dvě dvojné vazby. Existují dva izomery pyranu, které se liší umístěním dvojných vazeb. 2H-pyran má nasycený uhlík v poloze 2, kdežto 4H-pyran jej má v poloze 4.\n\n4H-pyran byl poprvé připraven roku 1962 pyrolýzou 2-acetoxy-3,4-dihydro-2H-pyranu. Bylo zjištěno, že je na vzduchu nestabilní, dochází u něj k disproporcionaci na odpovídající dihydropyran a pyriliový kationt, který lze snadno hydrolyzovat.\n\nPřestože samotné pyrany mají minimální význam, mnoho jejich derivátů patří k biologicky významným látkám (například pyranoflavonoidy).\n\nOznačení pyran se také používá pro analog s nasyceným kruhem, který se přesněji nazývá tetrahydropyran (oxan). Monosacharidy s šestičlenným kruhem v cyklické formě se podle toho nazývají pyranózy.\n\n"}
{"id": "1300604", "url": "https://cs.wikipedia.org/wiki?curid=1300604", "title": "Skalní potok", "text": "Skalní potok\n\nNázev Skalní potok má více významů:\n\n\n"}
{"id": "1300606", "url": "https://cs.wikipedia.org/wiki?curid=1300606", "title": "Žďár (hradiště)", "text": "Žďár (hradiště)\n\nŽďár je pravěké hradiště na vrcholu stejnojmenného kopce v katastrálním území Pavlovsko. Opevnění vzniklo nejspíše během pozdní doby bronzové, ale místo bylo nějakým způsobem využíváno i pozdní době halštatské a snad i laténské. Areál hradiště chráněného jako kulturní památka ČR. se nachází na území přírodní rezervace Žďár. Žďárské hradiště charakterem své dispozice i opevnění připomíná hradiště na Plešivci.\n\nNa žďárském hradišti neproběhl žádný větší archeologický výzkum, a proto datování jeho vzniku a osídlení vychází pouze z náhodných nálezů a drobných sond. Opevnění bylo postaveno nejspíše během pozdní doby bronzové, ale místo bylo osídleno také v době halštatské. Vztah k časné laténské kultuře dokládá pouze nález železné sekerky s obdélníkovou tulejkou a obloukovitým ostřím.\n\nZ badatelů lokalitu navštívil v roce 1857 Václav Krolmus. První plán nakreslil v šedesátých letech devatenáctého století rytmistr A. Kraft. Místem se zabývali také Jan Erazim Vocel, František Xaver Josef Beneš nebo Josef Ladislav Píč, který nechal vyhloubit ve vnitřním hradišti sondu, ale ta neposkytla žádné nálezy. Ve dvacátém století hradiště zkoumali J. Maličký a A. Beneš. V roce 1975 bylo hradiště geodeticky zaměřeno.\n\nDvojdílné hradiště se nachází ve vrcholové části kopce s nadmořskou výškou 629 metrů. Vnější val dochovaný v délce 660 metrů chránil přístupnější západní a jižní stranu kopce. Lépe dochovaná je západní část valu. Na vnější straně je val vysoký 1,5 metru, zatímco na vnitřní výška dosahuje pouze 0,5 metru. Ohrazený prostor měří asi 24 hektarů.\n\nVrchol kopce zaujímá vnitřní hradiště zvané \"Zahrádka\" o rozloze jeden hektar. Kromě strmé severní strany ho chrání mohutný val z nasypaných kamenů široký v základu dvanáct metrů a dlouhý 240 metrů. Vysoký je až deset metrů na vnější a až tři metry na vnitřní straně. Val je přerušen průchodem brány, který je z jedné strany lemován přirozeným skalním útvarem.\n\nHradiště je přístupné po červeně značené turistické trase z Rokycan do Holoubkova nebo po žlutě značené trase z Dobříva do Svojkovic. Na vrchol vede také odbočka cyklotrasy č. 2157 z Dobříva do Volduch.\n\n"}
{"id": "1300608", "url": "https://cs.wikipedia.org/wiki?curid=1300608", "title": "Oliver Dlouhý", "text": "Oliver Dlouhý\n\nOliver Dlouhý (* 7. ledna 1988) je zakladatel a výkonný ředitel populárního vyhledávače letenek Kiwi.com, který patří mezi nejrychleji rostoucí podniky nejen v Česku, ale i v Evropě.\n\nJe mladší bratr herců Vladimíra Dlouhého a Michala Dlouhého. \n\nV letech 1999–2007 absolvoval osmileté gymnázium v Jindřichově Hradci a pokračoval ve studiu na NEWTON College v Brně v letech 2011–2013.\n\nPodnikal prodejem borůvek u rakouských hranic a později prodával elektronické cigarety. V roce 2012 založil vyhledávač letenek Skypicker, později jej přejmenoval na Kiwi.com. V roce 2012 se vyhledávač letenek umístil v žebříčku New York Times jako jeden z deseti nejužitečnějších webů pro cestovatele. V rámci podnikání v leteckém businessu si dělá tzv. pilotní průkaz. V roce 2015 držel ve společnosti Kiwi.com podíl ve výši 30,6 %.\n\nV soutěži „EY Podnikatel roku 2017“ získal titul „EY Začínající podnikatel roku“.\n\n"}
{"id": "1300612", "url": "https://cs.wikipedia.org/wiki?curid=1300612", "title": "Dimitrije Tucović", "text": "Dimitrije Tucović\n\nDimitrije \"Mita\" Tucović (, , 13. května 1881 Gostilje – listopad 1914) byl srbský publicista, politický vůdce a teoretik socialistického hnutí. \n\nTucović byl bojovníkem za lidská práva, práva pracujících, rovnost žen, všeobecné volební právo, za sociální spravedlnost a občanské svobody v tehdejším Srbském království. Jeho odkaz byl oslavován již v komunistické Jugoslávii, ale jeho myšlenky zůstávají hodnotami i v současném Srbsku.\n\nDimitrije Tucović byl stoupencem socialistické myšlenky, už když přišel do Bělehradu v roce 1899, aby dokončil střední školu. Velký vliv na něj měl Radovan Dragović, se kterým spolupracoval při propagaci společných idejí. Když v roce 1901 vznikla Bělehradská společnost který byl na něj velký vliv. V roce 1901, kdy bylo založeno Bělehradské dělnické družstvo, byl jedním z jeho vůdců.\n\nV roce 1902 uspořádal studentské demonstrace proti Nikolovi Pašićovi. Vedl také březnové demonstrace proti králi Alexandru Obrenovićovi. Následně ale byl donucen do Zemunu, které tehdy patřilo sousednímu Rakousku-Uhersku, a potom do Vídně.\n\nPo májovém převratu v roce 1903 byla 2. srpna stejného roku založena sociálně-demokratická strana (SSDP), v jejímž čele stáli například Tucović a Dragiša Lapčević. Tucović se stal redaktorem jejích novin, nazvaných \"Radničke novine\". Od následujícího roku se ale Tucović rozešel s levým křídlem strany a byl zastáncem odlišných postojů, označovaných za pravicově-oportunistické.\n\nV roce 1906 dokončil studia práv na Bělehradské univerzitě, ale místo právní dráhy se stal tajemníkem SSDP.\n\nV lednu 1910 uspořádal Tucović v Bělehradě první Balkánskou socialistickou konferenci, která chystala plány na vytvoření Balkánské federace. Ve stejném roce se zúčastnil také zasedání Socialistické internacionály v Kodani, kde se zasadil o to, že i socialisté v dalších zemí včetně rakouských začali vnímat jako negativní národnostní otázku koloniální politiky Rakouska-Uherska po anexi Bosny a Hercegoviny.\n\nV roce 1910 strana založila časopis \"Borba\" a Tucović se stal jeho editorem. \n\nPo vypuknutí Balkánské války v roce 1912 byl povolán do srbské armády a zúčastnil se tažení do Albánie. Tam byl svědkem válečných zločinů proti civilnímu obyvatelstvu, o kterých pravidelně referovaly \"Radničke novine\", a to včetně masakru Albánců po srbském dobytí Kosova z turecké moci.\n\nPo návratu z války napsal knihu \"Srbsko a Albánie: Příspěvek ke kritice dobyvatelské politiky srbské buržoazie\".\n\nZemřel na bojišti v první světové války jako člen moravské divize v listopadu 1914 v Bitvě na Kolubaře.\n\nTucovićovu památku připomíná mnoho různých míst v zemích bývalé Jugoslávie, např. ulice ve Skopje, Užici, Bělehradě, Kragujevaci a jinde. Jeho jméno neslo také náměstí Slavija v Bělehradě, kde se nachází jeho socha.\n"}
{"id": "1300618", "url": "https://cs.wikipedia.org/wiki?curid=1300618", "title": "Asimilace (psychologie učení)", "text": "Asimilace (psychologie učení)\n\nAsimilace (z franc. \"assimilation\", přizpůsobení) znamená v psychologii učení přiřazení určitého vjemu nějakému schématu, které se pro podobné vjemy už používá. Tím se tento vjem zobecňuje a zařazuje jako známý.\n\nVe vývojové psychologii Jeana Piageta je jedním ze dvou druhů kognitivního přizpůsobení a slouží k vytvoření rovnovážného stavu (ekvilibrace). Doplňujícím protějškem asimilace je proces akomodace, proces přizpůsobení vnitřního světa (vnitřní reprezentace světa, mentálního modelu světa) vytvořením nového schématu.\n\nDítě vidí malé, bílé, kudrnaté a štěkající zvíře a matka mu k němu řekne: \"Haf-haf\". Z dalších podobných zkušeností vzniká \"schéma haf-haf\", které obsahuje všechny rysy pro psy charakteristické a vylučuje všechny netypické.\n\nTakové schéma dítěti umožňuje, aby:\n\n"}
{"id": "1300625", "url": "https://cs.wikipedia.org/wiki?curid=1300625", "title": "406 (číslo)", "text": "406 (číslo)\n\nČtyři sta šest je přirozené číslo. Římskými číslicemi se zapisuje CDVI. Následuje po číslu čtyři sta pět a předchází číslu čtyři sta sedm.\n\n406 je:\n\n"}
{"id": "1300627", "url": "https://cs.wikipedia.org/wiki?curid=1300627", "title": "407 (číslo)", "text": "407 (číslo)\n\nČtyři sta sedm je přirozené číslo. Římskými číslicemi se zapisuje CDVII. Následuje po číslu čtyři sta šest a předchází číslu čtyři sta osm.\n\n407 je:\n\n"}
{"id": "1300628", "url": "https://cs.wikipedia.org/wiki?curid=1300628", "title": "408 (číslo)", "text": "408 (číslo)\n\nČtyři sta osm je přirozené číslo. Římskými číslicemi se zapisuje CDVIII. Následuje po číslu čtyři sta sedm a předchází číslu čtyři sta devět.\n\n408 je:\n\n"}
{"id": "1300629", "url": "https://cs.wikipedia.org/wiki?curid=1300629", "title": "409 (číslo)", "text": "409 (číslo)\n\nČtyři sta devět je přirozené číslo. Římskými číslicemi se zapisuje CDIX. Následuje po číslu čtyři sta osm a předchází číslu čtyři sta deset.\n\n409 je:\n\n"}
{"id": "1300630", "url": "https://cs.wikipedia.org/wiki?curid=1300630", "title": "Božský zákon", "text": "Božský zákon\n\nBožský zákon je věčný, absolutně platný zákon, který jako jediný si nárokuje dosáhnout vyslovené uznání neproblematickým způsobem. Proto už Hérakleitos ztotožnil božský zákon s logem, kterému podléhá svět jako celek. Božský zákon je to, co určuje svět v jeho podstatě. Božský zákon svůj nárok na platnost nemusí zdůvodňovat. Lidské zákony nabývají svou závaznou sílu od božského zákona a jsou - podle některých filozofů (např. Tomáše Akvinského) - od něj odvozené. Dobrý, spravedlivý zákon je takový zákon, který je napodobením božského zákona. Božský rozum určuje veškerou zákonitost jak v přírodě, tak v životě lidského společenstva.\n\nPokud přestaneme věřit v Boha jako základ všech zákonů, pak se každý zákon jeví pouze jako lidské ustanovení. Proti předpokladu božského zákona se postavila Demokritova kritika: Démokritos přiřadil zákony k říši mínění a konvencí.\n\nPříkladem člověka, který ctí božský zákon více, než svůj život, je Sofoklova Antigona, která přes zákaz krále Kreóna pohřbila svého bratra.\n"}
{"id": "1300633", "url": "https://cs.wikipedia.org/wiki?curid=1300633", "title": "Chudinka, má kluka na vojně", "text": "Chudinka, má kluka na vojně\n\nChudinka, má kluka na vojně je téma televizního cyklu Bakaláři, který pro vysílání v roce 1977 připravilo pražské studio Československé televize. Podle námětů televizních diváků napsal scenárista Jaroslav Dietl tři televizní povídky: \"Špionáž\", \"Láska\" a \"Obří číše\". Režisérem pořadu byl Jaroslav Dudek. Součástí pořadu bylo i vylosování pěti čísel Matesa.\n\nObsazení\n\nSynopse\n\nNaďin snoubenec je na vojně a ona chce po svém strýčkovi, který bydlí nedaleko kasáren, kde Jirka slouží, aby zjistil, zda ji není nevěrný. Strýček se nedobrovolně stává špiónem a Jirku sleduje. V dopisech svou neteř ubezpečuje, že Jirka se objevuje ve společnosti pouze se svými kamarády, což dokládá i pořízenými fotografiemi. Když jednou fotografuje Jirku před kasárnami, je vojáky zadržen a své počínání musí vysvětlit. Když vychází z kasáren, setkává se s Jirkou, který ho pozná. Strýček své poslání utají, ale během hovoru se dovídá, že i Jirka si není věrností své nastávající jistý, a když zjistí, že se strýček chystá jet za Naďou, požádá ho, aby mu prověřil, zda tomu tak opravdu je. Ze strýčka je tak rázem dvojitý špión. Na návštěvu přijíždí právě v okamžiku, kdy se Naďa chystá na dámskou jízdu se svými kamarádkami. Tajně nastaví magnetofon, aby nahrával hovor dívek a nechává je samotné. Naďa na to ale přijde a dojde jí, jaká je situace. Vše napíše svému Jirkovi, který se tak dovídá, že i on byl strýčkem sledován. Strýček upadl v nemilost jak své neteře, tak i jejího snoubence. Po čase obdrží strýček od Naďi další dopis, ve kterém se dovídá, že Naďa a Jirka jsou již svoji a dají mu nabídku, jak si může svou pověst napravit – Jirkův bratranec je na vojně a novomanželé jeho dívce slíbili, že ji ho strýček trochu pohlídá.\n\nObsazení\n\nObsazení\n\n\nRecenzent v Tvorbě (28/1977) pražské vydání Bakalářů na téma Chudinka, má kluka na vojně zhodnotil takto: „\"Poměrně vyrovnanou úroveň měli tentokrát pražští Bakaláři. Tři scénáře, které podle námětů televizních diváků připravil Jaroslav Dietl s obvyklou, sobě vlastní rutinou, nenechávaly v tomto případě nikoho na pochybách, že vycházejí ze skutečných událostí. Obsahovaly věrohodné zápletky, měly dobré dialogy a na malé ploše rozváděly situace, jejichž průběh i vyvrcholení byl motivicky celkem obratně zpracován. Rovněž po interpretační a realizační stránce neklesly pod běžný standard. Zato mnohem problematičtější byla závěrečná beseda Libuše Pospíšilové s autory jednotlivých námětů, jejíž smysl nám opět (už pokolikáté?) unikl. Jde o to, dozvědět se něco bližšího ze zákulisí předvedených příběhů, poznat názory přítomných osob nebo zbytečně glosovanou konverzací pouze zaplnit čas tradičně rezervovaný na tah Matesa?\"“ \n\n\n"}
{"id": "1300638", "url": "https://cs.wikipedia.org/wiki?curid=1300638", "title": "410 (číslo)", "text": "410 (číslo)\n\nČtyři sta deset je přirozené číslo. Římskými číslicemi se zapisuje CDX a řeckými číslicemi υι. Následuje po číslu čtyři sta devět a předchází číslu čtyři sta jedenáct.\n\n410 je:\n\n"}
{"id": "1300639", "url": "https://cs.wikipedia.org/wiki?curid=1300639", "title": "Mistrovství světa v šermu 2015", "text": "Mistrovství světa v šermu 2015\n\nMistrovství světa v šermu za rok 2015 se konalo v Moskvě v Rusku ve dnech 13. až 19. července.\n\n\n"}
{"id": "1300641", "url": "https://cs.wikipedia.org/wiki?curid=1300641", "title": "Veverka sluneční", "text": "Veverka sluneční\n\nVeverka sluneční (\"Heliosciurus gambianus\") je druh veverkočelistného hlodavce z čeledi veverkovitých (\"Sciuriidae\").\n\nVeverka sluneční je olivově hnědě zbarvený druh hlodavce, spodní stranu těla má bílou, okolo očí má bílé kroužky. Na ocase má 14 černých pruhů.\n\nVeverka sluneční žije v lesích a savanách v téměř celé Africe. Své druhové jméno dostala podle toho, že se ráda vyhřívá na slunci.\n"}
{"id": "1300648", "url": "https://cs.wikipedia.org/wiki?curid=1300648", "title": "Operace Tractable", "text": "Operace Tractable\n\nOperace Tractable byla poslední ofenzíva jednotek Kanady a Polska, podporovaná britskými tanky v bitvě v Normandii během druhé světové války. Cílem této operace bylo obsazení strategicky důležitého francouzského města Falaise a pak menší města Trun a Chambois. Tato operace byla provedena 1. polskou obrněnou divizí a 1. kanadskou armádou proti skupině armád B německého \"Wehrmachtu\", jako součást největšího obklíčení na Západní frontě během druhé světové války. I přes pomalý start, umožnily nové taktiky 1. polské obrněné divize 19. srpna 1944 zajetí asi 150.000 německých vojáků ve Falaise.\n\nV Operaci Tractable se braly v potaz poučení z Operace Totalize, zejména účinnost mechanizované pěchotní jednotky a taktické bombardování těžkými bombardéry. Na rozdíl od předchozí operace, byla operace Tractable zahájena za denního světla. Počáteční bombardování oslabilo německou obranu a bylo následováno 4. kanadskou obrněnou divizí na západní straně, zatímco 3. kanadská pěší divize zaútočila na východní křídlo. Jejich postup měl být chráněn velkou clonou způsobenou střelbou kanadského dělostřelectva. Polní maršál Bernard Montgomery doufal, že kanadské síly získají kontrolu nad Falaise do půlnoci 14. srpna. Následně z téhož místa měly všechny tři formace postupovat směrem k Trunu východně od Falaise.\n\nVzhledem k po sobě jdoucím útokům z počátku srpna nejsou kanadské ztráty během Operace Tractable známé, ale ztráty během Totalize a Tractable se odhadují na 5 500 mužů. Německé ztráty během Operace Tractable jsou také nejisté. Německá 7. armáda byla silně vyčerpána, ztráty se odhadují na 50 000–200 000 mužů, více než 200 tanků, 1000 zbraní a 5000 jiných vozidel. V bojích kolem Hill 262, Němci ztratili 2 000 mužů, 5 000 jich bylo zajato. Polské ztráty v Operaci Totalize (do 22. srpna) jsou 1 441 mužů, z nichž 325 bylo zabito (včetně 21 důstojníků) a  1 002 jich bylo zraněno (35 důstojníků).\n"}
{"id": "1300651", "url": "https://cs.wikipedia.org/wiki?curid=1300651", "title": "Mikuláš Peksa", "text": "Mikuláš Peksa\n\nMikuláš Peksa (* 18. června 1986 Praha) je český politik a fyzik, od roku 2019 poslanec Evropského parlamentu, v letech 2017 až 2019 poslanec Poslanecké sněmovny PČR, od dubna 2017 do listopadu 2019 místopředseda Pirátů.\n\nVystudoval Gymnázium Christiana Dopplera v Praze a následně biofyziku na Matematicko-fyzikální fakultě Univerzity Karlovy v Praze (získal titul Mgr.). V průběhu studia se specializoval na využití jaderné magnetické rezonance pro výzkum dynamiky tekutin v porézních materiálech.\n\nDokončuje studium v postgraduálním studijním programu, který je založen na spolupráci UK v Praze a Universität Leipzig. \n\nMikuláš Peksa žije v Litoměřicích, kde tráví fyzicky tráví většinu času a odkud také pracuje jako správce linuxových serverů a programátor. Mezi jeho zájmy patří kromě přírodních věd a IT také historie, filozofie, mezinárodní politika, LARPy a RPG.\n\nOd roku 2013 je členem Pirátů. V dubnu 2017 byl zvolen čtvrtým místopředsedou strany, nahradil tak odvolaného Iva Vašíčka. V říjnu 2019 se přidal ke kritikům způsobů vnitrostranické komunikace jiného místopředsedy Jakuba Michálka. Když členská základna Michálkovo působení ve funkci potvrdila, sám odstoupil.\n\nVe volbách do Poslanecké sněmovny PČR v roce 2017 byl lídrem Pirátů v Ústeckém kraji. Získal 1 835 preferenčních hlasů a byl zvolen poslancem. V lednu 2018 obhájil na Celostátním fóru strany v Brně post místopředsedy Pirátů.\n\nV komunálních volbách v roce 2018 kandidoval jako člen Pirátů na 23. místě kandidátky subjektu \"„Zelení a Piráti“\" do Zastupitelstva města Litoměřice, ale neuspěl.\n\nVe volbách do Evropského parlamentu v květnu 2019 kandidoval na 3. místě kandidátky Pirátů. Získal 9 594 preferenčních hlasů a byl zvolen novým europoslancem. Na začátku června 2019 tak rezignoval na poslanecký mandát, nahradil jej František Navrkal.\n\n"}
{"id": "1300652", "url": "https://cs.wikipedia.org/wiki?curid=1300652", "title": "CAP teorém", "text": "CAP teorém\n\nCAP teorém je věta z oblasti teoretické informatiky. Je nazýván též Brewerův teorém podle Erica Brewera, který jej popsal v roce 1999.\n\nTvrdí, že pro distribuovaný datový sklad není možné poskytovat více jak dvě záruky z těchto tří:\n\nJinými slovy CAP teorém říká, že v případě výpadku části sítě je potřeba si zvolit mezi konzistencí a dostupností. Pozor, dostupnost je zde definována zcela jinak než u databázové transakce (ACID).\n\n"}
{"id": "1300653", "url": "https://cs.wikipedia.org/wiki?curid=1300653", "title": "Čokovoko", "text": "Čokovoko\n\nČokovoko je brněnská dívčí skupina založená v roce 2006. Zakládající členky Zuzana Fuksová a Adéla Elbel svou tvorbu charakterizovaly jako dopravní nehodu, na níž se téměř všichni podívají, ačkoli jsou poté otřeseni. Repertoár se stal zdrojem kontroverzního vnímání, kdy tvorbu posluchači buď přijímají či odmítají bez tendence k nezaujatým postojům.\n\nK hlavním šlágrům kapely patří píseň „Etapy v životě ženy“, která je apelem na sebeuvědomění a emancipaci žen a skladba „Sebevražda“.\n\nČokovoko se prezentuje naivně primitivním stylem rozvracejícím stereotypy a výstředními texty bez ostychu ironizovat jakákoli témata. Z nedokonalé interpretace skladeb je vytvářena přednost. Podle \"Musicserveru\" tím zpěvačky „\"nastavují zrcadlo drsným hiphopperům, maloměšťákům i konzumní společnosti\"“. Klíčovou roli představují texty přednášené na způsob hip hopu, respektive rapu, spíše ovšem ve formě recitování, a – zejména u starších písní nepůvodní – hudební doprovod má pouze sekundární, doprovodnou úlohu. Prvoplánovým záměrem dua nebyl příklon k hip hopu, když členky podle vlastního vyjádření jen o trochu více ovládaly mluvené slovo než zpěv.\n\n\"Lidovky\" zhodnotily formu provedení repertoáru téměř jako feministickou. Slovenský deník \"Pravda\" uvedl, že dívčí sestava v textech spojuje nespojitelné a celkový dojem vyznívá drsně i vtipně zároveň. Koncertní vystoupení excentricky provokativního dua jsou odehrána v kostýmech ze second handů, nebo si je členky připravují sami.\n\nTexty se nevyhýbají kontroverzní ani tabuizované tématice. Píseň „Perioda“ se zabývá menstruací, „Autostimulace“ se pak dotýká masturbace a text využívá folkórního základu pro tvorbu co nejvíce synonym ženské masturbace. Ve skladbě „Sebevražda“ je reflektováno suicidium Karla Svobody a zmíněno je také utonutí Miroslava Tyrše, jakožto akt sebevraždy. Autorem textu k písni o Evě Pilarové se stal přítel brněnských zpěvaček a obdivovatel Pilarové. Podle Elbelové není skladba výsměchem, ale nejvýše škádlením. V animovaném videoklipu k písni „Štěstí“ se objevily hlavy osobností jako Egon Bondy, Milada Horáková, Madonna, Cindy Crawford, Barack Obama či Michael Jackson, kteří jsou „propojeni se ctí a ne-štěstím“.\n\nDívčí duo se zformovalo v roce 2006. Zakládajícími členkami se staly Zuzana Fuksová (nar. 1983) a Adéla Elbel (nar. 1981). Impulsem k názvu „Čokovoko“ se stala vycházka, během níž kamarád Adély Elbelové o svém psu prohlásil, že má rozšířené čokovoko, čímž měl na mysli řitní otvor.\n\nDne 1. dubna 2011 skupina vydala oficiální debutové studiové album \"Hudba\". Pojmenování nahrávky autorky zdůvodnily slovy: „\"Nové CD se jmenuje Hudba, protože pod mluveným slovem máme hudbu. A toto spojení je snad pěkné.\"“ Oproti nepůvodním samplům k starším textům na desce využily originální hudební základ nahraný Tominem Kelarem, s příměsí indických prvků a částí produkce skupiny Synkopy 61 (citace ve skladbách „Monagamie“ a „Dresink“) nebo od trampské kapely Los Brňos. Cílem nahrávky se stalo nezopakovat žádné slovo dvakrát, s výjimkou pomocných sloves a zájmen. Album doprovodilo turné Co Češka, to muzikantka tour, v sedmnácti městech a navazující kocertní šňůra Dva akordy a žádná pravda.\nV dubnu 2009 Čokovoko vystoupilo v brněnském klubu Desert na podporu filmového festivalu Mezipatra, mimo jiné s písní „Homosong“, v níž zazněla kritika nepodpory festivalu primátorem Romanem Onderkou a zastupitelstvem města. Na vystoupení v rámci Prague Pride 2011 pak dvojice vyjádřila podporu osvojení si dětí stejnopohlavními páry, když se Adéla Elbel stala překladatelkou Fellerovy pohádky \"Jedno morče a dvě mámy\" o lesbickém rodičovství. Stejný rok zpěvačky natočily s kapelou Midi lidi skladbu „Adopce“ k filmu Petra Marka \"Nic proti ničemu\", soutěžícímu na karlovarském filmovém festivalu.\n\nV únoru 2012 si v Paláci Akropolis obě zahrály na dvojkoncertu s ženskou bigbítovou kapelou Zuby nehty. K osvětové kampani Lucie Bittalové v prevenci karcinomu děložního čípku složilo Čokovoko roku 2015 eponymní skladbu „Měsíc raka“, v níž využilo odlehčených rýmů vyzývajících k pravidelným prohlídkám: „\"Nech se vyšetřit, jestli nemáš raka, ať neleštíš svrchu oblaka … Chodila jen k zubaři, nikdo nezkontroloval její dolní nádraží.\"“ \nRoku 2015 se duo zúčastnilo vystoupení Moja duša došla do ritě: Koncert pro Lenku Zogatovou v brněnské Flédě, jakožto připomínku úmrtí organizátorky brněnského uměleckého života, která mimo jiné se skupinou úzce spolupracovala. V říjnu 2016 byla dvojice součástí koncertu Havel@80 konaného v Lucerně, na němž hudebníci nezávislé scény oslavili nedožité osmdesáté jubileum Václava Havla.\n\n\n\n\n"}
{"id": "1300656", "url": "https://cs.wikipedia.org/wiki?curid=1300656", "title": "Diagram stavů a toků", "text": "Diagram stavů a toků\n\nDiagram stavů a toků (\"Stock and Flow Diagram\", SFD) je společně s diagramem kauzálních smyček (\"Causal Loop Diagram\", CLD), jedním z přístupů, jak popsat dynamické chování systému. Oba typy diagramů přestavují hlavní východisko konceptu systémově dynamické teorie. Diagramy stavů a toků na rozdíl od diagramů kauzálních smyček nezachycují jen pozitivitu a negativitu vazeb, ale zavádí zcela nové prvky - stavy a toky. To umožňuje reprezentovat strukturu systému s podrobnějšími informacemi, a tím eliminovat interpretační problémy, které mohou vznikat u diagramů kauzálních smyček. V simulačních nástrojích, jako je \"Vensim\" nebo \"Powersim\" je - po doplnění parametrů jednotlivých prvků diagramu stavů a toků - možné spouštět simulace.\n\nGrafická notace jednotlivých prvků diagramu stavů a toků souvisí s tím, v jakém nástroji je tento diagram modelován. Symbolika diagramu stavů a toků je sice obecná, prvky modelu se ovšem drobně liší dle simulačního softwarového nástroje. Jedním z takových simulačních nástrojů je Vensim. Následující grafické prvky jsou zachyceny právě z tohoto nástroje.\n\nStav (případně hladina, akumulace, úroveň, stavová veličina) je akumulací změn za časovou jednotku, uchovává v sobě informace. Stavy rozdělujeme na:\nVyužívání stavů má za důsledek tyto přínosy:\nTok (případně míra) mění hodnoty stavů v čase. Jedná se o proces, který stav napouští nebo jej vypouští. Typicky si lze tok představit na příkladu napouštění vody do vany. Tokem je v tomto případě voda, která v daném čase proudí kohoutem do vany a dále také voda, která v daném čase z vany odtéká. Stavem je množství vody ve vaně. Abychom dokázali správně odlišit, která proměnná je stavem a která tokem, je třeba \n\nDalšími příklady toků jsou:\nJedná se o pomocnou informaci, případně konstantu. Proměnné ovlivňují pouze toky nebo jiné proměnné, zároveň nemusí žádné jiné prvky diagramu - případ konstanty.\n\nMrak znázorňuje hranice modelu. Znárorňuje zdroj a ukončení toků - má nekonečnou kapacitu\n\nSpojem mohou být propojeny různé prvky modelu. Tvoří tak vazby mezi proměnnými, stavy a toky. Informace putují po spojích ve směru šipky. Rozlišujeme celkem 3 typy spojů:\nIllustrační modely ukazují praktičtější užití výše zmíněných prvků z diagramů stavů a toků. \n\nModel reprezentuje příkladové propojení toku, jakožto základního stavebního bloku modelu, který následně ovlivňuje hladinu. Tok je nastaven pomocí toku připojené proměnné míra toku. Mrak znázorňuje hraniční bod modelu - v tomto případě přítok, který teče do hladiny.\n\nJedná se o již zmíněný příklad s napouštěním vody do vany.\n\nModel ukazuje jednoduchý příklad akumulace peněz na bankovním účtu. Úrok způsobuje přítok peněz na účet, ty se na tomto místě akumulují. Čím více je na účtu pěněz, tím vyšší je úrok. Snížení úroku nevede k snížení peněz na účtu, ovšem pouze k pomalejšímu růstu peněz na účtu.\n\nJedná se o příklad ukazující proces zvyšování kvality ve výrobě. Jako konstanta je zadána potřebná kvalita, ke které výroba směřuje. Jinými slovy je zadána cílová hodnota, ke které proces směřuje.\n\nEskalace konfliktu je případ, kdy je model svým způsobem zacyklený, a to takovým způsobem, že zvýšení, popř. snížení hodnoty hladiny má za následek odpovídající pohyb do hladiny vcházejícího toku, a to v opačném směru. Rozlišujeme pozitivní a negativní eskalaci. Níže je uveden příklad negativní eskalace, kdy zvyšující se počet hypermarketů na území snižuje atraktivitu výstavby, v závislosti na snižující se atraktivitě výstavby se snižuje míra výstavby nových hypermarketů.\n\nV procesu řízení zásob nastávají skutečnosti, které se nazývají oscilací. Na níže uvedeném diagramu je uveden právě proces řízení zásob, ve kterém se na základě proměnné rozdíl najímá požadovaný počet zaměstnanců, kteří budou schopni za požadovanou dobu adaptace skladu vyrobit zásoby. Příjetí nových zaměstnanců však může být časově náročné - to představuje proměnná doba náboru. Čím více zaměstnanců je přijato, tím větší bude čistá změna zásob a sklad bude doplňován rychleji. To způsobí, že s přibývajícím počtem zásob bude potřeba opět méně požadovaných zaměstnanců. To způsobí pomalejší plnění hladiny zaměstnanci.\n\nNásledující tabulka pomocí operátorů + a - uvádí, kdy je vhodné využít diagramu kauzálních smyček a kdy diagramu stavů a toků. \n\nZ tabulky vyplývá, že diagram stavů a toků je sice složitější na tvorbu, ale s jeho pomocí lze vytvořit mnohem přesnější a detailnější model. V podstatě je možné při popisu dynamického chování systému začít u diagramu kauzálních smyček a následně tento diagram použít jako vstup pro diagram stavů a toků.\n\nPří převodu diagramu kauzálních smyček na diagram stavů a toků je třeba správně určit jednotlivé prvky diagramu stavů a toků (stav, tok, proměnné), určit hranice modelu (kam umístit mraky) a následně určit parametry modelu (vzorce a hodnoty).\n\nDiagramy stavů a toků je, po doplnění parametrů (vzorců a hodnot) jednotlivých prvků modelu možné v nástoji Vensim simulovat. Příklad je demonstrován na diagramu životního cyklu, jekož diagram stavů a toků je možné vidět na obrázku:\nDiagram životního cyklu znázorňuje, že míra porodnosti ovlivňuje porodnost, na základě jejíž změny je ovlivňována populace. Ta má však sama o sobě vliv na porodnost, jelikož čím menší populace bude, tím můžeme očekávat menší porodnost. Čím vyšší bude populace, tím vyšší bude i úmrtnost. Na tu má ovšem vliv ještě průměrná délka života. Abychom mohli spustit diagram jako simulaci, je potřeba jej doplnit o parametry, tedy vzorce a hodnoty. Ty budou v případě naší simulace vypadat následnově:\n\n\nPo doplnění těchto údajů do jednotlivých prvků diagramu je možné simulaci spustit. Po spuštění vypadá diagram následovně:\n\nJe možné si všimnout, že do detailu stavů a toků přibyly křivky. Při zobrazení detailu stavu populace se zobrazí následující klesající křivka:\n\nTa ukazuje, že při zadaných hodnotách proměnných bude populace postupem času klesat, až úplny vyhyne. Pokud bychom při stejné míře porodnosti změnili průměrnou délku života na 50 let, graf by vypadal následovně:\nV případě, že je průměrná délka života 50 let se jedná o opačný extrém, lidé se budou rodit ve větším počtu než budou umírat a to ve finále povede k přelidnění.\n\n\n"}
{"id": "1300658", "url": "https://cs.wikipedia.org/wiki?curid=1300658", "title": "Otec (divadelní hra, Strindberg)", "text": "Otec (divadelní hra, Strindberg)\n\nOtec (\"Fadren\") je druhá nejhranější hra Augusta Strindberga, byla dokončena 15. února 1887. Strindberg ji napsal v bavorském Lindau během dvou až tří týdnů, což se projevuje uceleností a jednotností dramatu.\n\n\"Otec\" je hra o třech jednáních, která jsou dále dělena na výstupy. Hra má rychlý spád a zobrazuje boj manželů o moc. Boj se odehrává na psychologické úrovni. Manželka (Laura) zpochybní manželovo (Rytmistr) otcovství, což má za následek narušení manželovy psychické integrity, neboť jeho osobnost je založená na jeho patriarchální roli. Manžel je vystaven ze strany manželky psychologické manipulaci a sugesci. Tento psychologický nátlak vede k manželovu psychickému zhroucení, které vyústí v jeho úmrtí.\n\n\"Otec\" je obvykle označován za naturalistické drama. Podle hlavního představitele francouzského naturalismu Emila Zoly, jehož Strindberg obdivoval, musí dramatik s objektivností vědce zaznamenávat skutečnost a ve svých hrách zobrazovat determinující vliv dědičnosti a prostředí. V \"Otci\" se vliv prostředí projevuje v manželově psychice, která je částečně mužská a částečně ženská, poněvadž byl vychováván a žil mezi samými ženami. V důsledku toho má oslabenou vůli. Postava je tak předurčena k prohře.\n\nStrindberg ovšem objektivního zaznamenávání skutečnosti, požadovaného naturalisty, nebyl schopen, neboť v jeho díle důležitou roli hraje autopsie.\n\nStrindberg se sice odchyloval od zásad naturalismu, přesto je označován za průkopníka naturalistického dramatu, neboť v jeho naturalistických dramatech má důležité místo psychologie. V \"Otci\" hraje důležitou roli psychologická manipulace a sugesce. O psychologii, sugesci či hypnózu se Strindberg zajímal a četl o dotyčné problematice dobové texty. Život považoval za tvrdý existenční boj, který ostatně svádějí manželé v \"Otci\".\n\nV \"Otci\" se odrážejí Strindbergovy manželské problémy. Manželé v \"Otci\" se přou o budoucnost své dcery, o což se také Strindberg přel se svojí manželkou, finskou herečkou Siri von Essen. Strindberg chtěl mít ze svých dcer porodní báby, Siri herečky. Strindberg se také obával, že Siri má v úmyslu nechat ho prohlásit za nesvéprávného. Zbavit svéprávnosti svého manžela chce rovněž Laura v Otci.\n\nMnohé Strindbergovy postavy mají autobiografický ráz nebo nesou biografické rysy skutečných osob. Strindberg v \"Otci\", ale i v \"Bláznově obhajobě\" a \"Věřitelích\", kompromitoval svoji manželku Siri. Postava Rytmistra z \"Otce\" je Stridbergovo alter-ego. Přestože však Strindbergovy postavy vycházejí ze skutečných osob, nejedná se o jejich stoprocentně věrné zobrazení.\n\nKromě \"Otce\" se problémy v manželství promítly do Strindbergových próz \"Bláznova obhajoba\" a \"Manželské historie\" (druhý díl) a do dramatu \"Věřitelé\". Jedná se o díla, která byla napsána krátce za sebou v průběhu čtyř let (1886 – 1889) a jsou zaměřena proti ženám. V \"Otci\" a \"Věřitelích\" se objevuje postava „ženy – upíra“, která „vysává z mužů život“, postava, která je typická pro díla z konce 19. století v souvislosti s obavou z konce patriarchálního řádu. Při psaní \"Otce\" byl ostatně Strindberg inspirován francouzským novinářem a esejistou Paulem Lafarguem, který psal o možném přechodu společnosti k matriarchátu.\n\nSvětová premiéra \"Otce\" se konala 14. listopadu 1887 v kodaňském divadle Casino. Ve Švédsku měla hra premiéru 12. ledna 1888 ve stockholmském Novém divadle a 12. října 1890 v berlínském divadle Freie Bühne.\n\nPrvní česká inscenace Strindbergova \"Otce\" byla uvedena někdy během léta a podzimu roku 1898 na Výstavě architektury a inženýrství Divadlem na Výstavě. Roku 1911 byl uveden Národním divadlem v Brně, roku 1917 ve Švandově divadle a roku 1927 opět v Národním divadle v Brně. V roce 1928 byl pak inscenován v Divadle na Vinohradech v režii J. Kodíčka a roku 1943 divadelním podnikem Komorní hry Radosti ze života v Brně.\n\nMěšťanští ochotníci hráli \"Otce\" v Hradci Králové roku 1905, dělničtí ochotníci roku 1910 v Prostějově a roku 1917 v Praze.\n\nRukopis \"Otce\" se nedochoval. Při překladech se vychází z prvního vydání ze září 1887 a ze Strindbergova francouzského překladu z března 1888.\n"}
{"id": "1300682", "url": "https://cs.wikipedia.org/wiki?curid=1300682", "title": "Montas Hradec Králové", "text": "Montas Hradec Králové\n\nMontas Hradec Králové byla montážní firma, jež vznikla v roce 1953 a sídlila v areálu bývalé firmy Alfred Ippen, mostárna a strojírna.\n\nZávod vznikl v červenci 1953 vyčleněním montážního oddělení královéhradeckých Závodů Vítězného února a ustavením samostatného národního podniku s tehdejším názvem Chemontáž, jehož ředitelem byl jmenován František Kraus.\n\nToto opatření vážně zasáhlo do zvyklostí původního podniku. Po určitou dobu se hledaly cesty k odpovídajícímu udržení styku výroby s montáží, aby se uchovala odpovědnost obou těchto fází za kvalitu výroby. V mnohém to znesnadňovalo a komplikovalo práci, i když zřízení samostatných montážních podniků mělo přinést jisté výhody. Situační zpráva pro tehdejšího ministra Karla Poláčka z roku 1954 komentuje tuto změnu jako nepříznivou pro perspektivní rozmísťování výrobních dělníků a dělníků montážních, jakož i na zajišťování kvality dodávaných aparátů na místo montáže, na kompletnost dodávaného zařízení, na vícepráce na montáži investora. Narušena byla i jednoznačnost odpovědnosti za funkci dodávaného zařízení.\n\nPodnik orientovaný na externě montážní činnost měl v počátcích 420 zaměstnanců, jediný jeřáb a jinak poměrně jednoduchou mechanizaci. V roce 1956 měl závod již k dispozici 11 deriků (stožárových jeřábů) a zvyšoval se počet náročných zakázek a úměrně k tomu i počet zaměstnanců. Podnik získal několik pobočných útvarů vyčleněných z Východoslovenských strojíren, n. p. Košice, ČKD Choceň, n. p. a ze Stavobetu, n. p. Pardubice-Rybitví. Tehdy bylo velkým úkolem uvést do provozu velkou středotlakou aparaturu na výrobu kyslíku v Brně-Černovicích. Celkem to pod vedením sovětských inženýrů trvalo 14 měsíců. Nebyla to však jediná práce. Lidé z Chemontáže pracovali také na stavbě teplárny v Tiszapalkonya v Maďarsku, pomáhali zařizovat velkou elektrárnu v polském Jaworzně, v čínské Šanghaji a Chapei. Následujícího roku se podařilo kolektivu národního podniku Chemontáž v Hradci Králové získat putovní Rudý prapor ministerstva a ústředního výboru odborového svazu. Vliv na to měl i růst zlepšovatelského úsilí, neboť v 1. čtvrtletí tohoto roku bylo podáno 45 zlepšovacích námětů, zatímco ve stejné době předcházejícího roku jen 10 zlepšovacích návrhů. Odměněn byl též závodní časopis „Montážní zpravodaj“. Zmínka o podniku se objevila i v celostátním tisku:\n\n\"„V investiční výstavbě představuje značnou část strojírenské vybavení závodů a jeho montáž. Mezi montéry a techniky, kteří přemýšlejí, jak urychlit montážní práce, patří také pracovníci n. p. Chemontáž z Hradce Král. Za pomoci nových zvedacích zařízení změnili celý postup při montáži těžkých kusů. Zatím co dříve montovali různá zařízení v nebezpečných výškách z dílů, dnes už běžně používají blokové montáže. Dehydrační kolonu pro pražskou generátorovou stanici, vysokou 25 m a vážící 40 tun, smontovali, v čele s vedoucím montérem soudruhem Musilem, včetně armatur a vnitřních pater na zemi, a potom ji za pomoci dvojstožáru s přemostěním zvedli na základovou plochu. Postavení celé kolony na místo trvalo necelou hodinu.“\"\n\nV rámci reorganizace, která proběhla v roce 1958, se Chemontáž stala montážním závodem výrobně-hospodářské jednotky Závodů Vítězného února (ZVÚ), n. p., Hradec Králové. Stalo se tak na základě rozhodnutí ministra těžkého strojírenství č. 6/37 z 19. března 1958 s platností od 1. dubna 1958, č. 27/63 z 26. září 1963 a příkazu ředitele VHJ č. 45/63 z 26. září 1963 s platností od 1. října 1963. Plný název podniku tehdy zněl Závody Vítězného února, n. p. Hradec Králové, závod 02 – Montáže.\n\nSoučástí závodu zůstaly detašované provozy v Pardubicích, Chotěboři, Komárově a Chocni. Základním výrobním programem byla externí montáž strojů a zařízení vyráběných v základním závodě a v ostatních výrobních závodech VHJ. Montážní provoz 2 – Pardubice se zabýval montážemi mlýnských zařízení, sil, pekárenských zařízení apod. Úkolem montážního závodu 3 – Chotěboř byla montážní činnost v oboru mlékárenských zařízení, některých pivovarských zařízení (myčky a plničky lahví apod.), řezacích strojů a kalolisů. Montážní provoz 4 – Komárov zajišťující hlavně instalaci gumárenských strojů a zařízení byl sloučen s montážním provozem 1 – Hradec Králové, v té době budovatele Závodu Slovenského národního povstání ve Svätém Kříži nad Hronom. Montážní provoz 5 – Choceň prováděl montáže chladírenských zařízení, zařízení jatek a kafilerií. Veškerou činnost na jednotlivých stavbách řídily tzv. montážní správy. Vedoucí montážní správy byl na stavbě jediným představitelem závodu a odpovídal za včasné, kvalitní a hospodárné provedení montáže včetně komplexního vyzkoušení. Byl přímo podřízen řediteli závodu v operativních věcech řízení montáže a v běžném pracovním procesu dostával závazné pokyny a dispečerské příkazy od vedoucího montážně-dispečerského útvaru. Nová organizace měla přispět vydatnou měrou k úspoře správního aparátu a úspory měly vzniknout centralizací dosud roztříštěných a samostatných funkcí.\nV rámci nového organizačního uspořádání výrobně technické základny těžkého strojírenství, prováděného v souvislosti s uplatněním zásad plánovitého řízení zdokonalení plánovitého řízení národního hospodářství, schváleného předsednictvem vlády 7. dubna 1965, zřídil ministr těžkého strojírenství rozhodnutím č. j. 7/5/65 z 3. června 1965 s účinností k 1. červenci 1965 Závody chemického a potravinářského strojírenství, oborový podnik Chepos Brno. Tímtéž rozhodnutím byly do nového oborového podniku sloučeny národní podniky Královopolská strojírna Brno s provozovnou Moravské Budějovice, Východoslovenské strojárně Košice s provozovnou Sečovce a Závody Vítězného února Hradec Králové dnem sloučení zanikly.\n\nV rámci trustu CHEPOS postupně vystupovaly na tuzemských i zahraničních trzích také podniky: Buzuluk Komárov, Alba Hořovice, Frigera Kolín s provozovnou Beroun, Chodos Chodov, Ferox Děčín, Topos Šluknov, Montáže Hradec Králové, Chotěbořské strojírny Chotěboř s provozovnami Staré a Nové Ransko, Továrny mlýnských strojů Pardubice s provozovnou Holice, Montáže Brno, Slovácké strojírny Uherský Brod, Vihorlat Snina, Výzkumný ústav potravinářské a chladicí techniky Hradec Králové, Výzkumný ústav chemických zařízení Brno a exportní organizace, zejm. Technoexport Praha a Technopol Bratislava. Generální ředitelství sídlilo v Brně ve Vlhké ulici čp. 4. Do čela podniku byl jmenován generální ředitel Miloslav Mudra, do té doby ředitel VHJ ZVÚ Hradec Králové. Ředitelem závodu, nyní označovaného jako Chepos – závod 08 Hradec Králové byl jmenován naopak František Kraus. Nastává však řada problémů, z nichž si zaslouží zmínku desetiměsíční zpoždění nového provozu NPK v lovosické chemičce, které bylo navíc s mnoha závadami.\n\nV roce 1968 byl montážní závod reorganizován na samostatný závod v rámci trustu Chepos, tentokrát již pod názvem Montas. Jeho náplní byly montáže pro chemický, gumárenský, plastikářský a potravinářský průmysl. Montáže prováděl v Evropě, Asii, např. generátorovny v indickém Ranchi (1963–1966), Africe i v Americe. Trust podniků Chepos, závody chemického a potravinářského strojírenství, v čele s generálním ředitelstvím v Brně, byl zřízen rozhodnutím ministra těžkého průmyslu čj. 3/82/68 z 29. září 1968 s účinností od 1. října téhož roku.\n\nGenerální ředitelství Chepos a národní podniky, tvořící trust coby státní hospodářské organizace ve smyslu §§ 14–59 zákona 109/64 Sb., měly vlastní názvy, majetek, ochranné známky, účty u SBČS a oprávnění uzavírat hospodářské smlouvy svým jménem a na svůj účet. Státní hospodářská organizace Chepos, závody chemického a potravinářského strojírenství, generální ředitelství Brno, byla přímo podřízena příslušnému ministerstvu a tvořila spolu s podřízenými národními podniky výrobní hospodářskou jednotku. K té náležely i odštěpné závody Výzkumný ústav chemických zařízení v Brně a Výzkumný ústav potravinářské a chladicí techniky Praha. Generální ředitelství i národní podniky měly jako organizace tvořící trust postavení samostatných právních subjektů s plnou odpovědností za svěřený národní majetek a výsledky hospodaření. Z hlediska řízení tvořil trust organizační celek, neměl však jako celek právní subjektivitu. Kolektivní orgán trustu – správní výbor – projednával a rozhodoval základní otázky činnosti v souladu se stanovami správního výboru, tvořící nedílnou součást statutu VHJ.\n\nVývoj trustu za 5 let jeho existence charakterizoval růst některých ekonomických ukazatelů, např. výroba se zvýšila v roce 1970 oproti roku 1965 o 49 %, přičemž celkový počet pracovníků vzrostl pouze o 6,4 %. Naopak export se zvýšil o 38,9 %.\n\nRoku 1973 vystřídal v čele národního podniku Josefa Krpatu, který zemřel 12. února tohoto roku na služební cestě do NDR, Miroslav Kult. V 70. letech pracovalo v Montasu na 2000 zaměstnanců. Technici, svářeči, potrubáři a montéři měli k dispozici speciální přístroje a nástroje, od několika set elektrických svářeček a vrtaček až po automobilové jeřáby o nosnosti 50 tun a množstvím dalších mechanismů, jimiž bylo možné ve vhodných kombinacích zvedat a přemisťovat až stotunová tělesa.\n\nV 60. a 70. letech uskutečnil Montas v Hradci Králové rekonstrukční práce ve Fotochemě i v pivovaru, podílel se na výstavbě zimního i letního stadiónu (1974 montoval konstrukce osvětlení na Všesportovním stadiónu v Malšovicích) a ve stejné době byl podnik znám i výrobou pojízdných lešení. Později se stal i nositelem vyznamenání Za zásluhy o výstavbu. Jeho výrobní program se zaměřil na montáž velkoobjemových a těžkotonážních zařízení v tuzemsku i v zahraničí. Jednalo se zejména o výstavbu potravinářských komplexů (cukrovary, lihovary a pivovary), dále chemických závodů (závody na výrobu a zpracování syntetického lihu, kaučuku, plastických hmot, čpavku, kyseliny dusičné a agrochemikálií), k tomu se přidružila i výstavba podniků zaměřených na zpracování nerostných surovin (závody na zpracování ropy, uhlí, tlakových plynáren, hliníkáren, generátorových stanic). Zaměstnanci královéhradeckého Montasu pracovali často i v zahraničí, podíleli se mimo jiné na výstavbě rafinérie ropy v Iráku, Sýrii, cukrovarů v Ghaně i metalurgického komplexu v Indii. Počátkem 80. let za vydatného přispění montérů a techniků Montasu Hradec Králové rostou v Litvínově nové objekty Chemických závodů Československo-sovětského přátelství.\n\nAž do konce éry národního podniku zůstal Montas montážní organizací začleněnou do VHJ Chepos Brno. Statutem byla dána sféra činnosti na zajišťování montáží formou kusových dodávek pro investiční výstavbu oboru chemického a potravinářského průmyslu. Úkoly podniku vycházely z požadavků výroby rozepsaných do jednotlivých podniků VHJ Chepos. Montážní činnost VHJ spolu s Montasem zajišťoval ještě národní podnik Chemont. Činnost v dlouhodobé koncepci měla přímou vazbu na výrobní podniky, které zpracovávaly svoje výrobní programy v souladu se směrnicí pro dlouhodobou koncepci. Kromě zajištění montáží v oblasti investiční výstavby se přímo či nepřímo podílel i na zahraničních montážích. Kromě tradičního programu daného výrobní základnou podniků VHJ Chepos, především montáží a rekonstrukcí cukrovarů, pivovarů a konzerváren, přibyl úkol na výstavbu jaderných elektráren, stojící tehdy v popředí zájmu. Montas zajišťoval i nadále výstavbu chemických závodů se zaměřením na zpracování zemního plynu, ropných produktů, oblast biochemizace a farmaceutického průmyslu. Pobočný závod v Chocni zajišťoval montáže chladicích zařízení, která byla produkována v ČKD Choceň (původně firma Mráz), především v potravinářském průmyslu, ponejvíce v pivovarech, masokombinátech, konzervárnách, ale i v chemických závodech.\n\nZa rok 1986 získal Montas prvenství v socialistické soutěži výrobní hospodářské jednotky Chepos Brno a 13. dubna 1987 převzal vítěznou standartu. V únoru 1987 bylo započato s výstavbou nové montážní haly M 2 v tzv. skladištní oblasti v Hradci Králové, která měla být dokončena v září 1988.\n\nRozhodnutím ministerstva hutnictví, strojírenství a elektrotechniky ČSSR č. 43/1988 z 27. června 1988, s účinností od 1. července 1988, byl národní podnik Chepos změněn na státní podnik Chepos Brno. Podle rozhodnutí ředitele č. 1/88 z 1. července 1988 se Chepos členil na vnitřní organizační jednotky. Montas jako jedna z nich měl nyní v názvu kombinátní podnik. Jeho vedoucím byl ing. Jaroslav Zajíček.\nZakládací listinou vydanou rozhodnutím ministra hutnictví, strojírenství a elektrotechniky ČSSR č. 27/90 z 23. března 1990 byl založen k 1. dubnu 1990 Montas, státní podnik se sídlem v Hradci Králové. Pověřeným ředitelem se stal Josef Matoulek, později převzal řízení státního podniku ing. Miloslav Tamchyna. V dubnu 1990 vedení podniku odmítlo nabídku ing. Ivana Plačka, tehdy pověřeného vedením Cheposu, zapojení Montasu do podniku modernizací a rekonstrukcí chemických zařízení.\n\nStátní podnik Montas byl vymazán z podnikového rejstříku k 31. březnu 1991 v souladu s rozhodnutím Ministerstva průmyslu České republiky č. 196/1991 z 27. března 1991. Veškerá práva a závazky zrušeného státního podniku přešla na akciovou společnost Montas Hradec Králové, a to jednorázově na základě § 15 a násl. zák. č. 104/90 Sb. o akciových společnostech a podle zakladatelského plánu z 8. března 1991. Následně byla společnost zařazena do 1. vlny privatizace. Počátkem 90. let se podnik dostal do problémů kvůli ztrátě východních a rozvojových trhů. Roku 1992 bylo rozhodnuto o privatizaci tohoto podniku. Dokladem může být usnesení vlády ČR 29. dubna 1992 č. 318 k rozhodnutí Hospodářské rady vlády České republiky ze dne 16. dubna 1992 ve věci rozdělení akcií privatizované akciové společnosti Montas Hradec Králové:\n\n\"„Vláda\n\nI. nesouhlasí se stanoviskem Hospodářské rady vlády České republiky ze dne 16. dubna 1992, uvedeném v záznamu z jednání pod bodem 3 ve věci rozdělení akcií privatizované akciové společnosti Montas Hradec Králové;\n\nII. ukládá ministru pro správu národního majetku a jeho privatizaci privatizovat a.s. Montas Hradec Králové s rozdělením akcií tak, jak předpokládá privatizační projekt doporučený zakladatelem – ministerstvem průmyslu takto: 46 % investiční kupony, 3 % RIF; o zbývajících 51 % akcií rozhodne vláda dodatečně.\n\nProvede:\n\nministr pro správu národního majetku a jeho privatizaci a předseda prezidia Fondu národního majetku ČR\n\nPředseda vlády\n\nJUDr. Petr Pithart v. r.“\"\n\na usnesení vlády ČR ze dne 10. června 1992 č. 413 k žádosti o změnu usnesení vlády z 29. dubna 1992 č. 318, 29. dubna 1992 č. 320 a 15. dubna 1992 č. 281:\n\n\"„Vláda\n\nI. posoudila žádost ministra průmyslu o změnu usnesení vlády\n\n1. z 29. dubna 1992 č. 318, doplněné v záznamu z jednání schůze vlády ze dne 6. května 1992, bod 17, ve věci privatizace a.s. Montas Hradec Králové,\n\n2. z 29. dubna 1992 č. 320, doplněné v záznamu z jednání schůze vlády ze dne 6. května 1992, bod 17, ve věci privatizace s.p. Liberecké vzduchotechnické závody Liberec,\n\n3. z 15. dubna 1992 č. 281, doplněné usnesením z 13. května 1992 č. 361 ve věci privatizace s.p. Šumavan Vimperk;\n\nII. ruší svá usnesení uvedená v bodě I/1 a 2 tohoto usnesení i jejich doplnění;\n\nIII. schvaluje privatizaci a.s. Montas Hradec Králové a s.p. Liberecké vzduchotechnické závody takto:\n\n1. a.s. Montas Hradec Králové - rozdělení akcií:\n\n46 % investiční kupóny\n\n3 % RIF\n\n51 % přímý prodej a.s. Mont,\n\n2. s.p. Liberecké vzduchotechnické závody – rozdělení akcií:\n\n46 % investiční kupóny\n\n3 % RIF\n\n51 % přímý prodej managementu;\n\nIV. stanoví, že usnesení z 15. dubna 1992 č. 281 doplněné usnesením z 13. května 1992 č. 361 ve věci privatizace s.p. Šumavan Vimperk se nemění;\n\nV. ukládá ministru pro správu národního majetku a jeho privatizaci privatizovat a.s. Montas Hradec Králové a s.p. Liberecké vzduchotechnické závody v souladu s bodem III tohoto usnesení.\n\nProvede:\n\nministr pro správu národního majetku a jeho privatizaci\n\nPředseda vlády\n\nJUDr. Petr Pithart v.r.“\"\n\nZa rok 1994 skončil Montas ve ztrátě 135 miliónů Kč, přičemž zatížení bankovními úvěry dosáhlo ke konci téhož roku 90 miliónů Kč. Citelný hospodářský propad vedl v závěru roku 1994 k odvolání tehdejšího generálního ředitele. Po přechodném řízení společnosti prokuristou a předsedou představenstva byl v červenci následujícího roku jmenován novým generálním ředitelem Jaroslav Dostál.\n\nFirmu Montas zprivatizovali prostřednictvím společnosti Mont počátkem roku 1995 Josef Matoulek a Vladislav Naď. Tehdy v Montasu pracovalo kolem 750 lidí. Ještě v roce 1995 se Montas sloučil s Montem. O dva roky později nové vedení Montasu začalo Matoulka s Naděm podezírat z rozkrádání společnosti a podalo na ně trestní oznámení.\n\nRozhodnutím Krajského soudu v Hradci Králové z 20. března 1998 sp. zn. 42 K 286/97-32 byl prohlášen konkurs na majetek akciové společnosti Montas a ustaven konkursní správce JUDr. Jiří Berg s tím, že účinky prohlášení konkursu nastaly vyvěšením usnesení na úřední desce soudu 20. března 1998.\n\nTehdy sice podnik ještě pokračoval v provozu, ale naděje na jeho zachování byly mizivé, neboť mu chyběly nové zakázky. Převážná část výrobní náplně byla totiž tvořena jednorázovou výrobou skříňových nosníků pro německou firmu ABUS a opravami pro České dráhy. Montáže na JE Temelín probíhaly proti vyplaceným zálohám a příslib pro poskytnutí záloh na dokončení prací nebyl zajištěn. Ale nejhorším byla zakázka na JE Mochovce, jež byla fakticky dotována Montasem, a tak krajský soud 4. května téhož roku vydal usnesení, kterým ukončil provozování podniku.\n\nVyšetřováním se později zjistilo, že Josef Matoulek a Vladislav Naď transakcemi s akciemi Montasu firmu v polovině 90. let opravdu připravili o téměř 22 milionů korun. 14. října 2003 je královéhradecký krajský soud poslal na dva roky do vězení za tunelování montážní společnosti Montas. Oba vinu rezolutně popřeli. Odmítli, že by z transakcí získali nějaký prospěch a u soudu uvedli, že firmu chtěli zachránit a vybudovat z ní prosperující podnik. Odvolací soud Matoulka i Nadě v roce 2004 obžaloby zprostil. Ale to vše již nemělo žádný vliv na zánik podniku a následné rozprodání jeho majetku.\n"}
{"id": "1300683", "url": "https://cs.wikipedia.org/wiki?curid=1300683", "title": "Kostel Nejsvětější Trojice (Rozvadovice)", "text": "Kostel Nejsvětější Trojice (Rozvadovice)\n\nKostel Nejsvětější Trojice je filiální kostel v Rozvadovicích vystavěný v letech 1935–1936. Kostel se nachází v centru obce.\n\nNa místě dnešního kostela vznikla v roce 1776 barokní kaple Nejsvětější Trojice.\nTa byla nahrazena v letech 1935–1936 jednolodním kostelem postaveným podle plánů architekta Klaudia Maldmayera.\nK západní zdi kostela přiléhá hranolová věž, u východní zdi stojí sakristie. Hlavní oltář pochází z roku 1937.\n\n"}
{"id": "1300686", "url": "https://cs.wikipedia.org/wiki?curid=1300686", "title": "Jak oplácíme rodičům", "text": "Jak oplácíme rodičům\n\nJak oplácíme rodičům je téma televizního cyklu Bakaláři, který pro vysílání v roce 1977 připravilo brněnské studio Československé televize. Podle námětů televizních diváků napsal scenárista Jiří Melíšek tři televizní povídky: \"Návštěva\", \"Domov\" a \"Adélka\". Režisérem pořadu byl Otto Haas. Součástí pořadu bylo i vylosování pěti čísel Matesa.\n\nObsazení\n\nObsazení\n\nObsazení\n\n\nRecenzent v Tvorbě (44/1977) brněnské vydání Bakalářů zhodnotil takto: „\"Brněnský bakalářský večer na téma Jak oplácíme rodičům převzal vlastně pražské schéma pořadu, pouze s tím rozdílem, že průvodní slovo svěřila redakce Miroslavu Horníčkovi. Dokonce i pokud jde o herecké obsazení, spoléhali autoři na osvědčené pražské síly, kterými jsou Ladislav Pešek, Milena Dvorská, Václav Voska, Jiřina Štěpničková, Josef Bláha a František Kovářík. Těžko říci, nakolik byla tato skutečnost výrazem nedůvěry ve vlastní tvůrčí zázemí nebo nakolik šlo pouze o výrobně kapacitní a technické využití brněnského studia. Každopádně se však výběrem a scenáristickým zpracováním Jiřího Melíška podařilo v příbězích Návštěva a Domov otevřeně a aktuálně exponovat lidské problémy, jež se týkají vztahů potomků k rodičům, dědečkům a babičkám žijícím svůj osamělý konec života v domovech důchodců. Moralita nazvaná Adélka, ve které jsme viděli tragické následky narušeného vztahu dítěte k rozcházejícím se rodičům, překročila poněkud meze vyhlášeného tématu a i přes působivost zpracování znamenala pouze opakování už mnohokrát využité rozvodové problematiky. Zmíněný Horníčkův komentář měl zřejmě odlehčit aspoň poněkud tísnivost pocitů, jež vysílané děje přirozeně vzbuzovaly, a nenásilnou, nevtíravou formou se mu to dosti podařilo. Místo obvyklého zábavného odlehčení tak televize v sobotu večer přinesla lidsky závažnou meditaci.\"“ \n\n"}
{"id": "1300694", "url": "https://cs.wikipedia.org/wiki?curid=1300694", "title": "Tosyl", "text": "Tosyl\n\nTosyl (zkráceně Ts nebo Tos) je označení funkční skupiny se vzorcem CHCHSO. Tato skupina je často odvozována od tosylchloridu (zkráceně TsCl), který tvoří estery a amidy kyseliny \"p\"-toluensulfonové. Para-umístění je nejčastější, proto se podle dohody tímto názvem označuje \"p\"-toluensulfonylová skupina.\n\nTosylát (příp. ve farmaceutických INN názvech \"tosilát\") je označení aniontu kyseliny \"p\"-toluensulfonové (CHCHSO, zkráceně TsO), jako tosyláty se též označují její estery.\n\nPro S2 reakce mohou být alkanoly převedeny na alkyltosyláty, většinou přidáním tosylchloridu. V této reakci volný elektronový pár alkoholového kyslíku atakuje síru v tosylchloridu, odstraní chloridovou skupinu a vytvoří tosylát. Toto převedení je užitečné, jelikož alkoholy jsou oproti tosylátům méně vhodné pro S2 reakce. Přeměna alkanolů na alkyltosyláty je tím, co umožňuje, aby S2 reakce proběhla za přítomnosti dobrého nukleofilu.\n\nTosylová skupina se používá jako chránící skupina v organické syntéze. Alkoholy mohou být převedeny na tosyláty, čímž se zamezí některým reakcím. Tosyláty lze později znovu převést na alkoholy. Příkladem může být syntéza léčiva tolterodinu, kde je fenolová skupina při jednom z kroků chráněna jako tosylát a primární alkohol jako nosylát:\nTosyl lze též použít jako chránící skupinu pro aminy. Vzniklá sulfonamidová skupina je velmi stabilní. Zpět na amin se převádí použitím redukčního činidla nebo silné kyseliny.\n\n\n"}
{"id": "1300702", "url": "https://cs.wikipedia.org/wiki?curid=1300702", "title": "Tetrahydridohlinitan lithný", "text": "Tetrahydridohlinitan lithný\n\nTetrahydridohlinitan lithný (též hydridohlinitan lithný či hydrid lithno-hlinitý) je anorganická sloučenina se vzorcem LiAlH. Objeven byl v roce 1947. Používá se jako redukční činidlo v organické syntéze hlavně k redukci esterů, karboxylových kyselin a amidů. V pevném skupenství nebezpečně reaguje s vodou, neboť uvolňuje vodík.\n\nLiAlH je bezbarvá pevná látka, ovšem vzorky pro komerční použití mají obvykle šedé zbarvení kvůli přítomnosti nečistot. Tuto látku lze přečistit rekrystalizací z diethyletheru. Obvykle se používá šedá nepřečištěná látka, jelikož nečistoty nejsou na závadu a mohou být snadno odděleny od organických produktů. Čistý práškový LiAlH je samozápalný, ovšem nikoliv ve velkých krystalech. Některé komerční produkty obsahují minerální oleje, které zabraňují reakci se vzdušnou vlhkostí, ovšem častěji je tato látka zabalena v nepropustných plastových sáčcích. LiAlH reaguje s vodou (i se vzdušnou vlhkostí):<br>\nLiAlH + 4 HO → LiOH + Al(OH) + 4 H\n\nTato reakce je jednou z metod laboratorní přípravy vodíku. Staré vzorky vystavené vzduchu často zbělají, protože absorbovaly dostatek vlhkosti k tvorbě směsi hydroxidu lithného a hydroxidu hlinitého, které oba mají bílou barvu.\n\nHydrid lithno-hlinitý krystalizuje v jednoklonné soustavě, prostorová grupa je \"P\"2/\"c\". Osy osového ktříže mají délky a = 48,2 pm; b = 78,1 pm a c = 79,2 pm; α = γ=90°, β=112°. Li centra jsou obklopena pěti AlH čtyřstěny a připojena na jeden vodíkový atom z každého ze sousedních čtyřstěnů, přičemž tvoří dvojjehlanovité uspořádání. Při tlacích nad 2,2 GPa dochází k fázovému přechodu za vzniku β-modifikace.\n\nHydrid lithno-hlinitý byl poprvé připraven reakcí hydridu lithného s chloridem hlinitým:\n4 LiH + AlCl → LiAlH + 3 LiCl\n\nV průmyslové výrobě se nejprve vyrobí tetrahydridohlinitan sodný z prvků za vysokého tlaku a vysoké teploty:\nNa + Al + 2 H → NaAlH\n\nLiAlH se poté získá podvojnou záměnou:\nNaAlH + LiCl → LiAlH + NaCl\ns vysokou výtěžností. LiCl je odstraňován filtrací z diethyletherového roztoku LiAlH, obsah LiCl v konečném produktu je tak kolem 1 %.\n\nHydrid lithno-hlinitý se používá v organické chemii jako redukční činidlo. Je mnohem silnější než podobný tetrahydridoboritan sodný, jelikož vazba Al-H je slabší než vazba B-H.\nPoužívá se obvykle jako diethyletherový roztok a v kyselém prostředí, a to k přeměně esterů, karboxylových kyselin, acylhalogenidů, aldehydů a ketonů na odpovídající alkoholy. Podobně také převádí amidy, nitrosloučeniny, nitrily, iminy, oximy a azidy na aminy. Také redukuje kvartérní amoniové sloučeniny na terciární aminy. Reaktivitu lze pozměnit nahrazením hydridové skupiny alkoxyskupinou. I přes problémy spojené s jeho reaktivitou se používá i v menších průmyslových výrobách, ve velkých výrobách se spíše používá bis(2-methoxyethoxy)hydridohlinitan sodný.\n\nLiAlH se nejčastěji využívá k redukci esterů a karboxylových kyselin na primární alkoholy. Aldehydy a ketony jím také mohou být redukovány na alkoholy, ovšem u těchto látek je častější použití mírnějších činidel, například tetrahydridoboritanu sodného; α,β-nenasycené ketony jsou přeměněny na allylové alkoholy. Při redukci epoxidů za použití LiAlH činidlo napadá prostorovými efekty méně ovlivněný konec molekuly epoxidu, často za vzniku sekundárního nebo terciárního alkoholu.\n\nČástečná redukce acylchloridů na aldehydy nemůže být provedena touto látkou, protože vždy dojde k redukci na primární alkohol. Místo toho se používá slabší tri(t-butoxy)hydrid lithnohlinitý, který reaguje mnohem rychleji s acylchloridy než s aldehydy. Například isovaleroylchlorid (chlorid kyseliny isovalerové) může být redukován tri(t-butoxy)hydridem lithnohlinitým na isovaleraldehyd s 65% výtěžností.\n\nHydrid lithno-hlinitý rovněž redukuje halogenderiváty na alkany. Nejrychleji reagují alkyljodidy, pomaleji alkylbromidy a ještě pomaleji alkylchloridy. Primární halogenderiváty jsou rektivnější než sekundární, terciární reagují jen v některých případech.\n\nHydrid lithno-hlinitý neredukuje samotné alkeny a areny. Alkyny jsou redukovány pouze je-li v blízkosti trojné vazby alkoholová skupina.\n\nLiAlH je využíván k přípravě hydridů kovů \"bloku s\" a přechodných kovů z odpovídajících halogenidů. Například hydrid sodný (NaH) může být připraven z chloridu sodného touto reakcí:\nLiAlH + 4 NaCl → 4 NaH + LiCl + AlCl\n\nLiAlH také reaguje s mnoha anorganickými ligandy za vzniku komplexů s lithnými ionty.:\nLiAlH + 4NH → Li[Al(NH)] + 4H\n\nHydrid lithno-hlinitý obsahuje 10,6 % vodíku, a tak představuje možné médium pro skladování vodíku ve vozidlech s palivovými články.\n\nJe známo mnoho solí podobných hydridy lithno-hlinitému. NaH může být použit na výrobu tetrahydridohlinitanu sodného podvojnou záměnou v tetrahydrofuranu:\nLiAlH + NaH → NaAlH + LiH\n\nTetrahydridohlinitan draselný lze připravit podobným způsobem v bis(2-methoxyethyl)etheru jako rozpouštědle:\nLiAlH + KH → KAlH + LiH\n\nLiAlH lze získat zpětně z tetrahydridohlinitanu sodného nebo draselného reakcí s LiCl nebo hydridem lithným v diethyletheru nebo tetrahydrofuranu:\nNaAlH + LiCl → LiAlH + NaCl<br>\nKAlH + LiCl → LiAlH + KCl\n\nTetrahydridohlinitan hořečnatý (LiAlH) vzniká obdobně z bromidu hořečnatého:\n\n"}
{"id": "1300706", "url": "https://cs.wikipedia.org/wiki?curid=1300706", "title": "Adam West", "text": "Adam West\n\nAdam West (19. září 1928 Walla Walla, Washington – 9. června 2017 Los Angeles), rodným jménem William West Anderson, byl americký herec.\n\nVyrostl ve Walla Walla a jako mladík nastoupil do armády. Po vojně vzal práci DJe a nakonec získal titul v umění na Lakeside School v Seattlu.\n\nV roce 1959 se přestěhoval do Hollywoodu a přejmenoval se na Adama Westa, aby byl pro své fanoušky snáze zapamatovatelný.\n\nJeho největší rolí se stal seriál Batman z poloviny 60. let. Tuto roli si zopakoval i v celovečerním filmu z roku 1966. Mimo svojí nejznámější roli Batmana měl i nabídky na Jamese Bonda ve filmu Diamanty jsou věčné.\n\nJeho ostatní herecké role zůstali ve stínu Batmana z 60. let. Patřil ale mezi četné návštěvníky talkshow a rozhlasových pořadu, a tak jeho sláva zůstala u Batmana.\n\nVěnoval se také dabingu amerických seriálů, kde se objevil v jeho druhé nejslavnější roli Adama Westa, jako starosty v seriálu městečka Quahogu v seriálu Griffinovi.\n\nZemřel 9. června 2017 v Los Angeles na leukemii.\n\n"}
{"id": "1300707", "url": "https://cs.wikipedia.org/wiki?curid=1300707", "title": "Homer versus Patty a Selma", "text": "Homer versus Patty a Selma\n\nHomer versus Patty a Selma (\"Homer vs. Patty and Selma\") je 120. díl amerického animovaného seriálu Simpsonovi. Premiéru měl v televizi Fox Broadcasting Company 26. února 1995.\n\nHomer investuje do dýní a ví, že cena v říjnu roste, takže je chce odkoupit až v prosinci, kdy už dýně zvadly a nikdo si dýně nekupuje, protože Halloween skončil. Má finanční problémy a půjčí si od Patty a Selmy peníze. Ty ho vydírají, protože vědí, že to Homer nechce říct Marge. Marge se to náhodou dozví a Homer začíná pracovat jako taxikář. Policie zjistí, že nemá řidičský průkaz a musí si ho udělat u Patty a Selmy. O jeden bod ho nezvládne, ale když vedoucí pracovnice oddělení uvidí zapálené cigarety v popelníčku u Patty a Selmy, ptá se, kdo tu kouřil. Konstatuje, že za to může někdo dostat vyhazov. Homer se zastane Patty a Selmy a zalže vedoucí pracovnici tím, že řekne, že ty dvě cigarety má na svědomí on. Patty a Selma mu jako poděkování nechají udělat řidičský průkaz a smažou dluh, který si u nich Homer udělal, i když asi původně chtěly, aby si Homer mohl vydělávat jako taxikář a zaplatit ten dluh.\n"}
{"id": "1300708", "url": "https://cs.wikipedia.org/wiki?curid=1300708", "title": "Morový sloup (Hostěradice)", "text": "Morový sloup (Hostěradice)\n\nMorový sloup v Hostěradicích byl vytvořen roku 1728, stojí na náměstí v Hostěradicích na Moravě, vedle kostela Svaté Kunhuty. Je chráněn jako kulturní památka. Jeho autorem je patrně třebíčský sochař Štěpán Pagan, který zhotovil obdobné sloupy i na jiných místech jižní Moravy (např. Jaroměřice 1716, Ivančice 1726). \n\nNa vrcholu vysokého kamenného sloupu je osazena socha Madony s žezlem a žehnajícím Ježíškem v náručí, stojící na půlměsíci obtočeném hadem s jablkem v tlamě. V rozích kamenného zábradlí kolem sloupu stojí čtveřice světeckých soch, znázorňujících sv. Josefa (pěstouna Páně), sv. Jáchyma (otce Panny Marie), sv. Šebestiána (morového patrona) a sv. Urbana (patrona vinařů).\n\n"}
{"id": "1300710", "url": "https://cs.wikipedia.org/wiki?curid=1300710", "title": "Tunka", "text": "Tunka\n\nTunka () je vesnice v Tunkinském rajónu Burjatské republiky Ruské federace, administrativní centrum vesnického sídla Tunka.\n\nLeží v centru Tunkinského údolí na levém břehu Irkutu, na březích řeky Tunky jeden kilometr od jejího ústí do Irkutu. Sídlo rajónu – Kyren – leží 39 km na západ. 7 km jižnějí prochází federální silnice A333.\n\nRoku 1676 zde byl založen Tunkinský ostroh, zprvu u soutoku Tunky a Irkutu, později, po záplavách, byl přenesen na vysoký břeh Irkutu. Ostroh sloužil jako opora pro obranu Irkutsku před nájezdy Mongolů. Vesnice u něj se postupem doby stala kulturním a ekonomickým střediskem Tunkinského údolí.\n\nV 19. století sem byli posíláni do vyhnanství političtí provinilci, mezi jinými Julian Lublinski, Vladimir Sergejevič Tolstoj, Bronisław Szwarce a Józef Piłsudski.\n"}
{"id": "1300714", "url": "https://cs.wikipedia.org/wiki?curid=1300714", "title": "Sloup Nejsvětější Trojice (Litovel)", "text": "Sloup Nejsvětější Trojice (Litovel)\n\nSloup Nejsvětější Trojice v Litovli je barokní sousoší nacházející se na Staroměstském náměstí jižně od kostela sv. Jakuba a Filipa. Byl vztyčen kolem roku 1743, jeho autor je neznámý. Sloup je chráněn jako kulturní památka.\n\nPískovcový sloup má výšku asi 4 m. Skládá se z hranolového podstavce a korintského sloupu. Na hlavici je umístěno sousoší Nejsvětější Trojice. Postava trůnícího Hospodina s papežskou mitrou na hlavě drží před sebou ukřižovaného Krista a pod křížem se nachází holubice symbolizující Ducha svatého. U pravé Hospodinovy nohy je vytesána hlava anděla.\n\nV polovině dříku se nachází reliéf archanděla Michaela bojujícího s drakem.\n\nNa podstavci sloupu se nachází reliéf Panny Marie Bolestné.\n\n"}
{"id": "1300717", "url": "https://cs.wikipedia.org/wiki?curid=1300717", "title": "Krucifix (Staroměstské náměstí, Litovel)", "text": "Krucifix (Staroměstské náměstí, Litovel)\n\nKrucifix v Litovli je barokní kamenný kříž nacházející se na Staroměstském náměstí vpravo od vstupu do kostela sv. Jakuba a Filipa.\nJeho autor je neznámý. Kříž je chráněn jako kulturní památka.\n\nPískovcový kříž s ukřižováním Krista pochází asi z roku 1780. Tvoří ho čtvercový podstavec, na kterém je položený hranol s reliéfem Piety. Samotný kříž je ve spodní části doplněn volutami a na dříku reliéfy s rostlinnými motivy.\n"}
{"id": "1300719", "url": "https://cs.wikipedia.org/wiki?curid=1300719", "title": "Neferkasokar", "text": "Neferkasokar\n\nNeferkasokar byl vládce starověkého Egypta z 2. dynastie. Jeho jméno znamená „Krásná Sokarova duše“. \n\nVládl buď v letech 2744–2736 př. n. l. nebo 2694-2686 př. n. l. Datum jeho vlády je sporné, proto se někdy uvádí nejen mezi Neferkarem a Hudžefou (viz Seznam králů starověkého Egypta), ale také mezi Peribsenem a Chasechemuejem.\n\nPodobně jako Neferkare a Hudžefa je uveden jako král na seznamu králů ze Sakkáry a v Turínském královském papyru, které byly objeveny o mnoho let později, ale neexistují po něm žádné památky. Zachovaná válcová pečeť s jeho jménem pravděpodobně pochází z pozdější doby. Manehto jej nazývá Sesochorisem nebo Sesochrisem. V pozdním období se Neferkasokar těšil značné popularitě.\n"}
{"id": "1300720", "url": "https://cs.wikipedia.org/wiki?curid=1300720", "title": "Socha Gustava Frištenského (Litovel)", "text": "Socha Gustava Frištenského (Litovel)\n\nSocha Gustava Frištenského je bronzová socha v Litovli. Umístěna je před místní sokolovnou, na jejíž výstavbu Gustav Frištenský přispěl. Frištenský v Litovli od roku 1917 žil, v roce 1957 zemřel a je zde i pochován.\n\nSocha byla odhalena 8. listopadu 2013. Jejím autorem je Jiří Finger.\n\n"}
{"id": "1300723", "url": "https://cs.wikipedia.org/wiki?curid=1300723", "title": "Talcy (Irkutská oblast)", "text": "Talcy (Irkutská oblast)\n\nTalcy () je osada v Irkutském rajónu Irkutské oblasti Ruské federace, asi 100 km severně od mongolských hranic. Spadá do Bolšerečinského samosprávného celku.\n\nLeží 42 km jihovýchodně od Irkutska na pravém břehu řeky Angary, 20 km od výtoku Angary z Bajkalského jezera.\n\nLeží zde Irkutské architekturně-etnografické muzeum Talcy, pobočka Irkutského státního sjednoceného muzea. Muzeum se rozkládá na ploše 67 ha, založeno bylo roku 1969, otevřeno roku 1980. Muzeum se soustřeďuje na zachování a rekonstrukci dřevěných staveb městeček a vesnic Irkutské oblasti zatopených při výstavbě vodních elektráren na Angaře v druhé polovině 20. století.\n"}
{"id": "1300724", "url": "https://cs.wikipedia.org/wiki?curid=1300724", "title": "Hudžefa I.", "text": "Hudžefa I.\n\nHudžefa I. byl vládce starověkého Egypta z 2. dynastie. Do 19. století pokládali egyptologové jeho jméno za skutečné jméno panovníka, později se vykládalo i ve významu „vymazaný“.\n\nVládl patrně v letech 2736–2734 př. n. l. a nepatří mezi nesporné vládce Egypta. Některé známé seznamy králů jej neuvádějí, jiné ho řadí stejně jako Neferkare a Neferkasokara mezi Peribsena a Chasechemueje. Na seznamu kralů ze Sakkáry a Turínském královském papyrusu je zapsán mezi Neferkasokarem a Chasechemuejem. \n\nHudžefa ale pravděpodobně není vlastní jméno, neboť slovo znamená v egyptštině „zničený“. První písař poznamenal, že jedno jméno je nečitelné, a jeho nástupce - opisovač to interpretoval jako jméno panovníka.\n"}
{"id": "1300725", "url": "https://cs.wikipedia.org/wiki?curid=1300725", "title": "Mistrovství světa v šermu 2016", "text": "Mistrovství světa v šermu 2016\n\nMistrovství světa v šermu za rok 2016 se konalo v Riu v Brazílii ve dnech 25. až 27. července v disciplínách, které nebyly součástí olympijských her 2016.\n\nbez zastoupení\n"}
{"id": "1300732", "url": "https://cs.wikipedia.org/wiki?curid=1300732", "title": "TV6 (Estonsko)", "text": "TV6 (Estonsko)\n\nTV6 je estonská televizní stanice, která začala vysílat v roce 2008. Vysílá akční filmy a seriály, sitcomy, pořady, dokumenty a sportovní přenosy. Svůj program orientuje na mužské diváky.\n"}
{"id": "1300736", "url": "https://cs.wikipedia.org/wiki?curid=1300736", "title": "Ulčové", "text": "Ulčové\n\nUlčové (zastarale Mangunové, Olčové, vlastním jménem Nani, Ulča (нани, ульча) – „místní“; ) jsou etnikum žijící v povodí Amuru na jihovýchodě Ruska (Chabarovský kraj). Malá část jich žije na Ukrajině.\n\nUlčové jsou s největší pravděpodobností potomci domácího mezolitického obyvatelstva smíšeného s kmeny příchozími z jihu (v 3. tisíciletím př. n. l.), západu a severu. Antropologicky jsou Ulčové zástupci bajkalského typu severoasijské malé rasy s příměsí amursko-sachalinského typu (který je důsledkem jejich míšení se sousedními Nivchy).\n\nPoprvé se Rusové s Ulči (a sousedními kmeny dolního Poamuří) setkali v polovině 17. století během expedic Vasilije Pojarkova a Jerofeje Chabarova na Dálný ruský východ, nazývali je tehdy Natci a Lonci. Rusy záhy z dolního Poamuří vytlačila říše Čching, takže přímý kontakt Ulčů s Rusy byl obnoven až v polovině 19. století, kdy dolní Poamuří připadlo Rusku. Poté se postupně začlenili do ruské společnosti.\n\nJejich jazyk, ulčština, patří do jižní větve tunguzsko-mandžuské skupiny kontroverzní altajské jazykové rodiny.\n\nVětšina Ulčů žije v devíti osadách na dolním toku Amuru v Ulčském rajónu Chabarovského kraje. V průběhu většiny 20. století počet Ulčů v Rusku rostl, z 723 roku 1926 na 3173 roku 1989; poté začal mírně klesat. V ruském sčítání lidu roku 2002 se k ulčské národnosti přihlásilo 2913 lidí, v toho 2713 v Chabarovském kraji, vesměs v Ulčském rajónu. V ruském sčítání lidu roku 2010 bylo Ulčů 2765.\n\nV ukrajinském sčítání roku 2001 se přihlásilo k Ulčům 76 lidí (ačkoli roku 1989 pouze 13).\n"}
{"id": "1300739", "url": "https://cs.wikipedia.org/wiki?curid=1300739", "title": "Oldřich Plíva", "text": "Oldřich Plíva\n\nOldřich Plíva (* 4. června 1946, Mšeno nad Nisou) je český akademický sochař, sklář a výtvarník.\nV letech 1960–1964 vystudoval Střední uměleckoprůmyslovou školu sklářskou v Železném Brodě. Od roku 1965 do roku 1971 studoval na Vysoké škole uměleckoprůmyslové v Praze v atelieru prof. Stanislava Libenského. Od roku 2013 vyučuje na katedře designu liberecké univerzity.\nOldřich Plíva vytváří volné geometrické formy asymetrických tvarů odlévané do formy, které dále zušlechťuje broušením aby zdůraznil účinky absorpce a lomu světla uvnitř bloků skla. Náročný brus většinou provádí sám.\n\n\n"}
{"id": "1300750", "url": "https://cs.wikipedia.org/wiki?curid=1300750", "title": "Mistrovství světa v CS:GO 2016", "text": "Mistrovství světa v CS:GO 2016\n\nMistrovství světa v CS:GO 2016 bylo 2. ročníkem MS v počítačové hře . Turnaje se zúčastnilo celkem 88 zemí, z toho 8 postoupilo do hlavního turnaje. Tým ČR vypadl ve finále evropské předkvalifikace.\n\nKvalifikace začaly 21. června a skončily 22. září. Finále se odehrálo 5.-10. října v srbském Bělehradě.\n\nObhájci titulu z Francie vypadli v semifinále hlavního turnaje. Z titulu se poprvé radoval tým Turecka, druhý skončil tým Argentiny a na děleném třetím místě skončily týmy Francie a Dánska.\n\nAustrálie se turnaje kvůli časové kolizi s jinými turnaji zúčastnit nemohla, o účastníkovi rozhodl zápas Turecko – Belgie. Zápas vyhrálo Turecko.\n\nČína se turnaje také nemohla zúčastnit a její místo zaujal Singapur.\n\nUSA se také turnaje nemohlo účastnit, jeho místo zaujala Kanada.\n"}
{"id": "1300751", "url": "https://cs.wikipedia.org/wiki?curid=1300751", "title": "Sochova vila", "text": "Sochova vila\n\nSochova vila je jednopatrová volně stojící secesní stavba v Husově ulici v Litovli. Postavena byla roku 1910 podle návrhu J. Kučery pro Vácslava Sochu, který se roku 1900 stal prvním českým starostou Litovle. Do vchodu vily byl již při stavbě vsazen renesanční portál z roku 1572, který pocházel z budovy litovelské radnice. Stavba stála původně na břehu Nečíze, malého ramene řeky Moravy protékajícího centrem Litovle, který však byl v těchto místech v první polovině 60. let 20. století zakryt kovovou konstrukcí, zasypán zeminou a upraven jako předzahrádka.\n\nJižní fasáda směřující do Husovy ulice má tři okenní osy, přičemž ta střední je tvořena rizalitem ukončeným štítovým vikýřem. V patře rizalitu vystupuje z budovy malý balkón se zábradlím v podobě stylizovaných včel. Trojúhelníkový štít má zkosenou špičku, je ozdoben několika modrými glazovanými kachly a v jeho omítce je plasticky vyveden letopočet 1910. V jeho středu se nachází okno, jehož záklenek má tvar malého úseku dvanáctiúhelníku. V jihovýchodním rohu vily se tyčí polygonální věž zakončená jehlancovou helmicí francouzského typu. Tato helmice má měděnou střešní krytinu. Celé přízemní patro je ozdobeno pásovou bosáží a od horního patra ho odděluje kordonová římsa, na níž je parapetní pás s plastickými geometrickými motivy v omítce. Přízemní okna jsou segmentově zaklenuta. Okna v patře jsou zdůraněna zdobenou šambránou s modře glazovanými kachly podobným těm ve štítě.\nOd roku 1913 do roku 1919 ve vile sídlilo muzeum Krajinské muzejní společnosti, neboť Vácslav Socha byl zároveň jedním z jeho zakladatelů. V budově a jejím areálu se dodnes nacházejí různé historické exponáty, které kdysi bývaly součástí muzejních sbírek. Nad zmíněným portálem je umístěna deska s městským znakem, v němž jsou však obě ryby umístěny netypicky nad sebou. Tato deska byla původně součástí portálu domu na náměstí, na což odkazuje nápis RENOVATUM 1684 (zřejmě rok opravy dotyčného domu a jeho spojení s radniční věží klenbou nad Šerhovní ulicí). Po stranách vchodu do vily jsou zazděny další plastiky z muzejních sbírek. Jedná se o dva renesanční náhrobky. Jeden z nich byl původně umístě v dlažbě Mariánské kaple v litovelském kostele svatého Marka. Ten druhý je ze hřbitova kostela Neposkvrněného početí Panny Marie v Olomouci a je opatřen českým nápisem, což nebylo pro náhrobky v tomto tehdy převážně německém městě obvyklé. Kromě toho jsou nad balkónem vily zazděny tři střílny z městských hradeb a do jedné ze stěn kamenná švédská koule.\n\nV další historii měly v Sochově vile postupně své sídlo městská knihovna, Sbor národní bezpečnosti, sekretariát KSČ a od roku 1992 je zde obvodní oddělení Policie České republiky. Od roku 2004 je dům chráněn jako kulturní památka České republiky.\n"}
{"id": "1300752", "url": "https://cs.wikipedia.org/wiki?curid=1300752", "title": "Gerotor", "text": "Gerotor\n\nGerotor je objemové čerpadlo se dvěma rotory, vnějším a vnitřním. Vnější rotor má o 1 zub víc než vnitřní a rotory nejsou souosé. Název je odvozen od Generated Rotor.\n\nGeometrie obou rotorů rozděluje prostor mezi nimi do n dynamicky se měnících komůrek. V průběhu otáčení se objem každé z komůrek mění, zvětšuje a změnšuje. Zvětšením vzniká podtlak resp. vakuum a v tomto místě je umístěno sání (vstup). Při změnšování objemu vzniká přetlak, který může být využit k čerpání plynů i tekutin, anebo ke stlačování plynů. V místě, kde je prostor mezi rotory nejmenší, je umístěn výstup (výfuk).\n\nVnitřní rotor má obvykle zuby ve tvaru trochoidy, zuby vnějšího rotoru jsou tvořeny kruhovými oblouky. Gerotor může fungovat také jako rotační motor. Plyn o vysokém tlaku působí na oba rotory, expanduje a v místě nejnižšího tlaku vystupuje do výfuku. Mezi výhody gerotoru patří vysoká rychlost, tichý chod i schopnost otáčet se obojím směrem.\n\n\n\n"}
{"id": "1300756", "url": "https://cs.wikipedia.org/wiki?curid=1300756", "title": "Staroměstské náměstí (Litovel)", "text": "Staroměstské náměstí (Litovel)\n\nStaroměstské náměstí je veřejné prostranství v severní části Litovle. Typologicky jde o protáhlou náves, na severu přechází v Uničovskou ulici. Uprostřed náměstí stojí kostel svatých Jakuba a Filipa. O náměstí jde oficiálně až od roku 1930, dříve byla plocha chápána jako součást Staroměstské (dnes Uničovské) ulice. V letech 1940–1945 neslo náměstí název \"Altstädterplatz\".\n\nNáměstí stojí uprostřed čtvrti Staré město, která se rozkládá na místě bývalé rybářské osady. Náměstí s centrální a trhovou funkcí a kostelem tu existovalo již před založením města Litovel ve 13. století. Kolem kostela se rozkládal hřbitov, využívaný až do roku 1902.\n\nNa náměstí se nachází dva památkově chráněné objekty z 18. století: kamenný kříž a sloup Nejsvětější trojice.\n"}
{"id": "1300757", "url": "https://cs.wikipedia.org/wiki?curid=1300757", "title": "Heterózní efekt", "text": "Heterózní efekt\n\nHeterózní neboli hybridní (hybridizační) efekt (hybrid vigor) je pozitivní heteróza. Existuje pouze u kříženců, nikoli u čistých plemen. Je natolik výnosný, že změnil mnoho odvětví zemědělství. Uplatňuje se u kříženců rostlin i zvířat. Díky heteróznímu efektu se zemědělství globalizuje. Čisté odrůdy či plemena mají jen ty nejbohatší firmy, často pouze jedna na světě. Dodávají hybridní programy do jednotlivých států, kde se kříženci dále množí, samotný chovatel dostane až výsledný produkt - mnohočetného hybrida. Pokud chce produkovat dál, musí každoročně nakoupit nové hybridy od státu, stát nakupuje od globální firmy. \n\nPojem se používá hlavně ve šlechtitelství a plemenitbě.\n\nHeteróza je fúze dvou geneticky odlišných pohlavních buněk (gamet). Ze šlechtitelského hlediska se tím myslí křížení odlišných čistých genetických linií či čistých plemen. \n\n1) Záporná heteróza: První filiální generace (potomek F1) má horší sledované ukazatele než kterákoli mateřská linie (kterýkoli z rodičů). Jinými slovy dochází ke zhoršení schopnosti přežití (fitness depression) z hlediska evoluční biologie.\n\nU příbuzenské plemenitby mluvíme o inbreedeng efektu.  \n\n2) Křížení bez heterózy: První filiální generace (potomek) má stejné sledované ukazatele jako jedna z mateřských linií (některý z rodičů) nebo horší. \n\nŽádoucí je, aby měl potomek vlastnosti po „lepším“ z rodičů, ale často tomu bývá naopak. \n\n3) Kladná heteróza neboli hybridní (heterózní) efekt: F1 má lepší sledované ukazatele než kterýkoli z rodičů. Tomu se říká pravý hybridní (heterózní) efekt a je v šlechtitelství vysoce žádaný. Existuje pojem falešná heteróza, kdy dojde ke zlepšení jednoho ukazatele a současně ke zhoršení dalších ukazatelů, celkový šlechtitelský (ekonomický) efekt je nulový či záporný.\n\nHeterózní efekt lze vyjádřit trojím způsobem:\n\n- Průměrnou heterózu (average heterosis), kde se hodnotí efekt pro jednotlivé chovatelské (šlechtitelské) parametry. Například heterózní efekt u přírůstků prasat nebo heterózní efekt ve snášce vajec. Vyjadřuje se jako procento: (F1-P)/P, kde F1 je průměrný výsledek potomků, P je průměrný výsledek obou rodičů. Heterózní efekt 10% znamená zlepšení parametrů F1 o 10% proti průměru rodičů.\n\n- Ekonomickou heterózu (useful heterosis, economic heterosis), kde se celkový hybridní efekt hodnotí v penězích (celkový výnos F1 se musí být větší než u rodičovských linií). Vzorec je stejný, jen do F1 se dosadí tržní hodnota užitkovosti potomka a P průměrná tržní hodnota užitkovosti rodičů.\n\n- Chovatelskou heterózu (heterobeltiosis), která se počítá dle vzorce (F1*BP)/BP, kde F1 je chovatelský výsledek potomka a BP (better parent) je chovatelský výsledek lepšího z rodičů.\n\nKaždá čistá linie vyniká v některém ukazateli užitkovosti. Jeden rodič (P1) vyniká v jednom ukazateli, druhý rodič (P2) vyniká v jiném ukazateli. \n\nPotomek (F1) může mít po prvním rodiči kladnou heterózu (kladný hybridní efekt).\n\nU kladné heterózy platí vzorec: F1-P1 = [F1 * ½(P1+P2) ]  -  [ ½(P1-P2) ]  \n\nPo druhém rodiči může mít na jiný znak zápornou heterózu (negativní hybridní efekt):\n\nU záporné heterózy platí vzorec: F1-P2 = [F1 - ½(P1+P2) ]  + [ ½(P1-P2) ]  \n\nCelkový hybridní efekt je: [F1 – ½(P1+P2) ] / ½ (P1+P2)\n\n\"Příklad: U králíků vyniká plemeno P1 ve velikosti potomků a rychlosti přírůstků. Plemeno P2 má početné vrhy. To může znamenat, že potomek bude plodit větší potomky s vyššími přírůstky než lepší z rodičů (P1), ale bude mít méně četné vrhy než má druhý z rodičů (P2). Celkový hybridní efekt bude pozitivní, pokud bude celková váha králíků při prodeji od jedné samice F1 větší než od samice P1 i P2.\" \n\nPro kladnou heterózu (kladný hybridní efekt) musí platit: n*F1 > P1+P2+ ...+ Pn \n\nČistokrevná plemenitba je základ. Každou generaci se upevňují sledované ukazatele, zvyšují, zlepšují. Zlepšení se děje řádově v několika málo jednotkách procent, respektive jakékoli zlepšení je úspěch.\n\nU hospodářských zvířat jsou plemeníci, kteří zlepšují chov, žádaní, mají maximální počet potomků. Dosáhne se toho pomocí inseminace u samců a transferů embryí u samic. Například býk zlepšovatel umí dát miliony inseminačních dávek za svůj život. Plemenná kráva s vysokou užitkovostí dá za pomoci transferů embryí o několik desítek potomků víc.\n\nKříženci mají ekonomický smysl jen tehdy, když vytváří hybridní efekt (pozitivní heterózu).\n\nU koní, skotu, ovcí a koz se provozuje čistokrevná plemenitba, protože hybridizační efekt je vzácný, náhodný a zanedbatelný. Pokusy ho využít končily u těchto druhů degenerací celých populací zvířat. Klasickým příkladem hrubé chyby byla plemenitba skotu v ČSSR za socialismu, kdy se vzájemným křížením několika plemen došlo k užitkovosti, která byla poloviční ve srovnání se západem, odkud většina čistokrevného materiálu pocházela. V devadesátých letech minulého století byl experiment s hybridním efektem u skotu ukončen, zhruba 4 miliony kusů skotu bylo prodáno a poraženo. V následujících letech byl nakoupen nový čistokrevný materiál. Hybridní dojnice v ČR už neexistují. \n\nHybridní (heterózní) efekt se úspěšně využívá u drůbeže, prasat a králíků.\n\nTrojplemenné křížení je základem moderního velkochovu. Díky němu se dokázalo zvýšit přírůstky prasat, konverzi živit, zvýšit porodnost prasnic i četnost vrhů, dosáhnout takové parametry masné užitkovosti, kterou si momentálně žádá zákazník na trhu. Momentálně je žádáno málo bůčku, víc kotlet, hodně velká kýta. To znamená víc podílu plemena landrase, případně i duroc. \n\nExistují dvě čisté linie, které dají v první filiální generaci (F1) křížence s vyššími parametry užitkovosti, než mají rodiče. Na F1 lze připustit třetí čistou linii, vznikne trojplemenný hybrid s ještě vyšším hybridním efektem. \n\nSchéma moderního velkochovu prasat.\n\nA:Existují šlechtitelské chovy (Nukleus Herds), kde se v rámci čistokrevné plemenitby chovají různá čistá plemena prasat. Nejčastěji se v ČR chová české bílé ušlechtilé (ČBU) a český landrase (ČL), následují plemena jako je Duroc (D), Hampshire (H), Pietrain (PN), Mangalika (M), Cornwall (CW), Přeštické (PŘ).\n\nB: Na jiných místech existují rozmnožovací chovy (multiplier herds), kde se prasnice jednoho plemene inseminuje dávkou jiného plemene. Vznikne dvojplemenný hybrid. Kanci jsou vykrmeni a posláni na jatky, prasnice se prodávají do užitkových chovů jako plemenný materiál.\n\nC:Odděleně jsou postaveny užitkové chovy (commercial herds), kde se na prasnice F1 připouští čistá linie třetího plemene kance nejčastěji pomocí inseminace. Vznikne výkrmové prase, trojplemenný hybrid s maximální užitkovostí. \n\nŠlechtitelské chovy tvoří zhruba 5% z celkových stavů prasat. Rozmnožovací chovy tvoří 10% z celkových stavů prasat. Užitkové chovy tvoří 85% stavů prasat.\n\nŠlechtitelská pyramida se provozuje na národní úrovni. Jeden stát má zpravidla veškerý genetický materiál, dokáže produkovat výkrmová prasata.\n\nPokud není šlechtitelská pyramida dodržena a chovatelé se snaží využít prasnice z užitkových chovů k dalšímu rozmnožování, dochází ke zpětnému štěpení. Takoví potomci jsou na tom hůř než jakýkoli jejich předek.\n\nU drobnochovatelů je možno najít tzv. přeměnné prasničky, což jsou prasnice z výkrmu. Mohou být připuštěny jakýmkoli kancem, přesto budou jejich potomci zakrslí a málo životní. Prasnice mají málo početné vrhy, špatné zabřezávání, vysokou nemocnost i úmrtnost, přenáší dědičné vady jako kýly či kryptorchismus. Degenerace potomků je vidět na první pohled.\n\nNejvětší využití hybridního (heterózního) efektu zaznamenal chov drůbeže. \n\nOdlišné linie slepic se chovají pro produkci brojlerů. Odlišné linie se chovají pro produkci vajec. Princip je podobný jako u prasat, jen výška šlechtitelské pyramidy je několikanásobně vyšší. Každá generace má pozitivní hybridní efekt. Například u nosnic se produkce původních linií (zhruba 100 vajec za rok) zvýšila na jedno vejce denně v užitkovém chovu. Obdobný výsledek zaznamenal hybridní efekt u kvality skořápky, velikosti vajec, u konverze živin nosnice atd.\n\nŠlechtitelské chovy jsou globální. Existuje jich jen několik na světě a to v USA a EU. Chov čistých linií je drahý, metodika křížení je firemní know how. Jednotlivé státy kupují od firem až druhou či třetí filiální generaci a to ve čtyřech odlišných genotypech (čtyři geneticky odlišná vejce). \n\nRozmnožovací chovy provozují státy samostatně, zpravidla ve třech generacích. Nákup vajec od šlechtitelských chovů podléhá karanténě. Provoz má obdobné hygienické předpisy jako při výrobě léků (sterilní prostředí, přetlakové kabiny, inženýři a lékaři jako pracovní síla). Druhá generace je zpravidla rozmístěna do více stájí po celém státu, aby se riziko nákazy či přírodní katastrofy omezilo jen na jeden provoz.\n\nJednodušší je výkrm brojlerů. Užitkové chovy jsou běžné stáje či rekonstrukce, které provozuje jakýkoli zemědělec. Nakupují vejce od rozmnožovacích chovů. Musí dodržovat přísná pravidla, které se týkají kvality krmných směsí, řízeného režimu osvětlení, větrání, podávání antibiotik, turnusového provozu. Ve smlouvě je jim garantován přírůstek i minimální zisk, pokud všechna pravidla dodrží bez výjimek. \n\nProdukce vajec od hybridů tvoří 99% všech tržních vajec v ČR. Vyžaduje specializované stáje a přísné dodržování přesně takových podmínek, na jaké je konkrétní hybrid vyšlechtěn. Jiné slepice jsou určeny pro klecový odchov, jiné pro volné ustájení s podestýlkou. \n\nPokud se hybrid vypustí ze stáje na dvorek, strádá, chřadne, produkuje zdravotně závadná vejce (infikovaná salmonelou, tuberkulózou aviárního typu přenosnou na lidi).\n\nTeorie dominance\n\nHeterózní efekt je způsoben nahromaděním dominantních heterozygotních genů od obou rodičů u potomka (F1). Například jeden rodič má AABBccdd, druhý rodič má aabbCCDD, potomek s heterózním efektem má AaBbCcDd. Teorie dominance předpokládá, že dominantní alely jsou lepší než recesivní. \n\nKdo má víc genů s dominantními alelami, má lepší výsledky.\n\nDavenport (1910), Bruce (1910) and Keeble and Pellow (1910). Tato teorie je považována za nejvíce přijatelnou.\n\nTeorie epistáze\n\nEpistáze je situace, kdy je aktivita jednoho genu (hypostatický gen) překryta aktivitou druhého genu (epistatický gen). Fenotypicky se projeví epidstatické geny.\n\nU hybridního efektu se skryté geny rodičů projeví u potomka jako zlepšení.  U polymorfismu lze tuto teorii považovat za přijatelnou.\n\nTeorie over dominance\n\nTeorie tvrdí, že fenotipický projev heterozygota je větší než u obou homozygotů. Jinými slovy potomek (Xx) dvou odlišných homozygotů (XX; xx), je lepší než kterýkoli z rodičů. Teorie overdominance předpokládá, že kombinace dominantní a recesivní alely je nejlepší.\n\nKdo má víc genů s jednou dominantní a jednou recesivní alelou, má lepší výsledky. Tato teorie nemá mnoho příznivců.\n\nPoprvé ho představil v roce 1936 E.M.East, následně v roce 1948 G.H. Shull.\n\nčistokrevná plemenitba\n\nkoeficient inbreedingu\n\n"}
{"id": "1300763", "url": "https://cs.wikipedia.org/wiki?curid=1300763", "title": "Henry F. Phillips", "text": "Henry F. Phillips\n\nHenry Frank Phillips (4. června 1889 – 13. dubna 1958) byl podnikatel z amerického Portlandu, manažer důlní společnosti a od roku 1933 majitel firmy Phillips Screw Company. V roce 1932 získal patent na šroub s křížovou drážkou (nápad odkoupil od skutečného vynálezce, automechanika Johna P. Thompsona), který se v angličtině podle něj jmenuje \"Phillips-head\" nebo zkráceně PH. Díky této úpravě šroubovák lépe zapadne do hlavy šroubu, což je výhoda především na automatizovaných montážních linkách, kde je nutné dotahovat závit přesně. Phillipsovy šrouby začala jako první používat firma General Motors v roce 1937. Za druhé světové války se poptávka po této technologii zvýšila a začala se používat také u ručních šroubováků. Zároveň se objevily zprávy, že křížový šroubovák vynalezl už dávno předtím Angličan John Frearson, řada firem proto odmítala platit Phillipsovi za licenci a v roce 1949 bylo vydáno soudní rozhodnutí, které patentovou ochranu vynálezu zrušilo. Henry Frank Phillips odešel v roce 1945 do důchodu a zemřel v Portlandu v roce 1958.\n\n"}
{"id": "1300765", "url": "https://cs.wikipedia.org/wiki?curid=1300765", "title": "Malakka (stát)", "text": "Malakka (stát)\n\nMalakka je název jednoho z malajsijských států, který se nachází na západním pobřeží Malajského poloostrova. Rozprostírá se okolo stejnojmenného města Malakka a sousedí se státy Negeri Sembilan a Johor. Od začátku 15. století byl centrem Malackého sultanátu. Vzhledem ke své strategické poloze blízko Malackého průlivu se Malakka stala v minulosti významným obchodním střediskem v regionu jihovýchodní Asie. V minulosti bylo město a jeho okolí pod koloniální správou Portugalska, Nizozemska a Spojeného království (jako součást Průlivových osad).\n"}
{"id": "1300766", "url": "https://cs.wikipedia.org/wiki?curid=1300766", "title": "Vpust", "text": "Vpust\n\nVpust (neodborně \"gule\" či \"gula\", chybně lingvisticky \"vpusť\", v běžné řeči také kanál) je přístupový bod do stokové sítě. Tato šachta, většinou opatřená kovovým víkem a případně i žebříkem je uzpůsobena primárně k odtoku vody po deštích a přístupu do stokové sítě. \n\nKovové víko bývá označeno názvem obce či společnosti, která stokovou síť provozuje (např. Pražské vodovody a kanalizace). Běžně je opatřeno dírami pro páčidlo, některé však mají místo těchto děr otvory pro klíč (kovová tyč se speciálním tvarem na svém konci).\n"}
{"id": "1300767", "url": "https://cs.wikipedia.org/wiki?curid=1300767", "title": "Slatinná louka u Velenky (přírodní památka)", "text": "Slatinná louka u Velenky (přírodní památka)\n\nSlatinná louka u Velenky je přírodní památka v obci Hradištko v okrese Nymburk. Byla vyhlášena 21. 10. 2014 v překryvu se stejnojmennou evropsky významnou lokalitou a v sousedství se nachází také (stejnojmenná) národní přírodní památka Slatinná louka u Velenky.\n\nPředmětem ochrany jsou bezkolencové louky na vápnitých, rašelinných nebo hlinito-jílovitých půdách. Na blízké národní přírodní památce se vyskytují evropsky významné druhy lněnka bezlistenná (\"Thesium ebracteatum\") a mečík bahenní (\"Gladiolus palustris\") a účelem přírodní památky je mimo jiné poskytnout nový potenciální biotop pro rozrůstání těchto rostlin. Na západní straně je lokalita odvodňována Velenským potokem.\n"}
{"id": "1300769", "url": "https://cs.wikipedia.org/wiki?curid=1300769", "title": "Africký hřbitov na Higgs Beach", "text": "Africký hřbitov na Higgs Beach\n\nAfrický hřbitov na Higgs Beach je historický hřbitov na Key West na Floridě. Jsou zde hroby Afričanů, kteří zemřeli poté, co byli zachráněni v roce 1860 ze zajatých otrokářských lodí. Hřbitov byl objeven v roce 2002 radarem pronikajícím do země. Během dalších průzkumů v roce 2010 bylo v okolí nalezeno nejméně dalších 100 hrobů.\n\nDne 26. června 2012 byl uveden v National Register of Historic Places.\n"}
{"id": "1300771", "url": "https://cs.wikipedia.org/wiki?curid=1300771", "title": "Kučum Chán", "text": "Kučum Chán\n\nKučum Chán (Kuchum Khan Sibir) Sibiřský chanát, nejdůležitější politický utvar na Sibiři v jehož čele v druhé polovině 16. století stál Kučum-chán. Centrem chanátu bylo dobře opevněné město Isker.<br>\n\nChán Kučum se pokouší o šíření Islámu pomocí nájezdů zejména proti osadám. Setkává se s intenzivním odporem ruského Cara Ivana Hrozného (vládl 1547-1584), který proti němuposlal oddíly Kozáků vedené Jermarkem Timohevičem. Po intenzivním odporu Chána Kučuma Timohevič vítězí a ještě téhož roku vstupují kozácké oddíly do města Iskeru.Tím byla Sibiř připojena k ruské říši.<br>\nKučum byl synem prince Mortaza z dynastie Shayban (Şäyban). V roce 1554napadl trůn Sibiřského Chanátu proti stávájícím bratrům Yadegar (Yädegär) a Bekbulat, kteří byli oba vazaly Rusů. V roce 1563, byl Yadegar poražen a Kučum převzal jeho trůn. V roce 1573, Kučum provedl nájezd na Perm.Toto bylo důvodem a také další drobné nájezdy, které vedly Cara Ruska k ůtoku a invazi na Sibiř.\n\nV roce 1582, Sibiřský Chanate byl napaden Kozáckým atamanen Jermakem, který porazil Kučuma a obsadil hlavní město Isker. Kučum ustoupil na východ do stepí, kde sbíral další jednotky a v průběhu několika příštích let přeskupil své síly. Pak náhle zaútočil na Jermak 6. srpna 1584 v noci, a zabil Jermaka a většinu jeho armády; znovu získal kontrolu nad nyní zničeným Isker. Kučum se pokusil sjednotit soupeřící frakce uvnitř chanáckéšlechty, ale setkal se s odporem. Po neúspěšném pokusu o atentát na něj, který naplánoval Qarachi Sayet khan (Säyet), Kučum byl nucen přesunout jeho oddíly na step na jih od řeky Irtyš. Tam se pokusil vytvořit nový chanát a zapojil se do války proti ruským guvernérům.\n\nV roce 1590 Kučum přepadl Tatary kolem Tobolsku, kteří platili yasak Rusům. V roce 1591 Koltsov chytil Kučuma na řece Ishym  a zajal dvě z jeho manželek a jeho syna Abdul-Khaira, který později dostal panství v Rusku. V roce 1594 byla postavena pevnost kvůli kontrole Kučuma, který se pohyboval v této oblasti. V roce 1595 Kučumovi následovníci vpadli na horní Irtyš. V roce 1597 Kučum požádal o jednání Cara a Abdul-Khair napsal z Ruska nabídku nemovitostí v Rusku výměnou za kapitulaci. Před zářím 1598 Andrey Voyeykov chytil velkou skupinou Kučumových stoupenců na místě zvaném Ub Lake a později chytil Kučuma na Ob.River. Kučum uprchl, ale Rusové zabili dva jeho syny a zajmuli dalších pět jeho synů, osm žen a osm dcer. Muslimský duchovní byl poslán vyjednávat. Kučum odpověděl, popisuje sám sebe jako hluchého, slepého a bez živobytí a řekl, že neustoupil dříve a tak neustoupí ani ted. Byl to jeho poslední kontakt sRusy. Pravděpodobně zemřel v roce 1605 v Buchaře. V roce 1620 se jeho syn Ishim-khan oženil s dcerou Kho Orluka, který později vedl svůj lid z Dzugharia k Volze.\n\nKučum je zobrazen v mnoha Tatarských a ruských písních a legendách.\n\nV roce 1591, Kučumův syn, Abul Khayir byl první z jeho dynastie kdo přešel na Křesťanství. Jeho konverze byla následovaná celou jeho rodinou a poté byli asimilováni do ruské šlechty. Například,\ni když Abul Khayirův syn byl známý jako Vasilij Abulgairovich,jméno jeho vnuka je Roman Vasiljevič, již nelze odlišit od ruského jména.\n\nV roce 1686, car rozhodl, že dynastie vládce Imeretia na Kavkaze spolu s tatarskými princi Sibiře a Kasimov měly být přidány do Genealogické Knihy ruské šlechty.\n"}
{"id": "1300785", "url": "https://cs.wikipedia.org/wiki?curid=1300785", "title": "Peřovec černobřichý", "text": "Peřovec černobřichý\n\nPeřovec černobřichý (\"Synodontis nigriventris\") nebo také sumec konžský je sladkovodní ryba z řádu sumců. Je populární akvarijní rybou, ve volné přírodě obývá povodí afrického veletoku Kongo.\n\nDorůstá délky 6–10 cm, samice bývají větší než samci. Rozlišují se dvě barevné formy: jedna je zbarvena šedohnědě a nepravidelně se střídají světlejší a tmavší skvrny, druhá je světlejší a pruhovaná jako zebra. Má zavalité tělo, zplošťující se směrem k trojúhelníkové hřbetní ploutvi, velké oči a tři páry péřovitě roztřepených vousků. Potěr plave normálně, ale ve věku okolo dvou měsíců se ryba obrací naznak. S tím souvisí i druhové jméno: většina ryb je na hřbetní straně tmavší než na břišní, aby byly hůře viditelné pro predátory (tzv. Thayerovo pravidlo), u peřovce černobřichého je to obráceně.\n\nRyba vede noční způsob života, proplouvá mezi vodní vegetací, její potravu tvoří řasy i drobní korýši. Vyžaduje teplotu vody 22–27 °C.\n\n"}
{"id": "1300800", "url": "https://cs.wikipedia.org/wiki?curid=1300800", "title": "Lost in Forever", "text": "Lost in Forever\n\n\n"}
{"id": "1300836", "url": "https://cs.wikipedia.org/wiki?curid=1300836", "title": "Miloš Zet", "text": "Miloš Zet\n\nMiloš Zet (1. října 1920 Krasoňov – 2. října 1995, Petrovice) byl český sochař. \n\nV letech 1934–1937 se učil na Státní odborné keramické škole v Bechyni. V letech 1939 až 1940 pokračoval ve studiu na Škole umění ve Zlíně a v letech 1941 a 1942 na Akademii der bildenden Künste ve Vídni. Po 2. světové válce studoval sochařství u profesorů Karla Pokorného, Jana Laudy a Otakara Španiela na Akademii výtvarných umění v Praze. \n\nV letech 1945 až 1970 byl členem KSČ. \n\n\n"}
{"id": "1300888", "url": "https://cs.wikipedia.org/wiki?curid=1300888", "title": "Budova Enterprise", "text": "Budova Enterprise\n\nBudova Enterprise, oficiálně Enterprise Office Center je kancelářská budova na Pankráci na Praze 4, stojí hned vedle pražské magistrály a budovy Polygon. Postavila ji developerská rakouská firma Este Group Immorent, výstavba probíhala mezi červnem 2014 až prosincem 2016, stála 1,9 miliardy Kč. Architektem této budovy je Vladimír Krátký, postavila ji firma Strabag. Jedná se o velmi ekologickou budovu, je oceněna mezinárodním certifikátem BREEAM Excellent. \n\nNa konci roku 2016 ji koupili společně RSJ Investments a zakladatelé Avast Software Eduard Kučera a Pavel Baudiš za 3 miliardy korun. Firma Avast v současnosti (2017) 1/3 této budovy také využívá, kanceláře zde má také například firma CSC Computer Science.\n\nNabízí 31 691 m² prostorů, z toho 29 069 m² kancelářský prostorů třídy „A\". Uvnitř je 400 parkovacích míst. Kromě kanceláře se uvnitř nachází veřejnosti přístupné atrium s kavárnou, zahradou, může sloužit také jako galerie. Tato budova má 13 nadzemních podlaží, a 4 podzemní. Je vysoká 50 metrů a dlouhá 120 metrů. Každé patro je vysoké 3 metry, budovu obsluhuje 11 výtahů, z toho 3 jsou nákladní.\n\n"}
{"id": "1300890", "url": "https://cs.wikipedia.org/wiki?curid=1300890", "title": "Kostel svaté Anny (Jiřice u Miroslavi)", "text": "Kostel svaté Anny (Jiřice u Miroslavi)\n\nKostel svaté Anny je římskokatolický chrám v obci Jiřice u Miroslavi v okrese Znojmo. Novorománský chrám z roku 1902 je farním kostelem jiřické farnosti. Je chráněn jako kulturní památka České republiky. \n\nNovorománský kostel byl postaven roku 1902 na místě kostela, který byl uváděn v pramenech již v roce 1387.\nZařízení pochází z původního kostela, jde většinou o předměty z 18. století. Mešní kalich věnoval kostelu roku 1790 tehdejší duchovní správce Josef Seibert.\n\nMonstranci pro jiřický kostel zhotovil v roce 1900 brněnský stříbrník Johann Hysam.\n\n"}
{"id": "1300891", "url": "https://cs.wikipedia.org/wiki?curid=1300891", "title": "Morten Sæther", "text": "Morten Sæther\n\nMorten Sæther (* 13. května 1959 Lillehammer) je bývalý norský cyklista, člen amatérského týmu Glåmdal Sykleklubb.\n\nNa mistrovství světa v silniční cyklistice 1979 v Nizozemsku získal bronzovou medaili v časovce družstev na 100 km spolu s Geirem Digerudem, Josteinem Wilmannem a Hansem Petterem Ødegårdem. Jeho nejlepším výsledkem v individuálním závodě bylo 29. místo v letech 1981 a 1983. Na olympiádě 1984 byl čtvrtý v závodě jednotlivců a desátý v časovce družstev.\n\nVyhrál etapový závod Kolem Berlína 1983, byl druhý Kolem Rakouska 1980 a třetí na Piccolo Giro di Lombardia 1986. V roce 1987 se zúčastnil Závodu míru, vyhrál třetí etapu a celkově skončil šestý, s norským družstvem obsadil čtvrté místo.\n\nZískal třináct titulů mistra Norska: šest v časovce družstev (1978, 1979, 1981, 1982, 1983 a 1987), tři v časovce jednotlivců (1981, 1983 a 1987), dva v závodě s hromadným startem (1981 a 1983) a dva na dráze: 1980 ve stíhacím závodě družstev a 1983 ve stíhačce jednotlivců.\n\n"}
{"id": "1300892", "url": "https://cs.wikipedia.org/wiki?curid=1300892", "title": "Angélique z Froissy", "text": "Angélique z Froissy\n\nAngélique z Froissy (1702 – 15. října 1785) byla nemanželskou dcerou Filipa II. Orleánského, synovce a zetě Ludvíka XIV. Sňatkem se stala \"comtesou de Ségur\" a dvořankou svého bratrance Ludvíka XV.\n\nJejí matkou byla Kristýna Antonie Šarlota Desmares (1682–1753), krásná herečka (Tragédií) v Comédie-Française.\n\nŠarlota Desmares byla neteří herečky Marie Champmeslé a okolo roku 1702, kdy se narodila Angélique jednou z mnoha milenek regenta Filipa Orleánského. V roce 1702 se také narodil nemanželský syn regenta Filipa, Jean Philippe d'Orléans, syn Madame d'Argenton. Nevlastní bratr Angélique byl legitimizován v roce 1706, zatímco Angélique za Filipovu dceru nikdy uznána nebyla, ačkoli Madame du Prat ve svých pamětech mylně uvádí, že byla uznána 22. dubna 1722, v tentýž den jako abbé de Saint-Albin, další nemanželský syn orléanského vévody s jeho milenkou Florence Pellerinovou. \n\nMadame de Ségur patřila k okruhu blízkých přátel Ludvíka XV. Byla popisována jako \"svěží, slušná, energická a opojná\".\n\n10. nebo 12. září 1718 se Angélique v Cagny nebo Paříži provdala za Henriho François, comta de Ségur, syna Henriho Josepha de Ségur a Claude Élisabeth Binetové.\n\nJejí manžel, zvaný beau Ségur (\"hezký Ségur\"), byl \"pánem šatníku\" regenta Filipa \"(maître de la garderobe du Régent).\" Žil v \"hôtelu\" v Passy v Paříži na krásném pozemku o rozloze 10 akrů, který později přešel na vévodkyni z Valentinois, později po ní přejmenovaný na \"Hôtel de Valentinois\" (tato nemovitost je známá tím, že byla téměř deset let residencí Benjamina Franklina).\n\nAngélique měla s Henrym několik dětíː\n\n\nAngélique zemřela v Paříži 15. října 1785 a byla pohřbena v kostele svatého Eustacha v Paříži.\n"}
{"id": "1300895", "url": "https://cs.wikipedia.org/wiki?curid=1300895", "title": "Vačice černoramenná", "text": "Vačice černoramenná\n\nVačice černoramenná (\"Caluromysiops irrupta\") je vačice, která pochází z Jižní Ameriky. Byla nalezena v Amazonském pralese v Bolívii, Brazílii, Kolumbii a Peru.\n\nTato zvířata žijí v noci v korunách stromů a dny přečkávají v dutinách stromů. Mají velké oči, které jim pomáhají vidět ve tmě. Jejich srst je krátká, hustá, černá na zadní straně a šedá na zbytku těla. Chápavý ocas jim slouží k držení na větvých. Přední nohy jsou delší než zadní. Živí se plody a larvami.\n\n"}
{"id": "1300897", "url": "https://cs.wikipedia.org/wiki?curid=1300897", "title": "Mistrovství světa v šermu 2014", "text": "Mistrovství světa v šermu 2014\n\nMistrovství světa v šermu za rok 2014 se konalo v Kazani v Rusku ve dnech 15. až 23. července.\n\n\n"}
{"id": "1300899", "url": "https://cs.wikipedia.org/wiki?curid=1300899", "title": "Poplze (hradiště)", "text": "Poplze (hradiště)\n\nPoplze jsou opevněné pravěké sídliště na východním okraji stejnojmenné vesnice u Libochovic v okrese Litoměřice. Místo bylo osídleno snad již v neolitu, eneolitu a v průběhu mladší doby bronzové bylo opevněno.\n\nNejstarší archeologické nálezy pochází z období starého paleolitu. Neolitické osídlení je zastoupeno ojedinělými nálezy broušených kamenných nástrojů, které mohou souviset s některými nedatovanými objekty na lokalitě, ale může jít také jen o náhodně ztracené předměty. Eneolitickou kulturu nálevkovitých pohárů zastupuje nález jediného střepu a podobně jeden zdobený střep pochází z období kultury kulovitých amfor. Osídlení v mladším a pozdním eneolitu dokládají hrobové nálezy, které patří kultuře se šňůrovou keramikou a protoúnětické kultuře.\n\nLid únětické kultury lokalitu osídlil během střední doby bronzové, do jejíhož přelomu s pozdní dobou bronzovou spadá období nejintenzivnějšího osídlení. Z této doby pochází nálezy mohylovo-knovízské kultury a v menší míře také štítarské kultury. Po ní už místo osídleno nebylo, ale jeden nalezený hrob pochází také ze starší doby římské.\n\nHradiště se nacházelo na návrší zvaném Vinička. Celý areál měří asi sedm hektarů, ale původně opevněná plocha má rozlohu okolo tří hektarů. Viditelné stopy opevnění zcela zanikly, ale při výstavbě vodovodu v roce 1962 byl odkryt čtrnáct metrů široký a 2,2 metru hluboký příkop, na jehož vnitřní straně byly zachyceny kůlové jámy, které mohou být pozůstatkem palisády nebo nějaké složitější hradby. Podle nalezené keramiky byl příkop vyhlouben nejspíše v období knovízské kultury.\n\n"}
{"id": "1300902", "url": "https://cs.wikipedia.org/wiki?curid=1300902", "title": "Anteo Zamboni", "text": "Anteo Zamboni\n\nAnteo Zamboni (11. dubna 1911, Bologna – 31. října 1926, Bologna) byl italský anarchista, zastánce propagandy činem, který se pokusil o atentát na Benita Mussoliniho v Boloni 31. října 1926 během průvodu oslavujícího pochod na Řím.\nZamboni, jehož střela Mussoliniho minula, byl okamžitě napaden a lynčován černými košilemi (fašistickou četou, \"squadristi\"). Muž, který jej zadržel a identifikoval jako možného střelce byl jezdecký důstojník Carlo Alberto Pasolini, otec filmového režiséra Piera Paola Pasoliniho. Akce byla využita jako politická páka fašistické vlády ke zrušení svobod a rozpuštění zbývajících opozičních stran. Po útoku byl jeho otec a teta odsouzeni k vězení z možného ovlivnění Zamboniho.\n\nJeho jméno nese ulice v Bologni – \"Mura Anteo Zamboni\". Ve filmu o pokusu o atentát od Gianfranca Mingozziho, Gli ultimi tre giorni (1978), Zamboniho hrál Franco Lotterio. Zamboniho pokus o atentát a lynčování jsou také popsány ve filmu Láska a anarchie (1973).\n\n"}
{"id": "1300903", "url": "https://cs.wikipedia.org/wiki?curid=1300903", "title": "411 (číslo)", "text": "411 (číslo)\n\nČtyři sta jedenáct je přirozené číslo. Římskými číslicemi se zapisuje CDXI a řeckými číslicemi υια. Následuje po číslu čtyři sta deset a předchází číslu čtyři sta dvanáct.\n\n411 je:\n\n"}
{"id": "1300905", "url": "https://cs.wikipedia.org/wiki?curid=1300905", "title": "Filip Henri de Ségur", "text": "Filip Henri de Ségur\n\nFilip Henri de Ségur (20. ledna 1724 – 3. října 1801) byl maršálem Francie.\n\nNarodil se v Paříži jako syn Henriho François de Ségur a jeho manželky Angélique z Froissy. V osmnácti letech byl jmenován velitelem pěchotního pluku a sloužil pod svým otcem v Itálii a Čechách. V říjnu 1746 byl zraněn v bitvě u Rocoux ve Flandrech a v roce 1747 ztratil ruku u Lauffeldu. V roce 1748 následoval svého otce jako generálporučík v Champagne a Brie a v reoce 1753 dostal vládnutí kraje Foix.\n\nBěhem Sedmileté války bojoval u Hastenbecku, Krefeldu a Mindenu. V roce 1760 byl zajat v bitvě u Kloster Kampenu.\n\nSchopnost, kterou ukázal ve vládě ve Franche-Comté v roce 1775 vedla v roce 1780 k jeho jmenování ministrem války pod Neckerem. V roce 1783 vytvořil trvalý štáb a učinil obdivuhodné předpisy týkající se kasáren a vojenských nemocnic. 13. června 1783 se stal maršálem Francie. V roce 1787 odstoupil z ministerstva války.\n\nBěhem Jakobínského teroru byl vězněn ve věznici Force a po svém propuštění žil v chudobě dokud nedostal v roce 1800 od Napoleona důchod. 3. října 1801 v Paříži zemřel.\n\n3. února 1749 se v Paříži oženil s Luisou Annou Madeleine de Vernon (Paříž, 1729 – Paříž, 12. března 1778), dcerou Alexandra de Vernon a Anny du Vivier. S Luisou měl dva synyː\n\n"}
{"id": "1300906", "url": "https://cs.wikipedia.org/wiki?curid=1300906", "title": "412 (číslo)", "text": "412 (číslo)\n\nČtyři sta dvanáct je přirozené číslo. Římskými číslicemi se zapisuje CDXII a řeckými číslicemi υιβ. Následuje po číslu čtyři sta jedenáct a předchází číslu čtyři sta třináct.\n\n412 je:\n\n"}
{"id": "1300907", "url": "https://cs.wikipedia.org/wiki?curid=1300907", "title": "Letiště Split", "text": "Letiště Split\n\nLetiště Split (IATA: SPU, ICAO: LDSP, chorvatsky: \"Zračna luka Split\"), letiště Resnik či letiště Kaštela je mezinárodní letiště obsluhující chorvatské město Split. Vzdušnou čarou se nachází 12 kilometrů od centra města Split, po silnici přibližně 24. Leží na západním území obce Kaštela, poblíž města Trogir. Má jeden mezinárodní terminál.\n\nJedná se o druhé nejrušnější letiště v zemi, po tom záhřebském. V roce 2017 tudy cestovalo 2,8 milionů cestujících, to bylo o 23 % více než předchozí rok. Základnu zde má letecká společnost Croatia Airlines, ta odsud v letní sezóně 2017 létala celoročně do Frankfurtu, Mnichova a Říma.\n\nPrvní komerční linku z tohoto letiště vypravila jugoslávská letecká společnost Aeroput v roce 1931 do Záhřebu.\n\nSoučasné letiště bylo otevřeno v roce 1966 s kapacitou 150 000 cestujících ročně. Tato kapacita ale nedostačovala, tak bylo letiště v roce 1969 rozšířeno o nový terminál a místa na stání letadel. Před chorvatskou válkou o nezávislost byl nejrušnější rok 1987 s více jak milionem odbavených cestujících. Při této válce přistávaly na letišti především letadla NATO.\n\nV roce 2005 byl terminál zrekonstruován. V roce 2007 překonalo letiště rekord z předválečného období v roce 1987 a čísla pasažérů začala znovu stoupat.\n\nNa začátku roku 2017 začala expanze letiště, začala výstavba nového terminálu. Ten byl dokončen se zpožděním v roce 2019.\n\nDo Česka je z tohoto letiště provozována v roce 2019 sezónní denní linka do Prahy společností SmartWings. Do roku 2011 sem létaly z Prahy také České aerolinie. V roce 2006 sem začala létat z Prahy nízkonákladová společnost SkyEurope Airlines, o tři roky později však zanikla. Létalo se sem také z Ostravy v roce 2009, dvakrát týdně, lety provozovala společnost SmartWings.\n\n"}
{"id": "1300913", "url": "https://cs.wikipedia.org/wiki?curid=1300913", "title": "413 (číslo)", "text": "413 (číslo)\n\nČtyři sta třináct je přirozené číslo. Římskými číslicemi se zapisuje CDXIII a řeckými číslicemi υιγ. Následuje po číslu čtyři sta dvanáct a předchází číslu čtyři sta čtrnáct.\n\n413 je:\n\n"}
{"id": "1300915", "url": "https://cs.wikipedia.org/wiki?curid=1300915", "title": "414 (číslo)", "text": "414 (číslo)\n\nČtyři sta čtrnáct je přirozené číslo. Římskými číslicemi se zapisuje CDXIV a řeckými číslicemi υιδ. Následuje po číslu čtyři sta třináct a předchází číslu čtyři sta patnáct.\n\n414 je:\n\n"}
{"id": "1300916", "url": "https://cs.wikipedia.org/wiki?curid=1300916", "title": "415 (číslo)", "text": "415 (číslo)\n\nČtyři sta patnáct je přirozené číslo. Římskými číslicemi se zapisuje CDXV a řeckými číslicemi υιε. Následuje po číslu čtyři sta čtrnáct a předchází číslu čtyři sta šestnáct.\n\nČíslo 415 je:\n\n"}
{"id": "1300918", "url": "https://cs.wikipedia.org/wiki?curid=1300918", "title": "416 (číslo)", "text": "416 (číslo)\n\nČtyři sta šestnáct je přirozené číslo. Římskými číslicemi se zapisuje CDXVI a řeckými číslicemi υις. Následuje po číslu čtyři sta patnáct a předchází číslu čtyři sta sedmnáct.\n\n416 je:\n\n"}
{"id": "1300919", "url": "https://cs.wikipedia.org/wiki?curid=1300919", "title": "Esperantido", "text": "Esperantido\n\nEsperantido (též esperantské jazyky) je označení pro umělé jazyky, které jsou inspirovány jazykem esperanto nebo z něj vycházejí. Esperanto vytvořil oční lékař Ludvík Lazar Zamenhof. Název vychází z názvu esperanto a ido, v samotném esperantu pak esperantido znamená \"potomstvo esperanta\". Jediným více používaným esperantidem je jazyk ido. Nepatří sem samotné esperanto a jeho předchozí verze (Proto-esperanto, Lingwe Uniwersala). Počátek esperantid byl roku 1905 buloňskou deklarací, kdy autor jazyka esperanto předal jazyk do veřejného vlastnictví. Důvod, proč vznikají esperantida, je, že některým lidem přišel jazyk esperanto v něčem špatný, tak si ho upravili podle sebe.\n\nIdo je nejznámější esperantido, je bližší západoevropským jazykům (nejvíce francouzštině, angličtině a italštině), nahrazuje speciální znaky (Ĉ, Ĥ aj.), mění některé koncovky a slova ze slovanských a germánských jazyků nahrazuje slovy z latiny a románských jazyků. Bylo publikováno roku 1907.\n\nMundolinco je nejstarší esperantido. Vytvořil ho roku 1888 Nizozemec J.Braakman, bylo tedy dokonce vytvořeno před buloňskou deklarací. Jednalo se o velmi málo pozměněné esperanto, došlo zde jen ke změně koncovek.\n\nTento jazyk vytvořil roku 1907 švýcar René de Saussure, bratr Ferdinanda de Saussure. Jeho esperantida se jmenovala Esperanto II a Anti-ido. Zrušil speciální znaky (Ĉ, Ĥ aj.), pozměnil koncovky a změnil akuzativy u zájmen.\n\nRománço je esperantido z roku 1991. Jedná se o esperanto uzpůsobené na to, aby se jej lehko naučil rodilý mluvčí angličtiny. Mnoho slov (hlavně slovanských) a gramatických jevů je přebírány více z románských jazyků.\n\nEsperanto sen Fleksio (v překladu esperanto bez skloňování) vymyslel roku 1996 Richard Harrison. Je uděláno tak, aby se lépe učilo asijským esperantistům. Například ztrácí množné číslo, které se tvořilo koncovkou \"j\", a nahrazuje ho předpona \"ljo\" (nebo \"la jo\"). V novější verzi je písmeno ŭ nahrazeno písmenem w.\n\nZatímco většina lidí, co vytváří esperantida usiluje o jejich zjednodušení, tak poliespo (polysyntetické esperanto) je složitější. Má složitější gramatiku a mnoho slov přejímá z čerokézštiny. Má 14 samohlásek, 6 nosovek a 3 tónové samohlásky.\n\nTento jazyk vznikal v letech 1923-1928. Jazyk přidává zvuk šva a nosovku. Některé koncovky jsou zrušeny, a místo nich se změna vkládá doprostřed slova (například stůl se řekne \"tablo\" a \"stoly\" se řeknou \"tatablo\"). Zatímco v esperantu se opak určuje předponou \"mal-\", tak v universal pro opaky zvláštní slova (příklad: \"velký\" se esperantem řekne \"granda\", a malý se řekne \"malgranda\", a v universal se \"velký\" řekne \"mega\" a malý \"gema\").\n\nJedná se o jazyk z roku 1998. \n\nNejvětší změny nastávají v morfologii:\n\nProjekt DLT (1983), umožňující překlad mezi dvanácti evropskými jazyky využíval jako mezijazyk upravené esperanto.\n\nVarianta esperanta, používaná k navození dojmu starobylosti textu. Byla vytvořena převážně ze stylistických důvodů, protože bylo nutné přeložit do esperanta archaicky znějící texty a přitom zachovat jejich archaičnost. Poprvé tuto variantu publikoval Manuel Halvelik v roce 1969. Arcaicam esperantom je odvozeno převážně z latiny a od esperanta se podstatně liší.\n\nJazyk popido vytvořil Manuel Havelik roku 1973. Má v literatuře označovat dialekt jiného jazyka. Například v divadelní hře, kde jsou dva dialekty italštiny, byl ten druhý nahrazen idem nebo právě popidem.\n\nUkázka popida: \"Redonu al tiu viro lian pafilon.\"\n\nPro srovnání esperanto: \"Redonu al tu vir la pistol.\"\n\nVytvořil též Manuel Havelik, název je odvozen od ruského slovesa \"говорить\" (IPA: gɒ.vɒ.ritʲ), což znamená mluvit. Má stejný účel jako popido.\n\nUkázka gavara: \"Ĉi oko superplenigas mian vezikon.\"\n\nPro srovnání esperanto: \"Tiu ulo tedas min.\"\n\nUkázka otčenáš v esperantu a třech esperantidech (arcaicam esperantom, ido a Esperant’.)\n"}
{"id": "1300921", "url": "https://cs.wikipedia.org/wiki?curid=1300921", "title": "Sado (ostrov)", "text": "Sado (ostrov)\n\nSado ( 佐渡島) je ostrov v Japonském moři. Leží 40 km severozápadně od pobřeží Honšú a patří do prefektury Niigata. Hlavním městem je Sado, které vzniklo v roce 2004 administrativním spojením všech sídel na ostrově.\n\nOstrov má rozlohu 854,76 km² (pátý největší v Japonském souostroví, šestý největší z celého Japonska a osmý, pokud se počítají sporné Kurilské ostrovy) a žije na něm okolo šedesáti tisíc obyvatel. Je tvořen dvojicí rovnoběžných horských pásem (Velké Sado na severu a Malé Sado na jihu), mezi nimiž leží úrodná nížina Kuninaka, kde žije většina obyvatel a nachází se na ní také brakické jezero Kamo, kde se pěstují ústřice. Nejvyšší horou je Kinpoku (1172 m n. m.). Ostrov má vlhké subtropické podnebí, pěstuje se rýže setá, významný je i rybolov. Místní rybáři jsou známí používáním tradičních širokých člunů s plochým dnem taraibune (盥船). Ostrov navštěvuje ročně okolo milionu turistů, které přitahuje původní architektura, pláže určené ke koupání, bujná vegetace i rezervace, kde žije vzácný ibis čínský.\n\nPodle archeologických nálezů byl ostrov osídlen již v období Džómon. Od osmého století tvořil v rámci japonského státu provincii Sado. Sloužil převážně k internaci politických provinilců, ve vyhnanství zde žil například náboženský reformátor Ničiren. Množství nonkonformních intelektuálů zanechalo stopu na svérázné kultuře ostrova, k níž patří divadlo nó, mužský skupinový tanec okesa, sídlí zde skupina Kodó, pěstující hudební žánr taiko a pořádající každoroční festival Oslava Země.\n\nOd počátku 17. století se na ostrově začalo těžit zlato a stříbro, díky svému bohatství se stal soukromým majetkem tokugawských šógunů, na práci v dolech přicházeli lidé z celého Japonska, mnohdy nedobrovolně. Na vrcholu zlaté horečky měl ostrov přes sto tisíc obyvatel, od té doby se jejich počet postupně snižuje, zejména mladší lidé odcházejí za prací.\n\n"}
{"id": "1300922", "url": "https://cs.wikipedia.org/wiki?curid=1300922", "title": "Alfred Einstein", "text": "Alfred Einstein\n\nAlfred Einstein (30. prosince 1880, Mnichov – 13. února 1952 El Cerrito, USA) byl německo-americký muzikolog a hudební kritik. Je znám zejména díky editaci první největší revizi Köchelova seznamu, která byla vydána v roce 1936. Köchelův seznam je souborný katalog skladeb Wolfganga Amadea Mozarta.\n\nPodle některých zdrojů byl vzdáleným příbuzným Alberta Einsteina.\nEinstein se narodil v Mnichově. Zpočátku studoval práva, avšak rychle zjistil, že jeho hlavním zájmem je hudba. Ve svém studiu na Mnichovské univerzitě, kde získal svůj doktorát, se věnoval především instrumentální hudbě období pozdní renesance a raného baroka, zejména pak hudbou pro violu da gamba. V roce 1918 se stal prvním editorem \"Zeitschrift für Musikwissenschaft\" a o něco později se stal hudebním kritikem pro deník \"Münchner Post\" a v roce 1927 se stal hudebním kritikem pro \"Berliner Tageblatt\". V této době se také přátelil s hudebním skladatelem Heinrichem Kasparem Schmidem v Mnichově a Augšpurku. V roce 1933, kdy se v Německu chopil moci Adolf Hitler, opustil Německo. Odcestoval nejprve do Londýna, poté do Itálie a nakonec, v roce 1939, do Spojených států, kde přednášel na několika univerzitách včetně Smith College, Kolumbijské univerzity, Princetonské univerzity, Michiganské univezity, či Hartt School of Music v Hartfordu ve státě Connecticut ad.\n\nEinstein se nezabýval pouze bádáním a psaním odborných esejů na určitá témata, ale psal také populární historické spisy o hudbě, včetně \"Short History of Music\" (1917), či \"Greatness in Music\" (1941). Zvláště díky své hluboké znalosti díla W. A. Mozarta, publikoval významnou a rozsáhlou revizi Köchelova seznamu Mozartových skladeb (1936). Tato práce je zřejmě nejznámějším počinem Alfreda Einsteina. Einstein publikoval také comprehensive, třísvazkový soubor \"The Italian Madrigal\" (1949) o této italské světské hudební formě, což byl zároveň první detailní rozbor tohoto tématu. Jeho kniha \"Mozart: His Character, His Work\" z roku je významná studie Mozarta.\n\nJeden z pramenů z roku 1980 uvádí Alfreda, coby bratrance fyzika Alberta Einsteina, jiný z roku 1993 tvrdí, že that no relationship has been verified. Některé internetové zdroje uvádějí, že oba měli společného předka Moysese Einsteina o sedm generací dříve, byli tudíž bratranci v šesté generaci. Albertova dcera Eva ovšem tvrdí, že nebyli příbuzní. Nicméně Alfredova dcera Eva v roce 2003 napsala, že byli bratranci páté generace, podle výzkumu George Arnsteina. Byli společně vyfotografováni v roce 1947, kdy Albert Einstein přebíral čestný doktorát na Princetonské univerzitě.\n\n"}
{"id": "1300923", "url": "https://cs.wikipedia.org/wiki?curid=1300923", "title": "Carlo Bononi", "text": "Carlo Bononi\n\nCarlo Bononi (1569 – asi 1632) byl italský malíř.\n\nCarlo Bononi se narodil v italském regionu Emilia a a působil hlavně ve Ferraře. Je považován za hlavního malíře ferarrské školy. Studoval malbu u Giuseppe Mazzuoliho, známého jako „il Bastarolo“. Význam Carla Bononiho stoupl po smrti malíře Ippolita Scarsellina či Scarsella (1550 nebo 1551 – 28. října 1620). Scarselino byl italský reformátorský malíř středního až pozdního šestnáctého století a jeden z nejvýznamnějších představitelů ferarrské školy. Carlo Bononi byl pohřben v klášteře Santa Maria in Vado, kde pracoval na výzdobě stropu.\n\nMezi jeho žáky byli Rivaro Alfonsola (il Chenda),Giovanni Battista dalla Torrea a Camillo Berlinghieri. Jeho synovec, Leonello Bononi se také stal malířem.\n"}
{"id": "1300924", "url": "https://cs.wikipedia.org/wiki?curid=1300924", "title": "Chudobín (železniční zastávka)", "text": "Chudobín (železniční zastávka)\n\nChudobín je železniční zastávka v Sobáčově, části obce Mladeč v Olomouckém kraji, na železniční trati č. 274 z Litovle do Mladče. Nachází se při jihovýchodním okraji Sobáčova, asi 1 km od Chudobína, který je z administrativního hlediska částí města Litovle.\n\nŽelezniční zastávka je vzdálena jen asi 50 metrů od silnice II/635, na níž se zhruba o 100 m dále nachází autobusová zastávka \"Sobáčov\" a poblíž ní také restaurace Stop v objektu někdejší historické mlékárny Chudobín. Zastávka je obsluhována třemi páry osobních vlaků jen o sobotách a nedělích v době hlavní turistické sezóny (v době platnosti jízdního řádu na období 2016/2017 se jednalo o provoz od 17. 6. 2017 do 23. 9. 2017).\n"}
{"id": "1300931", "url": "https://cs.wikipedia.org/wiki?curid=1300931", "title": "Mistrovství světa v atletice 1976", "text": "Mistrovství světa v atletice 1976\n\nMistrovství světa v atletice 1976 byl sportovní závod v chůzi na 50 kilometrů, který se uskutečnil 18. září 1976 v Malmö. \nDůvodem konání bylo rozhodnutí o vypuštění závodu na 50 kilometrů chůze z programu letních olympijských her v roce 1976.\n\nV Malmö se konal závod pouze v této chodecké disciplíně. Z obdobného důvodu se konalo mistrovství světa v běhu na 400 a 3000 metrů překážek žen o čtyři roky později. První oficiální mistrovství světa v atletice, kde byly na programu všechny disciplíny, se konalo v roce 1983 v Helsinkách.\n\nV chodeckém světovém šampionátu startovalo celkem 42 závodníků z 20 zemí, závod dokončilo 37, čtyři startující ze závodu odstoupili, jeden byl diskvalifikován. . Trať závodu vedla ulicemi města, start a cíl byl na místním stadionu. Historicky prvním mistrem světa v atletice se stal sovětský závodník Venjamin Soldatěnko v čase 3ː54.40.\n\n"}
{"id": "1300934", "url": "https://cs.wikipedia.org/wiki?curid=1300934", "title": "Olomoucký rybník", "text": "Olomoucký rybník\n\nOlomoucký rybník je vodní plocha v Litovli, městě v Olomouckém kraji České republiky. Nachází se v jižních partiích místních Smetanových sadů. Během roku 2010 prošel rybník rekonstrukcí, při které byly odtěženy usazeniny a zpevněny břehy, na něž odborníci vysadili porosty. Při východním okraji se nachází domov pro seniory. Po jižním a východním břehu rybníka je vedena naučná stezka nazvaná Kolem Litovelských rybníků.\n"}
{"id": "1300936", "url": "https://cs.wikipedia.org/wiki?curid=1300936", "title": "Theodor Duesterberg", "text": "Theodor Duesterberg\n\nTheodor Duesterberg (19. října 1875 Darmstadt – 4. listopadu 1950 Hameln) byl do konce 1. světové války důstojníkem pruské armády a v meziválečném období jedním ze dvou vůdců významné polovojenské organizace Stahlhelm, Bund der Frontsoldaten.\n\nV roce 1932 byl Duesterberg nominován Stahlhelmem a Německou národně lidovou stranou (DNVP), jako jeden ze čtyř kandidátů, do voleb na německého prezidenta. Šanci na dobrý výsledek mu překazili nacisté, kteří odhalili, že Duesterberg má židovské předky. V první reakci chtěl rezignovat na své funkce, ale poté co mu to přátelé rozmluvili, navrhl ještě přísnější protižidovské regule pro každého člena Stahlhelmu. Přesto není dostatečně objasněné, proč Adolf Hitler, když se stal v roce 1933 německým kancléřem, Duesterbergovi nabídl pozici v nově vytvářeném kabinetu. Duesterberg však tuto nabídku odmítl.\n\nBěhem Noci dlouhých nožů v roce 1934 byl Duesterberg zatčen a poslán do koncentračního tábora v Dachau. Internován byl ale jen krátce a po svém propuštění o něm nejsou oficiální zmínky. Je doloženo pouze, že v roce 1943 měl omezené kontakty s Hitlerovým oponentem Carlem Goerdelerem, ale v jeho plánech proti Hitlerovi nakonec Duesterberg nejspíše nehrál žádnou roli. V roce 1949 vydal paměti pod názvem „Ocelové helmy a Hitler“ (Der Stahlhelm und Hitler), v nichž obhajoval svou předválečnou politickou činnost a snažil se prokázat nezávislost Stahlhelmu na nacistické ideologii.\n\n"}
{"id": "1300938", "url": "https://cs.wikipedia.org/wiki?curid=1300938", "title": "Matyáš Gottfried Wunschwitz", "text": "Matyáš Gottfried Wunschwitz\n\nMatyáš Gottfried Wunschwitz, též Matyáš Bohumír z Vunšvic (1632 Praha – 1695 Poběžovice) byl český šlechtic z rodu Wunschwitzů, významný sběratel a spoluzakladatel památek kultu Jana Nepomuckého. \n\nPocházel z nižšího šlechtického rodu, doloženého od 15. století v horním Sasku a v Lužici. V erbu rodu byl jelen s korunkou na krku, zobrazený na trojvrší ve skoku (heraldicky) doprava, v klenotu vyrůstající jelen s korunkou. \n\nNarodil do právnické rodiny v Praze na Novém Městě, kde obýval Vunšvicovský dům čp. 793/II na Václavském náměstí, zbořený roku 1912. Tento dům dal roku 1679 přestavět a zřídit v něm kapli Jana Nepomuckého. Podle pověsti měl být jako sedmiletý chlapec unesen a prodán tureckému pánovi za sluhu. Po modlitbě k Janu Nepomuckému se údajně zázračně vrátil do rodného domu. \n\nPo studiích filozofie a práv na pražské univerzitě se ve 23 letech stal císařským prokurátorem a diplomatem v Polsku. Výhodně se oženil s Annou Feliciánou, dcerou císařského rady hraběte Daniela Norberta Pachty z Rájova (1648-1718), s níž vyženil panství Poběžovice. V Praze a v Plzni vykonával praxi advokáta, byl rovněž přísedícím českého zemského soudu v Praze a místokomorníkem krále Leopolda I. Později byl jmenován do úřadu krajského hejtmana v Plzni. Jeho nejstarší syn Gottfried Daniel Wunschwitz pokračoval v otcově sběratelské činnosti, rozšířil jeho knihovnu a věnoval se genealogii a heraldice.\n\nWunschwitz se větší část svého života věnoval sbírání dokladů o životě a zázracích Jana Nepomuckého, kterého povýšil na rodinného ochránce a světce dávno před jeho svatořečením. Roku 1683 dal postavit na Karlově mostě bronzovou sochu Jana Nepomuckého, odlitou v Norimberku podle dřevěného vzoru od sochaře Jana Brokofa, jehož hostil a zaměstnával v letech 1680–1683, po dobu pražské morové epidemie na svém venkovském sídle v Ronšperku. Dřevěnou sochu i její předlohu – hliněné modeletto od M. Rauchmülera si ponechal ve svém domě, který byl střediskem nepomucenského kultu až do roku 1819\n\n"}
{"id": "1300940", "url": "https://cs.wikipedia.org/wiki?curid=1300940", "title": "Soudan 1", "text": "Soudan 1\n\nSoudan 1 byl detektor částic nacházející se v Soudanském dole v Severní Minnesotě ve Spojených státech amerických. Šlo o třicetitunový železný kalorimetr, jehož hlavním cílem bylo hledání rozpadu protonu. Byl nastaven na limit životnosti protonu nižší než 1,6×10 let, stejně jako horní mezní hodnotu hustoty magnetických monopólů. Také sloužil jako prototyp pro následující experimety Soudan 2 a MINOS.\n\nSoudan 1 byl nainstalován 590 metrů pod povrchem a uveden do rutinního provozu v srpnu 1981 výzkumnými skupinami fyziky vysokých energií z University of Minnesota a Argonne National Laboratory. Detektor byl tvořen blokem oxidu železa o rozměrech 3×3×2m naloženým konkrétními přístroji s 3456 plynu úměrnými trubicemi. Dále byl obklopen na pěti stranách štítem z masivního scintilátoru, který byl dokončen v říjnu roku 1981. To umožnilo rozpoznat události, které by jinak vypadaly jako rozpad protonu, ale byly způsobeny kosmickým zářením.\n"}
{"id": "1300941", "url": "https://cs.wikipedia.org/wiki?curid=1300941", "title": "Soudan 2", "text": "Soudan 2\n\nSoudan 2 byl detektor částic nacházející se v Soudanském dole v severní Minnesotě ve Spojených státech amerických. Šlo o 960 kilogramů vážící kalorimetr, jehož hlavním cílem bylo hledání rozpadu protonu, ale data byla také využita k vyšetření vlastností neutrin. Nenašel se žádný důkaz o rozpadu protonu, ale data z detektoru pomohla potvrdit výsledek ze Super-Kamiokande podporující teorii neutrinové oscilace.\n\nSoudanský důl je také domovem pro MINOS a CDMS detektory.\n\nSoudan 2 byl nástupcem detektoru Soudan 1, což byl podobný 30 tunový detektor určený rovněž pro hledání rozpadu protonu.\n\nVýkop pro Soudan 2 byl proveden v letech 1984-1985. Instalace byla zahájena v roce 1986 a dokončena v roce 1993. Experiment byl spuštěn od dubna 1989 do června roku 2001, začínal s částečným detektorem o hmotnosti 275 tun. Detektor byl rozebrán v roce 2005, aby se uvolnil prostor pro další fyzikální experimenty, včetně detektoru MINOS.\n\n"}
{"id": "1300942", "url": "https://cs.wikipedia.org/wiki?curid=1300942", "title": "Interferometrický detektor gravitačních vln", "text": "Interferometrický detektor gravitačních vln\n\nInterferometrický detektor gravitačních vln je detektor gravitačních vln, který používá laserovou interferometrii pro detekci vlivu gravitačních vln na světlo, které se pohybuje tam a zpět mezi testovacími objekty.\n\nInterferometrické detektory gravitačních vln \n"}
{"id": "1300944", "url": "https://cs.wikipedia.org/wiki?curid=1300944", "title": "F. Přibík, Březhrad u Hradce Králové, úpravna usní", "text": "F. Přibík, Březhrad u Hradce Králové, úpravna usní\n\nF. Přibík, Březhrad u Hradce Králové, úpravna usní byla rodinná firma, která sídlila v bývalém Grégrově mlýně, kde od roku 1919 upravovala usně.\n\nV roce 1919 prodal Václav Pospíšil polovinu mlýna (mlýnici), v němž se od požáru roku 1912 nemlelo, Antonínu Přibíkovi, který v něm zřídil továrnu na usně. O 12 let později byl do objektu zaveden elektrický proud.\n\nTovárna na usně vyhořela poprvé v zimě 1924. V roce 1930 je firma jmenována jako člen Svazu čs. průmyslu koželužského. Dne 27. března 1937 vypukl v barvírně požár, který byl způsoben jiskrou z kamen, která dopadla na pytle s africkou trávou a bavlnou a od nich se vznítilo již zpracované zboží. Majitel utrpěl škodu ve výši 10 000 Kč. O dva roky později je firma označována jako F. Přibík (Leo Wälder).\n\nV roce 1941 koupil objekt Jan Vaněk. Podnik upravil a přeměnil na barvírnu kožešin a jirchárnu (kůže se zde zpracovávaly chemickou cestou pomocí roztoku kamence). Projekt rekonstrukce objektu firmy „Jan Vaněk, továrna na vyčiňování a barvení kožišin“ vypracoval v únoru 1944 královéhradecký stavitel Jaroslav Hájek, není ale známo, které stavební zásahy byly firmou provedeny. Dne 27. června 1948 byl zadlužený podnik znárodněn a později včleněn do n. p. Kara.\n"}
{"id": "1300945", "url": "https://cs.wikipedia.org/wiki?curid=1300945", "title": "NÁPOJA", "text": "NÁPOJA\n\nNÁPOJA (Zdenko Razím) Hradec Králové II. byla firma, která vyráběla a stáčela ve Svobodných Dvorech nejprve sodovou vodu a limonády, později i pivo, víno a lihoviny.\n\nSídlo této firmy se nacházelo u tzv. Andrlových domků ve Svobodných Dvorech, jež byly postaveny v roce 1928. Dům majitele Zdenko Razíma byl vystavěn v následujícím roce a od tohoto roku také začala působit jeho firma, která nejdříve vystupovala pod názvem Hostinská sodovkárna \"Nápoja\" Hradec Králové II. - Svobodné Dvory, posléze jako První Královéhradecká tovární výroba na přírodní limonády a destilovanou sodovou vodu NÁPOJA Hradec Králové II. - Svobodné Dvory, přičemž udělení povolení k stáčení piva a k výrobě sodovek bylo oznámeno na schůzi obecního zastupitelstva 23. května 1929.\n\nZabývala se výrobou sodové vody a limonád, ale měla i stáčírnu piva a sklad lahvového piva, likérů, lihovin i vína. Kdy zanikla není přesně známo, ale ještě 29. dubna 1938 se její inzerát objevuje v týdeníku Rozhledy a uvedena je i v Adresáři Protektorátu Čechy a Morava pro průmysl, živnosti, obchod a zemědělství. Firma ukončila činnost někdy po příchodu komunistů k moci, kdy byl likvidován veškerý živnostenský stav.\n"}
{"id": "1300946", "url": "https://cs.wikipedia.org/wiki?curid=1300946", "title": "Panelárna Plačice", "text": "Panelárna Plačice\n\nPanelárna Plačice byla firma, která od roku 1952 vyráběla v Plačicích příčkové panely a různé prefabrikáty.\n\nPlačická panelárna vznikla v roce 1952 pod názvem Pozemní stavby Hradec Králové, inženýrsko-mechanizační závod 04, panelárna Plačice, a pod ním působila až do roku 1990, kdy se z ní stal státní podnik, jehož základním předmětem podnikání byla výroba stavebních dílců, betonových a železobetonových výrobků z nepálených zdících materiálů pro pozemní a inženýrské stavby, zejména střešních betonových dílů PZS, příčkových panelů NZP pro technologii skeletu S 1-2, prefabrikátů pro jeřábové dráhy atypických prefabrikátů a betonové směsi, výroba, výkony, práce a služby s tímto předmětem podnikání související.\n\nPostupem času se však začaly kupit různé problémy. V roce 1978 se objevily nedostatky ve výrobě prefabrikátů, jež byly způsobeny probíhající dostavbou a rekonstrukcí areálu. Dodávky vázly i v následujících letech, takže se mnohdy pracovalo o víkendech i o svátcích. 13. listopadu 1980 zase vypukl požár, který si vyžádal škodu 1 764 Kčs. Vázly též dohody o dodávkách písku z blízkého písníku, který patřil Okresnímu stavebnímu podniku Hradec Králové. O 8 let později je kritizována špatná kvalita betonových dílců. V roce 1989 bylo rozhodnutím vedení oborového podniku určeno, aby byla převedena část výroby příček T06B z Prefy do výrobny Plačice.\n\nVýše zmíněný státní podnik byl založen k 1. září 1990 rozhodnutím č. 254/1990 ministra výstavby a stavebnictví ČR z 31. srpna 1990, SZ:OOŘ 048/270/1990-Cl. V souladu s rozhodnutím č. 630/1993 ministra průmyslu a obchodu ČR z 23. července 1993 byla převedena část majetku státního podniku na Fond národního majetku ČR na základě privatizačního projektu č. 20718 schváleného usnesením vlády ČR 14. dubna 1993 č, 171 a dokladu Fondu národního majetku ČR z 23. července 1993 čj.331/1008/93/DH, a to k 10. srpnu 1993 ve výši 3 142 000 Kč. Rozhodnutím č. 927/1993 ministra průmyslu a obchodu ČR ze 4. listopadu téhož roku byl tento státní podnik k 15. listopadu 1993 zrušen bez likvidace a vymazán z obchodního rejstříku, přičemž jeho majetek byl převeden na Fond národního majetku ČR.\n"}
{"id": "1300947", "url": "https://cs.wikipedia.org/wiki?curid=1300947", "title": "Mogoča", "text": "Mogoča\n\nMogoča () je město v Zabajkalském kraji v Ruské federaci. Při sčítání lidu v roce 2010 měla přes třináct tisíc obyvatel.\n\nMogoča leží na východě Zabajkalska při úpatí Amazarského hřbetu u ústí říčky Mogoči do Amazaru, levého přítoku Amuru. Od Čity, správního střediska celého kraje, je Mogoča vzdálena přibližně 600 kilometrů severovýchodně.\n\nPřes Mogoču vede Transsibiřská magistrála, zdejší nádraží je na 6906. kilometru od Moskvy.\n\nPřibližně osm kilometrů jižně od města prochází dálnice R297 \"Amur\" z Čity do Chabarovska.\n\nDějiny Mogoči začínají v roce 1908 se začátkem stavby Amurské dráhy do Chabarovska, ale za oficiální datum založení se bere až rok 1910. Jméno je odvozeno od názvu řeky Mogoči, jejíž název pochází z evenkijštiny, kde byl pravděpodobně jménem jednoho z kmenů.\n\nV roce 1914 byla železnice přes Mogoču uvedena do provozu.\n\nOd roku 1930 je Mogoča sídlem městského typu.\n\nOd roku 1950 je Mogoča městem.\n"}
{"id": "1300960", "url": "https://cs.wikipedia.org/wiki?curid=1300960", "title": "Imprese", "text": "Imprese\n\nImprese může být\n\n"}
{"id": "1300962", "url": "https://cs.wikipedia.org/wiki?curid=1300962", "title": "Vilém Jersák", "text": "Vilém Jersák\n\nVilém Jersák (8. prosince 1919 – 29. listopadu 1994) byl český baptistický kazatel a politický vězeň.\n\nPůsobil jako baptistický kazatel v Chebu a Ostravě. V roce 1952 byl zatčen a patnáct měsíců byl vězněn; následně mu několik let nebyl udělen státní souhlas k výkonu kazatelské služby.\n"}
{"id": "1301001", "url": "https://cs.wikipedia.org/wiki?curid=1301001", "title": "Chata Abbot Pass", "text": "Chata Abbot Pass\n\nChata Abbot Pass je horská chata, která se nachází v nadmořské výšce 2925 metrů v Abbot Pass v Skalistých horách v kanadské Albertě. Je zasazena mezi Mount Victoria a Mount Lefroy, u kontinentální propasti, která v této oblasti definuje hranici mezi národním parkem Banff v Albertě a národním parkem Yoho v Britské Kolumbii. Chata leží úplně v národním parku Banff a je druhou nejvyšší trvalou obytnou stavbou v Kanadě (po chatě Neil Colgan). Chata je udržována Alpským klubem Kanady.\n\nAbbotský průsmyk (a chatu) je možné navštívit buď z oblasti Lake O'Hara na straně Britské Kolumbie nebo technicky náročnější trasou od Lake Louise na straně Alberty. Chata se zřídka používá v zimě kvůli nebezpečí lavin.\n\nChata s 24 lůžky na horním patře má kamna k ohřevu a sušení a propanový systém pro vaření a osvětlení. Kuchyně je vybavena standardním kuchyňským náčiním. Dřevo a propan se přiváží každoročně vrtulníkem. \n\nPrůsmyk a chata jsou pojmenovány podle Abbota Philipa Stanleyho, který se stal první horolezeckou obětí v Severní Americe poté, co spadl při pokusu o první výstup na horu Lefroy v roce 1896. Chata byla původně postavena v roce 1922 švýcarskými průvodci Kanadské alpské asociace za účelem ochrany klientů, kteří se pokoušeli vylézt na Victoria a Lefroy. Většina konstrukčního materiálu byla přenášena z Lake Louise na koni přes ledovec a vyvezena po záchytné cestě na trase známé jako \"Deathtrap\".\n\nCAC provozovala chatu asi 40 let a v 60. letech ji převedla na Parks Canada, která ji renovovala za pomoci dobrovolníků. V roce 1985 se chata převedla na Alpský klub Kanady, který ji od té doby několikrát zrenovoval. Tato chata byla v roce 1992 jmenována National Historic Site of Canada a v roce 1997 na ni byla umístěna federální plaketa. \n\nProtože mnoho hostů hotelu Chateau Lake Louise poprvé zkoušelo horolezectví, švýcarský průvodce Edward Feuzem navrhl, aby KPR postavila odpočinkovou zastávku mezi Lake Louise a chatou. V roce 1924 byla postavena Plain of Six Glaciers Tea House, která ubytovala hosty přes noc. \n"}
{"id": "1301009", "url": "https://cs.wikipedia.org/wiki?curid=1301009", "title": "Andrea Gaudenzi", "text": "Andrea Gaudenzi\n\nAndrea Gaudenzi (* 30. července 1973 Faenza, Itálie) je bývalý italský profesionální tenista. V kariéře vyhrál na ATP Tour tři turnaje ve dvouhře a dva ve čtyřhře.\n\n"}
{"id": "1301014", "url": "https://cs.wikipedia.org/wiki?curid=1301014", "title": "Newport (Isle of Wight)", "text": "Newport (Isle of Wight)\n\nNewport je město ležící na severu centrální části ostrova Wight na řece Medina, v místech, kde končí její splavnost. Podle sčítání z roku 2011 mělo město 25 496 obyvatel, couˇ je oproti roku 2001 nárůst o 1 539.\n\nNejstarší zmínky o městě jsou z 12. století. V roce 1377 napadly francouzské jednotky velkou část města, když útočily na hrad Carisbrooke, jehož obraně velel sir Hugh Tyrill. Francouzi byli odraženi a část jich byla pobita a vzata do zajetí.\n"}
{"id": "1301028", "url": "https://cs.wikipedia.org/wiki?curid=1301028", "title": "Římskokatolická farnost Sobotín", "text": "Římskokatolická farnost Sobotín\n\nŘímskokatolická farnost Sobotín je územní společenství římských katolíků v děkanátu Šumperk s farním kostelem sv. Jana Křtitele.\n\nDo farnosti náleží území těchto obcí:\n\n"}
{"id": "1301059", "url": "https://cs.wikipedia.org/wiki?curid=1301059", "title": "OxygenOS", "text": "OxygenOS\n\nOxygenOS je upravená verze operačního systému Android, za jehož vývojem stojí čínský výrobce mobilních telefonů OnePlus. Systém je určen pouze pro telefony jejich vlastní výroby. OxygenOS je určen pro telefony OnePlus pro zahraniční trh. Na čínském trhu je v těchto telefon použit HydrogenOS (H2OS). Současná verze systému je 5.1.1 a byla vydána 28. dubna 2018. Tato verze je běží na Androidu 8.1.0 \n"}
{"id": "1301062", "url": "https://cs.wikipedia.org/wiki?curid=1301062", "title": "Divocí Džürčeni", "text": "Divocí Džürčeni\n\nDivocí Džürčeni (), nebo chajtungští Džürčeni (), byly ve 14. – 17. století čínské termíny pro nejsevernější část Džürčenů, vedle tienčouských Džürčenů a chajsiských Džürčenů. Divocí Džürčeni žili na severu Mandžuska a v Poamuří, od západních svahů Velkého Chinganu po řeku Ussuri, dolní Amur a Japonské moře.\n\nDivocí Džürčeni se skládali z řady kmenů, jejichž následníky jsou dnešní Nanajci, Evenkové, Negidalci, Oročové, Nivchové a další. \n\nŽivili se lovem a rybolovem doplňovaným chovem prasat a místy i stěhovavým zemědělstvím. S Čínou měli jen občasné a zřídkavé styky. \n\nV první polovině 17. se je podrobila mandžuská (resp. původně džürčenská) říše Čching, ve druhé polovině 17. století část z nich přechodně ovládalo Rusko. v polovině 19. století území a kmeny na levém (severním) břehu Amuru a pravém (východním) břehu Ussuri získalo Rusko, pravý břeh Amuru zůstal Číně. \n"}
{"id": "1301065", "url": "https://cs.wikipedia.org/wiki?curid=1301065", "title": "Miroslav Knapek", "text": "Miroslav Knapek\n\nMiroslav Knapek (* 3. března 1955 Brno), je bývalý český veslař.\n\nV roce 1972 získal ve čtyřce s kormidelníkem zlatou medaili na mistrovství světa juniorů ve veslování v Miláně.\nStartoval na LOH 1976 v Montrealu, kde ve dvojce bez kormidelníka společně s Vojtěchem Caskou obsadili 6. místo.\nNa moskevské olympiádě v roce 1980, opět ve dvojce bez kormidelníka, tentokrát společně s Miroslavem Vraštilem skončil na 5. místě.\n\nJe otcem veslařky–skifařky, olympijské vítězky ve skifu z LOH 2012 v Londýně,\nmistryně světa pro rok 2011, vítězky Světového poháru 2002 a 2009, mistryně Evropy z let 2008, 2011, 2013, 2014 a 2015,\nakademické mistryně světa 2002 a také několikanásobné mistryně České republiky Miroslavy Topinkové Knapkové.\n\nV roce 2015 byl spolu s Vojtěchem Caskou uveden do Sportovní síně slávy města Brna.\n"}
{"id": "1301070", "url": "https://cs.wikipedia.org/wiki?curid=1301070", "title": "Motolice jelení", "text": "Motolice jelení\n\nMotolice jelení, (\"Paramphistomum cervi\", Zeder 1790), nebo také motolice bachorová, je kosmopolitně rozšířený parazit volně žijících i domácích přežvýkavců. Dospělé motolice jsou několik milimetrů velcí, načervenalí červi rohlíčkovitého tvaru, žijící přisedle na papilách bachorové sliznice definitivního hostitele. K vývoji potřebují mezihostitele, vodního plže, nejčastěji z čeledi okružákovitých (\"Planorbidae\") nebo plovatkovitých (Lymnaeidae). Proto je endemický výskyt motolice jelení navázaný na podmáčené pastviny, okraje vodních toků či na pastviny v minulosti zaplavené vodou.\n\nZ domácích zvířat je motolice jelení významným parazitem především skotu, v menší míře ovcí. Onemocnění u nich nezpůsobují dospělé motolice, ale nezralá stadia mladých motolic, které migrují střevní sliznicí do žaludků zvířete a přitom střevní výstelku do hloubky ničí. Choroba způsobená touto migrací se nazývá \"parampfistomóza\" nebo také \"střevní amfistomóza\", projevuje se chřadnutím, nechutenstvím a silným zapáchajícím průjmem a u silně napadených zvířat může dojít i k úhynu.\n\nMotolice jelení patří do velké skupiny tzv. bachorových motolic z čeledi Paramphistomatidae s dosud nejasnou taxonomií. Například ve Velké Británii a Irsku dominuje u skotu blízce příbuzný druh \"Calicophoron daubneyi\".\n\nMotolice jelení dosahují pohlavní dospělosti v bachoru, kde žijí na povrchu sliznice přichycené na bachorové papily. Kladou vajíčka, která odcházejí s trusem zvířete do vnějšího prostředí.\n\nVajíčka mají oválný tvar, délku 114–176 μm a šířku 73–100 μm a velice se podobají vajíčkům motolice jaterní, od které se odlišují barvou, vajíčka motolice jaterní jsou žlutohnědá, vajíčka motolice jelení mají průhledný obal.\n\nK dalšímu vývoji potřebují vajíčka vodu. Optimální teplota vody pro jejich další vývoj je 27 °C, při této teplotě se líhnou za 12 až 17 dní.\n\nPo dokončení vývoje se z vajíčka líhne obrvená larva zvaná miracidium. Miracidia aktivně plavou a vyhledávají mezihostitele. Mezihostiteli jsou plži navázaní na vodní prostředí, jako je terčovník vroubený (\"Planorbis planorbis\") nebo bulína druhu \"Bulinus liratus\" a \"Bulinus mariei\" z čeledi okružákovití. Může však infikovat i plže z čeledě plovatkovitých. Například v Severní Americe má stejné mezihostitele jako motolice jaterní, tedy plovatkovité plže druhu \"Pseudosuccinea columella\" a \"Fossaria\" (\"Galba\") \"bulimoides\".\n\nMiracidia se provrtávají přes pokožku nalezeného plže. Mladší plži jsou vnímavější k infekci než starší jedinci. Uvnitř plže miracidia ztrácí brvy a přeměňují se na vakovitou sporocystu, útvar 93 μm s průměrem 53 μm.\n\nZa 11 dní po infekci plže se v každé sporocystě vytvořilo až osm redií. Po jejich uvolnění ze sporocysty tato zaniká. Redie ještě asi deset dní rostou a dozrávají a plně zralé jsou 0,5 - 1 mm dlouhé. V té chvíli každá obsahuje 15 - 30 cerkarií.\n\nCerkarie je z redií uvolňují ještě nezralé a proto ještě i ony tráví nějaký čas v plži, než dospějí. Z plže se začínají uvolňovat 34 - 35 dní po infekci. Zralé cerkarie mají hnědou barvu a podobají se dospělé motolici, až na to, že jsou opatřeny dlouhým štíhlým ocáskem. Mají také dvě oční skvrny a dokáží proto vnímat světlo. Plže opouštějí během dne. Cerkarie potřebují, podobně jako miracidia, k přežití vodní prostředí. Pomocí ocásku plavou ve vodě a během krátké doby ulpívají na vegetaci.\n\nPo přichycení se na vegetaci se cerkarie opouzdřují a vzniká infekční stadium motolice zvané metacerkarie. Metacerkarie přežívají vyschnutí a na zaplavené pastvině mohou po ustoupení vody přetrvávat až dva až tři měsíce.\n\nDefinitivní hostitel se nakazí spasením porostu, na kterém jsou zapouzdřené metacerkarie motolic. Ochranný obal metacerkarie se naruší během průchodu žaludkem a v dvanáctníku a na začátku kyčelníku se z něj uvolňují nezralé motolice, které se zavrtávají do sliznice střeva a v ní migrují směrem ke slezu zvířete. Přitom sliznici do hloubky poškozují a je-li motolic pozřeno větší množství, výsledný těžký zánět střev se ztrátou krve a bílkovin do střevního obsahu je podstatou klinicky zjevné paramfistomózy.\n\nJakmile se nezralé motolice dostanou do slezu, vrací se ze sliznice do lumen slezu a migrují přes knihu a čepec do bachoru, kde se přichytávají na bachorové papily a dospívají. Dospělá motolice jelení je 5 – 12 dlouhá a 2 – 4 mm široká, má kuželovité tělo s hřbetní stranou mírně vypouklou a břišní mírně konkávní, takže má poněkud rohlíčkovitý tvar. Díky vlastnímu hemoglobinu je růžová nebo načervenalá. Má dvě přísavky, menší orální na přední části těla a větší břišní, která je však umístěná až úplně na zadní části těla, ne na břiše.\n\nDospělé motolice jsou jen málo patogenní. V bachoru jich může být značné množství. Jejich přítomnost způsobuje místní zánětlivou reakci a zkrácení bachorových papil. Doba od nákazy definitivního hostitele k vylučování vajíček trusem (tzv. prepatentní perioda) činí 60 - 120 dní.\n\nBěhem migrace se některé nezralé motolice mohou dostat také do vývodů slinivky a do žlučovodů, kde způsobují nápadné ztluštění jejich stěny.\n"}
{"id": "1301074", "url": "https://cs.wikipedia.org/wiki?curid=1301074", "title": "Kostel svatého Cyrila a Metoděje (Loučná nad Desnou)", "text": "Kostel svatého Cyrila a Metoděje (Loučná nad Desnou)\n\nKostel svatých Cyrila a Metoděje v Loučné nad Desnou vznikl původně jako zámecká kaple vízmberského panství ve 40. letech 18. století. V době, kdy panství patřilo velehradským cisterciákům byl stavebně upraven a v roce 1774 vysvěcen. Zámecký areál s parkem je od roku 1958 zapsán na seznamu chráněných památek.\n\nSamostatné vízmberské panství vzniklo na přelomu 16. a 17. století po smrti Jana mladšího ze Žerotína. Jeho centrem se stal zámek ve Vízmberku (dnešní Loučná), který začal stavět v roce 1608 jeho syn Přemek. Roku 1770 prodali zadlužení Žerotínové majetek velehradskému cisterciáckému klášteru. V zámku byla v té době jen malá rodinná kaple, obyvatelé panství katolického vyznání navštěvovali mše v kostele ve Velkých Losinách. V roce 1774 dal opat kláštera Filip Martin Zuri k východnímu křídlu zámku přistavět kapli a nechal ji vyzdobit obrazy Ignáce Raaba. Byla zasvěcena slovanským věrozvěstům Cyrilovi a Metodějovi. Byla využívána k bohoslužbám pro příslušníky řádu a hospodářské pracovníky. V roce 1784 byl klášter výnosem císaře Josefa II. zrušen a majetek vízmberského panství přešel na náboženskou matici. Kaple byla rozšířena o presbytář a chór a dekretem císaře ze dne 18. března 1785 povýšena na farní kostel pro místní občany. V pozemkové knize zámku je uvedeno, že farní kostel je neoddělitelný od budovy zámku a není tedy ve vlastnictví církve.\n\nV roce 1844 se majiteli panství stali bratři Kleinové, kteří úspěšným podnikáním pozvedli úroveň celé oblasti. Pozornost věnovali také zvelebení kostela a přispívali na jeho vybavení. V roce 1847 byl nově vymalován iluzivními štukami a vydlážděn. Nad vchodem do sakristie byla zřízena vrchnostenská oratoř spojená se soukromou kaplí, na protější straně oratoř pro úředníky. Byl postaven nový hlavní oltář (původní byl přenesen do kaple v Klepáčově) a další boční oltáře, později vyzdobené novými obrazy od opavského malíře Rudolfa Templera, které nahradily původní obrazy Ignáce Raaba. V roce 1894 byly pořízeny nové sochy Panny Marie lurdské a Nejsvětějšího srdce Ježíšova, křížová cesta namalovaná Johanem Müllerem z Jánského vrchu. Na kůr byly v roce 1908 instalovány varhany od firmy Josefa Kolba z Pekařova. Původní šindelová střecha byla pokryta břidlicí. V roce 1910 byly pořízeny nové lavice. Další úprava interiéru byla provedena v roce 1914. Na zámecké věži, jejíž přízemí bylo používáno jako předsíň sakristie, visely dva zvony. Ty byly v roce 1916 zrekvírovány pro válečné účely a v roce 1922 nechali Kleinové zhotovit nový. Třetí zvon byl v sanktusníku.\n\nPo druhé světové válce byl zámek převeden do vlastnictví státu a využíván k různým účelům (ubytovna pro řecké uprchlíky, výchovný ústav). Většina původního zařízení, obrazů a soch byla převezena do zámku ve Velkých Losinách. Při stavebních úpravách, které probíhaly po roce 1969, byla zazděna zadní část kaple a zrušeny oratoře. Po roce 1989 se majitelem zámku stala obec a společně s příslušníky rodiny Kleinů se záměrem zřídit zde hotelovou školu a hotel. V roce 1994 byl zpracován projekt, byla zahájena rekonstrukce a došlo k výměně některých stropů a krovů. V roce 2008 se společná firma dostala do finančních problémů a práce na obnově zámku se zastavily. Zámek byl prodán v dražbě v roce 2009 soukromé společnosti. V majetku obce zůstal zámecký park a kostel. Obec nechala kostel v roce 2009 zrekonstruovat a v roce 2010 byla dokončena obnova zámeckého parku.\n\nKostel je stavebně začleněn do zámecké budovy, pětiboký presbytář vystupuje z hmoty východního křídla tzv. nového zámku. Jeho fasáda je prolomena čtyřmi velkými zaoblenými okny, která jsou umístěna mezi barevně odlišenými pilastry. Pod oknem na jižní straně jsou dveře do presbytáře. U plné zdi prostředního pole presbytáře stojí na kamenném podstavci železný kříž se sochou Krista. Sedlová střecha se sanktusníkem je v závěru zvalbená. Na jižní straně je presbytář napojen na zámeckou věž.\n\nLoď kostela je plochostropá, presbytář je zaklenut plackou s výsečemi, stropy jsou zdobeny iluzorní štukovou výmalbou. Nad hlavním oltářem v kněžišti je umístěn velký nástěnný obraz sv. Cyrila a Metoděje. V západní části lodi je kruchta, podklenutá jediným široce rozkročeným obloukem.\n\n"}
{"id": "1301083", "url": "https://cs.wikipedia.org/wiki?curid=1301083", "title": "Václav Valhoda", "text": "Václav Valhoda\n\nVáclav Valhoda (* 25. června 1959 Strakonice) je český politik a elektroprojektant, od června do října 2017 poslanec Poslanecké sněmovny PČR, v letech 2008 až 2016 zastupitel a radní Jihočeského kraje, od roku 2010 do 2018 starosta města Volyně na Strakonicku (předtím v letech 2006 až 2010 místostarosta města), člen ČSSD.\n\nVystudoval Střední průmyslovou školu strojní a elektrotechnickou v Českých Budějovicích a později Fakultu elektrotechnickou Západočeské univerzity v Plzni (získal titul Ing.). Od počátku 90. let 20. století soukromě podniká (projektování elektrických zařízení a nákup zboží za účelem jeho dalšího prodeje a prodej).\n\nAngažuje se ve statutárních orgánech akciové společnosti \"Nemocnice Strakonice\" (v letech 2009 až 2012 jako člen dozorčí rady, v letech 2012 až 2016 jako předseda dozorčí rady a od roku 2017 jako místopředseda dozorčí rady). V letech 2012 až 2016 byl navíc předsedou dozorčí rady akciové společnosti \"Jihočeský vědeckotechnický park\". Působí také jako zástupce města Volyně ve \"Svazu měst a obcí ČR\".\n\nVáclav Valhoda žije ve městě Volyně na Strakonicku.\n\nV komunálních volbách v roce 1994 kandidoval jako nezávislý na kandidátce subjektu \"\"Sdružení SDL, LB, NK\"\" do Zastupitelstva města Volyně, ale neuspěl. Následně začal podporovat ČSSD a jako nestraník za tuto stranu se stal ve volbách v letech 1998 a 2002 zastupitelem města, když v obou letech vedl místní kandidátku ČSSD. Mandát obhájil také ve volbách v roce 2006, a to již jako člen ČSSD. Na začátku listopadu 2006 se stal neuvolněným místostarostou města. Po volbách v roce 2010 byl zvolen starostou města. Funkce zastupitele a starosty města obhájil i ve volbách v roce 2014.\n\nV krajských volbách v roce 2008 byl za ČSSD zvolen zastupitelem Jihočeského kraje. Zároveň se stal neuvolněným členem rady kraje a do roku 2012 byl též členem výboru Regionální rady Regionálního operačního programu Jihozápad. Ve volbách v roce 2012 obhájil mandát krajského zastupitele a zůstal i neuvolněným radním. Ve volbách v roce 2016 se mu však funkci krajského zastupitele obhájit nepodařilo.\n\nVe volbách do Poslanecké sněmovny PČR v roce 2013 kandidoval za ČSSD v Jihočeském kraji, ale neuspěl. Skončil jako třetí náhradník. Postupně však na mandát rezignovali Jiří Zimola a Vítězslav Jandák, navíc Karel Kratochvíle mandát nepřijal (v mezidobí byl zvolen senátorem). Valhoda se tak dne 9. června 2017 stal poslancem Poslanecké sněmovny PČR.\n\nVe volbách do Poslanecké sněmovny PČR v roce 2017 již nekandidoval.\n"}
{"id": "1301084", "url": "https://cs.wikipedia.org/wiki?curid=1301084", "title": "Radnice v Charlottetownu", "text": "Radnice v Charlottetownu\n\nRadnice v Charlottetownu je sídlo městské rady v Charlottetownu, na ostrově prince Edwarda v Kanadě. Nachází se na 199 Queen Street na rohu ulice Kent.\n\nByla navržena architekty Johnem Lemuelem Phillipsem a Charlesem Benjaminem Chappellem v novorománském stylu a postavena dodavatelem Williamem H. Fraserem v letech 1887 až 1888. Hasičská stanice navržená Charlesem Benjaminem Chappellem a Johnem Marshallem Hunterem byla otevřena v roce 1916. \n\nStavba patří od 23. listopadu 1984 do programu National Historic Site of Canada.\n"}
{"id": "1301087", "url": "https://cs.wikipedia.org/wiki?curid=1301087", "title": "Ciridops", "text": "Ciridops\n\nCiridops je vyhynulý rod šatovníků, který se endemicky vyskytoval na Havajských ostrovech Havaj, Molokai, Kauai and Oahu.\n\nByly evidovany dva druhy z rodu \"Ciridops\":\n"}
{"id": "1301090", "url": "https://cs.wikipedia.org/wiki?curid=1301090", "title": "NGC 6633", "text": "NGC 6633\n\nNGC 6633 je jasná otevřená hvězdokupa v souhvězdí Hadonoše vzdálená od Země přibližně 1 225 světelných let. Objevil ji Jean-Philippe Loys de Chéseaux v roce 1745.\n\nVyhledání hvězdokupy na obloze je poněkud obtížnější, protože se blízko ní nenachází žádná jasná hvězda. Přesto je díky své celkové magnitudě za bezměsíčné noci viditelná pouhým okem. V triedru vypadá jako jasný objekt protažený od severovýchodu na jihozápad s větším nahuštěním hvězd na jihozápadní straně a díky jejím nejjasnějším hvězdám 8. a 9. magnitudy je částečně rozložitelná. Již v malém hvězdářském dalekohledu od průměru 100 mm při malém zvětšení vypadá mnohem lépe, protože ji zcela rozloží na několik desítek hvězd.\n\nHvězdokupa má malou severní deklinaci, takže se nachází blízko nebeského rovníku a je tedy snadno pozorovatelná ze všech obydlených oblastí Země, ale pozorovatelé na severní polokouli jsou při jejím pozorování mírně zvýhodněni. Nejvhodnější období pro její pozorování na večerní obloze je od června do listopadu.\n\n4 stupně západně od hvězdokupy se nachází planetární mlhovina NGC 6572 a blízko můžeme vidět několik dalších jasných otevřených hvězdokup: 3 stupně jihovýchodně leží IC 4756, 7 stupňů jihozápadně leží volná otevřená hvězdokupa Melotte 186 a 10 stupňů západně leží IC 4665.\n\nHvězdokupu objevil Jean-Philippe Loys de Chéseaux v roce 1745, tedy v době, kdy Charles Messier ještě nezačal se svým pozorováním. Ovšem Messier o jeho objevu nevěděl a hvězdokupu nezahrnul do svého slavného katalogu. V roce 1783 ji znovu pozorovala Caroline Herschel a v roce 1788 ji pozoroval William Herschel, který ji popsal jako kupu velmi rozptýlených jasných hvězd.\nJohn Herschel ji později zapsal do svého General Catalogue of Nebulae and Clusters pod číslem 4410.\nNGC 6633 je jasná ale poměrně dost rozptýlená hvězdokupa, která leží ve vzdálenosti přibližně 376 parseků (1 225 světelných let) od Země. Patří tedy do ramene Orionu a je jednou z otevřených hvězdokup nejbližších k Zemi. Mezi Zemí a hvězdokupou se rozprostírá soustava temných mlhovin známá jako Velká trhlina v Labuti. Stáří hvězdokupy se odhaduje na přibližně 430 milionů let, takže je trochu mladší než například Hyády.\n\nFotometrický výzkum provedený na začátku 21. století ve hvězdokupě nalezl několik desítek pravděpodobných bílých trpaslíků, z nichž jeden vykazuje známky atmosféry složené převážně z helia,\nale pouze jeden z nich je pravděpodobným členem hvězdokupy.\nNejjasnějšími členy hvězdokupy je 5 žlutých obrů 5. magnitudy a jeden oranžový jasný obr s magnitudou 7,3 a spektrální třídou K2II. Ve směru hvězdokupy se nachází další dva žlutí obři, jejichž fyzická příslušnost ke hvězdokupě byla vyloučena.\n\n"}
{"id": "1301091", "url": "https://cs.wikipedia.org/wiki?curid=1301091", "title": "Množina (datová struktura)", "text": "Množina (datová struktura)\n\nMnožina je v informatice abstraktní datový typ, který je schopen uložit určité hodnoty bez jakéhokoliv pořadí a bez opakujících se hodnot. Je to počítačová implementace matematického konceptu konečné množiny. Na rozdíl od jiných datových struktur se množina používá spíše pro testování, zdali se konkrétní hodnota nachází v množině dat, nežli pro získávání specifických prvků z množiny.\n\nNěkteré množiny jsou navrženy jako statické a s jejich vytvořením se žádné prvky už dále nepřidávají ani neodebírají. Statické množiny umožňují pouze operace dotazů na jejich prvky (např. zjištění, zdali se nachází daná hodnota v množině nebo pro výčet hodnot v libovolném pořadí). Jinou variantou množin mohou být množiny dynamické, které oproti statickým umožňují i operace vkládání a odebírání prvků.\n\nTypické operace, které mohou být prováděny se statickou množinou S, jsou:\n\nDynamické množiny navíc typicky obsahují:\n\nJe možné provádět s množinami základní logické operace.\n\nMnožiny mohou být implementovány pomocí nejrůznějších datových struktur, které poskytují kompromis mezi časem (rychlost provádění operací) a místem (paměťová náročnost). Některé implementace jsou navrženy tak, aby zajistily efektivitu při vykonávání speciálních operací, jako jsou například codice_18 nebo codice_19. Implementace popsané jako \"běžné použití\" typicky usilují o optimalizaci operací codice_20, codice_21 a codice_22.\n\n"}
{"id": "1301103", "url": "https://cs.wikipedia.org/wiki?curid=1301103", "title": "Tom Petranoff", "text": "Tom Petranoff\n\nThomas Alan Petranoff, zkráceně Tom Petranoff (* 8. dubna 1958 Aurora) je americký bývalý oštěpař, držitel světového rekordu v letech 1983–1984.\n\nZačínal jako baseballista, atletice se věnoval až od svých devatenácti let. Trénoval jako student Kalifornské státní univerzity v Northridge, v roce 1980 skončil druhý na Liberty Bell Classic, soutěži zemí bojkotujících moskevskou olympiádu. Dne 15. května 1983 vytvořil na Drake Stadium v Los Angeles nový světový rekord výkonem 99,72 metru, kterým přehodil celé hřiště. To vyvolalo diskuse o bezpečnosti oštěpařských soutěží a v roce 1986 zavedla Mezinárodní asociace atletických federací používání oštěpů s těžištěm posunutým dopředu, což omezilo délku hodu. Mezitím ještě východoněmecký reprezentant Uwe Hohn vylepšil Petranoffův rekord na 104,80 m. \n\nNa mistrovství světa v atletice 1983 obsadil Petranoff druhé místo za Detlefem Michelem z NDR. Na domácích olympijských hrách 1984 Petranoff vyhrál kvalifikaci, ale ve finále nesplnil úlohu favorita a skončil na 10. místě. Potom vyhrál finále Grand Prix IAAF 1985 a Hry dobré vůle 1986, v letech 1985 a 1986 byl oštěpařským mistrem USA, vyhrál také televizní víceboj Superstars. Na mistrovství světa v atletice 1987 skončil čtvrtý a na OH 1988 osmnáctým nejlepším výkonem nepostoupil z kvalifikace.\nV roce 1988 porušil Petranoff zákaz startů v Jihoafrické republice a byl vyřazen z americké reprezentace. Přijal poté občanství JAR, pro kterou získal zlaté medaile na mistrovství Afriky v atletice v letech 1992 a 1993, zúčastnil se také mistrovství světa v atletice 1993, kde obsadil 22. místo. V závěru kariéry se s rodinou vrátil do USA a vybojoval bronzovou medaili na Panamerických hrách 1999. Jeho nejdelší hod novým typem oštěpu měřil 89,16 m a ve své době byl druhým nejlepším výkonem historie.\n\nPůsobí jako atletický trenér, využívá při práci svůj vynález TurboJav, lehký umělohmotný oštěp sloužící začátečníkům k bezpečnému nácviku správné házecí techniky. \n\n"}
{"id": "1301107", "url": "https://cs.wikipedia.org/wiki?curid=1301107", "title": "Sputnik-1 EMC/EMI laboratorní model", "text": "Sputnik-1 EMC/EMI laboratorní model\n\nSputnik 1 EMC/EMI laboratorní model je testovací model první umělé vesmírné družice Země Sputnik 1. V únoru 1957, ještě před stavbou družice Sputnik 1, vývojáři postavili 3 testovací modely pro zjištění elektromagnetické kompatibility (EMC) a optimální délky a materiálu u antén. Modely sloužily jako technologické demonstrátory před samotnou výrobou reálné družice. Vývojáři si na nich ověřili výhody kulovitého tvaru u pozdější družice Sputnik 1.\n\nJsou známé jen tři EMC/EMI testovací laboratorní modely družice Sputnik 1. Mají sériová čísla 001, 002 a 003. Kromě nich existují ještě pohledové makety bez vnitřní elektroniky. \n\nPrvní testovací model Sputnik 1 EMC/EMI – Lab model 001, vyrobený 15. 2. 1957, se nachází v Deutsches Technikmuseum Berlin. Pochází z bývalých sbírek ruského institutu NII-885, kde byl ředitelem konstruktér části Sputniku Dr. Mikhail Ryazansky. Při příležitosti 50 let od zahájení projektu první umělé družice Sputnik 1 byl tento první testovací model v roce 2007 vystaven v Deutsches Technikmuseum Berlin pro veřejnost.\n\n\nKromě funkčních laboratorních EMC/EMI modelů 001, 002 a 003 existují ještě dvě pohledové makety modelů, které však neobsahují žádnou aktivní vysílačku ani elektroniku. Pohledové makety jsou nyní údajně ve sbírkách v Moskvě a v Seattle.\n"}
{"id": "1301109", "url": "https://cs.wikipedia.org/wiki?curid=1301109", "title": "Marie Louisa Kirschnerová", "text": "Marie Louisa Kirschnerová\n\nMarie Louisa Kirschnerová, \"; (7. ledna 1852 Praha – 20. června 1931 zámek Košátky u Kropáčovy Vrutice) byla česká malířka a sklářská výtvarnice. \n\nMarie Kirschner se narodila jako nejstarší ze tří sester v židovské německojazyčné rodině. Její otec byl statkář Carl Kirschner, její matka Anna, rozená Polak. Studovala soukromě u Josefa Navrátila a rodiny Piepenhagenů a v letech 1870–1871 u Ad. Liera v Mnichově. Ve studiu pokračovala v Paříži u Julese Dupré a Alfreda Stevense (1873–1876). V letech 1887–1914 žila spolu se svou sestrou Aloisií v Berlíně. Jejich salon, kde se scházeli spisovatelé, malíři a hudebníci patřil k nejprestižnějším adresám. Na počátku první světové války se natrvalo vrátila do Čech a žila na zámku v Košátkách. Byla členkou Sdružení umělkyň a příznivkyň umění v Berlíně (Verein für Kunstlerinnen und Kunstfreundinnen) a v Praze Amerického klubu dam. Mezi její přátele patřila berlínská spisovatelka Marie von Olfers, malířka Zdenka Braunerová a hraběnka Maximiliane von Oriola.\n\nJejí mladší sestra Aloisia Kirschner byla spisovatelka, píšící pod pseudonymem Ossip Schubin. Obě sestry se neprovdaly a zůstaly bezdětné. Jsou pohřbeny na hřbitově Malvazinky v Praze.\n\nByla ovlivněna francouzským uměním a barbizonskou školou. Kromě malby krajin, květin a zátiší se věnovala textilním návrhům a užitkové keramice. V Berlíně navrhovala nábytek a celé interiéry pro zámožné zákazníky, jako byli průmyslníci Rath, Siemens, Lipperheide a Stollwerck. Její návrh interiéru pro Germana Reicha obdržel stříbrnou medaili na Světové výstavě v St. Louis roku 1904.\n\nOd roku 1897/1898 spolupracovala se šumavskou sklárnou Loetz a stala se hlavní designérkou užitkového skla. Vytvořila pro sklárnu celkem 277 moderních návrhů skla s geometrickými tvary a střízlivým dekorem, které překonávaly secesní styl a předjímaly funkcionalismus. Sklo vyrobené podle jejích předloh bylo považováno za vrchol dobového designu. Uměleckoprůmyslové výrobky Marie Kirschnerové získaly řadu ocenění na výstavách v Praze (1893), St. Louis (1904) a v Lutychu (zlatá medaile, 1906). Po finančním úpadku sklárny Loetz navrhovala Marie Kirschner figurky zvířat pro hromadnou produkci.\n\n\n\n\nČást životopisných údajů pochází z německé Wikipedie\n\n"}
{"id": "1301113", "url": "https://cs.wikipedia.org/wiki?curid=1301113", "title": "Lord Sníh", "text": "Lord Sníh\n\nLord Sníh (v anglickém originále Lord Snow) je třetí díl první řady středověkého fantasy seriálu \"Hra o trůny\". Scénář napsali hlavní tvůrci seriálu David Benioff a D. B. Weiss, zatímco režie se ujal Brian Kirk. V dílu si navíc zahrála i oceňovaná herečka Margaret John, která však více než dva měsíce před odvysíláním dílu zemřela.\n\nDaenerys (Emilia Clarke) získává jistotu jako manželka khala Droga (Jason Momoa) a učí se dothrackým způsobům i jazyku. Její vztahy s bratrem Viserysem (Harry Lloyd) jsou ale napjaté, protože Viserys tlačí na Dany, aby khala donutila splnit jeho slib: dát mu armádu pro získání Sedmi království. Když Daenerys vydá rozkaz k zastavení khalasaru a jde se projít, její bratr ji zastaví a vyhrožuje mečem, pokud mu bude chtít přikazovat. Khaleesi zachrání pokrevní jezdec khala Droga Rakharo (Elyes Gabel), který své královně nabídne, že Viseryse zabije, pokud si to bude přát. Dany se ale rozhodne bratra ušetřit a místo toho musí jít s khalasarem pěšky.\n\nJedna z Daenerysiných otrokyní, Irri (Amrita Acharia), zjistí, že khaleesi je těhotná a zprávu sdělí i Jorahu Mormontovi (Iain Glen). Ten ale musí kvůli neodkladným záležitostem odjet do Qohor, jednoho z devíti svobodných měst v Zálivu otrokářů.\n\nBran (Isaac Hempstead-Wright) se sice probudil z více jako měsíčního kómatu, nemůže ale chodit. Společnost mu po odchodu matky dělá jen stará bába (Margaret Johna), která mu vypráví příběhy. Vyprávění přeruší až příchod Robba (Richard Madden), který Brandonovi potvrdí, že už nebude chodit, načež Bran zareaguje tak, že by si přál, aby byl raději mrtvý.\n\nNa Zeď přijedou noví rekruti, které Alliser Thorne (Owen Teale) nechává bojovat s Jonem (Kit Harington). Ten všechny snadno poráží, ale od Thorna si vyslechne akorát urážky a od nových rekrutů nenávistné komentáře. Jon je z legendární Zdi zklamaný stejně jako z Černých, kteří ji hlídají, a proto prosí strýčka Benjena (Joseph Mawle), aby ho, jakožto průzkumník, vzal s sebou za Zeď alespoň na několik měsíců, což Benjen rázně odmítne.\n\nTyrion (Peter Dinklage) mluví s Jonem a snaží se ho přesvědčit, aby bral trochu ohledů na mladé muže, kteří meč v životě v ruce nedrželi a musí sloužit na Zdi z donucení. Kvůli tomu rozhovoru se Jon rozhodne nováčkům v šermu trochu pomoct. Když pak Tyrion odjíždí zpět na jih, velitel Mormont (James Cosmo) a slepý mistr Aemon (Peter Vaughan) ho prosí, aby se u královny přimluvil za více mužů pro Noční hlídku. Rozloučí se s Jonem, se kterým se stihl spřátelit, a odjíždí.\n\nEddard (Sean Bean) přijíždí do Králova přístaviště a hned je povolán na setkání Malé rady. Při cestě konfrontuje Jaimeho Lannistra (Nikolaj Coster-Waldau), který nemůže pochopit, proč po skončení Robertovy rebelie sám neusedl na trůn, když mohl. Ned Jaimemu připomene, že to on zezadu zabil Šíleného krále Aeryse, otce Daenerys a Viseryse.\n\nNed se připojí k Malé radě, jejímiž členy jsou Robertův mladší bratr Renly (Gethin Anthony), eunuch Varys (Conleth Hill), mistr Pycelle (Julian Glover) a Petyr „Malíček“ Baeliš (Aidan Gillen). Právě Petyr Baeliš v minulosti usiloval o ruky lady Catelyn a naznačí, že pro ni stále chová slabost. Renly oznámí, že král Robert se rozhodl, na počest jmenování nového pobočníka, uspořádat turnaj, na který ale nejsou peníze. Ned je zděšený stavem královské pokladnice a zadlužením království, především vůči Tywinu Lannisterovi.\n\nCatelyn tajně přijíždí do Králova přístaviště, kde na ni už za branami ale čeká dvojce vojáků, kteří ji mají v bezpečí dopravit k Malíčkovi. Vojáci ji odvedou do jednoho z Petyrových nevěstinců a ačkoliv se jí to zpočátku nelíbí, zjišťuje, že místo je zcela bezpečné. Společně se serem Rodrikem (Ron Donachie) poví Petyrovi a Varysovi o dýce, kterou u sebe měl vrah najatý na vraždu Brana. Baeliš zpočátku přizná, že dýka byla jeho, nicméně, prohrál ji v sázce s Tyrionem Lannisterem. Catelyn si je tak jistá, že to Tyrion si vyžádal vraždu jejího syna.\n\nArya (Maisie Williams) se zlobí na Sansu (Sophie Turner), protože nepřiznala, jak skutečně proběhlo setkání Joffreyho, Mycaha a jich dvou. Ned se proto pokusí Arye domluvit a vše omlouvá tím, že Sansa se má jednou za Joffreyho vdát a musí s ním proto mít dobré vztahy. Při rozhovoru s mladší dcerou se také dozví, že by se chtěla naučit šermovat. Najme proto braavoského šermíře Syria Forela (Miltos Yerolemou), aby Aryu cvičil.\n\nRežie epizody se ujal Brian Kirk, scénář vytvořili hlavní tvůrci D. B. Weiss a David Benioff. Pro Kirka to byla první režírované epizoda seriálu, avšak ne poslední: v jeho režii byly natočeny ještě díly \"Mrzáci, bastardi a zlámané věci\" a \"Vlk a lev\". Popisuje děj kapitol Catelyn IV., Jon III., Eddard IV., Tyrion III., Arya II., Bran IV. a Daenerys IV.\n\nVe třetí epizodě se představuje řada nových postav. Jednou z nich je například Petyr Baeliš, kterého ztvárnil Aidan Gillen, známý dříve například ze seriálu \"Queer as Folk\" či následně z filmu \"\". Další je mladší bratr krále, Renly, jehož role se ujal Gethin Anthony. Postavu mistra Pycella měl původně ztvárnit Roy Dotrice, kvůli zdravotním problémům byl ale nahrazen hercem Julianem Gloverem (\"Indiana Jones a poslední křížová výprava\", ). Varyse hraje Conleth Hill, k čemuž se tvůrce knižní předlohy George R. R. Martin vyjádřil, že jde o skutečně dobrého herce, který umí Pavouka dobře zahrát. Dále se poprvé objevují i postavy Syria Forela (Miltos Yorelemou), sera Barristana Selmyho (lan McElhinney), velitele Mormonta (James Cosmo), mistra Aemona (Peter Vaughan, † 2016) nebo sera Allisera Thorna (Owen Teale).\n\nScény odehrávající se na Zdi se natáčel nedaleko Belfastu: ve vesničce Magheramorne. Zdejší lom posloužil jako základ stěny Zdi. Pro natáčení byl navíc zbudován i skutečný výtah, který dostává Černé až na vrchol Zdi. Ulice Králova přístaviště, včetně vstupních bran, byly natáčeny na Maltě.\n"}
{"id": "1301125", "url": "https://cs.wikipedia.org/wiki?curid=1301125", "title": "Národní park Los Alerces", "text": "Národní park Los Alerces\n\nNárodní park Los Alerces je rozsáhlé chráněné území v Argentině. Nachází se v provincii Chubut, v patagonských Andách na hranicích s Chile. Založen byl v roce 1937 a má rozlohu 259 570 ha. Od roku 2007 je součástí Severopatagonské andské biosférické rezervace a od roku 2017 je jeho podstatná část zařazena na seznam světového přírodního dědictví UNESCO. Na jeho území se nachází mnoho horských jezer (např. Futalaufquen, Verde, Krüger, Rivadavia, Menéndez) a vodní nádrž Amutui Quimey. Soustava těchto jezer spadá do povodí řeky Futaleufú, která je součástí povodí řeky Yelcho ústící do Tichého oceánu. Nadmořská výška některých vrcholů v parku přesahuje 2 000 m n. m.\n\nZe zdejších zástupců fauny lze jmenovat např. ptáci štidlák červenkovitý, holub chilský, kočka tmavá, pudu jižní, huemul jižní, vydra jižní, kachna bystřinná nebo obojživelníci \"Batrachyla fitzroya\" (endemit jezera Menéndez) a \"Batrachyla antartandica\". Roste zde strom Fitzroya cypřišovitá, která je jedním z charakteristických představitelů ekoregionu stálezeleného deštného lesa mírného pásu tzv. Valdivijského typu. Fitzroya může dorůstat výšky až 45 m a patří k nejvyšším stromům světa.\n"}
{"id": "1301128", "url": "https://cs.wikipedia.org/wiki?curid=1301128", "title": "Tesařík rudý", "text": "Tesařík rudý\n\nTesařík rudý (\"Pyrrhidium sanguineum\") je běžný druh tesaříka žijící v listnatém dřevě.\n\nJarní druh se objevuje na dřevě někdy v březnu, dubnu až v červnu. Květy nevyhledává. K hostitelským rostlinám larvy patří především dub, méně buk, habr, jilm i ovocné stromy. Samice klade vajíčka po jednom pod šupiny i do kůry čerstvě mrtvých ještě stojících i pokácených kmenů a do větví, ležících na zemi. Dává přednost k slunci orientovaným místům. Larva vykusuje pod kůrou krátkou, jen asi 10 až 15 cm dlouhou a stále se rozšiřující chodbu. Kuklí se v komůrce v běli. Brouk prolézá larvální chodbou a dřevo opouští šikmo situovaným oválným otvorem. Vývoj trvá jeden nebo dva roky.\n\nBrouk je převážně rudý, ale občas se objeví jedinci se žlutavými krovkami, které jsou, stejně jako štít, porostlé zlatožlutým tomentem. V tom případě tykadla i končetiny jsou světle hnědé.\n\nK jeho biotopům patří dubové a smíšené lesy, zahrady i parky od nížin do středně vysokých hor. Nejednou se objeví ve skladištích dřeva a na pilách a s palivovým dřívím i ve venkovských domech.\n\n"}
{"id": "1301137", "url": "https://cs.wikipedia.org/wiki?curid=1301137", "title": "Armádní sportovec roku", "text": "Armádní sportovec roku\n\nArmádní sportovec roku je české armádní sportovní ocenění. Anketu vyhlašuje od roku 1996 Armádní sportovní centrum Dukla\n\n\n"}
{"id": "1301140", "url": "https://cs.wikipedia.org/wiki?curid=1301140", "title": "Švédské korunovační klenoty", "text": "Švédské korunovační klenoty\n\nŠvédské korunovační klenoty (švédsky: \"Sveriges riksregalier\") je soubor drahocenných předmětů používaných v minulosti při korunovacích švédských králů a královen (do roku 1907), úmrtí panovníků, svateb členů královské rodiny nebo při zasedáních parlamentu (do roku 1974). \n\nSoubor švédských korunovačních klenotů tvoří:\n\n\n\n\n\n\n\n\n\n"}
{"id": "1301141", "url": "https://cs.wikipedia.org/wiki?curid=1301141", "title": "Metamagnetismus", "text": "Metamagnetismus\n\nMetamagnetismus je náhlé (často dramatické) zvýšení magnetizace materiálu s malou změnou v externě aplikovaném magnetickém poli. Metamagnetické chování může mít zcela odlišné fyzikální příčiny u různých typů metamagnetů. Některé příklady fyzikálních mechanismů vedoucích k metamagnetickému chování jsou:\n\nV závislosti na materiálu a experimentálních podmínkách může být metamagnetismus spojen s fázovým přechodem prvního řádu, kontinuálním fázovým přechodem v kritickém bodě (klasický nebo kvantový), nebo křížením přes kritický bod, které nezahrnuje fázový přechod. Tato různá fyzikální vysvětlení někdy vedou ke zmatku co znamená termín \"metamagnetismus\" pro konkrétní případy.\n"}
{"id": "1301142", "url": "https://cs.wikipedia.org/wiki?curid=1301142", "title": "Miktomagnetismus", "text": "Miktomagnetismus\n\nMiktomagnetismus je magnetismus kvantové povahy ve spinovém systému, v němž se uplatňuje více druhů výměnných interakcí. Je pozorován v několika druzích slitin, včetně Cu-Mn, Fe-Al a Ni-Mn slitin. Podobně jako feromagnetismus se vyznačuje hysterezí v měnícím se magnetickém poli. Při ochlazení v nulovém magnetickém poli mají tyto materiály nízkou remanenci a koercitivitu. Při ochlazení v magnetickém poli mají mnohem větší remanenci a hysterezní smyčka je posunuta ve směru opačném ke směru pole.\n"}
{"id": "1301143", "url": "https://cs.wikipedia.org/wiki?curid=1301143", "title": "Helimagnetismus", "text": "Helimagnetismus\n\nHelimagnetismus je nevyrovnanou formou magnetického uspořádání. Vyplývá z konkurence mezi feromagnetickou a antiferomagnetickou výměnnou interakcí, a je zpravidla pozorován pouze u teplot za nichž existuje kapalné helium. Spiny sousedních magnetických momentů zařadí samy sebe do spirály nebo spirálovitého vzoru, s charakteristickým úhlem oběhu mezi 0 a 180 stupňi. Je možné vidět feromagnetismus a antiferomagnetismus jako helimagnetickou strukturu s charakteristickými úhly otočení 0 a 180 stupňů. Helimagnetické principy narušují prostorovou inverzní symetrii, protože v přírodě mohou existovat buď levotočivé nebo pravotočivé.\n"}
{"id": "1301144", "url": "https://cs.wikipedia.org/wiki?curid=1301144", "title": "Mantak Chia", "text": "Mantak Chia\n\nMantak Chia (* duben 1944) je thajský taoistický mistr, léčitel, autor mnoha knih a videí o taoistických léčebných metodách a zakladatel lázeňského komplexu The Tao Garden Health Spa & Resort nedaleko Thajského Chiangmai. Mantak Chia byl Mezinárodním kongresem čínské medicíny a čchi-kungu jako jediný dvakrát zvolen Mistrem čchi-kungu - v letech 1990 a 2012.\n\nMantak Chia se narodil čínským rodičům v Thajsku v dubnu roku 1944. O taoismus se začal zajímat již od útlého dětství. V šesti nebo sedmi letech se o letních prázdninách naučil od buddhistických mnichů sedět a zklidnit mysl. Taoismus však nebyl jeho jediným zájmem, během svých studií na gymnáziu v Hongkongu vynikal například v lehkoatletických disciplínách a naučil se tradiční thajský box.\n\nMantak Chia se učil u několika mistrů. V Hongkongu se seznámil s mistrem Lu, který ho naučil tajči, aikido a józe. Starší spolužák Cheng Sue-Sue představil Mantaka Chiu mistru Yi Engovi, který ho naučil taoistickou esoterickou praxi. Mistr Yi Eng ho poté pověřil využívat učení tao k léčbě a dále ho šířit.\n\nMistr Meugi v Singapuru naučil Mantaka Chiu kundalíní jógu a buddhistickou dlaň. Dr. Mui Yimwattana z Thajska mu předal znalosti Chi Nei Tsang . Studoval také u mistra Pan Jü a mistra Cheng Yao-Luna, mistr Pan Jü vytvořil syntézu z taoismu, buddhismu a učení Zen a naučil Mantaka Chiu výměně energie jing a jang mezi mužem a ženou a techniku ocelového těla, mistr Cheng Yao-Lun vytvořil nový systém kombinací thajského boxu s kung-fu a naučil Mantaka Chiu tajemství orgánů, žláz a kostní dřeně, metodu Nej-kung kostní dřeně a cvičení k posílení a obnově šlach.\n\nAby lépe pochopil mechanismům skrytým za léčivou silou, studoval Mantak Chia dva roky západní lékařství a anatomii. Během let v USA taktéž studoval s Edwardem Lee systém Wu a tajči v New Yorku.\n\nV roce 1994 se Mantak Chia vrátil zpět do Thajska, kde začal s výstavbou léčebného a vzdělávacího centra The Tao Garden Health Spa & Resort, které nabízí různé druhy léčby a relaxace.\n\nV srpnu roku 2016 oslavil Mantak Chia 35 let svého působení.\n\nSe ženou Maneewan má Mantak Chia syna Maxe.\n\n"}
{"id": "1301146", "url": "https://cs.wikipedia.org/wiki?curid=1301146", "title": "Vojtěch Sapík", "text": "Vojtěch Sapík\n\nVojtěch Sapík (* 8. dubna 1888, kolonie Kamenec ve Slezské Ostravě – 5. července 1916, Boratim pod Dubnem, Ukrajina) byl český sochař a medailér.\n\nNarodil se v chudé rodině v někdejší hornické kolonii Kamenec ve Slezské Ostravě. V útlém dětství mu zemřela maminka a tři sourozenci. Ve čtrnácti se začal učit štukatérem ve firmě Ladislava Jirotky a krátce také u olomouckého sochaře Hladíka. Odtud společně s bratry odešel do Prahy ke známé pražské štukatérské firmě Štrunc a Mára. Zároveň studoval na Uměleckoprůmyslové škole v ateliéru Josefa Drahoňovského (1906-1909) a u prof. Stanislava Suchardy (1909-1912). Od roku 1909 byl členem výtvarného odboru Umělecké besedy.\n\nPo opuštění školy veřejně kritizoval výuku. Byl úspěšný v soutěžích na sochařské zakázky a získal řadu stipendií. V roce 1911 zvítězil v soutěži o sportovní cenu Národních listů a získal stipendium, které mu umožnilo navštívit Paříž a ateliér Antoine Bourdella. Roku 1913 díky dalšímu stipendiu pobýval v Itálii a na ostrově Capri se setkal s T. G. Masarykem a Maximem Gorkým. Vytvořil zde také portrét Maxima Gorkého.\n\nTěsně před válkou byl pozván do bulharského Slivna aby zhotovil pomník místního národního hrdiny z bojů proti Turkům Hadžiho Dimitara. V lednu 1915 narukoval k 31. zeměbraneckému pluku z Uničova. V té době pracoval na návrhu pomníku padlým v Těšíně a snažil se u vídeňského ministerstva války získat místo ve zvláštním oddělení pro umělce, aby nemusel na frontu, ale ještě v létě odcestoval do Haliče. Nějaký čas se mu dařilo zůstávat v zázemí improvizovaného ateliéru, kde měl pracovat na bustě císaře Františka Josefa I. pro důstojnickou jídelnu. Padl na ruském bojišti v Haliči v době Brusilovovy ofenzivy u obce Boratimi pod Dubnem 5. července 1916.\n\n\n\n\n\n"}
{"id": "1301147", "url": "https://cs.wikipedia.org/wiki?curid=1301147", "title": "G.I. Generation", "text": "G.I. Generation\n\nG.I. Generation (také Greatest Generation a WWII Generation) je označení demografické kohorty, která následuje po ztracené generaci. Demografové William Strauss a Neil Howe ve své práci \"Strauss–Howe generational theory\" ohraničili jejich narození mezi roky 1901-1924. Nezisková organizace pro demografický výzkum, výzkum veřejného mínění a analýzy, Pew Research Center, ohraničuje ročníky této generace mezi roky 1901 až 1927. Iniciály \"GI\" pocházejí z americké vojenské terminologie a naznačují, že tato generace byla určena pro \"Government Issue\", \"pro potřeby vlád\". Tato kohorta je také označována jako \"generace druhé světové války\".\n"}
{"id": "1301151", "url": "https://cs.wikipedia.org/wiki?curid=1301151", "title": "Big Bang Observer", "text": "Big Bang Observer\n\nBig Bang Observer (BBO) je navrhovaný nástupce observatoře Laser Interferometer Space Antenna (LISA). Hlavním vědeckým cílem bude pozorování gravitačních vln z doby krátce po Velkém třesku, ale detektor by také měl být schopen zachytit mladší zdroje gravitačního záření, jako binární systémy. Je pravděpodobné, že BBO bude citlivý na všechny zdroje, které mohou zachytit detektory LIGO a LISA, ale i další. Jeho extrémní citlivost vychází z vyššího výkonu laserů, a korelace signálů z několika různých interferometrů nacházejících se kolem Slunce.\n\nPrvní fáze se podobá projektu LISA a skládá se ze tří kosmických lodí letících v trojúhelníkovém vzoru. Druhá fáze přidává další tři trojúhelníky (dvanáct kosmických lodí celkem), které jsou umístěny 120° od sebe na heliocentrické oběžné dráze, s jednou pozicí na níž se nachází dva překrývající se trojúhelníky ve formaci hexagramu.\n\nJednotlivé satelity se budou lišit od satelitů projektu LISA tím, že budou mít silnější lasery. Kromě toho každý trojúhelník bude mnohem menší, než trojúhelníky u projektu LISA, asi 50 000 km místo 1 až 5 milionů km. Kvůli této menší velikosti, bude docházet k menším odchylkám testovacích těles, které tak mohou být uzamčeny na konkrétním okraji interferometru, stejně jako v případě LIGO. Naopak testovací objekty u projektu LISA budou létat v podstatě na volné oběžné dráze, s kosmickými loděmi letícími kolem nich.\n\nBBO přístroje reprezentují současné masivní technologické výzvy. Finanční prostředky na vývoj nebyly vyčleněny a dokonce i optimistické odhady hovoří o datu zahájení projektu za mnoho desítek let.\n\n"}
{"id": "1301154", "url": "https://cs.wikipedia.org/wiki?curid=1301154", "title": "Diracova struna", "text": "Diracova struna\n\nVe fyzice je Diracova struna hypotetická jednorozměrná křivka v prostoru, postulovaná Paulem Diracem, táhnoucí se mezi dvěma Diracovými magnetickými monopóly s opačným magnetickým nábojem, nebo z jedné magnetické částice do nekonečna. Kalibrační potenciál nemůže být definován pro Diracovu strunu, ale je definován všude kolem. Diracova struna se chová jako elektromagnet v Aharonově–Bohmově jevu a požadavek, že by pozice Diracovy struny neměla být pozorovatelná implikuje Diracovo pravidlo kvantování: produkt magnetického náboje a elektrického náboje musí být vždy celočíselným násobkem formula_1. Také změna pozice Diracovy struny odpovídá kalibrační transformaci. To ukazuje, že Diracovy struny nejsou kalibračně invariantní, což je v souladu s faktem, že nejsou pozorovatelné.\n\nDiracova struna je jediný způsob, jak začlenit magnetické monopóly do Maxwellových rovnic, protože magnetický tok tekoucí podél interiéru strun udržuje jejich platnost. Pokud jsou Maxwellovy rovnice upraveny tak, aby umožňovaly magnetické monopóly na základní úrovni, pak magnetické monopóly již již nejsou Diracovými monopóly, a nevyžadují připojení Diracových strun.\n\nKvantování vynucené Diracovou strunou může být chápáno z hlediska kohomologie fibrovaného prostoru představujícího kalibrační pole nad základní varietou prostoročasu. Magnetické náboje kalibrační teorie pole mohou být chápány jako generátory grup kohomologické grupy formula_2 pro svazek vláken \"M\". Kohomologie vychází z myšlenky klasifikace všech možných kalibračních polí intenzity formula_3, které jsou zjevně přesné formy, modulo všechny možné kalibrační transformace, vzhledem k tomu, že intenzita pole \"F\" musí mít uzavřenou formu: formula_4. Zde je \"A\" vektorový potenciál\", d\" představuje kalibrační-kovariantní derivace a \"F\" sílu pole nebo formu zakřivení na svazku vláken. Neformálně by se dalo říci, že Diracova struna nese pryč \"nadměrné zakřivení\", které by jinak zabránilo tomu, aby \"F\" mělo uzavřenou formu, protože formula_4 všude, kromě místa monopólu.\n"}
{"id": "1301157", "url": "https://cs.wikipedia.org/wiki?curid=1301157", "title": "Río Muni", "text": "Río Muni\n\nRío Muni (také \"Mbini\" nebo \"Región Continental\") je oblast v Africe na pobřeží Guinejského zálivu, která tvoří pevninskou část republiky Rovníková Guinea. Nacházejí se zde čtyři ze sedmi provincií země: Litoral, Centro Sur, Kié-Ntem a Wele-Nzas. Río Muni má rozlohu 26 017 km² a žije zde asi 880 000 obyvatel, z nichž většinu tvoří Fangové. Na tento region tedy připadá většina plochy i populace země, ale hospodářským a politickým centrem je hlavní město Malabo na ostrově Bioko. Největším městem Río Muni je přístav Bata, ve vnitrozemském regionu Wele-Nzas se od roku 2011 buduje nová metropole Rovníkové Guiney Oyala.\n\nÚzemí má obdélníkový tvar a sousedí na severu s Kamerunem a na jihu a východě s Gabonem. Při pobřeží jsou mangrovy, přímořská nížina přechází ve vnitrozemí v Kříšťálové hory, dosahující výšky až 1000 metrů nad mořem. Významnými řekami jsou Benito, Campo a Mitimele a Utamboni, vytvářející společný estuár Muni. Podnebí je teplé a vlhké, Río Muni patří do bioregionu Atlantické rovníkové pobřežní lesy. Pěstuje se kakaovník a těží vzácná dřeva, u pobřeží se nacházejí ropná pole.\nŠpanělé si nárok na území činili od roku 1778, ale nebezpečí žluté zimnice jim bránilo v osídlení vnitrozemí. Teprve v roce 1885 byl vyhlášen protektorát nazvaný Río Muni podle řeky Muni (řeka) a v roce 1900 byla uzavřena dohoda o vymezení hranice mezi španělskými a francouzskými državami. V roce 1904 byla z Río Muni a okolních ostrovů vytvořena kolonie Španělská Guinea, plnou kontrolu nad vnitrozemím získali Španělé až po potlačení domorodého povstání v roce 1918. V roce 1959 se Río Muni stalo zámořskou provincií Španělska a v roce 1968 získala Rovníková Guinea nezávislost. V roce 1973 nařídil diktátor Francisco Macias Nguema, aby se pro oblast používal fangský výraz Mbini, po jeho pádu se vrátil původní název.\n\n"}
{"id": "1301161", "url": "https://cs.wikipedia.org/wiki?curid=1301161", "title": "Ladislav Toman (sochař)", "text": "Ladislav Toman (sochař)\n\nLadislav Toman (19. června 1894, Prasetín, Dolní Hořice – 29. května 1935, Praha) byl český sochař a keramik.\nStudoval na Odborné keramické škole v Bechyni a poté na Uměleckoprůmyslové škole v Praze. Sochařství studoval na Akademii výtvarných umění v Praze u prof. Bohumila Kafky. Od roku 1928 byl asistentem Ústavu pro modelování a sochařství na Vysoké škole technické v Praze.\n\nZabýval se především návrhy alegorických vlysů a reliéfů pro architekturu, náhrobních reliéfů a příležitostných plastik (\"Vzpomínka na VII. sokolský slet\", 1920, \"sletový sokolský odznak\", 1920). Jeho díla se vyznačují plasticky uzavřenou neorealistickou formou. V roce 1929 se spolu s architektem Ludvíkem Hilgertem zúčastnil soutěže na postavení pomníku vítězství husitů u Domažlic a jejich návrh se umístil na 3. místě. Byl autorem podobizen Jana Nerudy a generála Milana Rastislava Štefánika. Pozůstalost Ladislava Tomana věnovala roku 1937 Anna Hilgertová Karáskově galerii.\n\n\n\n"}
{"id": "1301176", "url": "https://cs.wikipedia.org/wiki?curid=1301176", "title": "Míček (příjmení)", "text": "Míček (příjmení)\n\nPříjmení Míček, přechýleně Míčková, nosí více osobností:\n\n\n"}
{"id": "1301177", "url": "https://cs.wikipedia.org/wiki?curid=1301177", "title": "Rozmnožovací chov", "text": "Rozmnožovací chov\n\nRozmnožovací chov je specializovaný chov hospodářských zvířat, jehož cílem je především produkce jedinců pro užitkové chovy. Šlechtitelský program některých druhů hospodářských zvířat, především drůbeže, prasat a v omezené míře také ovcí a králíků, probíhá v takzvaném uzavřeném systému, populace chovaných zvířat je rozdělená do několika oddělených úrovní ve struktuře podobné pyramidě. Základnu pyramidy tvoří užitkové chovy s produkcí masa či vajec. Rozmnožovací chov tvoří další úroveň pyramidy a jeho úkolem je zajistit zvířata pro užitkové chovy. Samotný rozmnožovací chov získává zvířata, která využívá k plemenitbě, z vyšších úrovní šlechtitelské pyramidy.\n\nV procesu, který vede k produkci masných a nosných hybridů, se rozmnožovací chovy častěji označují jako chovy rodičovské. Užitkoví hybridi jsou mezilinioví hybridi. Do rozmnožovacího chovu se nakupují jednodenní kuřice a kohoutci z prarodičovských chovů a už tito rodiče jsou kříženci vybraných linií. Výstupem rozmnožovacího chovu jsou násadová vejce brojlerů nebo hybridních nosných typů kura. Potomstvo z rozmnožovacích rodičovských chovů už není určeno k další reprodukci.\n\nU chovatelů sdružujících se v Českém svazu chovatelů je rozmnožovací chov typem kontrolovaného chovu čistokrevného plemene drůbeže, uznaného plemennou knihou. Chovatel musí k uznání chovu jako rozmnožovacího splnit podmínky týkajícího se jak způsobu chovu, tak minimálního počtu chovaných zvířat a jejich exteriéru.\n\nV chovu prasat se nejčastěji využívá trojpopulační užitkové křížení. Rozmnožovací chov nakupuje plemenné prasničky mateřských plemen či mateřských syntetických linií ze šlechtitelských chovů a použije je tzv. v pozici A. Plemenice jsou připouštěna plemeníky na pozici B, což bývají otcovská plemena šlechtěná na pevnou konstituci, výkrmnost a jatečnou hodnotu. Výslední kříženci AB samičího pohlaví se prodávají do užitkových chovů jako matky jatečných selat.\n\nHybridizační program ke zvýšení masné užitkovosti je možné použít i u ovcí a princip je pak podobný jako u prasat. Do pozice A se používají dostupné ovce domácího původu, do pozice B plemena plodná, jako je ovce romanovská. V rozmnožovacích chovech dochází k chovu jehnic, které mají vyšší plodnost než původní domácí ovce a v užitkových chovech jsou tyto bahnice připouštěné masnými plemeny k produkci většího množství dobře zmasilých jehňat.\n"}
{"id": "1301179", "url": "https://cs.wikipedia.org/wiki?curid=1301179", "title": "Dihydropyran", "text": "Dihydropyran\n\nDihydropyran je organická sloučenina s šestičlenným heterocyklem, který se skládá z pěti atomů uhlíku a jednoho kyslíku. Obsahuje jednu dvojnou vazbu a podle její polohy se rozlišují dva izomery, 3,4-dihydro-2\"H\"-pyran má dvojnou vazbu na pozici 5; 3,6-dihydro-2\"H\"-pyran na pozici 4.\n\nOznačení „dihydro“pyran znamená, že je tato látka odvozena od pyranu přidáním dvou atomů vodíku na nenasycené atomy uhlíku, čímž dojde ke zjednodušení dvojné vazby. Čísla před předponou označují pozice přidaných vodíků. Písmeno \"H\" spojené s číslem označuje umístění nasyceného uhlíku v původní molekule pyranu. Přidáním dvou atomů vodíku na dihydropyran a zjednodušením i zbylé dvojné vazby vznikne tetrahydropyran (oxan).\n\n3,4-dihydropyran, také známý jako 2,3-dihydropyran, se používá na ochranu některých chemických látek.\n\nDihydropyran se připravuje dehydratací tetrahydrofurfurylalkoholu nad oxidem hlinitým při 300-400 °C.\nV organické syntéze se 2-tetrahydropyranylová skupina poutžívá jako chránící skupina pro alkoholy. Reakcí alkoholu s dihydropyranem vzniká tetrahydropyranylether, který chrání alkohol před řadou reakcí. Alkohol může být posléze snadno obnoven kyselou hydrolýzou za vzniku 5-hydroxypentanalu.\n\n"}
{"id": "1301183", "url": "https://cs.wikipedia.org/wiki?curid=1301183", "title": "Šestatřicítková soustava", "text": "Šestatřicítková soustava\n\nŠestatřicítková soustava je málo používaná číselná soustava o základu v čísle 36. Je to nejvyšší použitelná číselná soustava obsahující pouze znaky latinky (nerozlišující velikost písmen) a číslice.\n\nŠestatřicítková soustava je nejvyšší možná použitelná soustava, protože obsahuje všechna písmena latinky. Při používání vyšších soustav některá čísla chybí, např. v sedmatřicítkové soustavě chybí čísla 36, 73, 110, 147, 184 atd., při použití vyšších soustav se počet chybějících čísel zvyšuje, takže jsou v podstatě nepoužitelné. Existuje sice také tzv. šedesátková soustava, nejedná se však o klasickou číselnou soustavu, protože čísla vyšší než 9 se neoznačují písmeny, ale dvoucifernými čísly (např. 18 se označuje jako \"18\", nikoli jako \"I\"). Někdy jsou vyšší soustavy než šestatřicítková používány a namísto vysokých čísel jsou používány symboly, ty ale nejsou oficiální.\n\n"}
{"id": "1301200", "url": "https://cs.wikipedia.org/wiki?curid=1301200", "title": "Sam Panopoulos", "text": "Sam Panopoulos\n\nSam Panopoulos (1934, Vourvoura, Druhá helénská republika – 8. června 2017, London, Kanada) byl kanadský restauratér a kuchař, jemuž je připisováno vynalezení pizzy Havaj.\n\nPanopoulos se narodil v řecké vesnici Vourvoura v roce 1934 během období druhé helénské republiky. V roce 1954 emigroval jako dvacetiletý mladík do Kanady, kde se svými bratry začal podnikat. Postupně otevřeli několik restaurací v Ontariu, v kterých nabízeli tradiční americkou kuchyni, například hamburgry, ale také čínu. V 60 letech začala růst popularita pizzy a bratři ji zařadili do své nabídky. Bratři ale hodně experimentovali a vymýšleli novinky, a v roce 1962 v restauraci \"Satellite\" v Chathamu přidal Panopoulos na pizzu slaninu a konzervovaný ananas. Pizzu nabídl svým zákazníkům a po několika měsících se ujala a zákazníci ji začali žádat. Název pizza dostala podle značky konzerv ananasu \"Havaj\", které používal. Restauraci Satellite prodal Panopoulos v roce 1980. Zemřel náhle v nemocnici v Londýně ve věku 83 let.\n"}
{"id": "1301207", "url": "https://cs.wikipedia.org/wiki?curid=1301207", "title": "František Přítel", "text": "František Přítel\n\nFrantišek Přítel (*30. listopadu 1867, Nymburk - 18. června 1930, Praha) byl český sochař, který žil od roku 1895 v Berlíně a do Čech se vrátil ve 20. letech.\n\nObecnou a měšťanskou školu absolvoval v Nymburce. Vyučil se na C. a k. odborné škole sochařsko-kamenické v Hořicích (prof. Václav Weinzettel) a poté pracoval jeden rok v Seichově sochařském závodě v Teplicích. V hořické kamenosochařské škole působil jako pedagog. V letech 1895-1909 žil v Berlíně. Zprvu pracoval u sochaře Schillingra a později si zřídil vlastní ateliér. Byl řazen k nejlepším sochařům a získal řadu veřejných ocenění. V Berlíně se oženil s dcerou mlékaře a rok po svatbě se jim narodila dcera Elinka. Manželka však záhy zemřela na záškrt, a tak se František Přítel společně s malou dcerou vrátil do Čech. \n\nPo roce 1909 otevřel v Praze Tróji sochařský ateliér, ale nepodařilo se mu proniknout mezi zdejší uznávané sochaře. V Praze se znovu oženil, jeho manželce Mileně Vojtěchovské se narodila dcera Milena. Jeho prvorozená dcera zemřela v 19 letech. V září 1914 narukoval do armády a procestoval Dolní Rakousy, Halič, Bukovinu, Rusko, Cařihrad a část Asie. Po válce se vrátil do Drahelic a věnoval se opět sochařství. Později se přestěhoval do Prahy. V letech 1911-1925 byl členem SVU Mánes a roku 1914 byl jmenován dopisujícím členem mnichovské Sezession. \n\nJeho pozůstalost je uložena v Památníku národního písemnictví. Kromě sochařského modelu pomníku M.R. Štefánika obsahuje 271 kreseb - figurální a portrétní studie, náčrty s vojenskou tématikou, návrhy pomníků a plastik, architektonické studie.\n\n\n\n\n"}
{"id": "1301217", "url": "https://cs.wikipedia.org/wiki?curid=1301217", "title": "Martin Agricola", "text": "Martin Agricola\n\nMartin Agricola (vlastním jménem \"Sore\", \"Sorre\" nebo \"Sohr\", 6. ledna 1486 ve Schwiebusu/dnešní Świebodzin v Polsku - 10. června 1556 v Magdeburgu) byl německý hudební teoretik, pedagog a skladatel období renesance. Byl jedním z prvních skladatelů duchovní protestantské hudby. Jeho nejvýznamnějším teoretickým dílem je \"Musica instrumentalis deudsch\" (1529).\n"}
{"id": "1301223", "url": "https://cs.wikipedia.org/wiki?curid=1301223", "title": "Bubla", "text": "Bubla\n\nPříjmení Bubla nosí více významných osobností:\n\n"}
{"id": "1301224", "url": "https://cs.wikipedia.org/wiki?curid=1301224", "title": "Pizza havaj", "text": "Pizza havaj\n\nPizza havaj (či Hawai, Hawaii) je světově oblíbený druh pizzy původem z kanadského Ontaria od restauratéra Sama Panopoulose. Vymyká se tradičním italským pizzám, protože je založená na kombinaci šunky a sladkého ananasu.\n\nPizzu havaj vymyslel v roce 1962 kanadský restauratér řeckého původu Sam Panopoulos z Ontaria, který rád experimentoval a ze zajímavosti chtěl zkusit spojení sladkého ananasu se slaninou. Jeho nápad si během několika měsíců oblíbili i hosté jeho restaurace \"Satellite\" v Chathamu, v které nový pokrm podával, a začali ho žádat. Potom se tato pizza rozšířila i do ostatních částí světa. Název pizza dostala podle značky konzervovaného ananasu Havaj, který Panopoulos používal.\n\nKlasickým způsobem připravené a vyválené těsto na pizzu je potřeno klasickým rajčatovým základem s česnekem a bazalkou. Na tuto vrstvu se sype strouhaný sýr a na vrch jsou kladeny kousky kompotovaného ananasu a na slabé plátky krájená šunka. Následně je pizza standardně pečena v troubě. Pizza je oblíbená pro exotické spojení sladkého se slaným, na druhou stranu nejde o originální italský způsob přípravy pizzy a pro některé lidi je tak tato úprava kontroverzní.\n\n"}
{"id": "1301230", "url": "https://cs.wikipedia.org/wiki?curid=1301230", "title": "Bělka", "text": "Bělka\n\nBělka může být:\n\n\n\n"}
{"id": "1301231", "url": "https://cs.wikipedia.org/wiki?curid=1301231", "title": "Unisonic", "text": "Unisonic\n\nUnisonic je německá powermetalová hudební skupina založená v roce 2009. Jejími členy se stali bývalý zpěvák kapely Helloween Michaelem Kiskem a Dennisem Wardem a Kostou Zafiriou ze skupin Mandy Meyer a Pink Cream 69. V roce 2011 se k nim připojil zakladatel Gamma Ray a spoluzakladatel Helloween Kai Hansen. V této sestavě debutovali v roce 2012 extended playem \"Ignition\", po kterém následně bylo vydáno první studiové album Unisonic. Druhá studiová deska \"Light of Dawn\" vyšla v roce 2014. Na červen 2017 je plánováno koncertní album \"Live in Wacken\".\n\nTřetí studiové album je plánováno až po skončení připravovaného výročního turné skupiny Helloween, kterého se jakožto bývalí členové této kapely zúčastní také Kiske s Hansenem. Turné by mělo probíhat v letech 2017 a 2018. Na novém albu by se měl představit nový bubeník, který nahradí Zafirioua, jenž v Unisonic od září 2016 působí ze zdravotních důvodů pouze jako manažer.\n\n\n\n\n\n"}
{"id": "1301232", "url": "https://cs.wikipedia.org/wiki?curid=1301232", "title": "Mistrovství světa v šermu 2013", "text": "Mistrovství světa v šermu 2013\n\nMistrovství světa v šermu za rok 2013 se konalo v Budapešti v Maďarsku ve dnech 5. až 12. srpna.\n\n\n"}
{"id": "1301234", "url": "https://cs.wikipedia.org/wiki?curid=1301234", "title": "Radbot Habsburský", "text": "Radbot Habsburský\n\nRadbot Habsburský (985 – 1045) byl hrabě z Klettgau, druhý syn Lanzelina a vnuk jednoho z možných zakladatelů rodu Habsburků Guntrama Bohatého. Jeho synem byl Werner I. Habsburský.\n\nNa počátku 11. století založil spolu s bratrem Wernerem I. hrad Habsburg. Původní jméno hradu bylo \"\"Habichtsburg\"\" (Jestřábí hrad), v roce 1027 založil klášter Muri, vybudovaný benediktinskými mnichy. Jeho bratrem byl Rudolf I., zakladatel kláštera Ottmarsheim.\n"}
{"id": "1301235", "url": "https://cs.wikipedia.org/wiki?curid=1301235", "title": "Camillo Filippi", "text": "Camillo Filippi\n\nCamillo Filippi (1500, Ferrara – 1574) byl italský malíř, jeho tvorba je datována do poloviny 16. století.\n\nCamillo Filippi se narodil ve Ferraře. Byl učedníkem italského renesančního malíře Dosso Dossiho (c. 1490–1542). Maloval obrazy s historickými náměty. Byl poměrně úspěšným malířem. Obraz \"Zvěstování\" (Annunciation) na kůru kostela Santa Maria in Vado ve Ferraře je připsáno Camillo Filippimu. Stejně jako obraz \"Trojice\" (Trinity) v kostele jezuitů. Vytvořil freskový cyklus v kapli \"Zvěstování\" (Oratorio dell'Annunziata), kdysi zvaný \"Oratory Sant'Apollinare\" nebo \"Oratory Compagnia delle Morte\" v Borgo di Sotto ve Ferraře. Zemřel v roce 1574. \n\nJeho syn Sebastiano Filippi (Il Bastianino) se stal také významným místním malířem. I jeho mladší syn Cesare Filippi byl malíř. Cesare Filippi se narodil v roce 1536. Pomáhal svému otci i bratrovi Sebastianovi a vynikal v malování hlav a grotesek v ozdobném stylu, i když někdy se pokusil i o historické náměty. Ty jsou ovšem slabými napodobeninami stylu jeho bratra. Takový je i obraz \"Ukřižování\" v kostele La Morte. Cesare Filippi zemřel v roce 1602.\n"}
{"id": "1301236", "url": "https://cs.wikipedia.org/wiki?curid=1301236", "title": "Perioda (periodická tabulka)", "text": "Perioda (periodická tabulka)\n\nPerioda je vodorovná řada v periodické tabulce prvků. Značí se čísly 1 až 7 či písmeny K až Q. Jednotlivé chemické prvky jsou v periodách tabulky řazeny vzestupně podle hodnoty protonového čísla. Číslo periody udává, kolik má vrstev atom ve svém obalu (přesněji hlavní kvantové číslo valenčních orbitalů nepřechodných prvků). Svislé řady v periodické tabulce označujeme jako skupiny.\n\n\n"}
{"id": "1301237", "url": "https://cs.wikipedia.org/wiki?curid=1301237", "title": "Pryšec bahenní", "text": "Pryšec bahenní\n\nPryšec bahenní (\"Euphorbia palustris\") je vytrvalá, planě rostoucí rostlina, z mnoha pryšců rostoucích v české přírodě je nejstatnější, za příhodných podmínek může vyrůst až do výšky 1,5 m. Je druhem vyskytujícím se na bažinatých stanovištích, požaduje alespoň v jarním období dostatek vláhy. V závislosti na mizení vhodných biotopů se tato vlhkomilná bylina stala v České republice vzácnou.\n\nVyskytuje se v převážné časti Evropy, od Španělska a Velké Británie na západě, přes jižní okraj Skandinávie na severu a Středozemí na jihu a přes Pobaltí, Ukrajinu a Rusko až po Ural na východě. Nespojitě je dále rozšířen podél Černého moře v Turecku a na Kavkaze, v oblasti Sibiře a částečně i ve Střední Asii.\n\nV ČR roste převážně v planárních polohách termofytika podél velkých řek, často přímo v místech se stojatou nebo jen pomalu tekoucí vodou. Nejobvyklejší je na Moravě v inundacích okolo řek Moravy, Dyje (národní přírodní rezervace Křivé jezero) a Svratky, jen ojediněle se objevuje v Čechách podél Labe a Cidliny.\n\nJe rostlinou vlhkých luk a příkopů, nejčastěji se objevuje v říčních nivách v rákosinách, křovinách a lužních lesích, v terénních sníženinách podmáčených podzemní nebo na místech periodicky zaplavovaných povrchovou vodou. Vyskytuje se v hlubokých, těžkých, na živiny a humus bohatých půdách, které jsou neutrální až mírně zásadité. Při poranění roní bílé mléko dráždící kůži. Je hemikryptofyt kvetoucí v květnu až červenci. Ploidie druhu je 2n = 20.\n\nZ tlustého, hnědého vícehlavého oddenku vyrůstá přímá, silná, dutá lodyha obvykle vysoká 50 až 120 cm. Bývá až 1 cm tlustá, mírně ojíněná nebo lysá, po celé délce rýhovaná a v horní části z ní odbočují četné postranní, nekvetoucí větve, které se během vegetační sezóna výrazně prodlužují a dávají rostlině stromkovitý vzhled. Střídavé kopinaté list přisedají k lodyze zúženou bázi, jsou dlouhé 4 až 7 a široké 1 až 2 cm, po obvodě jsou celokrajné a jen u vrcholu oddáleně jemně zubaté. Na lícní straně jsou světle až tmavě zelené, na rubové modrozelené a s podzimem se, včetně lodyhy, zabarvují červeně.\n\nKvětenství tvoří cyathia umístěná v koncových i úžlabních lichookolících s obvejčitými, na konci tupými podpůrnými listeny. Vrcholový okolík obvykle mívá pět větví, které se dále rozvětvují v postranní květenství. Zákrovní listence jsou podlouhlé či obvejčité, nápadně žlutavě zbarvené a nebývají srostlé. Nektaria jsou příčné oválná, žlutá až nahnědlá a jsou bez růžkatých výrůstků. Po opylení hmyzem vznikají plody, kulovité tobolky. Bývají 4 až 5 mm velké, vždy jsou pokryté válcovitými bradavkami a někdy také řídce rostoucími chlupy. Tobolky obsahují četná, vejcovitá, asi 3,5 mm velká, hladká, šedohnědá semena s masíčkem.\n\nNěkdy bývá pryšec bahenní zaměňován s pryšcem lesklým, jehož lodyhy vyrůstají jednotlivě, v horní části nevytvářejí boční větve, lodyžní listy má u báze slabě srdčité a tobolky nemá bradavčité, ale hladké.\n\nBývá pěstován jako ozdobná rostlina u zahradních mokřin, kde v době kvetení je nápadný svou zářivě žlutou barvou listenů a na podzim červenavým zabarvením lodyh i listů. Pro své jedovaté mléko není vhodný do prostředí s dětmi, na pokožce způsobuje puchýře a při styku se sliznicí nebo s očima vyvolává záněty. V minulosti se v lidovém léčitelství jeho listy přikládaly na bradavice pro jejich sloupnutí. V přírodě nebývá spásán zvěří.\n\nV České přírodě se jedná o chráněnou rostlinu, která se následkem regulací vodních toků a celkových úprav vodního režimu na tradičních lokalitách stává velice vzácnou. Ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb\" je pryšec bahenní zařazen mezi druhy silně ohrožené (§2) a v \"Červeném seznam cévnatých rostlin České republiky z roku 2012\" mezi druhy ohrožené (C3).\n\n"}
{"id": "1301243", "url": "https://cs.wikipedia.org/wiki?curid=1301243", "title": "Giuseppe Antonio Ghedini", "text": "Giuseppe Antonio Ghedini\n\nGiuseppe Antonio Ghedini (1707 – 5. června 1791) byl italský malíř z období baroka, působící hlavně ve Ferraře. \n\nNarodil se v italském městě Ficarolo v provincii Rovigo, v italském regionu Veneto. Učil se u Giacoma Paroliniho (1. května 1663–1733). Stal se profesorem malířství na Akademii výtvarných umění ve Ferraře. \n\nTvořil hlavně pro církev v Mirandole - město a obec v regionu Emilia-Romagna v Itálii, v provincii Modena pro kostel ve Vallaltě. Maloval cyklus obrazů \"Tajemství růžence\" (Mysteries of the Rosaryo), umístěný kdysi kolem oltáře věnovaného \"Madonna del Rosario\" v kostele San Materno Vescovo. Cyklus se nyní nachází v městě Rovigu.\n\nVytvořil také dva oltářní obrazy zničené v kostele v roce 1851. Pracoval také na oltářní výzdobě v kostele Santa Maria in Vado:\n\nVytvořil mnoho portrétů, včetně portrétu Girolamo Baruffaldi (Cento, 1736), portrétu Ferrante Borsetti, papeže Benedicta XVI. a biskupa B. Barberiniho. Ghedini se také podílel na ilustraci přední strany vydání \"Gerusalemme Liberata\" od Ricciardetto di N. Fortiguerri. \n"}
{"id": "1301245", "url": "https://cs.wikipedia.org/wiki?curid=1301245", "title": "Josef Klimeš", "text": "Josef Klimeš\n\nJosef Klimeš (15. ledna 1928 Měřín – 12. ledna 2018 Praha) byl český sochař.\n\nV roce 1947 maturoval na reálném gymnáziu ve Velkém Meziříčí. Poté pokračoval ve studiu na Karlově univerzitě, obor Dějiny umění a estetika. Soukromě modeloval u profesora Karla Lidického. V letech 1949 až 1954 pracoval na Akademii výtvarného umění v ateliéru Jana Laudy. \n\nV letech 1954–6 absolvoval vojenskou službu. Po skončení základní vojenské služby pracoval pro zavedené sochaře a následně se stal jedním z autorů realizace českého pavilonu na výstavě Expo 58. Mezi lety 1960 a 1970 působil ve skupině Etapa. V roce 1991 se stal členem spolku výtvarných umělců Mánes. Od roku 1994 do roku 1997 působil jako pedagog na Fakultě architektury ČVUT.\n\n\n\n"}
{"id": "1301247", "url": "https://cs.wikipedia.org/wiki?curid=1301247", "title": "Jan Vochoč", "text": "Jan Vochoč\n\nJan Vochoč (23. března 1865, Praha – 20. března 1920, Praha) byl český malíř.\n\nNejprve se učil zlatníkem a pak studoval na Akademii výtvarných umění v Praze. Od roku 1883 žil v Mnichově, kde studoval na tamější Akademii u Nicolause Gysise a Ludwiga Hertericha. V letech 1898–1900 pobýval v bulharském Plovdivu a navštívil kláštery na hoře Athos. Odtud odjel do Paříže, kde nějaký čas sdílel ateliér s Alfonsem Muchou. V Paříži se oženil s pražskou modistkou Magdalenou Kozákovou a jejich svědkem na svatbě byl Alfons Mucha. Po návratu do Prahy se jim roku 1910 narodil syn Martin Jan Vochoč, později kněz starokatolické církve a historiograf, který před válkou zachránil před nacisty několik set Židů.\n\nZemřel roku 1920 na zápal plic. Jeho pozůstalost věnovala roku 1946 manželka Magdalena Vochočová Karáskově galerii.\nJan Vochoč byl portrétista a krajinář. Během pobytu v Paříži byl ovlivněn Monetem a pointilisty. V posledním desetiletí svého života maloval pražská panoramata metodou drobných doteků štětce, blízkou pointilismu.\n\n\n\n\n\n"}
{"id": "1301248", "url": "https://cs.wikipedia.org/wiki?curid=1301248", "title": "Svätopluk Štúr", "text": "Svätopluk Štúr\n\nSvätopluk Štúr (24. leden 1901 Hodslavice – 12. únor 1981 Bratislava) byl slovenský filozof, představitel kritického realismu.\n\nNarodil se jako nejmladší z pěti dětí evangelického faráře. Studoval na německé střední škole v Hodoníně. V roce 1918 se celá rodina přestěhovala do Bratislavy. Od roku 1924 začal psát příspěvky (zejména kulturní) do denního tisku. V roce 1930 začal studovat na filozofické fakultě Univerzity Komenského, kde ho ovlivnil především profesor Josef Tvrdý. V roce 1935 získal doktorát, o tři roky později se stal docentem. Jako odpůrce fašismu musel v roce 1939 z univerzity odejít. Po celou dobu trvání Slovenského státu byl bez zaměstnání. Na univerzitu se vrátil až po roce 1945, kde se stal řádným profesorem. Již v roce 1949 však opět nesměl přednášet a byl vyloučen z fakulty. Během politického uvolnění v 60. letech 20. století mohl opět spolupracovat s médii. V roce 1968 se vrátil zpět na filozofickou fakultu Univerzity Komenského, v březnu 1970 byl jako nežádoucí nucen ukončit své pedagogické působení. Až do jeho smrti mu byla znemožněna jakákoliv veřejná či publicistická činnost\n\nVycházel z Bergsona, zejména však z Croceho a Masaryka. Zabýval se i estetikou, dějinami filozofie a logikou.\n\n"}
{"id": "1301249", "url": "https://cs.wikipedia.org/wiki?curid=1301249", "title": "Domenico Mona", "text": "Domenico Mona\n\nDomenico Mona (1550–1602), také nazývaný Moni, Monna nebo Monio, byl malíř pozdně renesančního italského období narozený ve Ferraře. \n\nJeho životopisec Cesare Cittadella (1782) popisuje bouřlivé časné mládí Domenica, kdy se Mona, narozený v prestižní rodině, rozhodl stát se mnichem v klášteře u Certosy ve Ferraře. Ale Domenico toužil po větším zapojení do vnějšího světa, a také toužil po romantice. To byly důvody jeho odchodu z kláštera. Domenico původně uvažoval o studiu filozofie, medicíny nebo práva. Nakonec vstoupil do malířské dílny svého kmotra, malíře Giuseppe Mazzuoliho (asi 1536–1589). Tam zjistil, že malíř může zobrazit pravdu bez podvodu. Jeho práce v Ferraře byla plodná. Maloval tři velké oltáře pro kostel \"San Francesco\" ve Ferraře. Mnoho jeho prací se nachází v kostele Santa Maria in Vado. Tvořil i pro mnoho dalších kostelů ve Ferraře. Nicméně, jeho povaha způsobila, že napadl hostujícího papežského legáta a kvůli svému bezpečí musel utéct do Bologně, potom Modeny a Parmy.\n\nMezi jeho žáky byli Giacomo Bambini a Giulio Cromer. \n"}
{"id": "1301250", "url": "https://cs.wikipedia.org/wiki?curid=1301250", "title": "Olga Theofila Pikhartová", "text": "Olga Theofila Pikhartová\n\nOlga Theofila Pikhartová, rozená Haussmannová (11. června 1868, Praha – 21. února 1934, Praha), byla česká grafička a malířka.\n\nV Praze studovala malbu u Adolfa Liebschera a Antona Waldhausera. Počátkem 90. let odjela do Paříže se svou sestrou Amélií Hausmannovou a studovala na Julianově akademii a u Raphaëla Collina. Ve studiích pokračovala v Mnichově u prof. Christiana Landenbergera a v grafickém ateliéru E. Neumanna (litografie). Usadila se v Praze, ale během života cestovala po celé Evropě (Německo, Dánsko, Baltské moře, Belgie, Francie, Itálie). \n\nVěnovala se koncertní recitaci. Přátelila se s Juliem Zeyerem a sdílela s ním kladný vztah k Rusku, které opakovaně navštěvovala (Moskva, Petrohrad, Kyjev, Murum). Byla členkou Kruhu výtvarných umělkyň v Praze a vystavovala často se svou sestrou. Roku 1929 vystavovala s dalšími malířkami v Buenos Aires.\n\nJejím manželem byl vrchní rada c.k. Zemského soudu, spisovatel a překladatel ze španělštiny Antonín Pikhart, za kterého se provdala v roce 1891.\n\nNa cestách malovala historické památky, krajiny, romantické pohledy na moře, převážně technikou pastelu. Kresby dívčích figur oživovala dekorativními motivy. Její kresby uhlem z doby kolem roku 1900 se vyznačují secesní lineární stylizací.\n\n\n\n"}
{"id": "1301252", "url": "https://cs.wikipedia.org/wiki?curid=1301252", "title": "Labatt", "text": "Labatt\n\nLabatt je kanadská značka piva. Společnost založil roku 1847 John Kinder Labatt v Londýně. Roku 1995 ji ovládl belgický pivovar Interbrew, jenž se posléze stal součástí společnosti Anheuser-Busch InBev.\n\nKdyž se v roce 1978 jel závod formule 1 v Kanadě (Velká cena Kanady), odzátkoval vítězný závodník Gilles Villeneuve na stupních vítězů místo tradičního šampaňského lahev piva Labatt, jenž byl jedním z jeho hlavních sponzorů. V roce 1989 s pivovarem na reklamní kampani pro pivo \"Blue Zone\" spolupracovala začínající Pamela Andersonová. Toto pivo navíc roku 2003 ocenila Monde Selection značkou kvality Gold.\n\n"}
{"id": "1301253", "url": "https://cs.wikipedia.org/wiki?curid=1301253", "title": "Meteorit Sichote-Aliň", "text": "Meteorit Sichote-Aliň\n\nŽelezný meteorit Sichote-Aliň spadl v roce 1947 do stejnojmenného pohoří v jihovýchodní části Ruska.\n\nPřestože byli lidé svědky pádu velkého železného meteoritu již dříve, nikdy v zaznamenané historii nebyl pozorován dopad tohoto rozsahu. Šlo o odhadem asi 70 tun vážící meteorit, který přežil ohnivý průlet atmosférou a dopadl na Zemi.\n\nKolem 10:30 12. února 1947 pozorovali očití svědkové v pohoří Sichote-Aliň v Ruské části Sovětského svazu velký bolid jasnější než Slunce, který přilétl ze severu a sestupoval pod úhlem asi 41 stupňů. Jasný záblesk a ohlušující zvuk pádu byly pozorovány 300 km daleko od bodu nárazu nedaleko Lučegorsku a přibližně 440 km severovýchodně u Vladivostoku. Kouřová stopa dlouhá asi 32 km zůstala na obloze po dobu několika hodin.\n\nObjekt vstoupil do atmosféry jako meteor rychlostí asi 14 km za sekundu, začal se rozpadat a fragmenty společně klesaly. V nadmořské výšce asi 5 a půl kilometru došlo podle všeho k výbuchu největších fragmentů.\n\n20. listopadu 1957 vydal Sovětský svaz razítko k 10. výročí pádu meteoritu Sichote-Aliň. Ten reprodukuje obraz od Pjotra Ivanoviče Medveděva, sovětského umělce, který byl svědkem pádu. Seděl u okna a zkoušel namalovat skicu, když se objevila ohnivá koule, takže okamžitě začal kreslit to, co viděl.\n\nProtože meteorit spadl během dne, byl pozorován mnoha svědky. Hodnocení těchto observačních dat provedl nejprve Vasilij Grigorjevič Fesenkov, poté předseda meteorického výboru Sovětské akademie věd, což vedlo k odhadu oběžné dráhy meteoroidu před tím, než narazil do Země. Tato dráha je elipsa, s bodem největší vzdálenosti od Slunce nacházejícím se v pásu asteroidů, podobně jako mnoho jiných malých těles křižujících oběžnou dráhu Země. Taková dráha byla pravděpodobně vytvořena kolizí v pásu asteroidů.\n\nSichote-Aliň byl masivní dopad s celkovou velikostí meteoroidu odhadovanou na přibližně 90 000 kilogramů. Novější odhad Cvetkova předpokládá hmotnost kolem 100 000 kilogramů.\n\nKrinov odhadl postatmosférickou hmotnost meteoroidu někde kolem 23 000 kilogramů.\n\nRozptýlené pole pro tento meteorit tvořilo eliptickou oblast o velikosti 1,3 kilometrů čtverečních. Některé z fragmentů vytvořily krátery, z nichž největší měl 26 metrů v průměru a 6 metrů do hloubky.\n\nSikhote-Aliň je klasifikován jako železný meteorit patřící do chemické skupiny IIAB s hrubou oktaedritovou strukturou. Skládá se z přibližně 93 % železa, 5,9 % niklu, 0,42 % kobaltu, 0,46 % fosforu, 0,28 % síry a stopového množství germania a iridia. Minerály, které jsou přítomny, zahrnují taenit, plessit, troilit, chromit, kamacit, a schreibersit.\n\nVzorky meteoritu Sikhote-Aliň jsou v podstatě dvou typů:\nPrvní typ byl pravděpodobně oddělen z hlavního tělesa v rané fázi sestupu. Tyto kousky se vyznačují regmaglypty (dutinami připomínajícími otisky palce) na povrchu každého vzorku. Druhým typem jsou fragmenty, které byly buď roztrhány v průběhu atmosférických výbuchů nebo roztříštěné na kusy po nárazu na zmrzlou zemi. Nejvíce jich zřejmě vzniklo důsledkem exploze ve výšce 5,5 km.\n\nVelké exempláře jsou vystaveny v Moskvě. Mnoho dalších úlomků je ve vlastnictví ruské akademie věd a velký počet menších vzorků je k dispozici mezi sběrateli.\n"}
{"id": "1301254", "url": "https://cs.wikipedia.org/wiki?curid=1301254", "title": "Beachklub Ládví", "text": "Beachklub Ládví\n\nBeachklub Ládví je největším areálem na plážové sporty v Česku. Prvních 6 kurtů vzniklo v roce 2008 díky písku z turnaje světové série v plážovém volejbalu, který se konal v Praze na Štvanici. Dnes je v areálu celkem 18 kurtů na plážový volejbal, 8 kurtů na tenis, trampolína, pingpongové stoly, dětské hřiště a další. V Beachklubu Ládví se konají pravidelně vrcholové turnaje v plážovém volejbale. Klub založili olympionik Michal Novotný a Jan Herget.\n\n"}
{"id": "1301258", "url": "https://cs.wikipedia.org/wiki?curid=1301258", "title": "Adéla Elbel", "text": "Adéla Elbel\n\nAdéla Elbel, rozená Komárková, (* 17. července 1981 Havířov) je česká nederlandistka a překladatelka z nizozemštiny, zpěvačka, performerka, textařka, herečka a (stand-up) komička. Je členkou ženského hudebního dua Čokovoko. \n\nJako komička vystupuje např. na televizním kanálu Prima Comedy Central, v televizním pořadu a show \"Na stojáka\" nebo v brněnské stand-up comedy show \"NaMikrofon\". \n\nNa Filozofické fakultě Masarykovy univerzity v Brně vystudovala bakalářský a navazující magisterský obor nizozemský jazyk a literatura (Bc. /2010/, Mgr. /2012/).\n\n"}
{"id": "1301260", "url": "https://cs.wikipedia.org/wiki?curid=1301260", "title": "Josef Navrátil, továrna na knoflíky a perleťové zboží", "text": "Josef Navrátil, továrna na knoflíky a perleťové zboží\n\nJosef Navrátil, továrna na knoflíky a perleťové zboží byla knoflíkářská firma, která fungovala v letech 1922-1948 na Pouchově. V Hradci Králové měla jen své sklady.\n\nKoncem 20. let v perleťářství pracovalo na Královéhradecku a Nechanicku pět podniků, z nichž nejvýznamnějšími byli Karel Macoun, Josef Navrátil a spol. a Josef Hein. Navrátilova továrna na knoflíky a perleťové zboží byla zřízena na Pouchově v čp. 112 a 35, jež patřily továrníku Josefu Valcovi, který zemřel 1. září 1923. Začalo se v ní pracovat již 1. dubna 1922 a tehdy zde bylo zaměstnáno 12 dělníků. O 2 roky později jich bylo již 48.\n\nV závodě se zpracovávala přírodní i umělá rohovina a perleť. Vyráběny byly obyčejné, manžetové i módní knoflíky, z perleti či galalitu, a jiné módní artikly, např. spony, přasky aj. Polovina produkce byla vyvážena do zahraničí, zejm. do Skandinávie, Beneluxu, Francie, Švýcarska, Portugalska, Německa, Itálie, Balkánského poloostrova a severní Afriky.\n\nKvůli tísnivé situaci, jež byla způsobena světovou hospodářskou krizí, byla továrna v listopadu 1931 navštívena zloději a následujícího roku byla nucena nejprve omezit a poté zastavit výrobu. Ta byla obnovena až v dubnu 1933. V roce 1938 však Navrátilova knoflíkárna v čp. 35 zanikla, ale firma existovala dál až do doby, kdy byla znárodněna, což dokazuje inzerát v Pochodni ze 24. února 1948. V době její existence se jí nevyhnuly různé problémy, z nichž nejvýraznějším byl ten, který se udál v roce 1939, kdy byla továrna podvedena Stanislavem Kutým z Nové Dědiny u Litovle, který od ní odebral 200 veletuctů košilových knoflíčků za 1 400 K, aniž je zaplatil.\n"}
{"id": "1301261", "url": "https://cs.wikipedia.org/wiki?curid=1301261", "title": "„VELTON“, textilní podniky Kubeš a Douda v Hradci Králové", "text": "„VELTON“, textilní podniky Kubeš a Douda v Hradci Králové\n\n„VELTON“, textilní podniky Kubeš a Douda v Hradci Králové byla textilní firma, která fungovala v letech 1942-1948.\n\nFirma na výrobu pánského prádla „Velton“ Kubeš a Douda vznikla teprve v roce 1942 v čp. 134 a navazovala na obchodní dům Samuela Ganze, založený ve stejném domě roku 1890. Z tohoto mnohdy vzniká mýlka, že firma „Velton“ byla založena v roce 1890. Ta je tradována i v Literárním průvodci Hradcem Králové od Jana Pěty:\n\n\"„Po druhé světové válce měla v čp. 134 svůj provoz firma Velton, Kubeš & Douda, specializovaná na výrobu pánského prádla. V letech 1947-1949 byl v tomto podniku zaměstnán jako propagační pracovník básník Karel Boušek. Roky strávené v Hradci spadají do téměř třicetileté odmlky v jeho literární tvorbě (od počátku čtyřicátých let 20. století do začátku let sedmdesátých).\n\nSoukromá firma Velton, založená roku 1890 a po únorovém převratu 1948 znárodněná, se stala součástí národního podniku Panar se sídlem v Praze; jeho ředitelem se stal právě Karel Boušek.“\"\n\nTato společnost rozšířila provozní prostory i do sousedního čp. 135. Roku 1945 si firma stěžuje na majitelku vedlejšího domu čp. 133 Marii Krotkou, že z její střechy zatéká voda do jejich domu a žádala nápravu.\n\nV roce 1948 byla firma znárodněna a zemřel také její spolumajitel Alois Douda. Zaměstnanci obchodního domu Kubeš a Douda v Hradci Králové, který byl po znárodnění přičleněn k národnímu podniku Panar, továrny na pánské prádlo, si stanovili za úkol, docílit do 28. října 1948 vývozu jako za celý minulý rok. Výroba pánského prádla v pokročila natolik, že podnik vyvezl již za 8 milionů Kčs svých výrobků během 7 měsíců, oproti loňskému roku, kdy celoroční vývoz činil 12 mil. Kčs.\n"}
{"id": "1301262", "url": "https://cs.wikipedia.org/wiki?curid=1301262", "title": "Spořitelna Královéhradecká Hradec Králové", "text": "Spořitelna Královéhradecká Hradec Králové\n\nSpořitelna Královéhradecká Hradec Králové byla významný regionální peněžní ústav, který fungoval v letech 1864–1953. Svoje sídlo měla v domě čp. 33 na Velkém náměstí.\n\n13. leden 1864 lze považovat za den založení Spořitelny Královéhradecké v Hradci Králové. Tomuto datu však předcházela usilovná a trpělivá práce mnoha hradeckých občanů, kteří již ve schůzi městského výboru, konané 27. ledna 1858 vyslovili myšlenku založení nové spořitelny spojenou se zastavárnou a půjčovnou. Prvním předsedou ředitelstva byl zvolen Antonín Helvich, obecní starší a ředitelem kanceláře spořitelny byl zvolen JUDr. Jan Brunner, zemský advokát.\n\nOd svého založení pomáhala spořitelna levným hypotekárním úvěrem hlavně zemědělcům, kteří každoročně čelili neúrodě, živelným pohromám a dalším nepříznivým vlivům. Zvláště v prvních letech svého působení poskytovala spořitelna hypotekární zápůjčky na rolnické usedlosti žadatelům ze všech okolních obcí. Vedle těchto žadatelů z okresu královéhradeckého poskytovala spořitelna zápůjčky žadatelům z okresu hořického, jaroměřského, pardubického, novoměstského, rychnovského a královéměstského. Většina těchto zápůjček byla povolována zemědělcům. Správa spořitelny dobře hospodařila se svěřenými penězi, získávala důvěru, ale přes to rozvoj spořitelny neprobíhal očekávaným tempem. Vedle velké neúrody, která byla v roce 1865 a i v dalších letech, jednou z příčin problémů spořitelny byla válka prusko-rakouská v roce 1866 a válka prusko-francouzská v roce 1870.\n\nPřes tyto nesnáze, které přinesla druhá polovina devatenáctého století, stala se spořitelna prosperujícím peněžním ústavem, důležitým pro město Hradec Králové a jeho okolí. V roce 1887 obnášel její obrat 3 032 702,69 zl., čistý výtěžek dosáhl 18 038,68 zl. a v rezervním fondu měla 124 180,71 zl. Roku 1910 vykazovala 14 792 519 K vkladů a o 9 let později dosáhla 50 milionů Kč vkladů, což bylo důkazem o velké důvěře mezi širokými vrstvami nejen místní společnosti. Každoročně věnovala spořitelna vysoké částky na obecně prospěšné účely, podporovala dobročinné spolky, školství, osvětu, rozvoj řemesel a živností. Roku 1915 věnovala na oslavu 85. narozenin císaře Františka Josefa I. 5 000 K na zřízení nadace pro vdovy a sirotky po padlých vojínech. V témže roce upsala na 3. válečnou půjčku 600 000 K. V rámci dvou předchozích dala státu k dispozici celkem 1 200 000 K. K desátému výročí trvání Československé republiky věnovala městu peněžní prostředky na postavení městských lázní (1933–1934), v té době nejmodernějších v republice. Také se významně podílela na stavbě budovy soudu, okresních a finančních úřadů, moderních škol a dalších budov v Hradci Králové. Budova spořitelny byla na Velkém náměstí vedle domu „U Špuláků“. Plány na postavení nové budovy pro spořitelnu na nábřeží Labe se neuskutečnily. Od roku 1889 byl dlouholetým funkcionářem Spořitelny Královéhradecké v Hradci Králové JUDr. František Ulrich, starosta města. 4. června 1935 zemřel ředitel spořitelny Josef Vacek.\n\n1. srpna 1939 spořitelna převzala veškerá aktiva a pasiva Občanské záložny na Pražském Předměstí a otevřela v jejich dosavadních místnostech v Husově třídě čp. 812 svoji novou pobočku. 1. července 1940 spravovala 245 milionů K ve vkladech na knížky a běžné účty, 32 milionů K vlastního jmění, 176 milionů K cenných papírů a hodnot v úschově a měla rozpůjčeno 139 milionů K v hypotečních a komunálních výpůjčkách. Roku 1940 měla tři pobočky: Kukleny, Pražské Předměstí a Slezské Předměstí a novým předsedou výboru byl zvolen František Cengr. V roce 1941 bylo na základě vládního nařízení č. 268/41 zavedeno také německé označení spořitelny, které znělo „Königgrätzer Sparkasse“. V roce 1945 byla pro vedení spořitelny jmenována správní komise.\n\nZásadní změny do činnosti Královéhradecké spořitelny v Hradci Králové, jako i do činnosti všech ostatních peněžních ústavů přinesl rok 1948. Podle zákona č. 181/1948 došlo k přeměně peněžních ústavů na ústavy lidového peněžnictví a k postupnému slučování všech ústavů v jeden. Ze Spořitelny Královéhradecké v Hradci Králové vznikla Okresní spořitelna a záložna Hradec Králové a byly do ní sloučeny všechny záložny - kampeličky v okrese Hradec Králové i ostatní peněžní ústavy ve městě. Od 1. ledna 1953 bylo lidové peněžnictví postátněno a z Okresní spořitelny a záložny v Hradci Králové se stala Státní spořitelna Hradec Králové.\n"}
{"id": "1301271", "url": "https://cs.wikipedia.org/wiki?curid=1301271", "title": "Rákosničkovití", "text": "Rákosničkovití\n\nRákosničkovití (Hyperoliidae) je čeleď velkých až středně velkých žab. K roku 2016 bylo známo celkem 17 rodů tvořených 222 druhy, z nichž polovina tvoří genus \"Hyperolius\". Fosilní záznamy nejsou známy. Mimo dvou rodů rákosničkovití žijí v oblastech subsaharské Afriky, zbylé rody \"Tachycnemis\" (monotypický taxon) a \"Heterixalus\" (10 druhů) žijí na Seychelách a Madagaskaru. Žáby dosahují velikosti 1,5 až 8 cm. Kůže je většinou hladká, působící až smaltovaným povrchem a zdobena jasnými barvami. Pulci mají velké ploutve.\n\nDruhy z čeledi žijí většinou na stromech, některé druhy, náležící například do rodu \"Kassina\", žijí na zemi. Složení potravy se mezi jednotlivými druhy liší. Například někteří členové rodu \"Paracassina\" pojídají plže a afrička stříbrnopruhá (\"Afrixalus fornasini\") je pak jediná žába, která žere vajíčka jiných žab. Rozmnožování začíná na začátku období dešťů. Většina žab klade vajíčka do vody, ale je známé i kladení do pěnového obalu či nad vegetaci nad vodou.\n\n"}
{"id": "1301275", "url": "https://cs.wikipedia.org/wiki?curid=1301275", "title": "Hyperolius", "text": "Hyperolius\n\nHyperolius (česky rákosnička, syn. \"Crumenifera\", \"Cruminifera\", \"Epipole\", \"Eucnemis\", \"Nesionixalus\" a \"Rappia\") je velký rod žab patřící do čeledi rákosničkovití (Hyperoliidae) obývající oblast subsaharské Afriky. Popsal jej Wilhelm Ludwig Rapp v roce 1842. Různé zdroje můžou hodnotit počet druhů odlišně. Podle databáze \"Amphibian Species of the World\" z roku 2015 bylo známo 137 druhů, podle databáze \"AmphibiaWeb\" 143.\nPodle \"Amphibian Species of the World\".\n\n"}
{"id": "1301281", "url": "https://cs.wikipedia.org/wiki?curid=1301281", "title": "Kurt Weber", "text": "Kurt Weber\n\nKurt Weber (24. května 1928, Těšín – 4. června 2015, Mohuč) byl polský kameraman a režisér židovského původu.\n\nKameroval například filmy \"Der König von St. Pauli\" (1998), \"Winterspelt 1944\" (1978), \"Morderca zostawia ślad\" (1967), \"Salto\" (1965), \"Zaduszki\" (1961).\n\nOd roku 1979 byl profesorem na Univerzitě Johannese Gutenberga v Mohuči.\n"}
{"id": "1301283", "url": "https://cs.wikipedia.org/wiki?curid=1301283", "title": "Arakain Dymytry Tour 2014", "text": "Arakain Dymytry Tour 2014\n\nArakain Dymytry Tour 2014 bylo první společné turné kapel Arakain a Dymytry. Tour mělo jarní a podzimní část s celkem 42 zastávkami po celé České republice a s jednou zastávkou na Slovensku. Hosty turné byli na jaře byli Modesty & Pride z Podbořan a na podzim ostravští Absolut Deafers. Arakain i Dymytry vydali před turné novou desku (Adrenalinum, resp. Homodlak).\n\nVelmi úzké, na české scéně netradiční, spojení dvou kapel, nabídlo kromě samostatného bloku každé kapely i blok společný. V tom se nejprve společně představili oba bubeníci a postupně se přidávali zpěváci a ostatní členové, až jich na pódiu bylo všech deset. Zpěváci si nakrátko vyměnili místa s bubeníky a došlo i na společné skladby obou kapel, složené právě pro toto turné. Pro jarní část byla složena píseň \"„Jedna krev“\", pro podzimní pak přibyly \"„Bouřlivá krev“\" a \"„Žít svůj sen“\". Koncert uzavřely osvědčené hity \"„Strážná věž“\" (Dymytry) a \"„Apage satanas“\" (Arakain). Ani samostatné sety kapel nezůstaly bez prvku propojení, pokaždé si přišel na jednu skladbu zahostovat zpěvák od kolegů a každá z kapel si od té druhé jednu skladbu vypůjčila.\n\nV průběhu jarní části si kapelník a kytarista Dymytry, Dymo, zlomil na fotbale nohu a zbytek jarního turné musel odehrát se sádrou, vsedě.\n\nPro podzimní část si fanoušci mohli sami vybrat skladby do samostatných setlistů obou kapel prostřednictvím webového hlasování.\n\nBěhem podzimní části (Pardubice a Hronov) bylo natočeno DVD Arakain Dymytry Tour 2014, které bylo ještě před skončením turné, společně s fanoušky, pokřtěno 4. prosince v baru Slušnej kanál na Žižkově.\n\nJaro - Modesty & Pride:\n\nPodzim - Absolut Deafers:\n\nDymytry:\n\nArakain:\n\nArakain & Dymytry\n\nPěnčín, 1. listopadu\n\nDymytry\n\n\nArakain\n\n\nArakain & Dymytry\n\n\nVypůjčené skladby:\n\nHostování zpěváka:\n\n"}
{"id": "1301328", "url": "https://cs.wikipedia.org/wiki?curid=1301328", "title": "Gustav Krupp von Bohlen und Halbach", "text": "Gustav Krupp von Bohlen und Halbach\n\nGustav Krupp von Bohlen und Halbach (celým jménem Gustav Georg Friedrich Maria Krupp von Bohlen und Halbach; 7. srpen 1870, Den Haag – 16. leden 1950, Blühnbach u Salzburgu, Rakousko) byl německý bankéř, diplomat, průmyslník a také člen Národně socialistické německé dělnické strany. Jeho řízení v tzv. Norimberském procesu bylo z důvodu pokročilé demence zastaveno. \n\nPo ukončení studia práv na Univerzitě v Heidelbergu roku 1893 pracoval na říšském ministerstvu zahraničních věcí v Berlíně. \n\nJeho manželkou se stala v roce 1906 Bertha Krupp, majitelka největšího německého ocelářskêho a zbrojařského koncernu, který zdědila po svém otci Friedrichu Alfredu Kruppovi (1854–1902). Na jejich svatbě byl účasten i samotný císař Vilém II. Pruský.\n\nPro jeho potrestání za aktivní podporu Třetí říše, a to hlavně v oblasti financování a zbrojení, se v roce 1945 písemně společně zasazovaly Spojené státy americké, Francie, Spojené království a SSSR. \n\nV roce 1917 zakoupil zámek v Blühnbachu (\"Schloss Blühnbach\"), kde také roku 1950 zemřel. Byl pochován na hřbitově Bredeney v Essenu. \n\n"}
{"id": "1301354", "url": "https://cs.wikipedia.org/wiki?curid=1301354", "title": "Synopse", "text": "Synopse\n\nSynopse, někdy též \"synopsis\" (ze stařeckého \"συνοπτκός\" – synoptikos, „celkový přehled“) je výraz označující stručný přehled, shrnutí, neboli resumé např. literárního díla, který umožňuje jedním pohledem přehlédnout všechny jeho základní části.\n\nVe smyslu \"prezentace formou tabulky\", jsou ve sloupcích znázorněny srovnání evangelií podle Matouše, Marka a Lukáše, která vykazují mnoho společných prvků a nazývají se proto synoptickými evangelii.\n\nV oblasti kinematografie se jedná o souhrnný popis námětu filmu, jehož smyslem je snadno vyhledat klíčové scény.\n\n"}
{"id": "1301355", "url": "https://cs.wikipedia.org/wiki?curid=1301355", "title": "Dimedon", "text": "Dimedon\n\nDimedon, systematický název 5,5-dimethylcyklohexan-1,3-dion, je cyklický diketon používaný v organické chemii k určení, zda sloučenina obsahuje aldehydovou skupinu. Cyklohexandiony obecně lze používat jako katalyzátory při tvorbě komplexních sloučenin přechodných kovů. Dimedon se také používá v kolorimetrii, krystalografii, luminiscenční a spektrofotometrické analýze.\n\nDimedon se vyrábí reakcí mesityloxidu a dimethylmalonátu.\n\nDimedon se obvykle vyskytuje ve formě žlutých krystalků. Je za stabdardních podmínek stabilní a rozpustný ve vodě, ethanolu a methanolu. Taje a zárověn se rozkládá při teplotě 147-150 °C.\n\nDimedon se v roztoku vyskytuje v rovnováze se svým tautomerem, v chloroformu je poměr keto- a enolformy 2:1.\nKrystalický dimedon obsahuje řetězec molekul, molekuly enolové formy jsou propojeny vodíkovými vazbami.\n"}
{"id": "1301377", "url": "https://cs.wikipedia.org/wiki?curid=1301377", "title": "Seznam představitelů městské části Brno-střed", "text": "Seznam představitelů městské části Brno-střed\n\nSeznam představitelů městské části Brno-střed.\n\nMěstská část vznikla 24. listopadu 1990 a zahrnuje několik historických částí a katastrálních území města. \nNapříklad dlouholetým starostou Starého Brna byl Emil Josef Leopold Weeger \n"}
{"id": "1301383", "url": "https://cs.wikipedia.org/wiki?curid=1301383", "title": "Anput", "text": "Anput\n\nAnput také Input, Inpewt a Yineput je staroegyptská bohyně pohřbů a mumifikace. Je manželkou boha Anupa který je též bohem mumifikace a pohřebnictví a matkou bohyně Kebechet. Je zobrazována jako žena s podstavcem na hlavě na kterém leží šakal.\n\nJe také bohyní 17. nomu Horního Egypta.\n"}
{"id": "1301385", "url": "https://cs.wikipedia.org/wiki?curid=1301385", "title": "František Ferdinand Orléanský", "text": "František Ferdinand Orléanský\n\nFrantišek Ferdinand Francouzský (14. srpna 1818 – 16. června 1900) byl třetím synem orléanského vévody a pozdějšího krále Francie Ludvíka Filipa a jeho manželky Marie Amálie Neapolsko-Sicilské. Byl také admirálem Francouzského námořnictva a talentovaný umělec.\n\nFrantišek se narodil v Château de Neuilly, Neuilly-sur-Seine ve Francii. Vzdělán pro námořnictvo, byl v roce 1836 jmenován poručíkem. Jeho první zřetelná služba byla v bitvě u Veracruzu v listopadu 1838, velel lodi \"Créole\", když zajal mexického generála Mariana Aristu.\n\nPrinc byl povýšen na kapitána a v roce 1840 byl pověřen převezením pozůstatků Napoleona ze Svaté Heleny do Francie.\n\n1. května 1843 se v Rio de Janeiro oženil s Františkou Karolínou Portugalskou, sestrou Petra II. Brazilského. Jejich syn Petr z Penthièvre (1845–1919) byl také vychováván do námořnictva a nějaký čas navštěvoval Námořnickou Akademii v USA. Kníže ze Joinvillu navštívil akademii a požádal o upřímný odhad charakteru jeho syna, chování a jeho schopnost pro námořní službu. Petr se nikdy neoženil, ale byl otcem dvou nemanželských dětí. Pár měl také dceru Františku, která se v roce 1863 provdala za svého bratrance Roberta ze Chartres. Tímto sňatkem se Františka stala předkem žadatele francouzského trůnu, Henriho d'Orléans.\n\nV roce 1844 vedl námořní operace na pobřeží Maroka, bombardování Tangeru a okupaci As-Sawíry a byl odměněn hodností Viceadmirála. V následujícím roce publikoval v \"Revue des deux Mondes\" článek o nedostatcích Francouzského námořnictva, který přitahoval značnou pozornost, a svým nepřátelstvím vůči ministru Guizotovi, stejně jako strojeností špatné vůle vůči Spojenému království, získal značnou popularitu. Únorová revoluce 1848 ho přesto stejně jako ostatní orléanská knížata zasáhla. Urychleně opustil Alžírsko, kde sloužil, a našel útočiště v Claremontu, Surrey, se zbytkem své rodiny.\n\nDále už nemohl pokračovat v kariéře u námořnictva. V roce 1851 oznámil svou kandidaturu na francouzské prezidentské volby, které se konaly v roce 1852 a doufal, že připraví cestu pro případnou obnovu monarchie. Pokus stát se druhým \"princem-prezidentem\" byl přerušen, když první prezident Ludvík Napoleon Bonaparte uskutečnil vlastní nástup na trůn. V roce 1861, po vypuknutí americké občanské války, jednal s Washingtonem, D.C. a poskytl službu svého syna a dvou synovců k dispozici vládě Spojených států.\n\nPo svržení Druhého Francouzského císařství vstoupil v roce 1870 do Francie, odkud byl okamžitě vyhoštěn vládou národní obrany. Když se vrátil do Francie inkognito, vstoupil do armády generála Louise d'Aurelle de Paladines pod jménem \"plukovník Lutherod\", bojoval statečně před Orléansem a poté, když prozradil svou totožnost, oficiálně požádal o povolení sloužit. Gambetta ho však zatkl a poslal zpět do Anglie.\n\nV Národním shromáždění v únoru 1871 byly knížeti navráceny dva departmenty a byl zvolen k zasedání za Haute-Marne. Po dohodě s Thiersem však kníže nezaujal své místo, dokud nebyl Thiers zvolen prezidentem prozatímní republiky. Jeho hluchota mu zabránila, aby v Shromáždění přispěl jakýmkoli příspěvkem, a v roce 1876 odstoupil. V roce 1886 ho ustanovením zákona proti předchůdcům na trůně zbavili jeho postavení viceadmirála, ale i nadále žil ve Francii a zemřel v Paříži v červnu 1900.\n\nKníže ze Joinville byl autorem několika esejů a pamfletů o námořních záležitostech a dalších záležitostech veřejného zájmu, které byly původně publikovány z větší části buď anonyně nebo pseudonymně a následně byly publikovány pod jeho vlastním jménem po pádu císařství. Jeho díly bylo napříkladː \"Essais sur la marine française\" (1853); \"Études sur la marine\" (1859 and 1870); \"Guerre d'Amérique, campagne du Potomac\" (1862 and 1872); \"Encore un mot sur Sadowa\" (Brusel, 1868); a \"Vieux souvenirs\" (1894). Joinville měl také pověst malíře. Byl přítomen červencové revoluci v roce 1830, kdy byl král Karel X. nahrazen orléanským francouzským králem Ludvíkem Filipem. V řadě portrétů francouzského národního života zobrazoval několik významných událostí v životě bourbonské monarchie. Jakmile se králové vojáci objevili na náměstí Place de la Concorde, vykreslil je, jak střílejí na dav. Když dav napadl Palais Royal, namaloval Karla X. s Ludvíkem Filipem, jeho uchvatitelem, stojícím za ním a král mával davům dole. Ve slavné scéně nakreslil ženu na vrcholu, jak ji nějací muži podávají Trikoloru, když pochodovali 31. července 1830. Delacroixův obraz silně kontrastoval s královským motivem obrazů Joinvilla. Celkem Joinville namaloval 35 akvarelů.\n"}
{"id": "1301424", "url": "https://cs.wikipedia.org/wiki?curid=1301424", "title": "České bílé ušlechtilé prase", "text": "České bílé ušlechtilé prase\n\nČeské bílé ušlechtilé prase, zkratka ČBU či BU, je ušlechtilé plemeno prasete masného typu chované v České republice především jako mateřské plemeno v hybridizačních programech pro produkci jatečných prasat. Je to větší, dobře osvalené prase se vzpřímenýma ušima a mírně prohnutým profilem hlavy. Typem i užitkovým zaměřením odpovídá německému bílému ušlechtilému praseti a anglickému velkému bílému, ze kterých vychází. Kůže i štětiny jsou bílé.\n\nČeské bílé ušlechtilé vzniklo převodným křížením původního českého klapouchého plemene zvaného český štětináč. Šlechtění začalo v roce 1927, ke křížení bylo použito především německé bílé ušlechtilé prase a anglické velké bílé. Ještě během první republiky se začalo nové plemeno chovat čistokrevně s kontrolou užitkovosti. V 60. letech 20. století bylo plemeno dále zušlechtěno plemenem Česká landrase.\n\nChovatelským cílem je plodnost 13 selat na vrh, průměrný denní přírůstek ve výkrmu 1250 g, konverze krmiva 2,3 kg krmné směsi na kilogram přírůstku a zmasilost odpovídající 55 - 56 % libového masa v jatečném trupu s obsahem 1,8 % nitrosvalového tuku. \n\nČeské bílé ušlechtilé se čistokrevně chová v nukleových a šlechtitelských chovech, v roce 2004 bylo nejvíce chovaným plemenem s největším počtem chovaných prasnic. K výrobě vepřového masa se používá nepřímo, jako tzv. mateřské plemeno v pozici A v hybridizačních programech. V rozmnožovacích chovech jsou prasničky připouštěné masným plemenem, nejčastěji plemenem česká landrase. F1 prasničky jsou matkami jatečných prasat.\n"}
{"id": "1301436", "url": "https://cs.wikipedia.org/wiki?curid=1301436", "title": "Lední hokej na Asijských zimních hrách 2017", "text": "Lední hokej na Asijských zimních hrách 2017\n\nHokejový turnaj v rámci Asijských zimních her 2017 se konal od 18. do 25. února 2017 na stadionech Cukinamu (top divize a ženy), Mihako (1. divize) a Hošioki (2. divize) v Sapporu v Japonsku. Do turnaje mužů se přihlásilo 20 týmů, ale po odhlášení Bahrajnu a dikvalifikaci Íránu jich bylo klasifikováno osmnáct. Ty byly rozděleny do tří výkonnostních skupin, aby se omezil počet jednoznačných zápasů. Top divize měla čtyři účastníky, první divize šest účastníků a druhá divize deset přihlášených a osm klasifiovaných. Vítězství si připsali domácí hráči Kazachstánu před hráči Jižní Koreje, Japonska a Číny. V ženách se účastnilo šest týmů, hrály v jedné skupině každý s každým a rozdělily si medaile v pořadí Japonsko, Čína a Kazachstán.\n\nVe druhé divizi byly týmy rozděleny do dvou skupin, přičemž první dva z každé skupiny se utkaly o pořadí a zbývající pořadí bylo určeno na základě výsledků ve skupinách.\n\n"}
{"id": "1301491", "url": "https://cs.wikipedia.org/wiki?curid=1301491", "title": "Blok (periodická tabulka)", "text": "Blok (periodická tabulka)\n\nBlok je soubor skupin periodické tabulky prvků. Každý blok je pojmenovaný podle svého charakteristického orbitalu, ve kterém mají jeho prvky valenční elektrony. Existují následující bloky:\n"}
{"id": "1301493", "url": "https://cs.wikipedia.org/wiki?curid=1301493", "title": "Provensálská kuchyně", "text": "Provensálská kuchyně\n\nKuchyně ve stylu Provence pochází ze stejnojmenné oblasti. Provence je země s bohatou historií. Rozkládá se na území jihovýchodní Francie a je součástí Provence-Alpes-Côte d'Azur, což je jeden z administrativních celků Francie, který má 31 400 obyvatel a hustotu osídlení 158 obyvatel/ km. \n\nOblast Provence je výjimečná hlavně díky svým rozsáhlým vinicím, polím posetých levandulíi, ale i díky cypřišům nebo cedrovým lesům. Provence kuchyně je velmi  specifická díky výraznému provensálskému koření, jež je známé po celém světě.\n\nZáklad gastronomie pocházející z oblasti Provence tvoří tři základní suroviny. Kromě již zmiňovaného provensálského koření se v této kuchyni neobejdete bez česneku a olivového oleje. Všechny tři suroviny jsou velmi aromatické, což je pro tuto kuchyni typické. \n\nK jídlům jsou v Provence často podávány omáčky. Zřejmě nejznámější je omáčka Aioli, která je z česneku, vaječného žloutku a olivového oleje. Hojně používaná je také omáčka Rouille, která je z papriky.\n\nNejlepší olivový olej, který v oblasti Provence najdete pochází většinou z malovýroby. Jedná se o oleje, které jsou vyráběné z ručně sbíraných oliv. Ty jsou pak lisovány za studena ve speciálních kamenných mlýnech tak, aby nedošlo k dotyku s žádným kovem. Lisování probíhá v tmavých nádobách, aby se k olivám nedostalo světlo, které by mohlo oleji ublížit. \n\nOlivový olej vyráběný v Provence patří k nejkvalitnějším olivovým olejům na světě. Aby vznikl 1 litr olivového oleje, je nutné vylisovat 5 kilogramů oliv. Dnešní výroba olivového oleje má v oblasti Provence tradici dlouhou přibližně 6 000 let. \n\nOlivy, jež pocházejí z olivovníků starých několik set let jsou používány k výrobě olivových olejů, které mají výjimečně výraznou chuť. \n\nNěkteré olivové oleje jsou zakalené. To však neznamená, že se jedná o oleje méně kvalitní, nebo špatné. Jsou jen nepřefiltrované. Oleje se filtrují pouze pro trh střední Evropy, zbytek Evropy je používá v nefiltrované podobě. \n\nČesnek údajně podporuje zdraví ledvin, vyčistí kůži a působí velmi dobře i proti zánětu. Využívá se jako lék i prevence proti nejrůznějším onemocněním. V kuchyni jde o surovinu, která je typická nejen pro oblast Provence, ale také pro středomořskou kuchyni. Jeho úprava je ale v oblasti Provence odlišná. \n\nSyrový se objeví v Provence kuchyni velmi výjimečně. Nejčastěji se nakrájí na plátky, které se osmahnou na olivovém oleji. Takto upravený česnek ochutí jak olivový olej, tak celý pokrm.\n\nZ hlavních chodů si můžete v Provence pochutnat v restauraci například na ratatouille - typický zeleninový pokrm nejčastěji z rajčat, lilku, cuket, papriky a cibule. Obvykle se v místních restauracích ratatouille podávají s přílohou v podobě bagetky. Téměř v každé zdejší restauraci můžete také ochutnat těstoviny po provensálsku nebo lilek po provensálsku. \n\nV jídelníčku zde naleznete také pizzy a sendviče, které jsou typické pro celou Francii. Velmi oblíbené jsou také saláty. Nejznámější je salát z Nice (salade Niçoise). Ten kromě zeleniny obsahuje také vejce natvrdo a tuňáka. \n\nJedním z nejluxusnějších produktů Provence kuchyně jsou jednoznačně lanýže. Jedná se o houby, které rostou pod zemí u kořenů stromů. Obvykle se vyskytují u dubů nebo jilmů. Na území Francie se vyskytuje asi 30 druhů lanýžů, z nichž nejvýznačnější je lanýž černý. Z oblasti Provence pochází přibližně 80% celé francouzské produkce lanýžů. \n\nPokud dostanete v Provence chuť na polévku, můžete ochutnat například soupe aigo saou. Pod tímto názvem dostanete česnečku, která obsahuje velké množství zeleniny a kousky ryb. Hodně známá je také polévka bouillabaisse. Ta je z mořských plodů a ryb. \n\nBrandade de morue\n\nČesky zvaná brandáda z tresky je rybí specialita oblasti Provence. Připravuje se tak, že se treska rozemele spolu s česnekem a olivovým olejem. Takto připravená pasta se pak podává nejčastěji spolu s opečeným chlebem. \n\nDalší rybí specialita, na které si můžete v restauraci v Provence pochutnat je v českém překladu pražma na bílém víně. Ryba se peče podlitá vínem a obklopená směsí, která většinou obsahuje šalotku, rajčata, česnek, petrželku, fenykl, bobkový list a plátky citrónu. \n\nPistou je obdoba italského pesta. To však obsahuje navíc piniové oříšky, které ve francouzské variantě tohoto pokrmu nejsou. Jde o lahodnou pastu z olivového oleje, česneku, bazalky a parmezánu nebo pecorino. \n\nJako sladká tečka na závěr je v Provence podáváno velmi často zdejší ovoce. Ani moučníky z této oblasti však nelze opomenout. Calisson z Aix je velmi lahodná drobná cukrovinka, která se vyrábí z mandlí a ovocného želé, které je zahaleno do cukrové polevy. \n\nSpeciální chléb, který můžete v Provence ochutnat je fougasse. Má tvar děrované placky, která připomíná klas pšenice. Zvenku má být kůrka pořádně křupavá a vevnitř těsto pěkně nadýchané. Můžete se s ním setkat buď samotným, nebo v podobě plněného pečiva, a to jak sladkými, tak slanými náplněmi. \n\nKlasické navette jsou ochucené pomerančovými květy. Tyto sušenky ve tvaru loďky jsou pro Provence velmi typické. Tradičně se připravují na Hromnice. Jejich tar loďky má představovat symbol bárky, ve které k břehům Provence připluly svaté Marie. \n\nZa nápoj Francouzů je jednoznačně považováno víno. Tento nápoj je oblíbený a typický i v oblasti Provence. Na území poblíž Avignonu se pěstuje světoznámé Châteauneuf-du-Pape. Dále jsou známá vína jako Gigondas, Bandol nebo Côtes de Provence. \n\nNejvětší množství vinic se nachází mezi Rhônou a Nice. Můžete zde absolvovat prohlídku vinic u více než 670 vinařů, kteří je nabízí. Významná je z hlediska pěstování vín také horská oblast Alpes de Haute-Provence. \n\nKromě vína se v oblasti Provence vyrábí také rozmanité druhy ovocných brandy. Označují se jako eau de vie. Své neodmyslitelné místo zde mají také likéry. Pochutnat si můžete například na kaštanovém, mandlovém nebo broskvovém. Pastis je likér z anýzu, který obsahuje 40-45% alkoholu. Ten se většinou kombinuje smíchaný s vodou (nejčastěji v poměru 5:1 s převahou vody). \n\nKuchyně Provence není typická jen v oblasti jídla a pití, ale i z hlediska zařízení interiérů kuchyní. Tento styl vnáší do kuchyně romantiku francouzského venkova z oblasti Provence. \n\nKuchyně ve stylu Provence se mohou vyrábět pomocí tzv. patinování. Tato činnost spočívá v tom, že se výrobci nábytku snaží, aby každý kus vypadal jako starý. Pokouší se uměle vytvořit iluzi toho, co by jinak vzniklo samovolně za několik desítek let v průběhu času. Patina dodá celé kuchyni lehce opotřebovaný nádech, který je romantickému stylu Provence vlastní. \n\nProvensálský styl je, kromě již zmíněné patiny, typický použitím přírodních materiálů a také velmi světlými barvami. Mezi oblíbené barvy tohoto stylu patří hlavně krémová, smetanová, vanilka, ale také další odstíny pastelových barev. Tento styl kuchyní dokáže působit velmi harmonicky a útulně.\n"}
{"id": "1301504", "url": "https://cs.wikipedia.org/wiki?curid=1301504", "title": "František Bašík", "text": "František Bašík\n\nFrantišek Xaver Bašík (13. června 1878 Praha II. – 10. února 1963 Liberec) byl obchodní zástupce a úředník, autor rozsáhlých memoárů.\nNarodil se 13. června 1878 v Praze v domě č. p. 1444-II v Lípové ulici jako nejmladší ze tří dětí Antonína Bašíka (1832–1897) a Kateřiny Ortmannové (1840–1934). Otec se narodil v obci Hlohovice, kde jsou jeho předci (původně s příjmením Poplužník) doloženi poprvé k roku 1603.\n\nPo absolvování Obecné sedmitřídní školy u Sv. Štěpána a Měšťanské školy u Nejsvětější Trojice se vyučil v obchodu textilním zbožím Hermann Kafka v Praze (1892–1895), v letech 1895–1908 byl účetním a obchodním cestujícím továrny na výrobu vosku v Mladé Boleslavi (majiteli byli postupně: Fr. Sezemský, konkurzní podstata, Živnobanka a Monopol), z toho byl v letech 1905–1908 vedoucím plzeňské pobočky. 25. září 1905 se oženil s Annou Jindřiškou Špinarovou (1881–1961), měli spolu pět dětí – dcera Jiřina Bašíková-Havlíková (1922–2006), byla v letech 1969–1979 ředitelkou Gymnázia F. X. Šaldy v Liberci.\n\nV letech 1908–1909 samostatně podnikají v Plzni. V následujícím období pracoval jako obchodní cestující a účetní továren J. Eliáš (Praha), J. B. Česák (Předměřice n. L.), O. Schönbach (Praha), Brüder Drechsler (Plzeň), Monopol (Mladá Boleslav) ad., 1915–1926 byl účetním ve firmě Laurin & Klement v Mladé Boleslavi. V letech 1926–1945 žil bez stálého zaměstnání v Mladé Boleslavi, živil se jako „stálý soudní znalec v oboru filatelie“, prodejce psacích strojů Underwood atd., 1945–1950 byl národním správcem turistické chaty Menší Ještěd (Jäckelbaude, resp. Malý Ještěd) v Křižanech.\n\nOd roku 1950 žil v Liberci jako důchodce a 10. února 1963 v liberecké nemocnici zemřel na rakovinu žlučníku.\n\nV letech 1940–1943 sepsal obsáhlou autobiografii, kterou nazval „Padesát let“, v ní podrobně vzpomíná na prostředí, v němž se pohyboval mezi patnáctým a pětašedesátým rokem života. Pro širokou veřejnost je text zajímavý především unikátním popisem prostředí obchodu Hermanna Kafky v době, kdy zde vyrůstal malý Franz Kafka. Pro místní historii Prahy, Mladé Boleslavi, Plzně a dalších míst, kde se Bašík pohyboval, je text memoárů bohatou studnicí jinde často nezachycených informací. Pozornosti se těší také obsáhlé pasáže věnované sexuálnímu dospívání.\n\nDosud byly zveřejněny pouze dva z devíti (včetně dodatků deseti) dílů – „Vyučil jsem se u Kafků: Praha a Mladá Boleslav na konci 19. století očima dospívajícího muže“. Prostor, 2003. Digest prvního dílu Bašíkových pamětí byl publikován v němčině – „\"Franz Kafka: Brief an den Vater\"“ (\"Mit einem unbekannten Bericht über Kafkas Vater als Lehrherr und anderen Materialien\"). Klaus Wagenbach, 2004, rozsáhlejší úryvky v italštině – „\"Franz Kafka: Lettera al padre\"“. Einaudi, 2011.\n\nPoprvé byly úryvky publikovány časopisecky v samizdatových novinách Maštal (1994, č. 2, 1995, č. 3 a 4), později v měsíčníku HOST (2001). V němčině v NZZ (2002).\n"}
{"id": "1301514", "url": "https://cs.wikipedia.org/wiki?curid=1301514", "title": "Pestrokrovečník větší", "text": "Pestrokrovečník větší\n\nPestrokrovečník větší (\"Clerus mutillarius)\" je brouk podobající se pestrokrovečníku mravenčímu. Lze je rozeznat jednak velikostí, jednak podle vrchních bílých teček (pestrokrovečník větší je má od sebe, zatímco pestrokrovečník mravenčí má spíš vlnku). Dorůstá velikosti 11–15 mm.\n\nVarialibita se projevuje tvarem a počtem barevných ornamentů na černých krovkách. Dosud bylo popsáno osm barevných odchylek. Jednu z nich představují jedinci, u nichž je zadní bílá páska protažena až k vrcholu krovky. Významnou odchylkou jsou brouci, mající červený základ téměř černý.\n\nKvěten až srpen ve starých dubových lesích teplých poloh. Brouci jsou čilí – rychle létají.\n\nBrouk i larva jsou dravci, pronásledují larvy některých i poměrně velkých druhů brouků. V některých územích je velmi vzácný. Patří k ubývajícím druhům brouků.\n\nJižní, západní a střední Evropa, která je severní hranicí jeho výskytu.\n"}
{"id": "1301526", "url": "https://cs.wikipedia.org/wiki?curid=1301526", "title": "Čínská ženská hokejová reprezentace", "text": "Čínská ženská hokejová reprezentace\n\nČínská ženská hokejová reprezentace je výběrem nejlepších hráček ledního hokeje z Číny. Od roku 1992 se účastní mistrovství světa žen. Nejlepší výsledek z tohoto šampionátu pochází z let 1994 a 1997, kdy čínská ženská hokejová reprezentace vybojovala 4. místo. Má též 3 účasti na zimních olympijských hrách, kde v roce 1998 vybojovala 4. místo.\n\nČína startovala na třech ženských turnajích v ledním hokeji na zimních olympijských hrách a dvakrát byla vyřazena v kvalifikaci.\nNa mistrovství světa startuje Čína od roku 1992. Do roku 2009 hrála elitní skupinu. Od roku 2012 hraje po dvou sestupech za sebou 2. divizi.\nNa asijských zimních hrách startovala Čína šestkrát a vždy získala medaili.\nNa IIHF Challenge Cup of Asia startovala Čína čtyřikrát a vždy získala medaili. Naposledy se zúčastnilo v roce 2014 a od té doby se turnaje již neúčastní.\nČína skončila dvakrát na 3. místě na Mistrovství pobřeží Tichého oceánu.\n"}
{"id": "1301530", "url": "https://cs.wikipedia.org/wiki?curid=1301530", "title": "Antonín Orleánský", "text": "Antonín Orleánský\n\nAntonín Orleánský neboli Antonín Francouzský (31. července 1824 – 4. února 1890) byl členem francouzské královské rodiny z dynastie Orléans. Narodil se jako nejmladší syn krále Ludvíka Filipa a jeho manželky Marie Amálie Neapolsko-Sicilské dne 31. července 1824 v zámku Neuilly. Byl vévodou z Montpensier a zemřel 4. února 1890 v Sanlúcar de Barrameda ve Španělsku.\n\n10. října 1846 se ve španělském Madridu oženil s Luisou Fernandou Španělskou, dcerou krále Ferdinanda VII. a jeho manželky Marie Kristýny Neapolsko-Sicilské. Měli spolu deset dětíː\n\n\nAntonín z Montpensier žil od roku 1848, kdy musel s rodinou po revoluci opustit Francii, ve Španělsku. Během španělské revoluce v roce 1866 podporoval povstalce pod velením Juana Prima proti své švagrové Isabele II.\n\nV roce 1870 se utkal v souboji s Jindřichem Sevilleským, bratrem Františka z Cádizu, a zabil ho. Antonín byl odsouzen k jednomu měsíci vězení.\n\n16. listopadu 1870 hlasovaly kortesy o novém králi a 191 hlasy zvolily Amadea Savojského. Antonín měl pouze 27 hlasů a opustil Španělsko, kam se ovšem v roce 1874 opět vrátil. Jeho ambice naplnila dcera Mercedes, která se sňatkem s Alfonsem XII., synem Isabely II., stala španělskou královnou.\n\n\n\nVévodův plný titul ve Španělsku po jeho povýšení na infanta znělː \"Su Alteza Real el Serenísmo y Egregio Señor Infante Don Antonio María de Orleans, Duque de Montpensier (Jeho královská výsost Nejjasnější a vynikající princ Lord Antonio María d'Orléans, vévoda z Montpensier)\".\n\n"}
{"id": "1301561", "url": "https://cs.wikipedia.org/wiki?curid=1301561", "title": "Američtí bohové (seriál)", "text": "Američtí bohové (seriál)\n\nAmeričtí bohové (v anglickém originále American Gods) je americký televizní seriál natočený na motivy stejnojmenném románu Neila Gaimana z roku 2001. Je vysílán stanicí Starz od 30. dubna 2017. Po dvou odvysílaných dílech byla potvrzena druhá série, která měla premiéru 10. března 2019 na Starz a 11. března na Amazon Video.\n\nSeriál následuje Shadow Moona, který je zavřený na tři roky do vězení. Propustí ho na svobodu, o několik dnů dříve, poté, co jeho manželka Laura zemře při autonehodě. Shadow se ocitne ve společnosti muže jménem Wednesday, který mu nabízí práci. Wednesday, který na první pohled vypadá jako podvodník, a potřebuje Moona jako bodyguarda, je ve skutečnosti bůh Odin. Wednesday cestuje po celé Americe a shromažďuje všechny Staré Bohy, začleněné do amerického života, aby mohli čelit Novým bohům, jako například Media či Technical Boy, kteří postupně nabírají na síle.\n\n"}
{"id": "1301594", "url": "https://cs.wikipedia.org/wiki?curid=1301594", "title": "Honan", "text": "Honan\n\nHonan je hustá tkanina s rustikálním povrchem z hrubšího tussahového hedvábí. Označení je odvozeno od jména čínské provincie Honan (nebo Che-nan), odkud tkanina pochází.\n\nImitace honanu se často vyrábějí z vikózových filamentů.\n\nPodle definice v oficiální statistice OSN má honan obsahovat nejméně 85 % hedvábí nebo hedvábných odpadů (výčesků). \n\nPůvodní honan byl ručně tkán v plátnové vazbě, v osnově byl gréž a v útku trama. Poznávacím znamením byl modrý („útkový“) kraj tkaniny.\n\nTkanina má žlutavý až okrový odstín, tupý, mírný lesk. Přes drsný až hrubý povrch má zboží měkký omak. \n\nPoužívá se na halenky, obleky, lehké pláště a bytové textilie.\n"}
{"id": "1301596", "url": "https://cs.wikipedia.org/wiki?curid=1301596", "title": "Petr Fulín", "text": "Petr Fulín\n\nPetr Fulín (narozen 8. února 1977 v Plzni) je český automobilový závodník jenž aktuálně závodí pro tým Fullin Race Academy v rámci Závodů TCR International Series , Mistrovství Evropy cestovních vozů (ETCC) s vozem SEAT LEON TCR a CUPRA TCR. Mistrem Evropy cestovních vozů se stal v letech 201, 2015 a 2017.\n\nStartoval také na Mistrovství světa cestovních vozů SEAT LEON (WTCC), Škoda Octavia Cupu (zde dnes jezdí jeho syn Petr Fulín ml.) či SEAT Leon Eurocupu.\n\n\n"}
{"id": "1301598", "url": "https://cs.wikipedia.org/wiki?curid=1301598", "title": "Lenkom", "text": "Lenkom\n\nLenkom () je městské divadlo v Moskvě.\n\nV roce 1927 bylo otevřeno \"Divadlo pracující mládeže\" pod patronátem Komsomolu. Toto divadlo si ve své době získalo popularitu a stalo se tak inspirací ke zřízení mnoha jiných komsomolských divadel. Do současné budovy se divadlo přestěhovalo roku 1933.\n\nV roce 1937 bylo Divadlo pracující mládeže spojeno s  divadelním studiem Rubena Simonova a 20. února 1938 byla divadelní společnost přejmenována na Divadlo Leninského Komsomolu. Vedoucím byl jmenován Ivan Bersenev. V letech 1941-1943 bylo divadlo evakuováno do Uzbekistánu. \n\nOd roku 1990 se divadlo jmenuje \"Lenkom\". Vedoucím je od roku 1937 až do současnosti (2017) Mark Zacharov. Divadlo je financováno částečně z městských dotací. \n\nBudova, ve které dnes divadlo sídlí, byla postavena v letech 1907-1909 pro Moskevský kupecký klub. Architektem byl Illirion Ivanov-Šic. Od října 1917 v budově sídlil politický klub Dům anarchie. Po jeho rozpuštění zde byla Centrální škola stranické a sovětské práce. V roce 1919 v budově otevřena Komunistická univerzita Sverdlova, v níž několikrát vystupoval Lenin. V roce 1923 zde bylo otevřeno kino \"Malaja Dmitrovka\".\n"}
{"id": "1301604", "url": "https://cs.wikipedia.org/wiki?curid=1301604", "title": "Antonín z Galliery", "text": "Antonín z Galliery\n\nAntonín z Galliery (23. února 1866 – 24. prosince 1930) byl španělský infant a čtvrtý vévoda z Galliery v italském království. Byl členem španělské královské rodiny a vnuk francouzského krále Ludvíka Filipa.\n\nAntonín se narodil jako jediný přeživší syn Antonína Francouzského a jeho manželky Luisy Fernandy Španělské. Přes otce byl vnukem Ludvíka Filipa, krále Francie, a Marie Amálie Neapolsko-Sicilské. Přes matku byl vnukem Ferdinanda VII., krále Španělska, a Marie Kristýny Neapolsko-Sicilské.\n\nAntonín se narodil v Seville krátce před koncem vlády jeho tety Isabely II. Kvůli španělské revoluci 1868, která vyhnala královskou španělskou rodinu ze země, strávil Antonín většinu dětství v zahraničí. Přestože měl jeho ambiciózní a liberální otec Antonín, vévoda z Montpensier, nějaké vztahy s revolucionáři, přinutili ho, aby opustil svou adoptivní zemi. Ve skutečnosti povstalce podporoval svými penězi a doufal, že ho za to zvolí králem. Tento pokus však selhal a vyhnanství Orleánských bylo potvrzeno španělskou prozatímní vládou.\n\nV prosinci 1874 se generálu Arseniovi Martínezovi Camposovi podařilo obnovit španělskou monarchii a dosadit po abdikaci Isabely II. na trůn jejího syna Alfonsa XII. O několik měsíců později se Orleánští omluvili a Antonín se se svou rodinou usadil v Seville v Palacio San Telmo. V roce 1878 se král Alfons XII. oženil s Antonínovou starší sestrou Mercedes a usmíření španělských Orléanců a Bourbonů tak bylo dokončeno.\n\n6. března 1886 se Antonín v Madridu oženil se svou sestřenicí Eulalií Bourbonskou, dcerou Isabely II. a jejího manžela Františka z Cádizu. Antonínn měl s Eulalií dva synyː\n\n\nAntonínovo manželství mu dala příležitost hrát oficiální roli u madridského dvora. V roce 1892 se účastnil cesty své ženy na Kubu a do USA na oslavy 400. výročí objevení Ameriky Kryštofem Kolumbem. Antonín byl však nestoudný a extravagantní, zatímco jeho žena byla silná a kultivovaná žena, která odmítla nést ponížení způsobené svým manželem. Krátce po návratu ze Spojených států do Španělska začali žít odděleně. Dne 31. května 1901 podepsali soudní oddělení před španělským generálním konzulátem v Paříži.\n\nV roce 1895 italský král Umberto I. udělal Antonína dědice gallierského vévodství. Legitimní dědic titulu Phlipp la Renotière von Ferrary (1850-1917) odmítl svůj nárok využít.\n\nV roce 1900 se Antonín v hotelu Savoy v Londýně setkal s Marií uisou Le Manac'h (1869–1949), vdovou po senátoru Simonu Guggenheimovi. Okamžitě mladou Bretonku svedl a začal si novou milostnou aféru. Antonín však nedokázal být věrný ani této své milence a když se s ní rozcházel, zlomila mu několik zubů úderem deštníkem.\n\nV průběhu těchto let žil Antonín drahý životní styl a utratil rodinné bohatství, zatímco jeho bývalá manželka žila v relativní chudobě. V roce 1919 ho jeho nadměrné výdaje donutily prodat svou půdu v italském království.\n\nAntonín zemřel v poměrné chudobě v Paříži v roce 1930.\n"}
{"id": "1301623", "url": "https://cs.wikipedia.org/wiki?curid=1301623", "title": "Bílé otcovské prase", "text": "Bílé otcovské prase\n\nBílé otcovské prase, též otcovská linie bílého ušlechtilého prasete, je plemeno prasete domácího vzniklé z bílého ušlechtilého selekcí na otcovskou pozici v užitkovém křížení prasat. Je to středně velké až velké, mohutné prase vyznačující se pevnou kostrou, vzpřímenýma ušima a mírně prohnutým profilem hlavy. Kůže a štětiny jsou bílé. Plemeno je vzhledově velmi podobné bílému ušlechtilému praseti, liší se od něj především výrazně vyjádřeným masným užitkovým typem, je výrazně osvalené s vynikající zmasilostí plece a kýty a také hřbetu, kde se vytváří nápadná hřbetní rýha.\n\nBílé otcovské prase je plemenem určeným k otcovské pozici v hybridizačních programech na produkci užitkových hybridních jatečných prasat. Požaduje se průměrný přírůstek ve výkrmu 1100 g za den při spotřebě krmiv do 2,4 kg na kilogram přírůstku a zmasilost 58 - 60 % libové svaloviny na jatečně upraveném trupu s obsahem 1,8 % nitrosvalového tuku.\n"}
{"id": "1301634", "url": "https://cs.wikipedia.org/wiki?curid=1301634", "title": "FIFA (herní série)", "text": "FIFA (herní série)\n\nFIFA, také známá jako FIFA Football nebo FIFA Soccer, je série fotbalových videoher nebo fotbalového simulátoru, každoročně vydávaná studiem Electronic Arts, pod značkou EA Sports. \n\nAč první díly sérií \"Madden NFL\" a \"NHL\" neměly ve své době výrazného konkurenta, fotbalové videohry jako Sensible Soccer, Kick Off a Match Day, rozvíjené od 80. let 20. století, byly konkurenceschopné již v době, kdy EA ohlásila fotbalovou hru jako nový přírůstek do portfolia EA Sports. Britský deník The Guardian označil tuto sérii jako \"zdaleka nejpopulárnější fotbalovou hru na světě.\" Toto tvrzení podtrhuje fakt, že série je uvedena v Guinessově Knize Rekordů jako nejprodávanější série sportovních videoher. K roku 2018 bylo prodáno přes 260 milionů kopií série FIFA. Je také jednou z nejprodávanějších sérií videoher vůbec. FIFA 12 drží rekord nejrychleji prodávané sportovní hry, když se v prvním týdnu od jejího vydání prodalo 3,2 milionů kopií.\n\nKdyž první hra z této série byla v roce 1993 vydána, byla významná především tím, že to byla první hra s oficiální licencí od fotbalové federace FIFA. Současné hry série zahrnují ligové licence pro anglické Premier League, EFL Championship, EFL League One a EFL League Two, španělské La Liga a La Liga 2, německé Bundesliga, 2. Bundesliga a 3. Liga, italské Serie A a Serie B, francouzské Ligue 1 a Ligue 2, portugalskou Primeira Ligu, nizozemskou Eredivisie, tureckou Süper Lig, belgickou Jupiler Pro League, švýcarskou Raiffeisen Super League, rakouskou Bundesligu, skotskou Premiership, polskou Ekstraklasu, rumunskou Ligu I, dánskou Superligaen, švédskou Allsvenskan, norskou Eliteserien, irskou Airtricity League, americkou Major League Soccer, australskou A-League, čínskou Super League, saúdskoarabskou Professional League, japonskou J1 League, jihokorejskou K League 1, brazilskou Serii A, argentinskou Superligu, mexickou Ligu MX, chilskou Primera División a kolumbijskou Ligu Dimayor. Tyto licence umožňují použití reálných lig, klubů, hráčský jmen a podob. Ve hře jsou zahrnuty také některé týmy z Česka, Finska, Chorvatska, Jižní Afriky, Ruska, Řecka a Ukrajiny bez celých svých lig. Od hry FIFA 19 EA disponuje také licencemi pro Ligu Mistrů UEFA a Evropskou Ligu UEFA a od svých začátků i licencí pro Mistrovství světa FIFA.\n\nTváří hry FIFA 20 je belgické křídlo Realu Madrid Eden Hazard, který se tak objevil na obalu hry i v reklamách. Tuto roli převzal od Cristiana Ronalda, který byl na obalu dvou předchozích her. Od hry FIFA 13 do hry FIFA 16 se na přední straně obalu objevil čtyřikrát v řadě Lionel Messi. Nejvíckrát byl tváří hry Wayne Rooney, který se na obalu objevil sedmkrát za sebou od hry FIFA 06 do hry FIFA 12.\n\n\n\n\n\n\n"}
{"id": "1301636", "url": "https://cs.wikipedia.org/wiki?curid=1301636", "title": "Tomáš Samek", "text": "Tomáš Samek\n\nTomáš Samek (* 7. prosince 1964 Ostrov) je český lingvistický antropolog a publicista, od července 2017 člen Rady České televize.\n\nVystudoval Gymnázium Ostrov na Karlovarsku a později Filozofickou fakultu Univerzity Karlovy v Praze (získal titul Mgr.). Později absolvoval také University of Virginia v USA (promoval v roce 2004) a École normale supérieure v Paříži.\n\nPo pracovní stáži v Bundestagu řídil v pražské Parlamentní knihovně projekt Eurovoc, jehož cílem bylo sladit sémantické nástroje vyhledávání informací používané v databázích Evropské unie. Působí na Katedře sociálních věd na Filozofické fakultě Univerzity Pardubice. Zabývá se komunikací v českém veřejném prostoru.\n\nV červnu 2017 byl zvolen Poslaneckou sněmovnou PČR členem Rady České televize, a to s účinností od 1. července 2017. V dubnu 2018 se stal místopředsedou rady.\n"}
{"id": "1301640", "url": "https://cs.wikipedia.org/wiki?curid=1301640", "title": "Marek Sobola", "text": "Marek Sobola\n\nMarek Sobola (* 3. července 1981, Žilina) je slovenský heraldik a zahradní architekt, člen Slovenské komory architektů. Od roku 2018 také České komory architektů. Ve své tvorbě zahradního architekta se na Slovensku věnuje také vertikálním a střešním zahradám, inspirovaný tvorbou Patrika Blanca, zakladatele vertikální zeleně.\n\n\n\nMarek Sobola se věnuje převážně církevní institucionální a osobní heraldice, zejména v oblasti Oceánie. Vytvořil erby mnohých církevních provincií katolických misí v prostoru Tichého oceánu.\n\n\n\n\n\n\n\n\n\n"}
{"id": "1301641", "url": "https://cs.wikipedia.org/wiki?curid=1301641", "title": "The Unity", "text": "The Unity\n\nThe Unity je německá hardrocková hudební skupina založená v roce 2015. Jejími zakladateli jsou kytarista Henjo Richter a bubeník Michael Ehré, hudebníci ze skupiny Gamma Ray. Tuto dvojici doplnili Ehrého bývalí spoluhračí ze skupiny Love.Might.Kill, Jan Manenti (zpěv), Jogi Sweers (basová kytara), Stefan Ellerhorst (kytara) a Sascha Onnen (klávesy). Debutové album eponymně nazvané \"The Unity\" vydali v květnu 2017 u vydavatelství SPV GmbH a o rok později uvedli druhé studiové album \"Rise\".\n\nPrvní nápady o založení nové skupiny měli Henjo Richter a Michael Ehré již v roce 2015, kdy začali rozpracovávat materiál pro debutové album. Podle Ehrého to „dokonale načasovali“, jelikož v listopadu 2016 bylo oznámeno, že se Kai Hansen, zpěvák jejich hlavní skupiny Gamma Ray, připojí ke kapele Helloween na výroční turné probíhající v letech 2017 a 2018. Tím pádem budou Gamma Ray v této době neaktivní a Richter s Ehrém se budou moci podle Ehrého slov „plně soustředit na novou kapelu a koncertovat.“ K této dvojici se připojili hudebníci z Ehrého bývalé skupiny Love.Might.Kill, Jan Manenti (zpěv), Jogi Sweers (basová kytara), Stefan Ellerhorst (kytara) a Sascha Onnen (klávesy). Nahrávání první desky, na jejímž skládání se podíleli všichni členové, začalo v prosinci 2016.\n\nDebutové album nakonec dostalo název \"The Unity\" vyšlo v květnu 2017 u vydavatelství SPV GmbH. V rámci jeho podpory se jako předkapela zúčastnili přibližně týdenního německého turné skupiny Sinner a následně také vystoupili na českém festivalu Metalfest Open Air 2017, přičemž se jednalo o jejich první vystoupení mimo Německo. Během podzimu poté absolvovali evropské turné jako předskokan kapely Edguy, během něhož opět navštívili Česko, tentokrát Prahu, kde odehráli koncert v klubu MeetFactory. V roce 2018 skupina vydala další studiové album. To se jmenuje \"Rise\" a vyšlo v září před začátkem evropského turné, během něhož The Unity vystupovali jako předkapela Axela Rudiho Pella.\n\nV létě roku 2019 plánuje skupina začít s pracemi na v pořadí třetí studiové desce.\n\n\n\n"}
{"id": "1301642", "url": "https://cs.wikipedia.org/wiki?curid=1301642", "title": "WebSocket", "text": "WebSocket\n\nWebSocket je počítačový komunikační protokol, poskytující plně duplexní (obousměrný) komunikační kanál přes jediné TCP připojení. Protokol WebSocket byl standardizován komisí IETF jako RFC 6455 v roce 2011, a WebSocket API ve Webové IDL bylo standardizováno konsorciem W3C.\n\nWebSocket je navržen tak, aby mohl být prováděn ve webových prohlížečích a na webových serverech, ale může být použita jakákoliv klientská a serverová aplikace. WebSocket je nezávislý protokol založený na základě TCP. Jeho jediný vztah k HTTP je, že jeho handshake (navázání spojení) je interpretováno HTTP servery jako požadavek na upgrade. Protokol WebSocket umožňuje interakci mezi prohlížečem a webovým serverem s nižší režií, usnadňuje real-time přenos dat ze serveru a na server. To je možné proto, že poskytuje standardizovaný způsob pro odeslání obsahu ze serveru do prohlížeče, aniž by to bylo na požadavek klienta (jako v AJAXu), a umožňuje předání zpráv tam i zpět, zatímco je udržováno otevřené spojení. Tímto způsobem může probíhat obousměrná (bi‑directional) komunikace mezi prohlížečem a serverem. Tato komunikace probíhá přes TCP port číslo 80 (nebo 443 v případě TLS-šifrovaných spojení), což je výhoda pro ta prostředí, kde jsou newebová připojení k Internetu blokována firewallem. Podobně obousměrné komunikace prohlížeč-server bylo dosahováno nestandardizovanými způsoby používajícími provizorní technologie, jako je Comet.\n\nProtokol WebSocket, je v současné době podporován ve většině hlavních prohlížečů, včetně Google Chrome, Microsoft Edge, MS Internet Exploreru, Firefoxu, Safari a Opeře. WebSocket však vyžaduje podporu také na straně serveru, nejen klienta (prohlížeče) a jeho JavaScriptu.\n\nNa rozdíl od HTTP, WebSocket umožňuje obousměrnou komunikaci. Navíc, WebSocket umožňuje proudy zpráv na základě TCP. Vlastní TCP se zabývá proudy bajtů a ne vlastním konceptem zpráv. Před příchodem WebSocketu, byla obousměrná komunikace na portu 80 dosažitelná pomocí kanálů Comet; nicméně její realizace byla netriviální a vzhledem k režii TCP handshake a HTTP záhlaví nad sebou, je neefektivní pro malé zprávy. WebSocket protokol si klade za cíl řešit tyto problémy, bez ohrožení bezpečnostních předpokladů webu.\n\nProtokol WebSocket specifikace definuje codice_1 a codice_2 jako dvě nové uniform resource identifier (URI) systémů , které jsou používány pro nešifrované a případně šifrované spojení. Na rozdíl od režimu jméno a fragment (codice_3 není podporován), zbytek URI komponenty je definován pomocí obecné syntaxe URI.\n\nPomocí prohlížeče Developer Tools, vývojáři mohou kontrolovat navazování spojení WebSocketu, stejně jako jeho rámců.\n\nZabezpečená verze protokolu WebSocket je implementována ve Firefoxu 6, Safari 6, Google Chrome 14, Opeře 12.10 a Internet Exploreru 10. Podrobná zpráva z testů protokolu uvádí shodu těchto prohlížečů na jeho konkrétní aspekty.\n\nStarší, méně bezpečná verze protokolu byla realizována v Opeře 11 a Safari 5, stejně jako v mobilní verzi Safari v iOS 4.2. BlackBerry prohlížeč v OS7 implementuje protokol WebSocket. Z důvodu chyby v návrhu byl zakázán ve Firefoxu 4 a 5, jakož i v Opeře 11.\n\nK dispozici je také přepínač příkazového řádku codice_4 pro Google Chrome, které umožňuje používat rané experimentální implementace WebSocketu přes SPDY.\n\n\n"}
{"id": "1301643", "url": "https://cs.wikipedia.org/wiki?curid=1301643", "title": "Římskokatolická farnost Klášterec nad Orlicí", "text": "Římskokatolická farnost Klášterec nad Orlicí\n\nŘímskokatolická farnost Klášterec nad Orlicí je územním společenstvím římských katolíků v rámci žamberského vikariátu královéhradecké diecéze.\n\nKlášterec s okolím byl dlouhou dobu součástí farnosti Žamberk. Až v roce 1757 byla v místě zřízena lokálie, povýšená pak v roce 1850 na samostatnou farnost. Z farnosti pocházela Anna Bohuslava Tomanová, stigmatizovaná mystička, žijící v letech 1907-1957. Na území farnosti, na samotě \"Amerika\", působí od 60. let 20. století Středisko Radost, které pořádá letní tábory a jiné aktivity pro katolickou mládež.\n\nKlášterecká farnost je administrována ex currendo z Kunvaldu.\n\n"}
{"id": "1301648", "url": "https://cs.wikipedia.org/wiki?curid=1301648", "title": "Caput Medusae", "text": "Caput Medusae\n\nCaput Medusae, v překladu hlava Medúzina, je latinské označení užívané pro:\n"}
{"id": "1301650", "url": "https://cs.wikipedia.org/wiki?curid=1301650", "title": "Hanzl", "text": "Hanzl\n\nPříjmení Hanzl/Hanzlová může označovat:\n\n\n"}
{"id": "1301654", "url": "https://cs.wikipedia.org/wiki?curid=1301654", "title": "Štefan Janšák", "text": "Štefan Janšák\n\nŠtefan Janšák ( 14. září 1886, Osuské, Rakousko-Uhersko – 8. duben 1972, Bratislava, Československo) byl slovenský archeolog, diplomat, stavební odborník a spisovatel. Měl mnohostranné zájmy, ze svých mnohočetných cest zanechal množství zajímavých fotografií.\n\nPocházel z řemeslnicko-rolnické evangelické rodiny s úzkými kulturními a jazykovými vazbami na Čechy a Moravu. Jeho talent rozpoznal senický právník Štefan Fajnor, který ho podporoval v dalším studiu. Reálné gymnázium ukončil v Hodoníně, ve studiu pokračoval na Vysoké škole technické v Brně, kterou ukončil v roce 1914. Pro nemoc ho neodvedli do vojska a zůstal pracovat na technice v Brně jako asistent.\n\nJiž v roce 1907 publikoval v Lidových novinách články, které státní zástupce vyhodnotil jako pobuřování proti uherskému státu. Janšák byl celkově vězněn osm měsíců. Úzce spolupracoval se svým učitelem a sponzorem – poslancem uherského sněmu doktorem Pavlem Blahem.\nPo roce 1918 se zapojil do politické činnosti. Vzápětí byl jmenován referenta pro veřejné práce na Šrobárově ministerstvu s plnou mocí pro správu Slovenska, kde zastupoval i P. Blaha na čele referátu pro zemědělství. V roce 1920 se jako hospodářský expert československé vlády zúčastnil Pařížské mírové konference. V letech 1921–1923 se za československou stranu podílel na přípravě obchodní smlouvy s Maďarskem, v letech 1938–1939 se účastnil práce Slovensko-maďarské delimitační komise.\n\nBěhem meziválečného období zastával různé významné funkce. Byl předsedou Spolku československých inženýrů na Slovensku, členem předsednictva Obchodní a průmyslové komory v Bratislavě a Svazu slovenských průmyslníků. Významným státním úředníkem zůstal i po roce 1945. Byl pověřencem SNR a napomáhal při obnově válkou zničeného Slovenska. Své prožité dětství popsal v románech \"Boli časy boli…\" a \"Posledný suplikant\".\n\nJak diplomat se zasloužil o rozvoj dobrých vztahů s Francií, jak překladatel překládal díla z francouzské literatury. Dlouhá léta byl předsedou společnosti \"Alliance Française\" v Bratislavě a podstatnou měrou se zasloužil o otevření gymnázia s francouzským vyučovacím jazykem v Bratislavě.\n\nPatří k zakladatelům slovenské archeologie, zanechal množství archeologických nálezů (mj. je objevitelem keltského opevněného hradiště na vrchu Pohanská v roce 1928) z vykopávek ze Slovenska, jeho sbírka obsidiánů patří k největším v střední Evropě a je součástí Slovenského národního muzea v Martine.\n\nNa sklonku života působil jako vědec a pedagog. Zemřel na následky těžké nemoci a je pohřben na hřbitově v Bratislavě.\nV roce 1991 se stal nositelem Řádu Tomáše Garrigue Masaryka III. třídy in memoriam.\n\nŽivot a dílo Štefana Janšáka prezentuje i dokumentární film z televizního cyklu Historická panorama – \"Štefan Janšák\" (Slovenská televize 1999, scénář Alena Bártlová, režie Fedor Bartko).\n\n\n"}
{"id": "1301656", "url": "https://cs.wikipedia.org/wiki?curid=1301656", "title": "Znak města Loun", "text": "Znak města Loun\n\nZnak města Loun je lounský městský symbol, který společně s městskou pečetí a s městským praporem tvoří symboliku města. Současný městský znak má podobu modrého štítu se stříbrnou, dvakrát zalomenou hradbou s cimbuřím, na jejíž každé zalomené šikmé části stojí věž s cimbuřím a červenou jehlancovou střechou a v jejímž středu je otevřená brána s vytaženou zlatou mříží. Mezi věžemi je červený štít se zlatou šesticípou hvězdou a zlatým dorůstajícím půlměsícem. Tento znak město přijalo pravděpodobně před rokem 1462 během husitských válek zasazením totožné kompozice z městského pečetidla do štítu.\n\nZjistit, kdy vznikl první městský znak, je velice obtížné a lze důvodně předpokládat, že jeho podoba nebyla s obrazem na nejstarší městské pečeti, tedy s novodobým znakem města, totožná. V době prvotní fáze formování lounského znaku určovala města své figury ve znameních a znacích podle svého citu a mohlo docházet k vytváření podobných znamení, která potom už hůře plnila svou hlavní funkci identifikovat konkrétní obec. Takto podobný znak ke znamení lounskému mělo před rokem 1400 město Písek. Na rozdíl od pozdějšího píseckého znaku ještě chyběl červený štítek s českým lvem a měsíc dorůstal, čili podobnost znaků s lounským byla značná. Pro možnost záměny se lze domnívat, že původní lounský znak se lišil od znamení na pečeti, což je u tehdejších českých měst známé.\n\nFigury na nejstarší dochované městské pečeti z roku nejpozději 1334 shodné už s uspořádáním dnešního znaku ještě stále nelze považovat z pohledu heraldiky za znak, ale pouze za znamení, protože postrádají ohraničení štítem. Louny ještě dlouho po první pečeti nevyužily možnost ohraničit svoje figury a vytvořit tak skutečný znak, kterou v té době už využívala jiná města.\n\nKdy došlo k položení kompozice z pečetě do štítu a vznikl tak současný městský znak, není jasné. Podle jedné teorie město znak obdrželo už od svého zakladatele Přemysla Otakara II., protože prý právě on ohradil město hradbami a dvěma branami, a proto je také položil do lounského znaku. Tato domněnka je ale dnešní odbornou veřejností odmítnuta. Další odhad předpokládá vznik znaku v době husitské. Česká města totiž vzešla z husitských válek jako sebevědomá, politicky posílená, nezanedbatelná mocenská síla a Louny patřily v té době mezi města nejvýznamnější jak politicky, tak hospodářsky. Tato změna postavení města si tak nepochybně vyžádala vznik městského znaku jako prostředku pro reprezentaci města. Město přitom svůj znak přijalo někdy před rokem 1462, nejspíše samo z vlastního rozhodnutí. Nedochovala se totiž žádná listina udělující nebo potvrzující městu jeho znak a neproběhla ani žádná změna pečetidel, která by při takovém aktu asi nastala.\n\nZa nejstarší vyobrazení tohoto znaku je považována plastika, která se nachází v interiéru kostela svatého Petra, na svorníku klenby kněžiště. Výtvarně i heraldicky nepříliš vydařená plastika je snad z roku 1462, kdy dostal kostel nový krov.\n\nV Lounech byl několikrát požit motiv šestihroté hvězdy s dorůstajícím měsícem. Objevil se například na kostelních lavicích v chrámu svatého Mikuláše z konce 17. století, potom na razítku lounského magistrátu z druhé poloviny 18. století. Tento motiv, i když se třeba lišila strana měsíce nebo počet cípů hvězdy, byl použit také se štítkem, například ve výzdobě kladí portálu radnice z roku 1887 nebo na vazbě městské pamětní knihy z doby po první světové válce. Gotická podoba štítku pravděpodobně z období kolem roku 1462 je vyobrazena na jednom z opěrných pilířů závěru kostela svatého Petra. Tento štítek s měsícem a hvězdou měl významný český heraldik Karel Schwarzenberg za tzv. \"menší lounský znak\" a jako znak ho vnímali vzhledem k jeho užití asi i Lounští. Dnes už se tento menší lounský znak neužívá.\n\nExistuje i domněnka, že by tento menší znak mohl být původním lounským znakem, jelikož by plnil mnoho předpokladů: byl jednoduchý, výrazný, adresný díky jména města uloženého ve figurách znaku, a heraldicky přijatelný díky praktické stránce, kdy by byl využitelný jak na korouhvích, tak na zbroji.\n\nMěstský znak je definován obecně závaznou vyhláškou města.\n\nZnak města Loun figuruje ve znaku vsi Pudlov, dnes součásti moravskoslezského Bohumína. Místní přejali polovinu městského znaku do svého symbolu jako projev vděčnosti za poválečnou solidaritu, kterou jim lounští prokázali. Vesnice Paskov byla během druhé světové války vážně poškozena a lounští jí poskytli významnou pomoc ve formě mnoha sbírek. Kromě přejmutí poloviny znaku místní také pojmenovali jednu z ulic jako \"Lounská\" a část na hranici s vesnicí Vrbicí zvanou do té doby \"Na Granici\" přejmenovali na \"Louny\".\n\n"}
{"id": "1301664", "url": "https://cs.wikipedia.org/wiki?curid=1301664", "title": "Zbrojnice (Key West)", "text": "Zbrojnice (Key West)\n\nZbrojnice je historická budova na Key West na Floridě. Nachází se na adrese 600 White Street. \n\nZbrojnice byla postavena na podporu vojenského výcviku a připravenosti místních vojenských rezerv. V roce 1877 byla založena organizace \"Key West Rifle\", dobrovolná vojenská společnost s 80 členy. Nebyla příliš profesionální a po požáru z roku 1886, který zničil veškeré vybavení, přestala existovat. V roce 1888 byla zorganizována 32-členná společnost s názvem \"Island City Guards\", která se nakonec stala druhým plukem pěchoty. Nyní je součástí národní gardy. \n\nPůda pro zbrojnici byla zakoupena okresem Monroe v roce 1901. Zbrojnice byla navržena T. F. Russellem a postavena v roce 1901 Johnem T. Sawyerem. V roce 1903, na základě rozhodnutí Nejvyššího soudu na Floridě, stát Florida vrátil náklady kraji a převzal vlastnictví. \n\nRoku 1971 byla zapsána do National Register of Historic Places.\n"}
{"id": "1301665", "url": "https://cs.wikipedia.org/wiki?curid=1301665", "title": "Mistrovství světa v šermu 2012", "text": "Mistrovství světa v šermu 2012\n\nMistrovství světa v šermu za rok 2012 se konalo v Kyjevě na Ukrajině ve dnech 13. a 14. dubna v disciplínách, které nebyly součástí olympijských her 2012.\n\n\n"}
{"id": "1301668", "url": "https://cs.wikipedia.org/wiki?curid=1301668", "title": "Vítězslav Šmejc", "text": "Vítězslav Šmejc\n\nVítězslav Šmejc (26. listopadu 1905, Železnice (okres Jičín) – 29. července 1982, Praha) byl český spisovatel literatury pro mládež.\n\nJako školák trávil prázdniny v Pertolticích, které ho inspirovaly k napsání knihy \"Mladí žabáci\".\nGymnázium a učitelský ústav vystudoval v Čáslavi. Poté učil na Čáslavsku a Ledečsku.\n\nV Čáslavi žil v ulici Dobrovského (období prozatím neurčeno).\n\nManželka Milada Šmejcová (1909–1966) byla učitelka.\n\nJe pochován v Praze, na břevnovském hřbitově, spolu s manželkou, oddělení D-11, místo 31 uh.\n\nVítězslav Šmejc přispíval do časopisů Malý čtenář a Humoristické listy. Sám byl v letech 1938 až 1935 redaktorem časopisu \"Podoubraví\".\n\nNejznámějším dílem Vítězslava Šmejce jsou třídílné příběhy o automobilu \"Tygr\" – \"Tygr pana Boška\" (o cestování po republice), \"Tygr jede k moři\" a \"Tygr za polárním kruhem\" (o cestách do zahraničí). Znovu byly příhody \"Tygra\" (s ilustracemi Jiřího Trnky, druhý a třetí díl s ilustracemi Jiřího Wowka) vydány v roce 1946. \"Tygr pana Boška\" se jako jediný ze Šmejcova díla dočkal ještě novodobého vydání v roce 1995.\n\n\n\n"}
{"id": "1301670", "url": "https://cs.wikipedia.org/wiki?curid=1301670", "title": "Rudolf Briška", "text": "Rudolf Briška\n\nRudolf Briška (18. dubna 1908 - 10. června 1971) byl slovenský ekonom, vysokoškolský profesor, představitel slovenské politické ekonomie tržního hospodářství.\n\n\nV roce 1991 se stal nositelem Řádu Tomáše Garrigue Masaryka IV. třídy in memoriam.\n"}
{"id": "1301672", "url": "https://cs.wikipedia.org/wiki?curid=1301672", "title": "417 (číslo)", "text": "417 (číslo)\n\nČtyři sta sedmnáct je přirozené číslo. Římskými číslicemi se zapisuje CDXVII a řeckými číslicemi υιζ. Následuje po číslu čtyři sta šestnáct a předchází číslu čtyři sta osmnáct.\n\n417 je:\n\n"}
{"id": "1301674", "url": "https://cs.wikipedia.org/wiki?curid=1301674", "title": "Sébastien Ogier", "text": "Sébastien Ogier\n\nSébastien Ogier [\"ožijé\"] (* 17. prosince 1983 Gap, Provence) je francouzský automobilový závodník. S navigátorem Julienem Ingrassiou vyhráli v letech 2013 až 2018 šestkrát po sobě mistrovství světa v rallye na voze Volkswagen a Ford. Celkově vyhrál v seriálu mistrovství světa čtyřicet závodů. Je také juniorským mistrem světa v rallye (JWRC) z roku 2008 a v roce 2011 vyhrál Race of Champions. V letech 2017 a 2018 byl jezdcem týmu Ford M-Sport, se kterým vyhrál 2 tituly mistra světa. O titul neúspěšně usiloval v roce 2019 s Citroenem C3. V roce 2020 bude jezdcem týmu Toyota Gazoo Racing WRT. Jeho manželkou je německá televizní moderátorka Andrea Kaiserová.\n\n"}
{"id": "1301675", "url": "https://cs.wikipedia.org/wiki?curid=1301675", "title": "418 (číslo)", "text": "418 (číslo)\n\nČtyři sta osmnáct je přirozené číslo. Římskými číslicemi se zapisuje CDXVIII a řeckými číslicemi υιη. Následuje po číslu čtyři sta sedmnáct a předchází číslu čtyři sta devatenáct.\n\n418 je:\n\n"}
{"id": "1301676", "url": "https://cs.wikipedia.org/wiki?curid=1301676", "title": "Černyševsk", "text": "Černyševsk\n\nČernyševsk () je sídlo městského typu v Zabajkalském kraji v Ruské federaci. Při sčítání lidu v roce 2010 měl přes třináct tisíc obyvatel.\n\nČernyševsk leží u Kuengy, pravého přítoku Šilky v povodí Amuru, u místa, kde do ní ústí Aleur. Od Čity, správního střediska kraje, je vzdálen přibližně 300 kilometrů.\n\nV roce 1938 se zdejší sídlo stalo sídlem městského typu \"imeni Kaganoviče\", tedy pojmenovaným k poctě Lazara Mojsejeviče Kaganoviče, tehdejšího sovětského politika, blízkého spolupracovníka Josifa Vissarionoviče Stalina.\n\nV roce 1956, v rámci destalinizace, bylo sídlo přejmenováno na \"Černyševsk\" k poctě spisovatele Nikolaje Gavriloviče Černyševského, který strávil léta ve vyhnanství na Sibiři.\n"}
{"id": "1301680", "url": "https://cs.wikipedia.org/wiki?curid=1301680", "title": "As the Stages Burn!", "text": "As the Stages Burn!\n\n\n"}
{"id": "1301685", "url": "https://cs.wikipedia.org/wiki?curid=1301685", "title": "420 (číslo)", "text": "420 (číslo)\n\nČtyři sta dvacet je přirozené číslo. Římskými číslicemi se zapisuje CDXX. Následuje po číslu čtyři sta devatenáct a předchází číslu čtyři sta dvacet jedna.\n\n420 je:\n\n\n"}
{"id": "1301686", "url": "https://cs.wikipedia.org/wiki?curid=1301686", "title": "Kraje v Norsku", "text": "Kraje v Norsku\n\nKraje v Norsku představují nejvyšší územně-správní jednotky tohoto státu. Norsko sestává od 1. ledna 2020 z 11 krajů (norsky fylke), ty dále sestávají z obcí.\n\nNásledující tabulka zahrnuje základní informace o 19 krajích, před reformou správního dělení Norska, při které byl počet krajů snížen na 11. Do roku 1972 existoval ještě kraj Bergen.\n"}
{"id": "1301687", "url": "https://cs.wikipedia.org/wiki?curid=1301687", "title": "Oskár Ferianc", "text": "Oskár Ferianc\n\nOskár Ferianc (8. červenec 1905, Cerovo - 16. červenec 1987, Bratislava)\nbyl slovenský přírodovědec, entomolog - dipterolog, ornitolog, významný autor mnoha vědeckých publikací, které byly vydány na Slovensku, ale i mimo jeho území.\n\nPo skončení základní školy a gymnázia v Banské Štiavnici, kde maturoval v roce 1924, pokračoval ve studiu na Přírodovědecké fakultě Karlovy univerzity v Praze. Po jejím absolvování v roce 1931 působil jako středoškolský profesor v Rimavské Sobotě, ve Zvolenu a v Turčianských Teplicích. V roce 1940 nastoupil na nově zřízenou Přírodovědeckou fakultu Univerzity Komenského v Bratislavě. Zde byl v roce 1943 jmenován jejím prvním profesorem zoologie a jeho celý další život byl již úzce spjat s touto institucí.\nUž od dětství zajímal o holuby. Tento jeho koníček ho přivedl k zájmu o ornitologii. Významnou měrou přispěl k budování vědeckých pracovišť v oblasti zoologie a vychoval mnoha odborných a vědeckých pracovníků. Ve své vědecké práci se soustředil na základní výzkum ptáků a savců. Nepřehlédnutelný je jeho podíl na tvorbě slovenské odborné zoologické terminologie.\n\nV roce 1991 se stal nositelem Řádu Tomáše Garrigue Masaryka IV. třídy in memoriam.\n\n"}
{"id": "1301695", "url": "https://cs.wikipedia.org/wiki?curid=1301695", "title": "Giuseppe Mazzuoli (malíř)", "text": "Giuseppe Mazzuoli (malíř)\n\nGiuseppe Mazzuoli (kolem roku 1536 – 9. listopadu 1589), také zvaný il Bastaruolo nebo il Bastarolo byl italský malíř –\nmanýrista. \nGiuseppe Mazzuoli působil hlavně na dvoře Alfonsa II. ď Este ve Ferraře. Svou přezdívku získal podle profese jeho otce, který prodával potraviny, včetně kukuřice, jejíž název v místním dialektu je \"biade\". Vymaloval strop kostela \"Gesu\" ve Ferraře, pokračoval tak v práci, kterou začal Giovanni Francesco Surchi. Mazzuoli byl údajně žákem Dosso Dossiho a učitelem Carla Bononi a Domenica Moni. Mezi jeho práce patří některé oltáře pro katedrálu ve Ferraře.\n\nItalský sochař Giuseppe Mazzuoli žil mezi lety 1644 a 1725.\n"}
{"id": "1301697", "url": "https://cs.wikipedia.org/wiki?curid=1301697", "title": "Terasovité pole", "text": "Terasovité pole\n\nTerasovité pole je způsob úpravy členitého terénu, který usnadňuje jeho využití pro zemědělské účely. Na svazích kopců se budují stupňovité terasy, často zpevňované kamennými nebo cihlovými zídkami. Umožňují obdělávat i vyšší polohy, pomáhají zadržovat vláhu a snižují ztráty orné půdy způsobené erozí, kameny také mohou pomáhat akumulovat sluneční teplo. Pro pěstování rýže je nutná stojatá voda, která se udržuje na malých uměle zarovnaných pozemcích pomocí ohrádek.\n\nPředkolumbovské civilizace v Andách pěstovaly kukuřici, brambory a merlík čilský na umělých plošinách \"andenes\" již ve 2. tisíciletí př. n. l., rýžová pole na terasách jsou charakteristickým prvkem kulturní krajiny jižní a východní Asie. Mezi Světové dědictví patří např. rýžové terasy filipínských Kordiller, rýžové terasy na Bali nebo oblast Cinque Terre na pobřeží Itálie, kde se na terasách pěstuje olivovník a réva vinná. Na Britských ostrovech se zachovaly náspy zvané \"lynchet\", pocházející z doby železné, na Kavkaze budovali terasy příslušníci majkopské kultury, stupňovitá políčka Kanárských ostrovů jsou známá jako \"cadenas\". K divům starověkého světa patřily okrasné visuté zahrady Semiramidiny v Babylónu.\n\n"}
{"id": "1301703", "url": "https://cs.wikipedia.org/wiki?curid=1301703", "title": "Iljušin Il-112", "text": "Iljušin Il-112\n\nIljušin Il-112 () je vyvíjený ruský lehký transportní letoun, který má nahradit staré sovětské An-26. Měl by mít schopnost přistávat na malých letištích se zpevněnou i nezpevněnou vzletovou a přistávací dráhou. Nejprve se počítá s výrobou vojenského typu (Il-112V), později má vzniknout i civilní verze (Il-112T).\n\nS projektováním letadla se začalo již v 1. polovině 90. let na náklady konstrukční kanceláře Iljušin. Původní projekt počítal s civilním dopravním letounem, který se měl vyrábět v baškortostánském městě Kumertau ve vrtulníkovém závodě, přičemž rozjezd výroby měl být financován z těžby baškortostánské ropy. Z těchto plánů však nakonec sešlo a projekt se ocitnul bez financování.\n\nV roce 2004 vyhrál projekt Il-112V výběrové řízení Ministerstva obrany RF na lehký vojenský transportní letoun (porazil projekty MiG-110 a Tu-136T). Původně se počítalo s prvním zkušebním letem již v roce 2006. Termíny však byly několikrát posouvány.\n\nV roce 2011 ministerstvo definitivně rozhodlo o zrušení projektu Il-112 a namísto toho objednalo 7 ukrajinských letounů An-140, které byly vyrobeny v licenci v samarském závodu Aviakor a které měly do budoucna pokrýt potřeby ruského letectva v tomto segmentu.\n\nNa letounu Il-112 se začalo opět pracovat v roce 2013, na plné obrátky se však přípravy k výrobě rozjely až v roce 2014, kdy byla v souvislosti s tzv. ukrajinskou krizí pozastavena veškerá vojensko-výrobní spolupráce mezi Ruskem a Ukrajinou. Jen do modernizace voroněžského leteckého závodu (Voroněžská akciová letecká společnost) bylo investováno 1,3 mld. rublů. V prosinci 2016 byl zhotoven první trup prvního Il-112V, v lednu 2017 první křídlo.\n\nPrvní zkušební let byl plánován do konce roku 2017, ale po dalších odkladech k němu došlo až 30. března 2019.\n\n\n"}
{"id": "1301707", "url": "https://cs.wikipedia.org/wiki?curid=1301707", "title": "Alois Bouda", "text": "Alois Bouda\n\nAlois Bouda (25. ledna 1867, Niva dříve Hartmanice u Prostějova – 29. prosince 1934, Praha) byl malíř a výtvarný pedagog.\n\nNarodil se v roce 1867 v Hartmanicích (dnešní Niva) v rodině chalupníka Aloise Boudy. Po absolvování reálky v Prostějově a Slovanského gymnázia v Olomouci studoval v letech 1890–1894 na Uměleckoprůmyslové škole v Praze u Jakuba Schikanedera. Od roku 1901 byl profesorem kreslení na c.k. reálce v Kladně, na Ústavu pro vzdělávání učitelek (1906) a poté v letech 1907–1930 na Státní průmyslové škole v Praze. V letech 1930–1934 byl inspektorem živnostenských škol pokračovacích. Vedle běžných povinností pořádal nedělní a letní kurzy pro učitele. Účastnil se mezinárodních sjezdů kreslířů v Paříži (1900), Bernu (1904), Londýně (1908), Drážďanech (1912). Vystavoval s Krasoumnou jednotou (1896) a roku 1910 vystavoval jako čestný člen s Cechem učitelů kreslení (The Art Teachers Guild) v Londýně.\n\nJeho žáky na průmyslové škole byli např. architekti Karel Mauermann a Alois Mezera.\n\nS manželkou Annou, rozenou Suchardovou, měl syny Cyrila a Jaroslava, který zemřel ve věku 21 let. Byl dlouholetým přítelem malíře Mikoláše Alše, se kterým se seznámil jako student v roce 1888 v Olomouci. Mikoláš Aleš byl svědkem na jeho svatbě i kmotrem obou jeho synů. Alois Bouda je pohřben v rodinné hrobce na hřbitově v Bubenči, pro kterou vytvořil pískovcový náhrobní reliéf František Bílek.\nMaloval a kreslil květiny, stromy, krajiny. V oboru užitého umění navrhoval obálky knih, vazby, firemní a reklamní poutače. Redigoval časopis Domácí nauky a výtvarně upravoval časopisy Dílo, Náš směr, Krásy našeho domova.\nNapsal několik výtvarných učebnic: O školní praxi umění v reformě kreslení, Rostlina v dekorativním umění, Dekorativní kreslení. Spolu se svým švagrem Vojtěchem Suchardou se podílel na návrhu secesní výzdoby vnější fasády kladenské reálky. Pozůstalost Aloise Boudy spravuje Památník národního písemnictví.\n\n\n\n"}
{"id": "1301709", "url": "https://cs.wikipedia.org/wiki?curid=1301709", "title": "Ján Mikleš", "text": "Ján Mikleš\n\nJán Mikleš ( 18. červenec 1911, Zvolen - 17. leden 1997, Banská Bystrica) byl slovenský vysokoškolský pedagog a překladatel z latiny a řečtiny.\n\nVýznamný pedagog, věnoval se dějinám filozofie, školství, pedagogiky, učitelství a komeniologii. Zvláštní pozornost věnoval dějinám školství na Slovensku. Autor monografií, studií, odborných článků. Nositel několika vyznamenání. Krajský školní inspektor v Banské Bystrici (1949–1951), středoškolský profesor v Banské Bystrici (1951–1957). Profesor Vyšší pedagogické školy, Pedagogického institutu a PF v Banské Bystrici (1957–1971). Vedoucí Katedry pedagogiky PF v Banské Bystrici (1962–1970). Vedoucí pracovník Ústavu pro regionální výzkum při PF v Banské Bystrici (1971–1974). Během SNP vedl válečný rozhlas Svobodného slovenského vysílače.\n\nV roce 1991 se stal nositelem Řádu Tomáše Garrigue Masaryka IV. třídy.\n"}
{"id": "1301710", "url": "https://cs.wikipedia.org/wiki?curid=1301710", "title": "Ashford", "text": "Ashford\n\nAshford (anglicky \"Jasanový brod\") může být:\n"}
{"id": "1301711", "url": "https://cs.wikipedia.org/wiki?curid=1301711", "title": "Martin Järveoja", "text": "Martin Järveoja\n\nMartin Järveoja (* 18. srpen 1987) je estonský rallyový spolujezdec. V sezóně 2017 jezdil ve WRC s Ottem Tänakem ve voze Ford Fiesta WRC za tým M-Sport, sezónu 2018 už ale Järveoja spolu s Tänakem absolvuje s Toyotou.\n\nJärveoja začal svou rally kariéru v roce 2006, kdy byl navigátorem u několika jezdců včetně svého bratrance Kena Järveoji a strýce Tarma Järveoji, který se účastnil národních rallye soutěžích. V roce 2010 debutoval na Mistrovství světa v rallye, kdy byl spolujezdcem Karla Kruudy v Jordánsku. Na World Rally Championship-2 v sezóně 2014 skončili pátí. Zaznamenali také 2 vítězství: ve Finsku a Švédsku.\n\nV prosinci 2016 podepsal smlouvu s týmem M-Sport World Rally Team a sezónu 2017 absolvoval s Ottem Tänakem. Martin Järveoja a Ott Tänak dosáhli svého prvního vítězství v Mistrovství světa v rallye na Sardinské rallye v roce 2017. Dne 20. listopadu na slavnostním udílení cen za sezónu 2017 v Sydney získal cenu pro „Nejlepšího spolujezdece roku“. Dne 18. října bylo potvrzeno, že usedne do vozu Toyota Yaris WRC týmu TOYOTA GAZOO Racing WRT a spolu s Ottem Tänakem absolvuje celou sezónu 2018.\n"}
{"id": "1301713", "url": "https://cs.wikipedia.org/wiki?curid=1301713", "title": "Sardinská rallye 2017", "text": "Sardinská rallye 2017\n\nSardinská rallye 2017 (oficiálně 14º Rally d'Italia Sardegna) byl 7. podnik Mistrovství světa v rallye 2017 (WRC), který konal na Sardínii 8. až 11. června 2017. Trať měla celkem 312,66 km. Závod se jel na šotolině. Vítězem v nejvyšší kategorii se stal estonský jezdec Ott Tänak, který tak slavil své první vítězství na Mistrovství světa v rallye. V kategorii WRC 2 zvítězil český jezdec Jan Kopecký a ve WRC 3 Španěl Nil Solans s vozem Ford Fiesta R2T.\n\nPrvní etapa Sardinské rallye měla celkem 9 rychlostních zkoušek o délce 127,46 km. První a zároveň nejkratší test celého podniku \"Ittiri Arena Show\" o délce 2 km se jel 8. června a zbývajících 8 bylo naplánováno na 9. červen. První rychlostní zkoušku zvládl nejlépe Belgičan Thierry Neuville. Estonská posádka Ott Tänak a Martin Järveoja ztratila 0,2 sekundy. Španěl Dani Sordo byl 0,2 sekundy za Tänakem. Do jedné vteřiny se vešlo celkem 6 posádek.\n\nDruhou erzetu nejlépe zajel Kris Meeke, který se tak dostal do čela celkového pořadí. Druhý nejrychlejší čas měl Fin Juho Hänninen (Toyota, + 0,5 s) a Novozélanďan Hayden Paddon (Hyundai) ztratil 0,8 s. Tanäk měl se ztrátou 7,8 s osmý čas. Třetí test nejlépe zvládl Juho Hänninen, jenž ve vedení vystřídal Meeka. Meeke klesl na 2. místo, Paddon držel třetí místo. Čtvrtá rychlostní zkouška se povedla nejlépe Španělu Danielu Sordovi, který se posunul na 5. místo. Díky lepšímu času se dostal do vedení znovu Kris Meeke, jenž vedl před druhým Paddonem o 0,8 s. Tänak se díky třetímu času posunul na 6. místo. Problémy měl český jezdec Martin Prokop, který po erzetě řekl: „Při brzdění upadlo kolo. Ustřihl se šroub na zavěšení. Nevíme proč, možná to byl následek defektu nebo jen zradil materiál.“ Potíže postihly také Evanse, který se dostal mimo trať. Pátá rychlostní zkouška znamenala konec nadějí pro Krise Meeka, který šel na 4,6km přes střechu. Do cíle dojel se ztrátou s více než 7minutovou ztrátou. V servisu Meeke řekl: „Stalo se to na 2. nebo 3. km testu. Jeli jsme na čtyřku, když jsem ťuknul pravým zadkem o břeh a ten nás poslal na střechu. Do té doby bylo vše OK. Jel jsem v klidu, cítil jsem se dobře a snažil se neudělat nějakou hloupost.“ Problémy hlásil také Dani Sordo, který měl potíže s motorem a klesl na 9. místo. Po erzetě řekl: „Nevím co se děje, máme něco s motorem. Od půlky RZ nemáme výkon. Neuvěřitelné, ale to je život.“ Rychlostní zkoušku vyhrál domácí jezdec Esapekka Lappi (Toyota), který najel na Østberga 3,3 s, Paddona 3,7 s a Tänak 4,3 s. Do vedení se tedy dostal Paddon, jehož náskok na Hänninena byl 4,3 s. Méně než minutu na Paddona měli Østberg (+ 4,4 s), Tänak (+ 14,7 s), Neuville (+ 19,6 s), Jari-Matti Latvala (Toyota, + 21,8 s), Sébastien Ogier (Ford, + 37,7 s) a Nor Andreas Mikkelsen (Citroën, + 53,4 s).\n\nŠestý rychlostní test vyhrál znovu Esapekka Lappi, který porazil Paddona o 1,2 s a Tänaka o 1,7 s. Do deseti sekund se na trati \"Terranova 2\" o délce 14,54 km dostalo celkem 8 posádek. Daniel Sordo znovu hlásil potíže s výkonem motoru a erzetu dokončil se ztrátou 4:14.3 i kvůli penalizaci na 36. místě. Ztráta znamenala další propad o 8 pozic na 17. místo. Sedmou erzetu nejlépe zvládnul Lappi, který nejel na Neuvilla a Latvalu 1,3 s. Mimo Sordova přetrvávajícího problému s motorem problémy postihly i Neuvilla, který dostal defekt. Nauville poté řekl: „Na levé zadní pneu chybí kus gumy z boku a na pravé zadní má defekt. \"Nevím, kde jsme k tomu přišli, ale tlačil jsem tvrdě.“ Osmý rychlostní test vyhrál Španěl Daniel Sordo, který měl na Latvalu 8,2 s a Neuvilla 8,3 s. Do TOP3 se dostal Neuville, který ztrácel na Paddona 8,8 s. Ott Tänak se se ztrátou 14,1 s propadl na šesté místo. V devátém testu byl nejrychlejší Daniel Sordo před Lappim o 3,2 s a Tänakem o 3,6 s. Propad o 4 pozice zaznamenal Häninen, který do cíle dojel s poškozeným předkem a trubkami od chladiče, z nichž unikala chladicí kapalina. Kaj Linstrom krátce o projetí cílem vysvětlil, co se stalo: „Trefili jsme břeh.“ Na 3. místo se díky dobrému času a problému Häninena dostal Ott Tänak.\n\nPořadí po 1. etapě\nDruhá etapa Sardinské rallye měla celkem 6 rychlostních zkoušek o délce 143,16 km. Desátou rychlostní zkoušku \"Loelle 1\" vyhrál 14,95 km, který porazil Jariho-Mattiho Latvalu (Toyota) o 4,0 s a Tänaka o 4,2 s. Hayden Paddon reagoval na podmínky na trati takto: „Hodně se práší, ale všem stejně. Je to možnost zatáhnout. Často nevidíte, kam jedete. O tom občas raly je, je to součást hry.“ Situaci obdobně okomentovali také Neuville „Po startu je vidět možná na 80 metrů. Není to bezpečné“, Mikkelsen „Cítím se v autě pohodlněji. Hodně se práší, musel jsem zastavit, protože jsem nic neviděl“ nebo Ogier „Náročný start, skrz prach není moc vidět“. Jedenáctá rychlostní zkouška nejlépe vyšla Neuvillovi, který na druhého Paddona najel 4,2 s a třetího Tänaka 5,1 s. Následující erzetu vyhrál Ott Tänak, který se posunul na 2. místo v pořadí. K posunu mu pomohly také problémy Neuvilla, který ztratil 1:07,0 kvůli problémům s brzdami: „Nebrzdí nám to, přišli jsme o brzdy už na posledních 200m předchozí RZ“. Problémy postihly také Østberga, který dostal defekt a propadl se na 8. místo. Další z Norů Mikkelsen nabral ztrátu 2:33,1, když na 5 km dostal defekt zadní pravé pneumatiky.\nVe třinácté erzetě se dostal do čela průběžného pořadí Ott Tänak, který zajel také nejlepší čas erzety. Hayden Paddon se propadl na 4. místo, když jeho vůz utrpěl poškození zavěšení pravého zadního kola a musel odstoupit s tím, že auto už není možné na místě opravit. Svou chybu okomentoval následovně: „Amatérská chyba – absulutně hloupá chyba. Zatočil jsem příliš brzy a trefil břeh. Myslím, že jsem zlomil poloosu. Je to směšné.“ Smolnou erzetu zažil také Dani Sordo, který dostal defekt hned 1 km po startu a dokončil ji se ztrátou 19,9 s. Ve čtrnácté erzetě Ott Tänak zajel potřetí za sebou nejrychlejší čas, když najel na Neuvilla 0,8 s a Latvalu 3,5 s. „Snažil jsme se jet čistě. Je těžké na takto hrubém povrchu šetřit pneumatiky. Na Monte Lerno se budeme snažit jet stejně“, řekl Tänak. Celkově měl Tänak na druhého Latvulu rovných 20 s, třetí Neuville už měl více než minutovou ztrátu. Poslední test dne nejlépe sedl Esapekka Lappi. Na druhého Neuville ztratil 0,1 s a třetí Tänak navýšil svůj náskok na Latvalu o 1,9 s na 24,3 s. Tänak poté řekl: „Odpoledne bylo překvapivě dobré, doposud dobrá jízda. Teď můžeme přidat. Nevidím žádný důvod, proč by měl být Latvala zítra rychlejší“.\n\nPořadí po 2. etapě\nTřetí etapa Sardinské rallye měla celkem 4 rychlostních zkoušek o délce 42,04 km. \"Cala Flumini\" měřila 14,06 km a \"Sassari – Argentiera\" 6,96 km. Obě erzety se jely dvakrát. Šestnáctou erzetu vyhrál Hayden Paddon (Hyundai), který porazil Latvalu o 0,9 s a Craiga Breena (Citroën) o 1,6 s. Tänak zaostal o 6,4 s. Latvala snížil svou ztrátu na Tänaka na 18,8 s. Třetí Thierry Neuville měl ztrátu už 1.06,4 na prvního Tänaka. V sedmácté erzetě byly nejrychlejší piloti stáje Hyundai. Test vyhrál Dani Sordo, který najel na druhého Neuvilla 7,5 s. Tänak byl třetí se ztrátou 8,7 s. Tänakův nejbližší pronásledovatel Latvala zaznamenal ztrátu 15,4 s a navýšil svoji ztrátu na Tänaka na 25,5 s. Český jezdec Martin Prokop měl problémy, o kterých řekl: „Na předchozí RZ jsme přišli o zadní diferenciál, takže jedeme jen na přední pohon. Toto není naše rally, pokusíme se dojet.“ Tänak měl naopak potíže s prachem: „Má plné auto prachu, asi je někde díra. Vidíte to sami - skoro nevidím. Musíme to zkusit opravit.“\n\nOsmnáctý rychlostní test nejlépe zvládli jezdci Toyoty, když obsadili první 2 místa. Nejlepší z nich byl Lappi, který najel na Latvalu 1,5 s. Ogier měl ztrátu 2,0 s Tänak 3,6 s. Poslední erzetu nejlépe zajel Lappi, který získal 5 bodů za 1. místo v powerstage. Čtyři body si připsal Sordo, tři body za 3. místo získal Ogier, 2 body Neuville a 1 bod za 5. místo Latvala. Ott Tänak o svém prvním vítězství ve WRC řekl: „Co můžu říct - je to skvělé! Obtížný víkend, ale první půlka sezony byla skvělá. Nové auto a silný týmový kolega mě přiměli přidat. Doufám, že je to první vítězství z mnoha. Vypadá to, že jsme silný tým a máme dobré auto.“ Třetí Neuville řekl: „Dali jsme do toho všechno, ale cesta nebyla pro naše auto dokonalá, nemohl jsem ho zvýšit. Smůla, že jsme měli potíže s brzdami, jinak bychom pravděpodobně vyhráli. Úžasný výkon od auta i týmu.“ Pátý Ogier, který se v poslední RZ dostal před Hänninena řekl: „Nebyl to pro nás nejlepší víkend z pohledu mistrovství, ale co můžeme dělat? Teď jsem to zkusil, ale je tu hodně velkých kamenů. Je to tak trochu loterie. Jestli Ott vyhraje, zaslouží si to a bylo by to skvělé pro tým.“\n"}
{"id": "1301715", "url": "https://cs.wikipedia.org/wiki?curid=1301715", "title": "Kompaktifikace (fyzika)", "text": "Kompaktifikace (fyzika)\n\nVe fyzice kompaktifikace znamená změnu teorie s ohledem na jednu z jejích časoprostorových dimenzí. Místo toho, aby teorie s touto dimenzí byla nekonečná, dojde ke změne teorie tak, že tato dimenze má konečnou délku, a může být také periodická.\n\nKompaktifikace hraje důležitou roli v teorii tepelných polí, kde se kompaktifikuje čas, v teorii strun, kde se kompaktifikují dodatečné dimenze teorie, a ve dvou nebo jedno-dimenzionální fyzice pevných látek, kde uvažujeme systém, který je omezen v jednom ze tří obvyklých prostorových rozměrů.\n\nNa hranici, kde velikost kompaktního rozměru klesne na nulu, nezávisí žádná pole na tomto dalším rozměru, a teorie je rozměrově redukována.\nV teorii strun je kompaktifikace zobecnění Kaluzovy–Kleinovy teorie. Snaží se sladit rozdíl mezi pojetím našeho vesmíru na základě jeho čtyř pozorovatelných rozměrů s deseti, jedenácti, nebo dvacet šesti rozměry, o kterých teoretické rovnice teorie strun předpokládají, že reálně existují v našem vesmíru.\n\nPro tento účel se předpokládá, že jsou další dimenze \"zabalené\" do sebe, nebo \"zvlněné\" na Calabi–Yauovy prostorech, nebo na orbifoldech. Modely, ve kterých kompaktní směry podporují toky jsou známé jako \"tokové kompaktifikace\". Vazebná konstanta teorie strun, která určuje pravděpodobnost rozpojení a opětovného spojení struny může být popsána tzv. dilatonovým fyzikálním polem. To zase může být popsáno jako velikost dalšího (jedenáctého) rozměru, který je kompaktní. Tímto způsobem může být deseti-dimenzionální typ IIA teorie strun popsán jako kompaktifikovaná M-teorie v jedenácti rozměrech. Kromě toho, různé verze teorie strun jsou spojeny pomocí různých kompaktifikací v postupu známém jako T-dualita.\n\nFormulace přesnějších verzí významu kompaktifikace v této souvislosti byla podpořena objevy, jako je například tajemná dualita.\n\nToková kompaktifikace je konkrétní způsob, jak se vypořádat s dalšími dimenzemi, které vyžaduje teorie strun.\n\nPředpokládá se, že tvar vnitřní variety je Calabiova–Yauova varieta nebo generalizovaná Calabiova–Yauova varieta , která je vybavena nenulovou hodnotou toků, tj. diferenciální formou, které zobecňuje pojem elektromagnetického pole (viz p-forma elektrodynamiky).\n\nHypotetický pojem antropické krajiny v teorii strun vyplývá z velkého počtu možností, ve kterém celá čísla, která charakterizují toky, mohou být vybrána, aniž by porušila pravidla teorie strun. Tokové kompaktifikace mohou být popsány jako F-teorie vakua nebo vakuový typ IIB teorie strun s nebo bez D-brán.\n\n\n"}
{"id": "1301716", "url": "https://cs.wikipedia.org/wiki?curid=1301716", "title": "Polariton", "text": "Polariton\n\nVe fyzice jsou polaritony kvazičástice vyplývající ze silného spojování elektromagnetických vln s elektrickým nebo magnetickým dipólem-nesoucím excitace. Jsou vyjádřením obecného kvantového jevu známého jako úroveň odporu, také známého jako princip vyhnutí se překročení. Polaritony popisují přechod rozptylu světla s jakoukoli interakční rezonancí. Polariton je bosonová kvazičástice a neměla by být zaměňována s polaronem (fermionová), což je elektron, plus připojený fononový oblak.\n\nVždy, když je obraz polaritonu platný, model fotonu šířícího se volně v krystalu je nedostatečný. Hlavním rysem polaritonu je silná závislost rychlosti šíření světla skrz krystal na frekvenci. Pro excitonové polaritony, byly získány bohaté experimentální výsledky různých aspektů v oxidu měďnatém.\n\nOscilace v ionizovaných plynech byly pozorovány Tonksem a Langmuirem v roce 1929. Polaritony byly nejprve předpovězeny teoreticky Kirillem Borisovičem Tolpygem, ukrajinským fyzikem a byly původně nazvány světelnými excitony v ukrajinské a ruské odborné literatuře. Tento název navrhl Pekar, ale termín polariton navržený Hopfieldem byl přijat. Spojené stavy elektromagnetických vln a fononů v iontových krystalech a jejich rozptylový vztah, nyní známý jako fononové polaritony, byly získány Tolpygem v roce 1950 a nezávisle také Kunem Huangem v roce 1951. Kolektivní interakce byly zveřejněny Davidem Pinesem a Davidem Bohmem v roce 1952, a plasmony byly popsány Fröhlichem a Pelzerem v roce 1955. Ritchie předpověděl povrchové plasmony v roce 1957, následně Ritchie a Eldridge publikovali experimenty a předpovědi emitování fotonů z ozářené kovové fólie v roce 1962. Andreas Otto jako první publikoval povrchové plasmony-polaritony v roce 1968.\n\nPolariton je výsledkem smíchání fotonu s excitací materiálu. Jsou známy následující typy polaritonů:\n\n\n"}
{"id": "1301718", "url": "https://cs.wikipedia.org/wiki?curid=1301718", "title": "Kapalné helium", "text": "Kapalné helium\n\nPři standardním tlaku existuje chemický prvek helium v tekuté podobě pouze při extrémně nízkých teplotách pod -269 °C (cca 4 K nebo -452,2 °F). Jeho bod varu a kritický bod závisí na tom, který izotop helia je přítomen, zda nejběžnější izotop helium-4 nebo vzácnější izotop helium-3. Toto jsou jediné dva stabilní izotopy helia. Hustota kapalného hélia-4 při jeho bodu varu a tlaku jedné atmosféry (101,3 kpa) je asi 0.125 g na cm, nebo přibližně 1/8 hustoty kapalné vody.\n\nHelium bylo poprvé zkapalněno 10. července 1908, nizozemským fyzikem Heike Kamerlinghem Onnesem na univerzitě v Leidenu v Nizozemsku. V té době bylo ještě helium-3 neznámé, protože hmotnostní spektrometr ještě nebyl vynalezen. V několika posledních desetiletích se kapalné helium používá jako kryogenní chladivo a kapalné helium se vyrábí komerčně pro použití v supravodivých magnetech, jako jsou ty používané v magnetické rezonanci (MRI), nukleární magnetické rezonance (NMR), magnetoencefalografii (MEG) a experimentech ve fyzice jako je nízkoteplotní Mössbauerova spektroskopie.\n\nTeploty nutné k výrobě tekutého hélia jsou velmi nízké, protože mezi atomy helia jsou slabé vazby. Tyto molekulové interakce jsou u helia slabé, protože helium je ušlechtilý plyn, ale jsou dále zeslabeny i jevy kvantové mechaniky, které jsou pro helium významné, protože má nízkou atomovou hmotnost asi čtyř atomových hmotnostních jednotek. Energie základního stavu kapalného helia je menší, pokud jsou jeho atomy méně omezeny jejich sousedy. Proto se u kapalného helia může snížit základní stav energie o přirozeně se vyskytující zvýšení jeho průměru meziatomární vzdálenosti. Nicméně na větší vzdálenosti jsou účinky meziatomových sil v heliu ještě slabší.\n\nKvůli velmi slabým meziatomovým silám u helia by zůstal tento prvek kapalinou při atmosférickém tlaku až do teploty absolutní nuly. Kapalné helium tuhne pouze za velmi nízkých teplot a velkých tlaků. Při teplotách pod jejich teplotu tání podstupují oba izotopy helium-4 i helium-3 přechody do supratekutiny.\n\nKapalné helium-4 a vzácné helium-3 nejsou úplně mísitelné. Pro teploty nižší než 0,9 kelvinu prochází směs dvou izotopů fází separace v normální tekutině (většinou helium-3), která plave na hustší supratekutině skládající se převážně z helia-4. Tato fáze separace nastane, protože celková hmotnost kapalného helia může snížit jeho termodynamickou entalpii.\n\nPři extrémně nízkých teplotách může supratekutá fáze bohatá na helium-4 obsahovat až 6% helia-3 v roztoku. To umožňuje používání v malém měřítku pro ředení na nižší teploty, čímž je možné dosáhnout teploty několika milikelvinů.\n\nSupratekuté helium-4 má výrazně odlišné vlastnosti od běžného kapalného helia.\n\n"}
{"id": "1301719", "url": "https://cs.wikipedia.org/wiki?curid=1301719", "title": "Planckův náboj", "text": "Planckův náboj\n\nVe fyzice je Planckův náboj, označovaný formula_1, jednou ze základních jednotek v soustavě přirozených jednotek nazývaných Planckovy jednotky. Jde o množství elektrického náboje, definované z hlediska základních fyzikálních konstant.\n\nPlanckův náboj je definován jako:\nkde\nPlanckův náboj je formula_8 krát větší, než je elementární náboj \"e\" přenášený elektronem.\n\nGaussovy cgs jednotky jsou definovány jako formula_9,v takovém případě má formula_1 následující jednoduchou formu\n\nV teoretické fyzice je obvyklé přijmout Lorentzovy–Heavisideovy jednotky (také známé jako racionalizované cgs). Když jsou přirozené (\"ħ\"=1, \"c\"=1), připomínají SI systém s formula_12. Proto je vhodnější místo toho definovat Planckův náboj jako\nKdyž je náboj měřen v jednotkách formula_14, tedy když je formula_14 nastaveno rovno 1, dostáváme \ncož se běžně používá v kvantové teorii pole tak, že \"e\"≅0.30282212088. \n\nNaopak v (neracionalizovaných) přírozených cgs jednotkách kde formula_17 máme formula_18.\n"}
{"id": "1301720", "url": "https://cs.wikipedia.org/wiki?curid=1301720", "title": "Planckova síla", "text": "Planckova síla\n\nPlanckova síla je odvozená jednotka síly vyplývající z definice základních Planckových jednotek pro čas, délku a hmotnost. Jde o přirozenou jednotku hybnosti dělenou přirozenou jednotkou času.\n\nPlanckova síla je také spojována s ekvivalencí gravitační potenciální energie a elektromagnetické energie a v tomto kontextu může být chápána jako síla, která omezuje vlastní gravitační hmotu na polovinu jejího Schwarzschildova poloměru:\nkde \"G\" je gravitační konstanta, \"c\" je rychlost světla, \"m\" je libovolná hmotnost a \"r\" je polovina Schwarzschildova poloměru \"r,\" pro danou hmotnost.\nOd rozměru síly je také odvozen poměr energie a délky. Planckova síla může být vypočtena jako energie dělená polovinou Schwarzschildova poloměru:\nJak bylo uvedeno výše, Planckova síla má unikátní spojení s Planckovou hmotností. Tato jedinečná asociace se také projevuje, když se síla vypočítává jako jakákoli energie dělená redukovanou Comptonovou vlnovou délkou (redukovaná o 2π) o stejné energii:\nTady tato síla je odlišná pro každou hmotu (například u elektronu je síla zodpovědná za Schwingerův efekt). To je Planckova síla pouze pro Planckovu hmotnost (přibližně 2.18 × 10 kg). To vyplývá ze skutečnosti, že Planckova délka je redukovaná Comptonova vlnová délka rovná polovině Schwarzschildova poloměru Planckovy hmotnosti:\ncož zase vyplývá z jiného vztahu zásadního významu:\n\nPlanckova síla je často užitečná ve vědeckých výpočtech jako poměr elektromagnetické energie a gravitační délky. Tak například se objevuje v Einsteinových polních rovnicích, popisujících vlastnosti gravitačního pole obklopujícího danou hmotu:\nkde formula_9 je Einsteinův tenzor a formula_10 je tenzor energie a hybnosti.\n\nPodle nového výzkumu může být Planckova síla konstantou napětí prostoročasu: \n\nformula_11 kde formula_12 je Estakhrův tenzor, což je inverzní Einsteinův tenzor. Takže se pak v jiné reprezentaci Einsteinových polních rovnic: formula_13 ukáže být Planckova síla vlastně \"konstantou napětí prostoročasu\" formula_14\nkonstanta.\n"}
{"id": "1301721", "url": "https://cs.wikipedia.org/wiki?curid=1301721", "title": "Planckova hybnost", "text": "Planckova hybnost\n\nPlanckova hybnost je jednotka hybnosti v systému přirozených jednotek známých jako Planckovy jednotky. Nemá žádný běžně používaný symbol, ale může být značena formula_1, kde formula_2 je Planckova hmotnost a formula_3 je rychlost světla ve vakuu. Pak\nkde\nV jednotkách SI je Planckova hybnost přibližně 6,5 kg·m/s. To se rovná Planckově hmotnosti vynásobené rychlostí světla, obvykle spojené s hybností prvotními fotony v některých převažujících modelech Velkého třesku. Na rozdíl od většiny ostatních Planckových jednotek se Planckova hybnost nachází v lidském měřítku. Pro srovnání: při běhu s pětikilovým objektem (10×Planckova hmotnost) při průměrné rychlosti běhu (10×rychlost světla ve vakuu) by měl objekt Planckovu hybnost. 70 kg člověk pohybující se průměrnou rychlostí chůze asi 5 kilometrů v hodině bude mít hybnost zhruba 15 formula_1. Baseballový míček, který má hmotnost formula_9 0,145 kg a rychlost 160 kilometrů za hodinu, má Planckovu hybnost.\n"}
{"id": "1301722", "url": "https://cs.wikipedia.org/wiki?curid=1301722", "title": "Planckova hmotnost", "text": "Planckova hmotnost\n\nVe fyzice je Planckova hmotnost označovaná \"m\" jednotkou hmotnosti v soustavě přirozených jednotek známé jako Planckovy jednotky. Její hodnota je přibližně 0,0217651 mg, což je ekvivalentní hmotnosti blešího vajíčka.\n\nJe definována tak, že\nkde \"c\" je rychlost světla ve vakuu, \"G\" je gravitační konstanta, a \"ħ\" je redukovaná Planckova konstanta.\n\nFyzikové částic a kosmologové často používají alternativní normalizaci s redukovanou Planckovou hmotností, což je\nFaktor formula_3 zjednodušuje řadu rovnic v obecné teorii relativity.\n\nNa rozdíl od všech ostatních základních Planckových jednotek a většiny odvozených Planckových jednotek má Planckova hmotnost rozsah víceméně představitelný lidem. Tradičně se uvádí, že je Planckova hmotnost podobná hmotnosti blechy, ale přesněji jde o hmotnosti blešího vajíčka - 0,021 765 1 miligramů.\n\nV jednom diskrétním modelu kvantového prostoročasu nemají částice s větší než Planckovou hmotností vlnové funkce, což znamená (mimo jiné), že velké částice nebo hmotné objekty (např. dělové koule) nebudou vykazovat žádnou interferenci v dvouštěrbinovém experimentu.\n\nVzorec pro Planckovu hmotnost lze odvodit pomocí rozměrové analýzy. V tomto přístupu se začíná se třemi fyzikálními konstantami \"ħ\", \"c\", \"G\", které se pokusíme kombinovat, aby daly jednotku hmotnosti. Očekávaný vzorec je ve tvaru\nkde formula_5 jsou konstanty určující odpovídající rozměry obou stran. Pomocí symbolu L pro délku, T čas, M hmotnost, a zapsání x pro rozměry některé fyzikální veličiny x, získáme následující:\nProto,\nChceme-li určit dimenze hmotnosti, následující rovnice musí mít:\nŘešení tohoto systému je:\nTo znamená, že Planckova hmotnost je:\n\nEkvivalentně je Planckova hmotnost definována tak, že gravitační potenciální energie mezi dvěma hmotnostmi \"m\" vzdálenými od sebe \"r\" je rovna energii fotonu (nebo gravitonu) úhlové vlnové délky \"r\", nebo že se jejich poměr rovná jedné.\nIzolací \"m\" dostaneme\nJe důležité všimnout si, že pokud je místo Planckovy hmotnosti použita hmotnost elektronu rovnice by vyžadovala gravitační vazební konstantu, analogicky k tomu, jak se rovnice konstanty jemné struktury týká elementárního náboje a Planckova náboje. To znamená, že Planckova hmotnost může být vnímána jako vyplývající z absorbující gravitační vazebné konstanty na jednotku hmotnosti (a vzdálenosti/času), podobně jako Planckův náboj pro konstantu jemné struktury.\n\nPlanckova hmotnost může být odvozena přibližně jako stav hmoty jejíž Comptonova vlnová délka a Schwarzschildův poloměr se rovnají. Comptonova vlnová délka je délka měřítka, kde začnou být pro částice důležité kvantové efekty. Čím těžší částice, tím menší je Comptonova vlnová délka. Schwarzschildův poloměr je poloměr, na kterém by se pro danou hmotnost nacházel horizont událostí, pokud by byla daná hmota černou dírou; čím těžší částice, tím větší Schwarzschildův poloměr. Pokud by částice byla dostatečně hmotná, aby byly její Comptonova vlnová délka a Schwarzschildův poloměr přibližně stejné, její dynamika by byla silně ovlivněna kvantovou gravitací. Tato hmotnost je (přibližně) rovna Planckově hmotnosti.\n\nComptonova vlnová délka je\na Schwarzschildův poloměr je\nNastavení je stejné:\nTo není tak docela Planckova hmotnost, jde o faktor o formula_20 větší. Toto heuristické odvození nicméně dává správný řád.\n"}
{"id": "1301723", "url": "https://cs.wikipedia.org/wiki?curid=1301723", "title": "Vonešovy sady", "text": "Vonešovy sady\n\nVonešovy sady, dříve též Sady Vítězslava Nováka, jsou park v Hradci Králové, který se nachází mezi řekou Orlicí, areálem TJ Slavia, Starou nemocnicí a Nezvalovou ulicí. Jeho velikost je 5304 m² a vznikl v letech 1886–1887. V roce 2018 byly sady Vítězslava Nováka přejmenovány na původní název Vonešovy sady.\nNa místě dnešního parku byli v červenci 1866 pohřbíváni vojáci, kteří byli dopraveni z bojiště do Hradce Králové, kde následně zemřeli.\n\nTento první královéhradecký veřejný park byl založen v letech 1886–1887 a rozšířen roku 1890, tehdy však ještě pod názvem Vonešovy sady. Jedním ze zakladatelů parku byl též Josef Votava (1882–1970), který byl roku 1908 jmenován vrchním zahradníkem města Hradce Králové. Kromě toho se podílel na vzniku Žižkových sadů, na rekonstrukci Jižních teras pod Kanovnickými domy, zakládal Seminářskou zahradu, účastnil se přebudování Jiráskových sadů, jež také udržoval, a části dnešních Šimkových sadů.\n\nK další úpravě sadů došlo v roce 1894, opět v režii královéhradeckého okrašlovacího spolku. Roku 1955 byl park zbaven proschlých stromů, došlo k úpravě cestiček a doplnění lavičkami. Od 50. let nesl park název Sady Vítězslava Nováka. To již byla péče o park na bedrech města a zvláště byli využíváni místní občané v rámci „nepovinných“ brigád. Později byl park dlouhou dobu ponecháván svévolnému vývoji. Teprve v roce 2012 bylo jednáno o rekonstrukci tamní zeleně, k níž však dosud nedošlo a zůstalo jen u projektové dokumentace.\n\nVonešovy sady se do historie zapsaly tím, že byly známým seřadištěm různých průvodů a manifestací, zejm. v 10. a 20. letech minulého století, např. májové manifestace dělníků v roce 1912. Největší akce se zde však konala v souvislosti s V. sjezdem katolíků českoslovanských (29.–31. srpna 1909), protože zde měli seřadiště jeho odpůrci. 29. srpna se odtud vydala protiklerikální manifestace směrem k sadům na Střelnici, kde promluvil dr. Klumpar, redaktor Kunte, dr. Smetal, dr. Loskot, dr. Felix a dr. Erban.\n\nV parku je od jeho založení umístěn jehlanovitý pomník Janu Vonešovi, zakladateli královéhradeckého okrašlovacího spolku, který zemřel 6. července 1888 (udává se též rok 1880, ale jedná se o tiskovou chybu). Byl vztyčen k „památce zesnulého pana Jana Voneše, soud. tajemníka v Hradci Král., co zakladatele svého. Věnuje Okrašlovací spolek“. V horní části pomníku je nápis: „Vonešovy sady“.\n"}
{"id": "1301726", "url": "https://cs.wikipedia.org/wiki?curid=1301726", "title": "Jeskyně Ve štole", "text": "Jeskyně Ve štole\n\nJeskyně Ve štole neboli Třesínská jeskyně, ojediněle též Jeskyně U Robinsona, se nachází na území přírodní památky Třesín v okrese Olomouc ve stejnojmenném kraji. Třesínská jeskyně - jeskyně Ve štole představuje horizontální jeskynní systém, který je prozatím znám ve dvou úrovních, propojených vertikálními spojkami. V podstatě se jedná o izolovaný úsek rozsáhlého jeskynního systému, který probíhá rovnoběžně s podélnou osou třesínského hřbetu ve směru západoseverozápad - východojihovýchod. Poblíž mostu, kterým překlenuje potok Rachavku silnice II/635, vedoucí z Litovle do Loštic, se nacházejí skryté ponory, které přivádějí vodu do dosud neznámých spodních úrovní jeskynního systému pod Třesínem. Tato voda pak odtéká pod masívem Třesína k \"Řimickým vyvěračkám\" v údolí Moravy a také ke krasovým pramenům \"Čerlinka u Litovle\".\n\nJeskyně Ve štole se nachází na katastrálním území Měník, které administrativně přináleží k obci Bílá Lhota. Vchod do Třesínské jeskyně leží zhruba 1300 metrů vzdušnou čarou směrem na západ od vstupu do Mladečských jeskyní (národní přírodní památka Třesín). Z geomorfologického hlediska se jeskyně nacházejí na území Bouzovské vrchoviny, která je podcelkem Zábřežské vrchoviny.\n\nŠtola, která vede do nitra jeskynního systému, ve své úvodní části prochází sprašemi a svahovými sedimenty. Místy se zde vyskytují sedimenty fluviálního původu (písky a štěrky).Na stěnách a na stropě štoly byly odkryty místy velmi silně zkrasovatělé vápence, v severní části štoly se vyskytují vápence a břidlice.\n\nTřesínská jeskyně byla objevena v 60. letech 20. století, kdy do nitra vrchu Třesína byla ražena štola za účelem průzkumu zdejšího ložiska vápence a jeho využití pro výrobu cementu. Ústí štoly se nachází v údolí potoka Rachavky v nadmořské výšce cca 266 m v sousedství hájovny \"U Robinsona\", zhruba 300 metrů jižně od vrcholu Třesína (344,6 m n. m.). Štola byla zpočátku ražena severozápadním směrem v délce cca 200 metrů, po proniknutí do jeskynního systému se obrátila v délce asi 15 metrů k východu a poté bylo vyraženo dalších zhruba 110 metrů v nitru Třesína směrem k severoseverozápadu. Opuštěných podzemních prostor se posléze ujali členové České speleologické společnosti, kteří vyklidili zavalenou přístupovou štolu, zpřístupnili části jeskynního systému a zavedli sem elektrické osvětlení. Ústřední odborná komise pro speleoterapii při České speleologické společnosti zde následně ve spolupráci s Fakultní nemocnicí v Olomouci začala provozovat experimentální speleoterapeutickou léčbu dětí, trpících astmatem. V roce 1992 bylo zřízeno nestátní zdravotnické zařízení pro děti od 3 do 15 let se sídlem ve Vojtěchově. Jeskyně Ve štole je spolu s Císařskou jeskyní poblíž Ostrova u Macochy a štolami ve Zlatých Horách jedním ze tří míst v České republice, kde je praktikována speleoterapie.\n"}
{"id": "1301728", "url": "https://cs.wikipedia.org/wiki?curid=1301728", "title": "Ciconia", "text": "Ciconia\n\nCiconia je rod ptáků patřící do čeledi čápovití (Ciconiidae). Jméno pochází z latinského pojmenování čápa. Většina z druhů obývá Starý svět, ale jeden z nich, čáp jihoamerický (\"Ciconia maguari\"). V prehistorických dobách byli čápi \"Ciconia\" v oblastech Ameriky častější, v raném pliocénu pak obývali i celou severní polokouli. Podle nálezů se zdá, že se rod vyvinul kolem Atlantiku, možná na západě Evropy nebo v Africe, kvůli nedostatku nálezů z Asie to však není jisté.\n\nJedná se o velké ptáky, typicky měřící 1 m s rozpětím křídel 180 cm a dlouhým tlustým zobákem. Zbarvení je mezi druhy proměnlivým, několik má však černou horní stranu těla s křídly a břicho dosahuje bílé barvy. Mláďata jsou zbarvena hnědě. Při letu mají čápi natažený krk, tím se odlišují od volavkovitých. Pro dlouhý let využívají stoupavých proudů tvořících se nad zemí.\n\nČlenové rodu jsou monogamní ptáci, pár spolu zůstává celý život. Hnízdo si staví většinou na stromech, čáp jihoamerický pak na zemi a tři druhy využívají i lidských staveb. Živí se například žábami, hmyzem, ještěrkami, mladými ptáky a hlodavci.\n\nExistuje sedm žijících druhů:\n\nMezi vyhynulé druhy se pak řadí \"Ciconia gaudryi\", \"Ciconia kahli\", \"Ciconia louisebolsae\", \"Ciconia lucida\", \"Ciconia maltha\", \"Ciconia minor\", \"Ciconia nana\", \"Ciconia sarmantica\" a \"Ciconia stehlini\".\n\n"}
{"id": "1301741", "url": "https://cs.wikipedia.org/wiki?curid=1301741", "title": "Bertha Krupp von Bohlen und Halbach", "text": "Bertha Krupp von Bohlen und Halbach\n\nBertha Krupp von Bohlen und Halbach (29. březen 1886, Essen – 21. září 1957, tamtéž) byla starší ze dvou dcer německého průmyslníka Friedricha Alfreda Kruppa (1854–1902).) Po otcově smrti se stala jedinou dědičkou ocelářského a zbrojařského impéria rodu Kruppových. \n\nJako dcera Margarethe Kruppové a Friedricha Alfreda Kruppa, vnučka Alfreda Kruppa (1812–1887), vyrůstala společně se svojí mladší sestrou Barbarou (1887–1972) pod přísným dohledem v rodinném sídle v Essenu, zvaném \"Villa Hügel\", kam chodíval na návštěvy i samotný císař Vilém II. Pruský. Roku 1906 se vdala za německého právníka a diplomata Gustava von Bohlen und Halbach, s nímž měla osm dětí. Její manžel pak přidal do svého příjmení jméno \"Krupp\".\n\nZdali je německý kanón, vyráběný firmou Kruppových, známý jako \"Tlustá Berta\" (německy \"Dicke Bertha\"), pojmenován právě podle ní, nelze spolehlivě potvrdit. Dle její vnučky, Diany Marie Friz, se jednalo spíše o firemní marketingový tah.\n"}
{"id": "1301745", "url": "https://cs.wikipedia.org/wiki?curid=1301745", "title": "Biano", "text": "Biano\n\nBiano je agregátor produktů internetových obchodů z oblasti dům a zahrada. Firma byla založena v roce 2015 a většinový podíl (87,5 %) v ní drží investiční skupina Miton. Zbylý podíl drží firma OnlineStory Holding, s. r. o., kterou většinově vlastní ředitel Biano.cz Jan Davídek, který předtím spoluzakládal eshop Proděti.cz a vedl Hotel.cz, dřívější projekt skupiny Miton. Inspirací pro vznik firmy byl zahraniční portál Houzz.com.\n\nBiano v roce 2017 spolupracuje s více než 900 českých eshopů, které nabízejí nábytek, dekorace či další doplňky do domácnosti, a zobrazuje tak více než 2 miliony produktů. Eshopy mohou své produkty vystavit i zdarma. \nMezi partnerskými obchody jsou například Bonami.cz, Siko.cz, Sconto a další. Biano zároveň nabízí rozsáhlou galerii projektů českých profesionálů zabývajících se interiérovým designem či architekturou.\nV roce 2016 Biano rozšířilo svou působnost i na zahraniční trhy, konkrétně na Slovensko (Biano.sk) a do Nizozemska (Biano.nl). V červnu 2017 spustilo Biano i rumunskou verzi \n"}
{"id": "1301747", "url": "https://cs.wikipedia.org/wiki?curid=1301747", "title": "Bratrská jednota baptistů Ostrava", "text": "Bratrská jednota baptistů Ostrava\n\nSbor Bratrské jednoty baptistů v Ostravě je místní baptistická církev v Ostravě-Zábřehu.\n\nSbor vznikl roku 1928.\n\n\n"}
{"id": "1301757", "url": "https://cs.wikipedia.org/wiki?curid=1301757", "title": "Kostel svatého Josefa (Palm Bay)", "text": "Kostel svatého Josefa (Palm Bay)\n\nKostel svatého Josefa () je historický římskokatolický kostel, nacházející se na ulici 1422 Miller Street v obci Palm Bay, Brevard County, ve státě Florida.\n\nPostaven byl v roce 1914, a to z cypřišového dřeva, pokrytý plechovou střechou. Vedle kostela leží katolický hřbitov svatého Josefa (anglicky \"Saint Joseph\"). Katolická komunita svatého Josefa je stále činná. Hlavní kostel se nachází na adrese 5530 Babcock Street. Kostel na Miller Street je nyní hřbitovní kaplí. Původní nedaleký hřbitov stával na bažině, a proto byla uložená těla roku 1929 exhumována a pohřbena u kostela.\n\nKostel byl zařazen do National Register of Historic Places v roce 1987 (č. 87000816).\n"}
{"id": "1301764", "url": "https://cs.wikipedia.org/wiki?curid=1301764", "title": "Rakousko-uherská okupace Bosny a Hercegoviny", "text": "Rakousko-uherská okupace Bosny a Hercegoviny\n\nBosna a Hercegovina (bosensky/srbochorvatsky \"Bosna i Hercegovina\", turecky \"Bosna-Hersek\", německy \"Bosnien und Herzegowina\") byla mezi lety 1878 a 1908 osmanskou provincií, kterou okupovalo Rakousko-Uhersko. Roku 1908 podunajská monarchie Bosnu a Hercegovinu anektovala, proces přičleňování k říši však nikdy nebyl dokončen.\n\nBosna a Hercegovina se skládala z následujících jednotek, okruhů (a ty pak na chotáry). Správní dělení bylo převzato z dob Osmanské říše:\n\n\n\n\n"}
{"id": "1301772", "url": "https://cs.wikipedia.org/wiki?curid=1301772", "title": "Muzeum Jaroslava Foglara", "text": "Muzeum Jaroslava Foglara\n\nMuzeum Jaroslava Foglara je muzeum věnované spisovateli Jaroslavu Foglarovi, umístěno je v prostorách hradu Ledeč nad Sázavou. \n\nNa začátku roku 2017 se začalo s přípravou prostor a k 110. výročí od narození Jaroslava Foglara bylo i částečně otevřeno. V roce 2018 se otevírá muzeum v celém rozsahu. \n\nDo roku 2019 by měly být zpřístupněny i půdní prostory se Stínadly, Tleskačovou dílnou a klubovnou Rychlých šípů. \n\nV muzeu je možno se vyfotit s Rychlými šípy v životní velikosti, prohlédnout si celý tábor Hochů od Bobří řeky. Je zde též umístěna vitrína ve tvaru Ježka v kleci s rozsáhlou sbírkou tohoto hlavolamu. Místnosti zdobí velkoformátové tapety Teslevičových kreseb a jsou zde představeny zajímavostí z osobního života Jaroslava Foglara. \n\nMuzeum realizuje konstruktér Ježků v kleci Radek Micopulos s kreslířem Rychlých šípů Milanem Teslevičem. \n\n"}
{"id": "1301780", "url": "https://cs.wikipedia.org/wiki?curid=1301780", "title": "České výrazně masné prase", "text": "České výrazně masné prase\n\nČeské výrazně masné prase je plemeno prasete domácího vyšlechtěné v Česku ze syntetických masných linií prasat. Uznáno bylo v roce 1991. Bylo používáno jako otcovské plemeno v hybridizačním programu pro tvorbu jatečných hybridních prasat, ale v roce 2002 šlechtitelská komise Svazu chovatelů prasat v Čechách a na Moravě rozhodla o zařazení plemene mezi rezervní otcovská plemena a v současnosti se plemeno chová jen v nukleovém chovu ZS Horní Krupá.\n\nPlemeno bylo vyšlechtěno v České republice za použití plemen duroc, hampshire a belgická landrase, později byl přikřížen i pietrain. V rámci vzniklé syntetické linie byla až do uznání plemene prováděna příbuzenská plemenitba.\n\nČeské výrazně masné je plemeno masného užitkového typu, tělesný rámec je středně velký až velký, kostra je středně silná. Hlava zvířete je jemná, uši vzpřímené, hřbet i záď dlouhé, hrudník široký a hluboký a patrné je výborné osvalení plece a kýty.\n\nKromě bíle zbarvených prasat se vyskytují i pigmentovaní jedinci. Během šlechtění jsou upřednostňována bílá prasata.\n\nJe vyžadována velmi dobrá výkrmnost a jatečná hodnota. Chovný cíl vyžaduje průměrný denní přírůstek ve výkrmu 1100 g při spotřebě krmné směsi do 2,4 kg na kilogram přírůstku a 58 - 60 % libové svaloviny na jatečně upraveném trupu s maximálním podílem intramuskulárního tuku 1,5 %.\n"}
{"id": "1301781", "url": "https://cs.wikipedia.org/wiki?curid=1301781", "title": "Malonan disodný", "text": "Malonan disodný\n\nMalonát disodný nebo malonan disodný (systematický název propandioát disodný, je disodná sůl kyseliny malonové, od které je odvozena nahrazením dvou vodíkových kationtů, odtržených z karboxylové skupiny, sodnými kationty.\n"}
{"id": "1301790", "url": "https://cs.wikipedia.org/wiki?curid=1301790", "title": "Římskokatolická farnost – arciděkanství Chrudim", "text": "Římskokatolická farnost – arciděkanství Chrudim\n\nŘímskokatolická farnost – arciděkanství Chrudim je územním společenstvím římských katolíků v rámci chrudimského vikariátu královéhradecké diecéze.\n\nV roce 1349 byl v Chrudimi postaven na místě někdejšího hradu kostel Nanebevzetí Panny Marie, který do sebe pojal presbytář někdejší hradní kaple. V tomto kostele je uchováván obraz Krista-Salvátora. Z roku 1350 je dochována zmínka o kostele Povýšení sv. Kříže. Tehdy při každém kostele existovala samostatná farnost. Později již zůstala v Chrudimi farnost jediná, při kostele Nanebevzetí Panny Marie.\n\nFarnost Chrudim má sídelního duchovního správce, který je zároveň administrátorem ex currendo farnosti Vejvanovice.\n\n"}
{"id": "1301791", "url": "https://cs.wikipedia.org/wiki?curid=1301791", "title": "Kolda", "text": "Kolda\n\nKolda může označovat:\n\n"}
{"id": "1301792", "url": "https://cs.wikipedia.org/wiki?curid=1301792", "title": "Yulee Sugar Mill Ruins Historic State Park", "text": "Yulee Sugar Mill Ruins Historic State Park\n\nYulee Sugar Mill Ruins Historic State Park je floridský státní park, který se nachází v Homosassa. Jsou to pozůstatky cukrové plantáže vlastněné Davidem Levym Yuleem. Yulee byl delegátem Legislativní rady Floridy. Poté, co se Florida stala státem, byl zvolen v roce 1845 zákonodárcem amerického senátu a stal se prvním Američanem židovského původu, který zde sloužil. Po odchodu Floridy z Unie působil Yulee v konfederačním kongresu. Je mu přisuzováno, že vyvinul síť železnic, která obrovsky posílila státní ekonomiku.\n\nV Homosassa založil Yulee plantáž cukrové třtiny, která byla během americké občanské války zničena. Původní plantáž pokrývala více než 2000 hektarů a byla obdělávána zhruba tisíci otroky. Pěstovali cukrovku, citrusy a bavlnu. Velký mlýn (který byl poháněn parou) běžel od roku 1851 do roku 1864. Vyráběl cukr, sirup a melasu, která se používá při výrobě rumu. V parku zůstaly kamenné struktury (základy, studna a 40 stopový komín) mlýna, železná ozubení, lis a některé další stroje. \n\nRoku 1970 byl zapsán do National Register of Historic Places.\n"}
{"id": "1301797", "url": "https://cs.wikipedia.org/wiki?curid=1301797", "title": "Pyranosa", "text": "Pyranosa\n\nPyranóza nebo pyranosa je souhrnné označení pro monosacharidy, které mají cyklickou strukturu tvořenou pěti uhlíkovými a jedním kyslíkovým atomem. Na tento kruh mohou být připojeny další atomy uhlíku (u více než pětiuhlíkatých monosacharidů). Název je odvozen od jejich podobnosti s kyslíkatým heterocyklem pyranem, ovšem pyranózový kruh neobsahuje dvojné vazby a podobá se tak spíše tetrahydropyranu. Tyto formy vznikají hlavně u hexóz a heptóz. Pyranóza, u níž byl anomerický hydroxyl (na prvním uhlíku) přeměněn na OR-skupinu, se nazývá pyranosid.\n\nPyranózový kruh se tvoří reakcí hydroxylové skupiny na pátém uhlíku s aldehydovou skupinou na prvním uhlíku, čímž vzniká vnitromolekulární poloacetal. Pokud reakce proběhne mezi aldehydem a hydroxylem na čtvrtém uhlíku, vznikne furanóza. Pyranózová forma je termodynamicky stabilnější než furanózová forma a tak v roztoku převažuje.\n\nHermann Emil Fischer získal v roce 1902 Nobelovu cenu za chemii za jeho práci na určení struktury D-aldohexóz, ovšem lineární, nealdehydové struktury, které navrhl, tvoří jen nepatrná část molekul hexózových sacharidů v roztoku. Až Edmund Hirst a Clifford Purves, ve výzkumné skupině Waltera Hawortha, přesvědčivě ukázali, že hexózy se vyskytují převážně v pyranózové formě, tedy v šestičlenném kruhu. Haworth nakreslil tento kruh jako šestiúhelník se skupinami nad a pod rovinou kruhu - vytvořil tak Haworthovu projekci.\n\nPyranózy mohou vytvářet celkem 38 různých konformací.\nKonformace pyranóz jsou podobné jako u cyklohexanu.\n\n"}
